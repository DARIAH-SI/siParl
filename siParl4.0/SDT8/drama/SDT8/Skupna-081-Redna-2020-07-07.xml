<?xml version="1.0" encoding="UTF-8"?>
<TEI xmlns="http://www.tei-c.org/ns/1.0"
     xmlns:km="https://www.inz.si/sl/Znanstvenoraziskovalni-oddelek/Katja-Meden/"
     xml:id="Skupna-081-Redna-2020-07-07">
   <teiHeader>
      <fileDesc>
         <titleStmt>
            <title>Skupna seja</title>
            <respStmt>
               <persName>Katja Meden</persName>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
							Attribution 4.0 International License.</ref>
               </p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons
							Priznanje avtorstva 4.0 mednarodna licenca.</ref>
               </p>
            </availability>
            <date when="2024-04-10"/>
         </publicationStmt>
         <sourceDesc>
            <bibl type="mag">
               <idno type="URI">https://www.dz-rs.si/wps/portal/Home/seje/sejeDT/poDatumu</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#Skupna-081-Redna-2020-07-07.Skupna" n="081">
               <name>Redna</name>
               <date when="2020-07-07"/>
            </setting>
         </settingDesc>
         <particDesc>
            <listOrg>
               <org xml:id="Skupna-081-Redna-2020-07-07.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="8" notBefore="2018-06-22" notAfter="2022-05-13">
                        <label>8.mandat (2018-2022)</label>
                     </event>
                  </listEvent>
                  <listOrg>
                     <head>Delovno telo Državnega zbora Republike Slovenije</head>
                     <org xml:id="Skupna-081-Redna-2020-07-07.Skupna">
                        <orgName key="Skupna">Skupna seja</orgName>
                     </org>
                  </listOrg>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>
            <head>Vsebina zapisa seje (v pregledu)</head>
            <stage type="title">REPUBLIKA SLOVENIJA, DRŽAVNI ZBOR, ODBOR ZA ZADEVE EVROPSKE UNIJE</stage>
            <stage type="session">81. seja</stage>
            <stage type="title">ODBOR ZA ZUNANJO POLITIKO</stage>
            <stage type="session">64. seja</stage>
            <stage type="date">(7. julij 2020)</stage>
            <stage type="chairman">Skupno sejo sta vodila mag. Marko Pogačnik, predsednik Odbora za zadeve evropske unije in Monika Gregorčič, predsednica Odbora za zunanjo politiko.</stage>
            <stage type="time">Seja se je začela ob 12.01.</stage>
            <sp who="GregorčičMonika">
               <speaker>PREDSEDNICA MONIKA GREGORČIČ:</speaker>
               <p>Spoštovani kolegice in kolegi! Začenjam 64. sejo Odbora za zunanjo politiko.</p>
               <p>Naj vas na začetku obvestim, da je na današnji seji zagotovljeno simultano prevajanje iz angleškega jezika v slovenski jezik in obratno.</p>
               <p>Ob začetku seje vas vljudno prosim, da glede na zdravstvena napotila tekom celotne seje vzdržujete in spoštujete predpisano medsebojno razdaljo in nosite zaščitne maske.</p>
               <p>Preden začnemo sejo, vas želim obvestiti, da sem prejela naslednja opravičila oziroma pooblastila za nadomeščanje članic in članov na današnji seji. Danes je opravičeno odsotna članica Lidija Divjak Mirnik, s pooblastilom pa mag. Branislava Rajića nadomešča gospod Gregor Perič iz Poslanske skupine SMC.</p>
               <p>Pozdravljam vse cenjene goste, ki ste danes med nami, še posebej dr. Bernharda Hauerja, namestnika veleposlanika Zvezne republike Nemčije v Republiki Sloveniji, ter dr. Zorana Stančiča, vodjo Predstavništva Evropske komisije v Sloveniji, ter vse ostale vabljene predstavnike Vlade.</p>
               <p>Besedo predajam mag. Marku Pogačniku, predsedniku Odbora za zadeve Evropske unije.</p>
            </sp>
            <sp who="PogačnikMarko">
               <speaker>PREDSEDNIK MAG. MARKO POGAČNIK:</speaker>
               <p>Spoštovani kolegice in kolegi! Začenjam 81. sejo Odbora za zadeve Evropske unije.</p>
               <p>Obveščam vas, da na seji kot nadomestni člani odbora s pooblastili sodelujejo: poslanka Monika Gregorčič, ki nadomešča kvoto SMC.</p>
               <p>Naj na začetku seje tudi sam pozdravim vse vabljene, ki ste danes z nami, še posebej dr. Bernharda Hauerja, namestnika veleposlanika Zvezne republike Nemčije, ki kot prva iz predsedniškega tria, ki ga sestavljata še Republika Portugalska in Republika Slovenija, predseduje Svetu Evropske unije, ter dr. Zorana Stančiča, vodjo Predstavništva Evropske komisije v Sloveniji.</p>
               <p>Prehajamo na določitev dnevnega reda seje odbora. S sklicem seje ste prejeli dnevni red odborov. Ker v poslovniškem roku s predsednico Odbora za zunanjo politiko nisva prejela predlogov za spremembo dnevnega reda, je ta določen, kot je bil predlagan s sklicem seje.</p>
               <p>Prehajamo na <title>1. TOČKO DNEVNEGA REDA – PREDSTAVITEV PREDNOSTNIH NALOG PREDSEDOVANJA ZVEZNE REPUBLIKE NEMČIJE SVETU EVROPSKE UNIJE V ČASU OD 1. 7. DO 31. 12. 2020.</title>
               </p>
               <p>Kot gradivo ste na e-klop prejeli program predsedovanja Zveze republike Nemčije Svetu Evropske unije.</p>
               <p>Besedo dajem dr. Bernhardu Hauerju, namestniku veleposlanika Zvezne republike Nemčije v Republiki Sloveniji, da nam predstavi prednostne naloge predsedovanja Zvezne republike Nemčije Svetu Evropske unije. Izvolite, gospod namestnik veleposlanika.</p>
            </sp>
            <sp who="HauerBernhard">
               <speaker>DR. BERNHARD HAUER:</speaker>
               <p>Najlepša hvala, predsedujoči.</p>
               <p>Dober dan in lep pozdrav vsem v dvorani!</p>
               <p>Zelo vesel sem in počaščen, da imam to priložnost, da vam predstavim prednostne naloge nemškega predsedstva v naslednjih šestih mesecih do konca tega leta. Zelo bi bil vesel, če bi lahko prejšnji petek že organizirali to predstavitev, ko je Slovenijo obiskal naš zunanji minister; verjetno ste to opazili v medijih. Njegov obisk je bil sicer kratek, vendar zelo vsebinsko pomemben, v okviru začetka tria predsedstva. Verjetno vsi veste, da Nemčija začenja predsedstvo v naslednjih šestih mesecih, potem sledi Portugalska in na koncu Slovenija, ki bo sklenila trio predsedstva v teh neobičajnih okoliščinah.</p>
               <p>Preden začnem, bi se rad zahvalil hrvaškemu predsedstvu za njihovo požrtvovalno delo pri obvladovanju krize in evropskem odzivanju na krizo.</p>
               <p>Poudariti moram, da se veselimo in si želimo tesnega sodelovanja z našimi partnerji Portugalci in Slovenci znotraj našega tria.</p>
               <p>Pandemija covida-19 nas je prisilila, da ponovno premislimo o vsebini našega predsedovanja. Priznati moram, da smo že pred pol leta imeli precej dobro dodelan program predsedovanja, ampak ko se je začela kriza, smo morali ta program zavreči in ponovno premisliti o vsem v teh novih okoliščinah in postaviti tudi nove prednostne naloge, nekaj glavnih pa je ostalo. Krizo smo doslej uspeli dokaj dobro obvladovati, kar me navdaja z upanjem, saj nobena regija doslej ni pokazala toliko solidarnosti, kot smo jo pokazali prav znotraj Evropske unije. Med našim predsedovanjem bomo naredili vse, kar lahko, da dodatno okrepimo ta duh enotnosti in solidarnosti. Virus ne pozna meja, zato bomo potrebovali evropske vrednote, da bomo to krizo obvladali. Potrebovali bomo solidarnost, zmožnost sprejemanja kompromisov, mednarodno sodelovanje in tako naprej. Tako kot smo navedli v našem geslu, si bomo skupaj prizadevali za močno ponovno okrepitev Evrope. Visoka pričakovanja so povezana z našim predsedovanjem, ampak mi si bomo prizadevali za jasen cilj, da bomo skupaj in solidarno delali za iste cilje. Hkrati pa moramo ostati realistični glede tega, kaj sploh lahko dosežemo v naslednjega pol leta. Osredotočiti se bomo morali, da bomo lahko dosegli svoje cilje in da bosta potem Portugalska in kasneje Slovenija nadaljevali naš program.</p>
               <p>Predstaviti želim najprej devet ključnih prednostnih nalog. Glede na pandemijo covida-19 in posledice, ki jih ta pušča, mora biti naš glavni cilj, da nadaljujemo z obvladovanjem krize za zajezitev virusa znotraj Evropske unije, pa tudi zunaj EU, hkrati pa moramo premagati, premostiti zdravstveno krizo, ki je s tem povezana. Poleg tega moramo izvajati tudi izhodno strategijo, ki bo uspela omogočiti obvladovanje gospodarskih posledic. Potrebujemo usklajeno strategijo izstopnih ukrepov in podpirati moramo prehod k trajnostnemu gospodarstvu. Lekcije, ki smo se jih naučili v tej krizi, nam morajo služiti pri pripravi na prihodnje krize, predvsem kar zadeva okrepitev evropske suverenosti in ukrepanje na ključnih področjih.</p>
               <p>Pogajanja o prihodnjih odnosih med EU in Združenim kraljestvom so zelo visoko na dnevnem redu v drugi polovici tega leta in delo v prihodnjih mesecih bo na tem področju zelo intenzivno. Nemško predsedovanje in predsedstvo si bo prizadevalo, da bomo dosegli napredek na področju teh pogajanj in hkrati ostali enotni. Osredotočiti se želimo na vzpostavitev ambicioznega partnerstva med EU in Združenim kraljestvom, ampak hkrati je zelo pomembno, da ohranimo enotnost znotraj Evropske unije. Pripravljeni moramo biti na različne izzive, tudi na ne sklenitev dogovora. Zato moramo razmišljati tudi o ukrepih v takšnih primerih, torej, če ne bo sklenjen dogovor.</p>
               <p>Potem so tu podnebne spremembe in digitalna preobrazba, ki ostajata visoko na dnevnem redu in se jim bomo posvečali tudi v času našega predsedovanja.</p>
               <p>Ukrepi za okrevanje bodo po epidemiji covida-19 usmerjeni zlasti v zeleno obnovo. Novi zeleni dogovor, ki ga je predstavila Evropska komisija, je ambiciozen predlog, postati moramo učinkoviti, tudi kar zadeva nadaljnje ukrepe znotraj tega dogovora. Tu imam v mislih predvsem podnebno zakonodajo in nove nacionalne določene prispevke znotraj Pariškega dogovora za zmanjšanje izpustov CO2.</p>
               <p>Drug pomemben element pa je evropski koncept za doseganje ciljev trajnostnega razvoja v Evropski uniji. Potrebujemo evropsko digitalno suverenost. In to je postalo še bolj jasno prav v tem času epidemije, zato bomo spodbujali ustanovitev in vzpostavitev zanesljive evropske digitalne infrastrukture. Spodbujali bomo digitalno preobrazbo, ki bo omogočala odpornost. Potem je tu digitalna diplomacija in diplomatska mreža, ki lahko dodatno pomaga pri usklajevanju v Evropski uniji.</p>
               <p>Kriza in izzivi, ki smo jim priče in jih doslej še nismo poznali, od nas zahtevajo usklajen odziv. Potrebujemo tudi socialno kohezijo, da bomo lahko premostili posledice te krize. In prav zato bomo v času našega predsedovanja poskušali narediti napredek na področju evropskih socialnih pravic. V okviru evropskega okvira varnostnih shem bomo poskušali doseči napredek. Poleg tega pa želimo pripraviti shemo za brezposelnost, evropsko shemo. Vemo, da bodo verjetno mladi posebej močno občutili posledice te krize, zato želimo okrepiti garancije za mlade in se posvetiti zmanjševanju brezposelnosti med mladimi.</p>
               <p>Med našim predsedovanjem bomo spodbujali tudi enakost spolov. Politično se bomo usmerjali k uresničitvi enakosti plačila med moškimi in ženskami, k večji vlogi žensk na vodilnih mestih, pa tudi k boju proti nasilju nad ženskami.</p>
               <p>Politika migracij in beguncev tudi ostajata visoko na dnevnem redu. Menimo, da potrebujemo novo usmeritev za evropsko politiko na področju migracij in beguncev. Izzivi, s katerimi se soočamo, so pokazali, da to reformo potrebujemo nujno. Ponovno moramo vzpostaviti evropsko migracijsko politiko na podlagi solidarnosti in deljenja odgovornosti, tako notranje kot z vidika zunanjih dimenzij. Notranje si prizadevamo za skupni azilni sistem. Ta bi moral zagotavljati deljenje bremen in to, da bodo migracije izvajane v skladu s temeljnimi vrednotami in evropskimi standardi, predvsem pa da razbremenijo države, ki so na mejah. Zunanje gledano pa bi naše sodelovanje moralo okrepiti partnerstva z državami izvora in državami tranzita.</p>
               <p>Okrepitev pravne države bo tudi prednostna naloga našega predsedovanja. Zagotoviti moramo spoštovanje vladavine prava oziroma načela pravne države tako v miroljubnih časih kot v časih krize. Zlasti takrat med krizami je nujno treba pokazati, da resno mislimo s svojimi temeljnimi vrednotami. Želimo si preventivni mehanizem, ki bi nam omogočal odprt in konstruktiven dialog o ključnih vprašanjih. Zato nameravamo začeti celovito razpravo v Svetu na podlagi prvega poročila Evropske komisije o stanju vladavine prava v državah članicah. Zakonodaja o vladavini prava je ključni element večletnega finančnega okvira in je za nas zelo pomemben. Spoštovanje vladavine prava je temelj za zaupanje, da bodo evropska sredstva porabljena na pregleden način. Zagotavljanje evropskih sredstev bo povezano prav s spoštovanjem človekovih pravic in vladavine prava. Tu se želimo sklicevati tudi na postopke po členu 7 Pogodbe o EU in če je potrebno, želimo uvesti tudi ustrezne ukrepe.</p>
               <p>V zvezi z zunanjim delovanjem Evropske unije si želimo zagotavljati konkretno podporo zlasti neposredni soseščini pri obvladovanju pandemije covid-19, zlasti na Zahodnem Balkanu, vzhodni soseščini, južni soseščini, torej v Afriki. Med predsedovanjem bomo poskusili dokončati pogajalski okvir in začeti pogajanja s Severno Makedonijo in če je mogoče, tudi z Albanijo, ko bodo seveda izpolnjeni potrebni pogoji za to. Prav tako moramo okrepiti partnerstva z Afriko. Upamo, da bomo tudi ob ukrepih, ki veljajo na področju zdravstva, uspeli izvesti vrh med EU in Afriko oktobra letos. Na tem vrhu se ne bomo ukvarjali samo z ukrepi zoper pandemijo, ampak o širših vprašanjih sodelovanja, ki presegajo pandemijo. Okrepiti želimo zmogljivost Evropske unije, zlasti njeno vlogo, politično vlogo na globalni ravni, zlasti tudi v sodelovanju s Kitajsko. Potrebujemo bolj enotno stališče do Kitajske in upamo, da bomo tudi v pogojih koronavirusa uspeli izpeljati srečanje na vrhu med voditelji EU in Kitajske, čeprav smo predvidoma načrtovani sestanek septembra morali prestaviti na poznejši datum. Hkrati so izzivi, ki smo jim priče zaradi pandemije covida-19, jasno pokazali, da potrebujemo sodelovanje in da potrebujemo delujoč multilateralizem. Prav tako moramo prevzeti odgovornost kot globalni akter. Tim Evropa je tisti odgovor, ki ga potrebujemo tudi na globalni ravni. Nemčija želi odigrati svojo vlogo pri uresničevanju tega koncepta, zato spodbujamo močnejše sodelovanje, močnejše usklajevanje med vsemi institucijami Evropske unije, državami članicami in mednarodnimi partnerji. Veliko pozornost bomo še vedno posvečali različnim krizam po svetu, ki tudi močno vplivajo na varnost v Evropi. Podpirali bomo močno vlogo Evropske unije v teh krizah. Na ključnih področjih skupne zunanje in varnostne politike, v Libiji, Sahelu in Iranu, bomo še naprej nadaljevali svoje delo, tudi na področju mirovnega sporazuma o Bližnjem vzhodu. Želimo znova vzpostaviti dialog med Evropsko unijo in ZDA. Poleg tega pa bomo izvedli tudi upoštevanje petih ključnih načel v zvezi z odnosi z Rusijo. Prav tako želimo okrepiti naše odnose z Latinsko Ameriko.</p>
               <p>In, nenazadnje, tudi naš kulturni program bo inovativen. Vzpostavili smo umetniški program, gre za Earth Speakr, ki ga je oblikoval umetnik Olafur Eliasson, ki je namenjen zlasti mladim ljudem in jih želi spodbuditi k sodelovanju na področju Evropske unije in solidarnosti. Ta projekt in drugi kulturni projekti, ki so sodelovalne narave in imajo močno digitalno komponento, nam bodo omogočili močne kulturne izmenjave in bližino tudi ob soočanju s pandemijo covida-19. To umetniško delo se je že začelo oziroma ta projekt je že stopil v veljavo julija letos in v njem že sodelujejo Slovenci.</p>
               <p>Hvala zaenkrat. Vesel bom vaših vprašanj.</p>
            </sp>
            <sp who="PogačnikMarko">
               <speaker>PREDSEDNIK MAG. MARKO POGAČNIK:</speaker>
               <p>Najlepša hvala dr. Bernhardu Hauerju za predstavitev prednostnih nalog predsedovanja Zvezne republike Nemčije, za komentar programa predsedovanja Zvezne republike Nemčije.</p>
               <p>Prosim dr. Zorana Stančiča, vodjo Predstavništva Evropske komisije v Sloveniji, da prevzame besedo.</p>
            </sp>
            <sp who="StančičZoran">
               <speaker>DR. ZORAN STANČIČ:</speaker>
               <p>Hvala lepa.</p>
               <p>Spoštovana predsednica, spoštovani predsednik odbora, spoštovani namestnik veleposlanika, spoštovane poslanke in poslanci, spoštovani državni sekretar in drugi predstavniki Vlade!</p>
               <p>Najprej bi se rad gospodu namestniku veleposlanika zahvalil za predstavitev programa predsedovanja Nemčije Svetu Evropske unije in vam hkrati zagotovil, da so prednostne naloge predsedovanja Nemčije popolnoma koordinirane in se popolnoma ujemajo z aktivnostmi Evropske komisije.</p>
               <p>Predsedovanje prihaja v času z Evropsko unijo, saj bo prihodnjih šest mesecev tako ali drugače v veliki meri oblikovalo našo skupno prihodnost. Poiskati moramo namreč izhod iz zdravstvene in prihajajoče gospodarske krize in hkrati uresničiti prednostne naloge, ki jih je v svojem programu Načrt za Evropo začrtala predsednica Evropske komisije Ursula von der Leyen. Pandemija ni spremenila najglobljih izzivov Evropske unije, zgolj povečala je nujnosti ukrepanja. Naši ključni izzivi so boj proti podnebnim spremembam, digitalizacija in izboljšanje vloge in moči Evropske unije v svetu. Investicije za izhod iz gospodarske krize, ki jih bo komisija podprla s predlaganim večletnim finančnim okvirom in novim mehanizmom za okrevanje in odpornost znotraj instrumenta Next Generation EU, morajo biti usmerjene v razvoj okolju prijaznih in učinkovitih tehnologij. Komisija bo med predsedovanjem Nemčije med drugim predstavila prvi evropski podnebni zakon z evropskimi cilji znižanja izpustov ogljikovega dioksida do leta 2030, končni cilj komisije za leto 2050 pa torej ostaja nespremenjen, saj želimo, da Evropska unija postane prvi ogljično nevtralen kontinent. Med pandemijo covid-19 smo se lahko prepričali, kako pomembna je tudi digitalizacija za delovanje javnih storitev, gospodarstva in nasploh za naše vsakdanje življenje. Komisija bo v tem semestru pripravila tudi omnibus zakon o digitalnih platformah in želimo tudi pripraviti poročilo o umetni inteligenci. Evropa mora postati tudi bolj samozavestna. Eno naših najmočnejših orožij je naš enotni notranji trg, ki pa mora postati tudi odpornejši. Zavarovati moramo ključne verige vrednosti naše industrije, pa tu ne gre samo za proizvodnjo medicinske ali zaščitne opreme in pripomočkov. Kot ste, recimo, lahko spremljali, se je zaradi pomanjkanja nekaterih sestavnih delov tudi v Sloveniji ustavila proizvodnja v avtomobilski tovarni. Sočasno bi morala Evropa zagotoviti tudi močnejši in enotnejši glas v svetu. Spomnil bi, da je komisija pred nekaj dnevi, 1. julija letos, Svetu predstavila osnutka pogajalskih okvirov za Albanijo in Severno Makedonijo, ki določata smernice in načela za pristopna pogajanja obeh držav. Ko jih bodo države članice sprejele, bo tekoče predsedstvo Svetu Evropske unije na prvi medvladni konferenci za vsako od držav predstavilo dogovorjeno stališče Evropske unije. To bo pomenilo tudi uradni začetek pristopnih pogajanj.</p>
               <p>Med predsedovanjem Nemčije bo jeseni potekal vrh EU-Afrika. Veste, da je Afrika z najmlajšim in najhitreje rastočim srednjim razredom na svetu z obilo gospodarskih in naložbenih priložnosti zelo pomemben partner za Evropsko unijo. Sodelovanje z Afriko mora potekati na enakopravni osnovi. Izvedba predvidenih ukrepov in politik pa ne bo mogoča brez sprejetja naslednjega večletnega finančnega okvira za obdobje 2021-2027, ki ga je komisija pripravila 29. maja letos, in spremljajočega mehanizma za okrevanje in odpornost znotraj instrumenta Next Generation EU. Njuna skupna vrednost je, kot že dobro veste, tisoč 850 milijard evrov. In Evropska komisija si želi hitre podpore držav članic paketu obeh omenjenih finančnih mehanizmov, saj na nek način vsak dan šteje. Idealno bi bilo, če bi države članice paket sprejele že na naslednjem srečanju šefov in vodij držav članic 17. in 18. julija 2020. Države članice bodo morale pri presojanju paketov na nek način preseči zgolj svoje ozke nacionalne interese in upoštevati širše koristi za celotno Evropsko unijo. Evropsko komisijo hkrati tudi zelo veselijo pozitivni odzivi na paket, ki smo jih do zdaj slišali iz Slovenije.</p>
               <p>Med predsedovanjem Nemčije se bodo zaključila tudi pogajanja Evropske unije in Združenega kraljestva o prihodnjih odnosih. V imenu vseh držav članic se z Združenim kraljestvom pogaja Evropska komisija na podlagi mandata vseh držav članic iz 25. februarja letošnjega leta. Komisija države članice redno obvešča o poteku pogajanj in se z njimi tudi posvetuje. Evropska komisija si zelo želi dogovora z Združenim kraljestvom, vendar ob spoštovanju predhodno dogovorjenih načel in ne za vsako ceno. V dosedanjih štirih krogih pogajanj, žal, za Evropsko unijo pomembnih področij, kot so, recimo, enaki konkurenčni pogoji, niso bili doseženi napredki. Peti krog bo potekal julija letos. Treba se je tudi zavedati, da bo po izteku prehodnega obdobja 1. januarja 2021 ne glede na izid pogajanj prišlo do velikih sprememb v odnosih med državami članicami in Združenim kraljestvom. Proste trgovine z Združenim kraljestvom ne bo več, mnogi proizvodi in storitve utegnejo postati dražje, podjetja in državljani se morajo na to na nek način pripraviti. Evropska komisija je pripravila preko sto različnih obvestil o pripravljenosti na novo situacijo za različne sektorje in vsa ta obvestila so javno dostopna. Do septembra bodo pristojne službe Evropske komisije na celi seriji video konferenc z javnimi upravami vseh držav članic razpravljale o morebitnih odprtih vprašanjih in tudi o pripravljenosti na ločitev Evropske unije in Združenega kraljestva. Med drugim tudi s Slovenijo pripravljamo podoben dogodek, ki bo potekal septembra letos.</p>
               <p>Ob zaključku bi omenil še novi paket o migracijah in azilu, ki utegne biti eden prvih zakonodajnih predlogov, ki ga bo v času predsedovanja Nemčije predstavila Evropska komisija. Komisarka za notranje zadeve Ylva Johansson se je v procesu priprave tega predloga posvetovala z vsemi državami članicami in tudi januarja letos je bila na obisku tu v Državnem zboru.</p>
               <p>Spoštovani namestnik veleposlanika, prepričan sem, da se bo predsedovanje Nemčije zavzemalo za enotno in močno Evropo in da bo tudi uspešno pri omenjenih izzivih. Zaradi tega vam iskreno želim uspešno predsedovanje in se tudi hkrati veselim sodelovanja v prihodnjih mesecih. Zahvaljujem se za vašo pozornost.</p>
            </sp>
            <sp who="PogačnikMarko">
               <speaker>PREDSEDNIK MAG. MARKO POGAČNIK:</speaker>
               <p>Zahvaljujem se dr. Zoranu Stančiču za kratek komentar k programu predsedovanja Zvezne republike Nemčije.</p>
               <p>Besedo dajem državnemu sekretarju Ministrstva za zunanje zadeve, gospodu Gašperju Dovžanu.</p>
            </sp>
            <sp who="DovžanGašper">
               <speaker>GAŠPER DOVŽAN:</speaker>
               <p>Spoštovani gospod predsednik Odbora za zadeve Evropske unije, hvala za besedo. Lep pozdrav tudi predsednici Odbora za zunanjo politiko, vsem ostalim poslankam in poslancem! Spoštovani gospod namestnik veleposlanika dr. Hauer, spoštovani predstavnik Evropske komisije dr. Stančič, lep pozdrav vsem skupaj!</p>
               <p>Zahvaljujem se predvsem gospodu Hauerju za predstavitev programa nemškega predsedstva Svetu EU in tudi za komentar dr. Stančiča, ki odraža visoko stopnjo soglasja o skupnih prioritetah in prednostnih nalogah v Evropski uniji v naslednjem polletnem obdobju.</p>
               <p>Dovolite mi, da se že takoj na začetku zahvalim Nemčiji za dosedanje odlično sodelovanje v okviru tria predsedujočih držav. Lahko povem, da je dosedanje vsebinsko usklajevanje teklo zelo dobro in da smo z ozirom na dejstvo, da prevzemamo predsedovanje v, lahko rečemo, usodnem trenutku, dosegli visoko stopnjo dojemanja predstav o tem, kaj so najbolj pomembne naloge za Evropsko unijo, kar je zelo dobro. Gre za čas, ki je zaznamovan s krizo, korona krizo in njenimi posledicami. Ta čas od vseh nas zahteva, da se prednostno posvetimo predvsem izhodu iz te krize, gospodarskemu okrevanju in kot tudi namerava Nemčija, da potem na osnovi naučenih napak in skupnih spoznanj izboljšamo Evropsko unijo, da bo v prihodnje bolj odporna na tovrstne krize, kot so pandemija, pa tudi druge krize, kot so, recimo, globalni kibernetski napadi, tudi migrantska kriza je bila omenjena, vemo, da ta še ni povsem končana oziroma da EU še nima trajnostnega načina za spopad s to obliko krize. Skratka, to je ena izmed pomembnih nalog ali pa ključna naloga za naprej, tudi po oceni, ki je v slovenski Vladi in na slovenskem zunanjem ministrstvu.</p>
               <p>Slovenija si želi, da čim prej pride, tako kot si je zastavila tudi Nemčija, do dogovora o večletnem finančnem okviru za leta 2021-2027, vključno z dogovorom o instrumentu za okrevanje. Naj se na tem mestu zahvalim tudi Evropski komisiji, ki je pripravila po naši oceni zelo dobro osnovo za začetek iskanja končnega dogovora. Tudi mi v slovenski Vladi ocenjujemo, da je trenutno najbolj pomembno, da prevlada spoznanje, da mora vsaka država razumeti težo usodnega trenutka in gledati celotno situacijo in morda kakšne nacionalne prioritete podrediti skupnemu interesu, da res pridemo do dogovora, ki je nujen, zato da pravočasno stečejo tudi vse priprave za sprejetje potrebnih zakonodajnih aktov za implementacijo finančnega dogovora, ki se mora zgoditi čim prej, zato da bomo res lahko zagotovili, da bo Evropska unija čim prej in čim bolje okrevala in da ta kriza ne bo poglobila razlik v razvitosti, ampak da bomo krizo izkoristili, da se dodatno ne poglobijo oziroma da se eventualno zmanjšajo. Skratka, zdi se nam, da je tudi ta cilj Evropska komisija zasledovala, temu sledi tudi Nemčija in seveda je to v interesu tudi Slovenije ter EU kot celote, po našem prepričanju.</p>
               <p>Prav tako smo zelo zadovoljni, da Nemčija med svoje prioritete postavlja tudi poglabljanje enotnega trga in krepitev odpornosti malih in srednjih podjetij ter industrijske konkurenčnosti v Evropi. Da spodbuja tudi tehnološko avtonomnost v EU, saj se je tudi v tej krizi pokazalo, da je to ena velika šibkost, in si nekako ne želimo, da bi se ponovno zgodilo, da bi bile države članice pred očmi celega sveta postavljene v vlogo, da bi tekmovale med sabo, namesto da bi si res pomagale in skupaj bile sposobne se tudi zoperstaviti tretjim državam, res z neko avtonomijo, tehnološko, industrijsko suverenostjo, zato da lahko zagotovijo varnost, zdravstveno oskrbo in tudi druge storitve, to kritično infrastrukturo, da imajo nek nadzor nad tem in da to nekako upravičuje označevanje EU kot neke avtonomne oziroma suverene skupnosti.</p>
               <p>Prav tako podpiramo nadaljnje delo na področju reforme skupne kmetijske politike. Tako na tehnični kot na politični ravni je izjemno pomembna predvsem za razvoj podeželja. To je tudi ena izmed zelo pomembnih nalog v Sloveniji in prioritet v okviru večletnega finančnega okvira.</p>
               <p>Podpiramo tudi, kot rečeno, celostne evropske rešitve na področju migracij. Želimo si, da bi Evropa bila bolj uspešna pri zajezitvi nezakonitih migracij in da bi tudi bolje upravljala z zunanjimi mejami, vključno z učinkovitim vračanjem ter vrnitvijo v normalno delujoči schengenski režim, ki je trenutno iz znanih razlogov nekoliko okrnjen. In si želimo, skratka, da so tu čim prej vzpostavljeni pogoji, ki nam omogočajo vrnitev na delujoči schengen, kar seveda predpostavlja reforme, o katerih je govoril že dr. Stančič.</p>
               <p>Veseli nas, da Nemčija med svoje prioritete uvršča tudi vladavino prava. Gre za pomembno temo, ki je tudi v Sloveniji dvignila kar nekaj pozornosti. V Sloveniji vsekakor pozdravljamo, da Evropska komisija namerava tu spremeniti pristop in na temelju objektivnega poročanja sprožiti neko razpravo, ki bi omogočala vsaj srednjeročno neko konvergenco pogledov držav članic o tem, kaj so skupne vrednote v Evropski uniji. Seveda gre tu za nekaj novega, neki novi procesi, ki se tu odpirajo. Nemčija se bo kot prva s temi sporočili Evropske komisije soočila. Gre za neko testno, pilotno obdobje, tako mi vsekakor računamo, da se bomo v tem obdobju naučili ali pa si izmenjali vsa potrebna stališča, da bo potem tudi Slovenija kot predsedujoča v naslednjem letu nekako znala na primeren in ustrezen način s podporo tudi ostalih držav članic ta proces na EU ravni in sodelovanja z Evropsko komisijo voditi naprej.</p>
               <p>Naj še dodam, da izrecno podpiramo tudi napovedane napore nemškega predsedstva na področju širitve, kjer smo bili v preteklih letih iz različnih razlogov priče nekakšnemu, ne bom rekel zastoju, ampak upočasnitvi dinamike. Vendar mi verjamemo, da imamo s prenovljeno metodologijo, ki jo je prispevala Evropska komisija, in z neko ambicijo, s katero se loteva predsedovanja Nemčija, in tudi upoštevaje objektivne okoliščine, kot so že omenjene krize, nek nov moment, ki nam odpira boljše možnosti za dvig dinamike in napredek tudi na tem za Slovenijo tako strateško pomembnem področju.</p>
               <p>Toliko z moje strani. Hvala za besedo. Sem pa seveda, če bodo vprašanja, pripravljen tudi še kaj pojasniti. Hvala lepa.</p>
            </sp>
            <sp who="PogačnikMarko">
               <speaker>PREDSEDNIK MAG. MARKO POGAČNIK:</speaker>
               <p>Zahvaljujem se državnemu sekretarju Ministrstva za zunanje zadeve, gospodu Gašperju Dovžanu, za podan kratek komentar k šestmesečnemu programu Zvezne republike Nemčije ob predsedovanju Svetu Evropske unije.</p>
               <p>Odpiram razpravo poslank in poslancev. Prvi se je k besedi javil poslanec Zmago Jelinčič Plemeniti.</p>
            </sp>
            <sp who="JelinčičPlemenitiZmago">
               <speaker>ZMAGO JELINČIČ PLEMENITI (PS SNS):</speaker>
               <p>
                  <stage>/ pozdrav namestniku veleposlanika in nagovor v nemškem jeziku/</stage>
               </p>
               <p>Zdaj bi se pa obrnil na vašo predstavitev. Jaz imam občutek, da si je Nemčija za polletni mandat zadala veliko preveč nalog; nemogoče je izpeljati vse to, kar ste predstavili. Konec koncev, to gre v štiriletni mandatni okvir Vlade, v pol leta je pravzaprav to nemogoče narediti, razen če se bodo naredili neki nastavki za nadaljnje delo, da bodo potem to nadaljevale tudi druge države, ki bodo predsedovale za vami, v kar pa pravzaprav dvomim. Jaz bi pričakoval, da bi se fokusirali na tri do štiri cilje, kajti to je še mogoče izpeljati v pol leta, kaj več pa težko. Morda en razmislek o tem. To je moje mnenje bolj kot vprašanje, ampak glede na vse to, kar ste predstavili, je popolnoma nemogoče, da bi se izpeljalo.</p>
               <p>Hvala.</p>
            </sp>
            <sp who="PogačnikMarko">
               <speaker>PREDSEDNIK MAG. MARKO POGAČNIK:</speaker>
               <p>Hvala poslancu Jelinčiču.</p>
               <p>Naslednji ima besedo mag. Andrej Rajh.</p>
            </sp>
            <sp who="RajhAndrej">
               <speaker>MAG. ANDREJ RAJH (PS SAB):</speaker>
               <p>Hvala lepa, spoštovani gostje, za tako celostno predstavitev in vizijo, kako naprej.</p>
               <p>Strinjamo se vsi, da je epidemija covid močno zaznamovala naša življenja, zaustavila tudi gospodarske aktivnosti. In zeleni preboj, Zeleni New Deal je seveda ena izmed možnosti, kako naprej tudi iz te krize. Zaradi tega tudi zelo pozdravljam namen o sprejetju posebne evropske podnebne zakonodaje, ki bo tranzicijo gospodarstva, torej prehod iz zdajšnjega v nov poslovni model v povezavi z digitalizacijo, zelo pospešila. Podnebne spremembe so eden izmed naših izzivov prihodnosti in je v tej luči treba nadaljevati z razogljičenjem prometa, z izboljšanjem železniške infrastrukture po vsej Evropi. V tej luči sem prav tako zelo vesel, da vidite v tej luči tudi prihodnost držav Zahodnega Balkana, torej širitev Evropske unije. Slovenija je na zelo pomembnem geostrateškem prometnem koridorju, kjer se sekata peti in deseti vseevropski prometni koridor, in v tej luči pozivam, da se ta vlaganja v železniško infrastrukturo nadaljujejo tudi na našem območju in na območju držav Zahodnega Balkana, kamor pa že močno vdirajo Kitajci. Vemo, da Kitajska pospešeno vlaga v gradnjo prometne infrastrukture po Balkanu, tudi na Madžarskem, in na tak način nekako zabetonira ali pa utrjuje svoj vpliv, kar mogoče ni čisto naš evropski interes, da ena takšna velesila, kot je Kitajska, na našem območju krepi svoj vpliv, svojo prezenco. Pa me v tej luči zanima tudi vaš pogled.</p>
               <p>Naslovili ste tudi izziv migracij. Migracije so skupno evropsko vprašanje. Nekako so naši grški prijatelji sprva dobili občutek, da so ostali sami. Prav je, da se krepi zavedanje, da je to skupni evropski problem. Tudi Zvezna republika Nemčija je zelo veliko tega bremena razrešila in bila branik in zagovornik močne, povezane in solidarne Evrope. Zato me tudi zanima, v katero smer bo šel razvoj odnosov z državami Severne Afrike. Povedali ste, da se v državah Afrike, afriškega kontinenta, zelo krepi srednji sloj in verjetno to tudi predstavlja priložnost za krepitev gospodarske diplomacije, tudi gospodarskih priložnosti. In je to tudi eden izmed načinov, kako se ta migrantska kriza, ki je prisotna, lahko razreši.</p>
               <p>Govorili ste tudi o kmetijstvu. Kmetijstvo je ena izmed panog, ki jo bodo podnebne spremembe zelo prizadele. Ekološko kmetijstvo je ena izmed zadev, h kateri vsi stremimo. Je pa zaradi podnebnih sprememb, torej prihoda novih škodljivcev, suše in podobnih stvari, treba iskati rešitve tudi v digitalizaciji in novih načinih pridelovanja hrane.</p>
               <p>Zanima me tudi zadeva, povezana s pridobivanjem energije, v katero smer bo v luči podnebne zakonodaje, vseevropske, šla naša usmeritev. Na eni strani imamo zelo močne težnje po zapiranju termoelektrarn, po drugi strani vidimo, da sprejemanje nuklearnih elektrarn v prostoru prav tako ni zaželeno; govorim o konfliktih, o prostorskih konfliktih, tudi o različnih politikah držav, kako zagotoviti stabilne vire energije. Vemo, da za vsakim instaliranim kilovatom sončne elektrarne ali vetrne elektrarne je v ozadju en stabilen kilovat, ki prihaja iz termoelektrarne oziroma jedrske elektrarne. Pa me zanima, v katero smer bo šla ta politika.</p>
               <p>Hvala lepa.</p>
            </sp>
            <sp who="PogačnikMarko">
               <speaker>PREDSEDNIK MAG. MARKO POGAČNIK:</speaker>
               <p>Hvala mag. Rajhu.</p>
               <p>Besedo dajem mag. Branku Grimsu.</p>
            </sp>
            <sp who="GrimsBranko">
               <speaker>MAG. BRANKO GRIMS (PS SDS):</speaker>
               <p>Hvala za besedo.</p>
               <p>Prav lep pozdrav vsem gostom, še posebej gospodu namestniku veleposlanika Republike Nemčije in seveda Nemčiji kot državi v celoti. Nemčija je izjemno pomembna država, predstavlja na nek način centralni motor celotne Evropske unije in kar je najpomembnejše, njene ekonomije. Trenutek, v katerem prevzema Nemčija odgovornost za vodenje celotne Evropske unije, je zgodovinskega pomena, zaradi okoliščin, zaradi pandemije, zaradi ekonomske krize, ki trka na vrata. In sam sem trdno prepričan, da bo Nemčija storila najbolje, če vse druge naštete naloge, ki so bile danes predstavljene, v veliki meri postavi ob stran in se posveti predvsem eni in ji da absolutno prednost – to je oživitev ekonomije in zmanjševanje oziroma odprava posledica pandemije, ki smo ji priče. Če bo Nemčija pri oživitvi ekonomije in pri tem tudi ekonomske povezanosti celotne Evropske unije uspešna, bo to okrepilo tiste vezi, ki celotno Evropsko unijo vzpostavljajo, povezujejo in ji dajejo tudi prihodnost. Če ta naloga ne bo uspešna, potem se bojim, da bomo kmalu priče velikim težavam znotraj Evropske unije in še kakšni zgodbi, kot je bila zgodba o brexitu. Zaradi tega v tem trenutku postavljam to na prvo mesto. Drugo, kar je s tem povezano, je skupna obramba zunanjih meja Evropske unije, kajti brez tega pa dolgoročno Evropske unije v tej obliki, kot jo imamo, in s to civilizacijo kmalu ne bo več.</p>
               <p>Nemčiji želim veliko uspeha in predvsem, da znova dokaže svoje ekonomsko znanje, ekonomsko moč in predstavlja tisti motor, ki bo tudi tokrat potegnil Evropsko unijo naprej, za skupni razvoj, za skupno prihodnost.</p>
            </sp>
            <sp who="PogačnikMarko">
               <speaker>PREDSEDNIK MAG. MARKO POGAČNIK:</speaker>
               <p>Hvala mag. Branku Grimsu za kratek komentar.</p>
               <p>Je še interes za razpravo poslank in poslancev? Vidim, da ne. Mogoče ob zaključku dr. Bernhard Hauer še kakšen komentar.</p>
            </sp>
            <sp who="HauerBernhard">
               <speaker>DR. BERNHARD HAUER:</speaker>
               <p>Najlepša hvala vsem za komentarje, odzive na program. Vidim, da ste v slovenskem parlamentu naklonjeni nemškemu programu. Menim, da je to ključen pogoj za uspešno sodelovanje med nami, sodelovanje, ki bo presegalo zgolj naslednjih šest mesecev. Veliko stvari, ki smo jih predlagali in smo jih predvideli v svojem programu, kot je povedal gospod Jelinčič, seveda ne bo lahko izvesti v zgolj šestih mesecih. Zato bomo potrebovali sodelovanje, zato bomo potrebovali naše partnerje, Portugalsko, Slovenijo. Ampak upamo, da bomo vsaj ključni, osnovni del našega programa uspeli izvesti, tako kot je bilo načrtovano znotraj našega osemnajstmesečnega programa. Kot smo povedali, so določene prednostne naloge res ključne in jih želimo dokončati znotraj našega predsedovanja, zlasti vse, kar je povezano s financiranjem, večletni finančni okvir in sklad za okrevanje; pri teh temah ne moremo čakati na naslednji predsedujoči državi. Seveda pa denar ni vse, ampak brez denarja nič drugega ni mogoče; to je morda malo cinična pripomba, ampak hkrati je to realistično. Zato vam lahko zagotovim, da bo Nemčija naredila vse, kar je treba, da bomo to izvedli in da bomo tudi z zagotovljenim financiranjem izvedli druge prednostne točke predsedovanja. Torej, dogovor o večletnem finančnem okviru in skladu za okrevanje je prva prednostna naloga, ki jo potrebujemo tudi za uresničitev drugih nalog. Seveda, pri vsem skupaj potrebujemo soglasje tako evropskih institucij kot tudi držav članic Evropske unije. Res je, naši cilji so ambiciozni, niso pa nerealistični. Prepričani smo, da lahko dosežemo, kar smo si zastavili. Menimo, da lahko dosežemo pomemben napredek na področju vseh devetih prednostnih nalog; seveda, ne dokončna uresničitev, ampak že napredek na teh področjih bo pomemben.</p>
               <p>Zdaj pa še nekaj odgovorov na konkretna vprašanja.</p>
               <p>Gospod Rajh, na vaše vprašanje lahko povem, da so odnosi s Kitajsko in vloga Kitajske v regiji res pomembni. In res je, Evropska unija se mora ukvarjati s tem naraščajočim in okrepljenim vplivom Kitajske v regiji. Vidimo, da že prihaja do določene spremembe v odnosih do tega, kar Kitajska počne v regiji. Nekateri so že povedali, da tako imenovana podpora Kitajske v resnici ni brez povezav, da vedno obstajajo še določeni drugi vidiki. Seveda, finančna podpora je kratkoročno dobra, ampak če zaradi te finančne podpore pride do težav v državi prejemnici - žal, ne morem govoriti o konkretnih primerih, ampak slišal sem, da je tudi v Sloveniji kar nekaj izkušenj s tem, z ambicioznimi infrastrukturnimi projekti. Tu vsi vidimo, da potrebujemo neke vrste previdnost, skepticizem dejansko narašča. Seveda pa to ne sme biti izgovor, da ne naredimo ničesar. Evropska unija tu mora imeti proaktivno vlogo. Transport na koridorje, prometna koridorja TNT, ki ste ju omenjali, je treba dokončati čim prej. In tu mislim, da se strinjamo v vseh državah članicah in da tudi v institucijah Evropske unije zagovarjamo te prednostne naloge. Ampak, seveda, digitalna preobrazba je tudi ena od tem, ki jih bomo morali nadaljevati. Potem je tu ogljično nevtralen prevoz oziroma transport. Vse to so cilji, ki jih želimo zasledovati. Ob tem pa bomo seveda upoštevali različne gospodarske vidike. Verjetno veste, da so nekatere države članice zelo ambiciozne, želijo si infrastrukturnih projektov, ampak zelo pogosto se izkaže, da veliki infrastrukturni projekti niso gospodarsko upravičeni. Zelo pogosto se izkaže, da je v takšnih zasebnih projektih potrebno tudi javno financiranje, in tega si seveda ne želimo. Vsi skupaj moramo vlagati v infrastrukturo, zlasti na tem območju Zahodnega Balkana je to pomembno. Ampak pri vsem tem je treba ohraniti nek zdravorazumski pristop. Podobno velja tudi za področje energetike. Verjetno veste, da je Nemčija sprejela vlogo neke vrste pionirja pri prehodu v okolju prijazno energetiko. To pomeni, da v našem konkretnem primeru zapiramo ne samo jedrskih elektrarn, ampak smo se odločili, da bomo zelo kmalu zaprli tudi vse termoelektrarne. Te strategije ne podpirajo vsi naši partnerji niti sosednje države. Ampak vprašanje energetske varnosti je osnovno vprašanje, s katerim se moramo ukvarjati. Obnovljivi viri energije, na primer, vetrna energija, sončna energija, vse te vire energije moramo podpirati. In res je, pogosto jih podpiramo s tradicionalnimi viri energije. To potrebujemo za primere, ko na primer ni vetra, ko ni dovolj sonca. Žal zaenkrat še nimamo čarobne formule, kako bi te obnovljive vire podpirali drugače kot s konvencionalnimi viri energije. Ampak mislim, da smo že na dobri poti, da odkrijemo oziroma uporabimo te vire energije. V Nemčiji se že pogovarjamo, na primer, o vodikovih celicah, ki lahko podpirajo obnovljive vire energije. Vemo, da tehnologija že obstaja na tem področju, res je, ni vedno gospodarsko učinkovita, ampak tehnološki razvoj bo gotovo še napredoval na tem področju. Sam sem optimističen, da bomo že v roku nekaj let imeli dovolj zanesljivo infrastrukturo. Infrastrukturo, ki bo temeljila na obnovljivih zelenih virih energije in bo imela tudi ustrezno podporo v drugih podpornih virih energije. Ampak, seveda, Nemčija zdaj ne želi izvajati pritiska na evropske partnerje, se opravičujem, torej, Nemčija ne želi pritiskati na druge v zvezi s tem. Vsi pa, mislim, da se strinjamo glede tega, da potrebujemo okolju prijazen sistem in tudi okolju prijazno energijo. Vemo, na primer, da ima Slovenija jasno stališče glede jedrske energije, in ne bomo poskušali prepričati Slovenije, da si premisli glede tega. Mislim, da obstaja več poti do našega končnega cilja, ki pa je vsem skupen, tudi če so poti do njega različne.</p>
               <p>Kot sem povedal že prej, se strinjam z gospodom Grimsom, da ima gospodarstvo v trenutnih časih ključno vlogo in bo imelo ključno vlogo tudi za prihodnost Evropske unije. Tudi za druge prednostne naloge v našem programu predsedovanja bo gospodarstvo in okrevanje gospodarstva imelo pomembno vlogo. In svoje cilje lahko dosežemo le, če bomo imeli dobro gospodarsko osnovo. Evropa, Evropska unija ne more napredovati na okoljskem, socialnem, zdravstvenem in drugih področjih, če ne bo gospodarske dejavnosti, če ne bo gospodarskega okrevanja po težavah, ki smo jim bili priče po krizi covida-19. To je eden od velikih izzivov, s katerimi se mora spopasti Evropska unija. Kriza covida-19 je vse težave v resnici še dodatno okrepila oziroma še jasneje pokazala, kje moramo ukrepati in poskrbeti za spremembe. Evropska unija je ambiciozna in želimo si napredovati in postati globalni akter. To je pa seveda proces, ki vključuje pomembne premisleke o tem, kaj lahko naredimo, kakšni so cilji. To je bilo že vključeno v lizbonsko strategijo pred leti, predvideli smo namreč že takrat, da bo Evropska unija postala najbolj konkurenčno gospodarstvo na svetu; torej, tu zgolj nadaljujemo razmislek iz preteklosti.</p>
               <p>Glede migracij in zunanjih meja se povsem strinjam s komentarjem. Res je, zunanje meje je treba zaščititi, ustrezno zaščititi, hkrati pa upoštevati tudi pravico do azila, upoštevati humanitarne vidike in spoštovanje človekovih pravic. Nobena država ne more obstajati brez meja in zato moramo meje jemati resno. Ne moremo si privoščiti, da bi izgubili nadzor na svojih mejah. Tu moramo spoštovati načelo vladavine prava, ne samo v posameznih državah, ampak tudi v odnosih z našimi sosednjimi državami in drugimi državami, tudi za vse tiste, ki želijo postati naši sosedje v Evropski uniji, tudi za vse tiste, ki želijo postati državljani Evropske unije. Ampak vse to lahko deluje le, če spoštujemo načelo pravne države, če ga spoštujemo vsi, naše države, evropske institucije, pa tudi migranti sami. Tu se povsem strinjamo in priznavamo, da je to pomembna prednostna naloga. Ampak, kot sem povedal že prej, to ni nekaj, kjer bi mi lahko samostojno delovali, povezano je z drugimi akterji in deležniki.</p>
               <p>Na koncu Severna Afrika, ki je tudi povezana z vprašanjem migracij. Seveda, to je ključna regija za Evropsko unijo in je pomembna za varnost v prihodnje. Večina migracijskih tokov dandanes prihaja prav preko Severne Afrike. Vsi verjetno veste in poznate grozljive prizore ljudi na gumijastih čolnih sredi Sredozemskega morja. Vseh teh težav ne bomo mogli rešiti, če ne bomo našli skupnega dogovora s severnoafriškimi državami. Te države je treba stabilizirati. Jasen primer tega je Libija. Dokler v Libiji ne bo zanesljivih kredibilnih institucij, dokler bo tam državljanska vojna, dokler ne bo nobenega demokratičnega nadzora, potem, žal, ne moremo upati na dolgoročne rešitve migrantskega vprašanja, tako v zvezi s kopenskimi kot morskimi potmi. Seveda je Libija tu ekstremen primer, ampak na splošno mislim, da si moramo vsi prizadevati za stabilizacijo na tem območju. Nekaj je tudi spodbudnih primerov, na primer, Tunizija je tak primer. Kar vidimo, nas navdaja z optimizmom. Vidimo, da so uspeli s tranzicijo in uspeli vzpostaviti demokratične strukture; morda še ne delujejo povsem popolno, ampak to je vseeno razlog za optimizem in je lahko zgled tudi drugim državam v tej regiji. Ampak ključno vprašanje zdaj je, kako bo Severna Afrika uspela obvladati demografske težave, s katerimi se sooča, in kako bo mlademu prebivalstvu oziroma na splošno rastočemu prebivalstvu zagotovila ustrezna delovna mesta in službe. Vse to bo ključnega pomena za reševanje vprašanja migracij.</p>
               <p>Poleg tega pa so tu še vprašanja zmanjšanja birokracije in druge teme. Toliko zaenkrat. Hvala.</p>
            </sp>
            <sp who="PogačnikMarko">
               <speaker>PREDSEDNIK MAG. MARKO POGAČNIK:</speaker>
               <p>Hvala dr. Hauerju za res izčrpne odgovore na vprašanja poslancev.</p>
               <p>K besedi se je javil še dr. Zoran Stančič.</p>
            </sp>
            <sp who="StančičZoran">
               <speaker>DR. ZORAN STANČIČ:</speaker>
               <p>Hvala lepa.</p>
               <p>Hvala lepa poslancem za komentarje in vprašanja.</p>
               <p>Zgolj na kratko. Rad bi izpostavil, da je zelo pomembno, da se zavedamo, da na nek način je pomembno, da se mora povezati politika skupaj z večletnim finančnim okvirom za obdobje 2021-2027 in novim mehanizmom za okrevanje in odpornost. Glede politik na različnih področjih, ki ste jih omenjali, so seveda instrumenti, ki se bodo razdelali ali pa ki že obstajajo. Na primer, glede konkurenčnosti. S Kitajsko imamo sistem za pregled investicij, skratka, to je nek nov sistem, ki je bil razvit pred kratkim, ki omogoča, da se določene investicije, ki bi jih morda želela Kitajska imeti, v Evropski uniji dejansko prepovejo. Tako ta instrument obstaja in se uporablja in omogoča pravzaprav nam v Evropski uniji, da zaščitimo svoje strateške interese.</p>
               <p>Glede energije, na primer, je še vedno tako, da, kot je bilo že omenjeno, je energetska politika in energetski miks v pristojnosti držav članic. Skratka, Evropska unija ne sme in ne bo nobeni državi članici predpisala, kako naj prideluje svojo energijo. Imamo pa skupne cilje, za katere smo se skupaj obvezali. Torej, vprašanje je, kako lahko države članice prenesejo svoje nacionalne odločitve, da bodo dosegale tovrstne cilje, in kako lahko uporabimo evropska sredstva za to, da bomo te cilje lahko tudi dosegli. To nas pelje seveda do evropskega proračuna in mehanizma za okrevanje in odpornost. Tu bo denarja, potem ko bodo zaključki oziroma odločitve sprejete, precej, pomembno je pa to, da bodo prioritete vlaganj ostale tiste, ki so sedaj v evropskih strategijah. Kar pomeni, da bo država članica morala pripraviti program črpanja evropskih sredstev, ta program pa mora vsebovati elemente, kot so: zadoščanje skupnim evropskim ciljem, torej, ali grejo ti ukrepi v smeri doseganja zelenih in digitalnih ciljev, ali bomo potem tudi dosegli izvajanje priporočil iz evropskega semestra, ta instrument zelo dobro poznate, in na koncu koncev kako se bodo sredstva tudi iz drugega instrumenta, mehanizma za pravičen prehod – tu ima Slovenija, bo imela, če bodo pogajanja uspešno zaključena, okoli 500 milijonov evrov -, kako se bo vse skupaj zaobjelo in pravzaprav peljalo v pravi smeri. Zadnji element teh pogojev za uporabo sredstev je, kot je rekel že gospod namestnik veleposlanika, tudi vladavina prava. Skratka, obstaja instrument, da se evropska sredstva vežejo za doseganje ciljev, ki so opredeljeni v vladavini prava. Rad bi poudaril, da to ni instrument, ki je usmerjen proti posameznim državi članici, to je neka skupna zaveza, ki je predvidena v novem predlogu proračuna, seveda pod pogojem, da bo sprejeto na pogajanjih. Ampak zdi se mi en dodaten instrument, ki bo krepil države članice in Evropsko unijo k doseganju skupnih ciljev. Na ta način, se mi zdi, lahko skupaj povežemo tako politike kot sredstva in pravzaprav dosežemo napredek pri ciljih, ki smo si jih skupaj zastavili.</p>
               <p>Hvala lepa.</p>
            </sp>
            <sp who="PogačnikMarko">
               <speaker>PREDSEDNIK MAG. MARKO POGAČNIK:</speaker>
               <p>Hvala, dr. Stančič.</p>
               <p>S tem zaključujem današnjo razpravo. Ob koncu bi se zahvalil gospodu namestniku veleposlanika dr. Bernhardu Hauerju in vsem ostalim gostom za udeležbo na tej predstavitvi.</p>
               <p>S tem zaključujem 1. točko dnevnega reda in 81. sejo Odbora za zadeve Evropske unije. Želim vam lep dan!</p>
               <p>Besedo predajam gospe Moniki Gregorčič, predsednici Odbora za zunanjo politiko.</p>
            </sp>
            <sp who="GregorčičMonika">
               <speaker>PREDSEDNICA MONIKA GREGORČIČ:</speaker>
               <p>Hvala lepa.</p>
               <p>Tudi sama se lepo zahvaljujem za sodelovanje na današnji seji gospodu namestniku nemškega veleposlanika, dr. Bernhardu Hauerju. Hvala lepa tudi vsem ostalim sodelujočim na današnji seji.</p>
               <p>S tem zaključujem 1. točko dnevnega reda in 64. sejo Odbora za zunanjo politiko.</p>
               <p>Hvala in lep dan še naprej!</p>
               <stage type="time">Seja se je končala 7. julija 2020 ob 13.12.</stage>
            </sp>
         </div>
      </body>
   </text>
</TEI>
