<root>
<h5 class="label"><span>Vsebina zapisa seje</span></h5><div align="center">
<p><b><font size="4">REPUBLIKA SLOVENIJA</font></b><br/>
<b><font size="4">DRŽAVNI ZBOR</font></b><br/>
<b><font size="4">ODBOR ZA NOTRANJE ZADEVE, JAVNO UPRAVO IN LOKALNO SAMOUPRAVO</font></b><br/>
<b><font size="4">38. nujna seja</font></b><br/>
<br/>
<b><font size="4">(11. januar 2021)</font></b></p></div><br/>
<b><font size="4">Sejo je vodil mag. Branko Grims, predsednik odbora.</font></b><br/>
<b><font size="4">Seja se je začela ob 15.02.</font></b><br/>
<br/>
<b><font size="4">	PREDSEDNIK MAG. BRANKO GRIMS: </font></b><font size="4">Spoštovani zdaj smo sklepčni. Vsem prav lep pozdrav. </font><br/>
<font size="4">Začenjamo 38. nujno sejo Odbora za notranje zadeve, javno upravo in lokalno samoupravo. </font><br/>
<font size="4">Opravičila sta se gospa Janja Sluga in gospod Rudi Medved, gospa Mojca Škrinjar pa nadomešča poslanko Anjo Bah Žibert. </font><br/>
<font size="4">Tako, da glede na to, da včeraj do roka ni bilo nobenih pripomb v zvezi z dnevnim redom, ugotavljam da je dnevni red tak, kot je bil poslan s sklicem seje. </font><br/>
<font size="4">Zdaj predlog širitve pravijo, da je treba še izglasovati. Glede itak gre za vse kar danes obravnavamo, obravnavamo kot dodelitev EU zadeve, tako da verjetno vsi veste, da o tem dokončno odločajo EU odbor, kar pomeni da prvih pet točk pri tem naj bi obravnavali skupaj, posebej naj bi samo glede upravljanja podatkov. Taka je bila tudi prošnja s strani ministrstva. Najprej vprašanj, potem še glede te širitve, če je kakšen predlog oziroma pripomba v zvezi z njo, če ne predlagam, da o tem glasujemo. Jaz bi samo prosil, da preverite če / izklopljen mikrofon/, da preverite če imate vsi kartice, da lahko normalno glasujemo. Dobro, potem dajem predlog širitve na glasovanje. Kdor je za, proti. Samo moment. Aha, okej, zdaj pa bo. </font><br/>
<font size="4">Glasujemo. Kdo je za? (9 za.) Je kdo proti? (Nihče.) </font><br/>
<font size="4">Se pravi je tudi širitev sprejeta. </font><br/>
<font size="4">Zdaj pa res lahko preidemo na obravnavo prvih petih točk skupaj in bi k besedi kar povabil ministra za notranje zadeve, gospoda </font><br/>
<br/>
<b><font size="4">2. TRAK: (ŠZ) – 15.05</font></b><br/>
<br/>
<font size="4">	(nadaljevanje) Aleša Hojsa, ki je danes tudi z nami skupaj s sodelavci. Najprej bi dal besedo njemu, potem sodelavci, kolikor bo minister ocenil, da je to potrebno. Prosim.</font><br/>
<br/>
<font size="4">	</font><b><font size="4">ALEŠ HOJS:</font></b><font size="4"> Hvala lepa, gospod predsednik. Torej lep pozdrav z moje strani vam in seveda vsem spoštovanim poslancem. </font><br/>
<font size="4">	Z mano sta sodelavki z ministrstva, torej gospa Nataša Potočnik, ki je direktorica direktorata, gospa Suzana Ivanovič pa je vodja službe za mednarodne in evropske zadeve. Torej najprej naj povem, da je komisija 23. septembra letošnjega leta predložila nov pakt o migracijah in azilu in vzporedno s tem paktom prestavila tudi pet zakonodajnih predlogov. Te zakonodajni predlogi so uredba o preverjanju na zunanjih mejah, potem je tukaj postopkovna uredba, uredba Eurodac, uredba o upravljanju azila in migracij in pa krizna uredba. Poleg tega je seveda vključenih v ta pakt tukaj nekaj nezakonodajnih aktov, ki jih seveda v tem smislu danes ne bomo obravnavali, bi pa rad poudaril, da pa se je iz prejšnje faze pogajanj, ko se je v bistvu že neuspešno poskušalo priti do nekega novega pakta o migracijah, da so tam ostali še trije zakonodajni predlogi, ki jih pa komisija ni vključila v ta paket predlogov. In sicer gre za Uredbo o evropski azilni agenciji. Ta uredba je po našem mnenju kar pomembna in je tudi bila ali pa je še zmeraj kot vedno izpostavljena kot ena od prioritet, ki bi jo lahko seveda tudi Slovenija pripeljala do konca v fazi našega predsedovanja. Poleg tega pa se je tukaj še kvalifikacijska uredba in pa recepcijska direktiva. </font><br/>
<font size="4">Torej pakt, novi pakt, ki ga je predstavila komisija gradi na treh ključnih stebrih. Eden steber je zunanja dimenzija, torej kaj se dogaja pravzaprav izven Evropske unije, drug steber je robustno upravljanje naših zunanjih meja in seveda vse aktivnosti, ki so povezane s samim nadzorom na teh zunanjih mejah in pa tretja, ki je nekako najbolj kritična ali pa ki bo po moje najtežje izpogajana, gre pa seveda za pravično, tako se je izrazila komisija za pravična pravila notranje solidarnosti. Torej ključni elementi, ki jih ta pakt seveda v vseh teh podzakonskih oziroma zakonskih predlogih naslavlja, morda za začetek rečem, da se zahvaljujem, ker ste se odločili, da vse skupaj obravnavate skupaj. Gre za eno preprosto dejstvo, da se nekatere stvari v posameznih zakonodajnih predlogih precej podvajajo ali pa da so napisane tako prepleteno, da je smiselno, da se kompletna zadeva obravnava skupaj. Torej ključni pa so naslednji poudarki. Najprej se uvaja s tem paktom oziroma s temi zakonodajnimi predlogi nov in obvezen predprehodni pregled, torej po domače povedano, seveda angleško povedano po domače screnning vseh tujcev, ki prihajajo v EU. </font><br/>
<font size="4">Torej ta pregled bo vključeval varnostno in zdravstveno preverjanje, torej ne zgolj varnostno, ampak tudi zdravstveno, ter ugotavljanje identitete. Ta zadeva je relativno zelo pomembna, posebej zato, ker smo v preteklosti lahko videli, da imamo težave tako z varnostnim preverjanjem ali pa smo imeli težave s tem. Dobro zdravstveno preverjanje je mogoče bolj aktualno v zadnjem času, je pa seveda tudi to pomembno, predvsem pa je bila pomembna tudi zadnja, torej ugotavljanje identitete v mnogih primerih, tudi pri nas, recimo na naših tleh se je ugotavljalo, da je bilo pravzaprav zelo težko ugotoviti identiteto, ker ti ljudje pod narekovaji izgubljajo dokumente, posebej izgubljajo dokumente takrat, ko se predstavljajo za mladoletne, zato je seveda ta zadeva tudi na evropskem nivoju bila pripoznana kot ključna in se v te predloge uvaja. Druga pomembna stvar je, da si vsi želimo ali pa nekako smo zavezani k temu, da so postopki izvedeni zelo hitro. Torej ti postopki naj bi bili izvedeni v roku petih dni, to se morda sliši dolgo, ampak vseeno lahko kasneje pojasnimo zakaj gre za teh pet dni, ampak to je po naši oceni v tem primeru zelo hitro. Vsi rezultati tega preverjanja, torej o tem kar sem govoril prej, bodo vneseni v zbirko Eurodac, torej ta zbirka bo seveda </font><br/>
<br/>
<b><font size="4">3. TRAK: (ŠZ) – 15.10</font></b><br/>
<br/>
<font size="4">	(nadaljevanje) služila kot baza, kjer se bo dejansko evidentiralo kdo, kdaj, kje, zakaj je v območju, ali na pa na območje EU vstopal, bo pa seveda ta baza Eurodac po potrebi razširjena tudi z novimi potrebnimi kategorijami podatkov. Potem tisti, ki bodo na zunanje meje prišli in pri katerih se bo relativno hitro ugotovilo, da obstaja zelo majhna verjetnost, da bi dobili zaščito v EU, torej definirani bodo postopki, bodo podvrženi hitremu mejnemu postopku, ki bo seveda rezultiral v obravnave prošnje za mednarodno zaščito in kar je bolj pomembno, torej v kolikor se bo že relativno hitro ugotovili, da do te prošnje niso upravičeni, relativno hitro vračanje v države, od koder so prišli. Ta rok naj ne bi bil daljši od 12 tednov, kar pravzaprav kljub temu, da mnogi govorijo da je to kratek rok, vendarle ne govorimo o tako kratkem roku, gre pravzaprav za trimesečno obdobje, ko se naj bi te ljudje vrnili. </font><br/>
<font size="4">Torej naslednja stvar, ki je zelo pomembna je, to je posebej pomembno za Slovenijo, torej postopki bodo izvedeni tako na zunanjih mejah, kot v notranjosti EU, torej ne gre za to, da bi teh postopkov ne mogli izvajati, v kolikor bomo ugotovili, da so te ljudje že nekako na tak ali pa drugačen način prišli v EU, torej ne gre zgolj za to, da se to izvaja na zunanjih mejah, ampak bo to možno izvajati tudi potem, ko se vas odkrije v notranjosti. Uvaja se nov tako imenovan koncept koordinacije aktivnosti, ki bi, vsaj tako je zdaj predvideno zadevo, pristojnost iz tega prenesel na direktorat na DG HOME, obenem pa bi veliko večjo vlogo pri kompletnem nadzoru in vseh seveda postopkih dodelili tudi agenciji Frontex. Ta danes vseh pristojnosti še nima in z novimi zakonodajnimi predlogi naj bi jih ta agencija dobila. Potem se uvaja koncept stalne in pa učinkovite solidarnosti. Torej koncept solidarnosti, ki je trenutno še zmeraj predviden v obliki relokacije tistih, ki so potrebni zaščite je eden ključnih ovir ali pa ena ključnih ovir zaradi katerega se ta pogajanja tudi v času predsedovanja Nemčije niso kaj bistveno premaknila z mrtve točke. </font><br/>
<font size="4">Kot veste gre za mehanizem po katerem naj bi v nekih dveh, treh krogih na vrsto prišle vse članice Evropske unije, torej če povem bolj po domače, ko bi nekoga zajeli ali pa rešili iz morja tam v Sredozemlju in ga pripeljali pred italijanske varnostne organe, bi v nekih dveh, treh krogih taka relokacija bila za vse države obvezna, v prvih dveh korakih seveda prostovoljna, če pa ta prostovoljnost ne bi bila v dovolj veliki meri izražena, pa bi seveda ta relokacija postala za države članice obvezna. Tukaj je pač potrebno povedati, da se Slovenija z, pa ne samo Slovenija, zdaj je takih držav že 10, 12 skoraj, se s takim pristopom ne strinja, zato verjetno v taki obliki izpogajanja paktov v to smer ne bo mogoče. Deloma se sicer spreminjajo kriteriji za določitev odgovorne države članice. Torej tukaj gre seveda za to, zakaj bi nekdo želel v Evropo vstopati. </font><br/>
<font size="4">Torej na prvem mestu je gotovo tisto, s čimer se nekako vsi strinjamo, torej korist otroka ali pa združevanje družine ali pa že izdani vizumi, ki so posledica tega, da bi nekdo rad nekje študiral ali kaj podobnega. Ampak seveda je potrebno potem povedati, da so te zadeve, torej te kriteriji bili do zdaj nekako različno koncipirani oziroma različno upoštevani od načina vstopa do vstopa, zato se je postavila velika dilema </font><br/>
<br/>
<b><font size="4">4. TRAK: (ŠZ) – 15.15</font></b><br/>
<br/>
<font size="4">	(nadaljevanje) kaj je oziroma zakaj bi pravzaprav obravnavali tiste, ki jih rešujejo z ladjami, torej ko pravzaprav ne gre za to, da nekdo vstopa na naši meji, ampak da se rešuje iz nekega mednarodnega področja, zakaj bi v bistvu ta kriterij oziroma ta vrsta vstopa bil enak drugemu, tistemu ki seveda je narejen ali pa ki se upravlja na kopenskih mejah. Torej Slovenija se je tako kot mnogi v tem procesu pogajanj zavzemamo za paketni pristop. To sem že povedal. Naša edina želja je, da se morda kaj od tistega, kar ni bilo izpogajano prej, omenil sem že evropsko azilno agencijo pospeši naprej. Tukaj mislim, da ni potrebno čakati, da s tistim zakonodajnim predlogom čakamo, vse ostalo pa je verjetno tako, kot so povedali že mnogi, torej dokler ni izpogajano vse, ni izpogajano nič in mislim da bo ta pristop obveljal kar do konca zakonodajnega procesa. </font><br/>
<font size="4">Mi smo v naših sklepih, torej v tem, kar se je odločila vlada za vsak zakonodajni predlog jasno napisali in to mislim, da je tudi v gradivu predstavljeno, s katerim delom posameznega akta se Slovenija strinja in s katerim se ne strinja. To je po našem mnenju zelo dobro, kajti v tem primeru imajo tudi naši predstavniki na inštitucijah Evropske unije jasno navodilo kaj Slovenija zagovarja in zakaj se zavzema. Torej poskušali smo se v čim večji meri izogniti tistemu načelnemu mnenju, da načeloma podpiramo, pa načeloma bi rabili izboljšave, tukaj pa smo jasno opredelili, podpiramo to, to, to in ne podpiramo tega, tega, tega. Zdaj morda je potrebno povedati še to, da smo seveda poseben postopek ali pa posebno pozornosti dali ravno temu, kar je za nas zelo omejujoče ali pa zaskrbljujoče, torej ta obvezna relokacija. Mi mislimo, da je potrebno dopustiti možnost solidarnosti tudi na kakšen drug način. Seveda je ta zadeva zelo problematična z vidika tega, da najdeš ustrezno nadomestilo tej relokaciji. </font><br/>
<font size="4">Sami smo ponudili nekaj možnosti, kot je recimo večja participacija naših policistov v frontexu, kot je recimo predpisana ali pa ne vem večja skrb za neke logistične podporne službe, ki so širom Evrope, torej govorimo o nekih participacijah finančnih, nenazadnje je tudi znotraj tega paketa vzpodbujano ali pa je nekako načrtovano, da naj bi države za posameznega migranta, ki ga je potrebno vračati v tretje države dobila določena finančna sredstva, kar pomeni, da tudi Evropa nekako spodbuja nekak princip finančnega ovrednotenja posamezne solidarnosti, zato mislimo, da bi se seveda ta stvar dala narediti tudi v obratni smeri, ne zgolj v tisti smeri, kjer bi posamezna država nekaj dobila za to solidarnost, ampak morda tudi v tem, da bi posamezna država nekaj na mesto sprejema, finančno prispevala. Morda bi povedal še to, seveda da želimo, da se ohrani, nujno ohrani tudi nadaljevanje bilateralnih sporazumov. Kot veste imamo mi kar nekaj teh bilateralnih sporazumov. Nenazadnje je ta bilateralni sporazum, ki ga imamo z Hrvaško v tem primeru še vedno zelo aktiven in zelo živ in ne znam si predstavljati, če ga ne bi bilo. V tem primeru seveda bi se verjetno pogovarjali o precej drugačnih številkah, tistih, ki bi na našem ozemlju čakali na postopke. Glede na to, da pa bilateralni sporazumi obstajajo, je seveda možnost vračanja teh ilegalnih migrantov precej večja. </font><br/>
<font size="4">Obenem smo jasno povedali, da je potrebno, kar sem že povedal, ne zgolj govoriti o zunanjih mejah Schengna, ne govoriti tudi o zunanjih mejah Evropske unije, ampak je treba tukaj </font><br/>
<br/>
<b><font size="4">5. TRAK: (ŠZ) – 15.20</font></b><br/>
<br/>
<font size="4">	(nadaljevanje) narediti tukaj neko kombinacijo, kajti Slovenija ima pač to smolo, da je pod narekovaji smolo seveda, da smo na zunanji Schengenski meji, nismo pa na zunanji evropski meji. Torej je potrebno stvari preleviti ali pa preslikati tudi na območje teh meja ali pa take meje, kajti ne želimo, da bi v zakonodajnem postopku prišlo do kakšne sive lise, potem bi se pa, ko bi bila stvar sprejeta spraševali kakšni so postopki na tej slovenski, torej zunanji Schengenski meji, pa ne zunanji evropski meji. Naše mnenje je, da bi bilo potrebno na ravni EU, ne zgolj na ravni posamezne države se dogovoriti kakšna bo omejitev gibanja teh prosilcev. Torej danes se to počne, bi rekel relativno svobodno, če temu tako rečemo, od države do države različno. Naša ocena je, da bi bilo smiselno in primerno, da bi se omejitev gibanja vsem tem ljudem predpisala in da bi nekako vedeli in vsi z enakimi kriteriji poslovali ali pa naslavljali prosilce. </font><br/>
<font size="4">Morda zaključim ta uvod s tem, da seveda podpiramo prizadevanja za izboljšanje učinkovitosti postopkov. Posebej bi rad izpostavil, da je potrebno to učinkovitost postopkov in pa tudi zakonodajne ovire v temeljito prečistiti in v največji meri preprečiti zlorabo teh postopkov. Da smo ena od držav, ki smo najbolj na prepihu v smislu zlorabe teh postopkov je jasno, seveda ne v nominalnih številkah, ampak vsekakor pa v procentualnih. Zato naj povem da, kar sem povedal sicer že večkrat, da kar 80 % prosilcev, ki v Sloveniji zaprosijo za azil, glede na to, da nimamo nekega omejitve gibanja ali pa kaj podobnega čakanja na to iz Slovenije izgine. Torej gre dejansko za to, da prosilci za azil tega defakta ne želijo, da ta sistem izigravajo, da pravzaprav niso klasični begunci, ampak da so delavni ali pa kakšne druge vrste migranti in seveda zato to jasno kaže, da je potrebno evropska pravila na tem projektu ali pa na tem področju temeljito spremeniti. Sam ne načrtujem, da bi bil lahko paket sprejet zelo hitro. Kot veste je na nivoju Evrope nekako stvar precej razdeljena. Imamo južne države, kot so Španija, Francija, Italija, ki se seveda zelo, zelo zavzemajo za obvezno relokacijo. Imamo nekaj držav, med njimi seveda tudi Slovenija, tudi sam sem podpisal to pismo držav, kjer seveda absolutno nasprotujemo tej obvezni relokaciji. No, med njimi je tudi recimo Danska, da ne bomo govorili samo o kakšnem Višegradu ali / nerazumljivo/ se pravi Baltske države. </font><br/>
<font size="4">In jaz mislim, da moramo najti in verjamem, da se ga najti, tudi neki indici v to smer gredo že s Portugalskim predsedovanjem, da se morda najdejo neke rešitve, ki bi to obvezno relokacijo ali pa obvezno solidarnost v tem smislu naredila bolj fleksibilno, kar bi mogoče bil znak, da smo se sposobni v Evropi tudi na temu konceptu poenotiti in najti pravo rešitev. Zdaj v same detajle jaz v tem uvodu ne bi šel, če pa bo potrebno, bomo pa seveda za vsak zakonodajni akt pripravljeno, mislim da ste tudi to dobili, tako kot sem povedal, stališče Vlade Republike Slovenije do posameznega pakta.</font><br/>
<font size="4">	Hvala.</font><br/>
<br/>
<b><font size="4">	PREDSEDNIK MAG. BRANKO GRIMS:</font></b><font size="4"> Hvala.</font><br/>
<font size="4">	Želi besedo še kdo od ostalih vabljenih na sejo? Če ne, sem sam prijavljen k razpravi, drugih za enkrat še ni. Preden pa preidemo na razpravo, bi vas samo seznanil, da poslanec gospod Ljubo Žnidar nadomešča poslanko gospo Suzano Lep Šimenko, poslanka gospa Maša Kociper nadomešča poslanca gospoda Franca Kramarja in poslanka gospa Jerca Korče nadomešča poslanca gospoda Rudija Medveda.</font><br/>
<font size="4">	Tisto kar je danes okvir znotraj tele obravnave je novi pakt, ki ga že nekaj časa pripravlja Evropska unija in ki je seveda v isti funkciji kot vse, kadar se pogovarjamo o ilegalnih migracijah. Na vse kar je bilo v zvezi z ilegalnimi migracijami na ravni Evropske unije je nelegalno, nezakonito, grobo kršenje prava in seveda kadar Evropska unija govori o spoštovanju prava, takrat se zadnji pet let lahko človek samo žalostno nasmehne. </font><br/>
<br/>
<b><font size="4">6. TRAK: (ŠZ) – 15.25</font></b><br/>
<br/>
<font size="4">	(nadaljevanje) V tem okviru je treba vedeti, da vse kar se dela, se dela z enim samim namenom, da se to brez prava ali protipravno ravnanje nekaterih na čelo z Angelo Merkel zamegli in da se na nek način potem legalizira, pri čemer so male države v tisti funkciji, kot je en star indijski pregovor, če se sloni ljubijo ali pa tepejo, zmeraj je trava tista, ki nasanka. </font><br/>
<font size="4">In ta je tukaj naš problem. Če gremo nekaj po vrstah o tem, kar je bilo danes govora. Prvo, govori se o konceptu solidarnosti. Kaj pa je ta silna evropska solidarnost? A v tem, da se, ker se je nekdo naprej v Berlinu, potem pa še v Bruslju spomnil, da lahko ljudje kar nelegalno vstopajo na ozemlje Evropske unije, da se en del teh ljudi potem obesi nekomu drugemu, kot njihov problem in temu se reče solidarnost. Jaz bi temu kaj drugega rekel, recimo izsiljevanje bi bil en tak lep izraz, solidarnost bi pa bila, če bi, če že do tega tisti, ki so to povzročili plačevali potem trajno za vse druge. Se pravi, da bi recimo Nemčija plačevala stroške vseh ilegalnih migrantov za celotno Evropsko unijo, odkar je bilo izrečeno wir schaffen das. Če je wir schaffen das potem pa plačajte, ni problema. Pa seveda še poskrbijo za vse druge posledice, ki jih te stvari vlečejo za sabo. Ta koncept solidarnosti ne samo, da doživi neslaven konec, tisti hip, ko gre za denar, / nerazumljivo/ seveda tisto balkansko brigo moja pređi na drugoga se je temu reklo v stari Jugoslaviji, zdaj se temu reče v Evropski uniji koncept solidarnosti. Ampak ta zadeva popolnoma umre tisti trenutek, ko je treba ljudi vračati. </font><br/>
<font size="4">Lahko je nekdo, obstajajo primeri, da ne boste mislili, da to govorim na pamet, lahko mi minister, v tem primeru je tudi prestal, da ne bom jaz predolgo govoril, ko so bili ljudje vpleteni v težek kriminal, celo v sodelovanje pri terorističnih dejanjih in bi jih po prestani kazni morali izgnati in se jih ne da. Se jih obesi tisti državi, kjer so prišli in potem se lepo matične države delajo, da ne vejo niti ali so to njihovi ali jih nočejo sprejeti ali kakorkoli že in znotraj Evropske unije obstaja cel kup ljudi, ki jih enostavno države, čeprav imajo pravnomočno odločbo o izgonu, o vrnitvi nazaj ne morejo vrniti. In potem se vsaka znajde po svoje. Prevelike imajo potem še nekatere vzvode, recimo vzvode finančne moči, pa še nekatere druge, da pač dosežejo, da so tiste, ki jih je treba vrniti njihove države sploh pripravljene sprejeti, potem pa se nehajo sprenevedati, majhna kot Slovenija so pa v glavnem prepuščene same sebi. Kje je potem tukaj evropska solidarnost? Nekdo drug je ljudi povabil, ta problem prevalil na nas in zdaj smo mi trajno nasankali, zaradi tega ker nam ne pomagajo, da bi te ljudi lahko vrnili v njihove matične domovine. To je pa realno stanje in temu se reče evropska solidarnost. Dajte no nehati. </font><br/>
<font size="4">Zdaj v tem konceptu je seveda izredno pomembno, ker se zdaj pripravlja, da se skrajno odločno postavi, da niti slučajno ni mogoče nikomur vsiljevati ničesar, nobeni evro državi Evropske unije. Tukaj ko se seveda spet po tem konceptu lažne solidarnosti, beri izsiljevanja, izsiljuje obvezne kvote okoli ovinka ali pa hude kazni, ki so v ozadju, verjetno veste za kakšne številke gre. Kako bi to v praksi funkcioniralo? Lepo se sliši, ena dva kroga bi bila prostovoljna, ta tretji bi bil pa že obvezen. Kaj to v praksi pomeni? Da tiste, ki bi bili pripravljeni delati, ki imajo neko izobrazbo, ki sabo prinesejo mogoče celo nekaj denarja, bi obdržale ta velike države, kar se mimogrede v prvih valovih že dogajalo, poglejte si kako so sprejemali recimo ljudi v Luksemburgu, potem so pa vsem ostalim govorili, kako so oni solidarni, vzeli so pa tiste, ki so prinesli gore denarja. Tisti, preostali so pa problem, se jih da pa drugim, recimo tudi Sloveniji. To je pa potem praksa, tako imenovane evropske solidarnosti. To je seveda popolnoma nesprejemljivo in tukaj moram samo reči, da zelo podpiram odločitve, ki jih je predstavil minister in da v celoti soglašam s tem, da se je te stvari že v začetni fazi, tako kot se jih je, zdaj jasno postavilo. Za nekatere stvari smo se pripravljeni pogovarjati, nekaterih pa se enostavno nismo pripravljeni pogovarjati, ker je to popolnoma nesprejemljivo</font><br/>
<br/>
<b><font size="4">7. TRAK: (ŠZ) – 15.30</font></b><br/>
<br/>
<font size="4">	(nadaljevanje) in se za pojmi, s katerimi se manipulira in ki se zelo lepo slišijo, kot je recimo koncept solidarnosti skrivajo zelo nesprejemljive stvari. Vsekakor bo ta razprava še zelo dolga, upam samo da se ne bo na koncu kje zalomilo in bi se hotelo ubrati kakšne bližnjice, da bi prišli do nekega skupnega evropskega projekta, ki bi bil res sprejemljiv za vse. </font><br/>
<font size="4">Če bi se tako ravnalo že od začetka, če bi se tako ravnalo v minulih petih letih, potem se praktično nič od tega kar se dogaja ne bi moglo zgoditi. Sploh pa se nič od tega ne bi moglo zgoditi, če bi se spoštovalo tisto, kar bi se moglo od prvega do zadnjega dne in kar bi prvi poklicani mogli biti tisti, ki so na funkcijah v Bruslju in seveda tisti, ki so na funkcijah v vladah in so bili tam tudi v tistih odločilnih letih. Se pravi, če bi se res dosledno spoštovalo pravni red, pravni red celotne Evropske unije, mednarodne predpise, ki so ratificirani in seveda celotno zakonodajo matičnih držav članic Evropske unije. Če bi se to, se nič od tega ne bi moglo zgoditi. Vse to, kar danes govorimo bi bilo nepotrebno in se verjetno danes niti sestali nebi. Zdaj gre za to, da se stvari, vsaj za naprej uredijo tako, da bi bile sprejemljive za vse, ampak do tega cilja se bojim da smo še zelo, zelo daleč. Vsekakor pa je prav, da vsaj stvari imenujemo s pravim imenom. Toliko z moje strani.</font><br/>
<font size="4">	Se je še kdo prijavil za besedo? Aha, gospa Sukič, potem za njo je gospod Polnar. Prosim gospa Sukič.</font><br/>
<br/>
<font size="4">	</font><b><font size="4">NATAŠA SUKIČ (PS Levica):</font></b><font size="4"> Ja, lep pozdrav. Hvala lepa za besedo.</font><br/>
<font size="4">	Ja saj komaj se je na koledarju izpisalo leto 2021, slišim da smo že spet tam, kjer smo bili, vse po starem. Govor neke podtalne nestrpnosti, manipulacije, podžiganja strahu in predsodkov proti beguncev, saj pravkar smo tole nekako slišali. In to ne glede nato, da je od leta 2015 število nezakonitih prihodov v Evropsko unijo se je zmanjšalo za kar 92 %. Pa kaj potem. Pred nami je pač novi pakt in seveda Slovenija je ponovno na napačni strani zgodovine ali pa da se izrazim malo bolj natančno, na napačni strani humanosti. Celo z Angelo Merkel vidim da si drznete tukaj polemizirati. Res zanimivo, ko se desna politika spravi na desno politiko ali pa desno političarko, ki pa je vendarle očitno na neki drugi ravni, kar se tiče vprašanja migracij, kot pa smo tukaj v Sloveniji. Skratka pri tem novem paktu kot slišimo ima vlada Janeza Janše očitno izrazit problem s konceptom solidarnosti. In seveda smo kot zmeraj, kot smo že navajeni, pa ne samo pod to vlado, da ne bo kdo rekel, da sem ostra samo do te vlade, ostra sem pravzaprav do vseh zadnjih vlad, kar se tiče vprašanja migracij, kajti že prejšnje vlade, kot seveda ta izrazito so demonizirale begunce, jih ožigosale kot neke goljufe, kot tiste ki kalkulirajo, ki pravzaprav niso begunci, ampak so v glavnem ekonomski migranti, ki so malo da ne kriminalci, ki predstavljajo varnostno grožnjo za belo krščansko Evropo in tako naprej. </font><br/>
<font size="4">V Levici, kar seveda ni nobena skrivnost, ker to ponavljamo že ves čas, seveda predlaganim stališčem Republike Slovenije glede vseh petih uredb povezanih z migracijami seveda nasprotujemo, ker se zavzemate za še strožjo obravnavo prosilcev, kot je v predlogih uredb, ki pa so že same po sebi sporne. Tudi te uredbe novega pakta so za naše pojme same po sebi sporne, kajti ukvarjajo se prvenstveno, prioritetno predvsem s problemom vračanja in zavračanja migrantov, ne pa na primer, da bi zares lotili odpravljanja vzrokov za migracije, k čemur seveda tudi Evropa, kot neka v smislu nekega novega kolonializma kar krepko prispeva. Po drugi strani si tudi ta novi pakt ne prizadeva za boljšo integracijo beguncev v novih državah. Tako, da sam pakt sam po sebi ni dober, ampak to kar pa predlaga Slovenija in kako </font><br/>
<br/>
<b><font size="4">8. TRAK: (ŠZ) – 15.35</font></b><br/>
<br/>
<font size="4">	(nadaljevanje) zaostruje pa tem slabše. Skratka, pa bom povedala, vam bom navedla konkretne primere, da se ne bomo sprenevedali okrog migracij, kot smo to navajeni. Recimo če se spomnite na desni zelo radi poudarjate, kako je naša ureditev pravzaprav zelo radodarna, kako smo dobri. Spomnite se marca 2018, ko smo v Levici zahtevali nujno sejo glede nezakonitega vračanja prosilcev za mednarodno zaščito. Takrat je šlo konkretno za 38 ljudi, ki so k nam prišli bodisi kot posamezniki, pari ali družine, po legalni poti, ker pravite da bi bila druga zgodba, če bi se ne dogajale ilegalni prehodi meje, ampak če bi se prosilci za azil prijavili in zaprosili za azil. </font><br/>
<font size="4">No pa poglejmo, oni so prišli po legalni poti in so zaprosili za azil in vseh 38 je bilo gladko zavrnjenih, kajti Turčija naj bi bila takrat po naši logiki varna izvorna država. In to ravno v času, ko je v Turčiji vladalo vsesplošno preganjanje Kurdov in tako imenovanih bolenistov, smo mi gladko vseh 38 prosilcev za azil zavrnili, ker naj ne bi izkazali, da bodo doma preganjani, kljub 133 tisoč 257 priprtim, kljub 151 tisoč 967 odpuščenim, to gladko niso bili razlogi, da bi Slovenija prepoznala te ljudi, kot tiste, ki so upravičeni do azila. Kaj se zgodi? Ob doslednem spoštovanju tistega kar piše v predlogu direktive, ne samo da bi mi te ljudi vračali, mi bi jih vrnili v sodelovanju z državo izvora, se pravi da bi jih vrnili direktno v roke tistih, pred katerimi te ljudje bežijo, pred raznimi režimi pred katerimi bežijo in ki jih ogrožajo, celo ogrožajo njihova življenja. Tako, da toliko o solidarnosti o katerih jih je polna usta te Evrope, pa tudi vas, ko govorite, ko se delate dobre, kako pravzaprav v redu postopate in kako so pravzaprav grozni migranti vsega krivi. Pa poglejmo še primere, da bomo na konkretnih primerih raje si predočili kaj se v resnici dogaja, da se ne bomo samo po nekako abstraktno pogovarjali.</font><br/>
<font size="4">Recimo kot sem že prej omenila, večinoma trdite, da k nam ne hodijo begunci, ampak da mejo prestopajo v glavnem ekonomski migranti, ki prihajajo iz držav, kjer niti slučajno ni nikakršne vojne. To so vaši stalni argumenti. Da ni nikogar iz Sirije pravite, kjer je dejanska vojna, ampak da so iz Pakistana, Afganistana, Bangladeša in podobno. Recimo kolega Grims to vedno poudarja, skoraj vedno kadar govori o tem. Pa poglejmo, Pakistan je torej za vaše pojme varna država, kjer ni nobene vojne in Pakistanec torej po vašem ne more biti begunec. Od leta 2004 Amerika konkretneje CIA na območju Pakistana izvaja napade z droni. Na internetu lahko sproti spremljate število civilnih žrtev v Pakistanu. Teroristični napadi so tam izjemno pogosti. Država se poleg tega vse pogosteje sooča z ekstremnimi vremenskimi pojavi in naravnimi katastrofami, ki jih seveda vi, ki ne priznavate podnebnih sprememb itak to za vas ni faktor, k čemur seveda pripomoremo vsi, sploh razvitejše države s svojimi izpusti, da se razumemo. </font><br/>
<font size="4">No, kakorkoli. Celo Ministrstvo za zunanje zadeve na svojih spletnih straneh recimo potencialne potnike, se pravi državljane in državljanke Slovenije opozarja, da naj zaradi varnostnih razmer jim torej odsvetuje vsa ne nujna potovanja tja, vi pa trdite, da so to ekonomski migranti in begunci, če se slučajno kdo, kakšen begunec pojavi kje iz Pakistana. Da ne omenjam Afganistana, kjer je še huje. Recimo Ministrstvo za zunanje zadeve v Afganistan absolutno odsvetuje vsa potovanja, ker je tam situacija pač izredno slaba. Tako, da vojna ni le v Siriji spoštovani, kot se vedno izgovarjate, ampak so trenutno oboroženi konflikti in vojne odvijajo v Afganistanu, v Iraku, Jemnu, Mjanmaru, Somaliji, Etiopiji in Nigeriji,</font><br/>
<br/>
<b><font size="4">9. TRAK: (ŠZ) – 15.40</font></b><br/>
<br/>
<font size="4">	(nadaljevanje) Darfuriju, Sudanu, Maliju, Keniji in še in še bi lahko naštevala. In če k temu še dodamo posledice ekonomskega izčrpavanja, se pravi nekih nekolonialističnih praks, zahodnih držav in če k temu dodamo še podnebne spremembe, ko se dejansko začenjajo migracije zato ker so suše, ker ni več vode, ker ni več hrane, potem pač oprostite dobimo sliko kakršno pač imamo. In zdaj, če se še malo dotaknem načela solidarnosti s katerimi ima Republika Slovenija očitno trenutno zelo velik problem.</font><br/>
<font size="4">Dejstvo je, da so mejne države sicer najbolj na udaru glede skrbi za migrante. Ampak s tem, ko druge države jim druge države odrekajo solidarnost, preko katere bi prevzeli manjši delež migrantov, torej neposredno bi silile mejne države, da zaostrujejo ravnanje na državnih mejah. K temu vi stremite, vi sploh nočete te solidarnosti. Vi hočete obratno. Zakaj? Zato da boste kaj, še bolj zaostrovali ravnanje na državnih mejah? Tako, da resnično no, posledice seveda so pa potem katastrofalne. Potem pa dobimo mrtve v Sredozemskem morju, tudi mrtve v naši reki Kolpi, kjer tragično umirajo begunci, ki želijo prečkati državno mejo. Zdaj jaz ne vem ali se naša vlada tega zaveda, ampak bojim se da se zavedate in da so vam sveta samo življenja belih ljudi, kar lahko praktično vsak teden v vašem strankarskem časopisu samo ironičnim imenom Demokracija gladko preberemo. Tam beremo takšne pamflete in takšne grozljivosti. ¸</font><br/>
<font size="4">Kar se tiče pospešitve, pravite, radi sicer slišimo, da je pospešitev vračanja in zavarovanja zunanjih meja nujno potrebno, da je potrebno tudi odpravljati vzroke zaradi katerih ljudje bežijo od doma, same visoko doneče seveda besede tako na ravni Evropske unije, tudi tukaj jih slišimo. Ampak tega v resnici ne naredite. Teh vzrokov v resnici, kot sem že prej povedala ne odpravljate. Neenakost se v svetu še naprej povečuje, vojni in drugi oboroženi konflikti so posledica teh neenakosti in kot sem že prej omenila borbe za primarne vire, kot so voda, energetski viri in tako naprej. </font><br/>
<font size="4">Zdaj pa da zaključim. Najbolj grozljivo pa je, ko slišiš tukaj, kako je treba braniti trdnjavo Evropa, krščansko trdnjavo Evropa. Papež Frančišek, ki velja za odločnega zagovornika pravic beguncev je v knjigi, ki je izšla novembra lani poudaril, da migracije ne ogrožajo krščanstva, ker tudi to smo že slišali v parlamentu, kako migranti ogrožajo našo krščansko kulturo in našo zgodovino in ne vem kaj vse in je obsodil vse populistične voditelje, ki svoje sovraštvo usmerjajo proti namišljenim sovražnikom, da bi odvrnili pozornost od resničnih težav. To je izjavil in to je zapisal papež Frančišek, vaš papež Frančišek. Se pravi vi, ki se imate za krščanske stranke ste med glavnimi promotorji sovraštva do beguncev, med tistimi, ki ne želite pomagati. In kaj še pravi papež? Citiram: »Zavrniti migranta, ki se bori za preživetje iz strahu za krščansko kulturo je napačno predstavljanje tako krščanstva, kot kulture.« to je poudaril papež v knjigi. Pustite nas sanjati, ki je nastala po pogovoru papeža s britanskim piscem biografij Austinom / nerazumljivo/. Kot je dodal, migracije ne ogrožajo krščanstva, razen v mislih tistih, ki imajo koristi od takih trditev. Saj vas je lepo razgalil, koristi od takšnih trdite. Še je rekel, če slavimo božjo besedo in ne sprejmemo tujcev, ki potrebujejo pomoč niti ne priznamo, da so tudi oni božji otroci. Je to spodbujanje kulture, ki je krščanska le po imenu. To je recimo poročala Francoska tiskovna agencija, da je izjavil papež Frančišek. In v knjigi je tudi poudaril, da ni dopustno zavračati migracije na način, da pustimo več 100 migrantov umreti med nevarnim prečkanjem morja ali puščave. Pred gospodom bomo odgovarjali z vsako od teh žrtev je opozoril vaš papež Frančišek.</font><br/>
<br/>
<b><font size="4">10. TRAK: (ŠZ) – 15.45</font></b><br/>
<br/>
<font size="4">	(nadaljevanje) Obsodil je vse voditelje, ki citiram: »svoje sovraštvo usmerjajo proti namišljenim sovražnikom, da bi odvrnili pozornost od resničnih težav«, kot sem že enkrat uvodoma povedala. »Fantazija nacionalnega populizma v državah s krščansko večino je obramba krščanske civilizacije pred domnevnimi sovražniki, pa naj bo to Islam, Judje, Evropska unija ali Združeni narodi« je bil še oster papež Frančišek. </font><br/>
<font size="4">Tako, da še papež pravi, no v Levici pa to ves čas pravimo in nasprotujemo tovrstni retoriki, tovrstnim manipulacijam, tovrstnemu omalovaževanju in šikaniranju in kriminalizaciji beguncev in pa seveda predlaganim stališčem Republike Slovenije do vseh teh petih uredb o katerih danes govorimo, ki so povezane z migracijami in s kajti, kot sem že povedala, zavzemate se in to je žalostno. Za še ostrejšo in strožjo obravnavo revežev, ki bežijo zato, ker bežijo od tam, kjer so ogrožena v glavnem njihova življenja. Torej še za strožjo obravnavo prosilcev za azil, kot je v predlogih uredb, ki so že same po sebi že itak dovolj sporne. In to je resnično žalostno in to je dno neke humanosti, s čimer se danes soočamo tako v Evropi na žalost, pa v Sloveniji je pač to dno samo še globlje.</font><br/>
<font size="4">	Hvala lepa.</font><br/>
<br/>
<font size="4">	</font><b><font size="4">PREDSEDNIK MAG. BRANKO GRIMS:</font></b><font size="4"> Hvala.</font><br/>
<font size="4">	K besedi se je javil minister. Prosim.</font><br/>
<br/>
<font size="4">	</font><b><font size="4">ALEŠ HOJS:</font></b><font size="4"> Ja, hvala lepa.</font><br/>
<font size="4">	Zdaj jaz moram reči, da nisem pričakoval, da bom tukaj tudi na, če rečem malo grdo na lekciji verouka. Ampak vseeno. Zdaj očitno govorimo o čisto dveh stvareh gospa Sukičeva. Zdaj mi smo tukaj prišli predstaviti zakonodajne predloge, vi pa govorite čisto o nečem drugem. Torej nihče ni govoril o tem, da ima kdo kaj proti migrantov, nihče ni govoril, o tem da so na svetu begunci, nihče ni govoril o tem, da se družinam ne pomaga in tako naprej. Mi pač vsako tako priliko izrabite za to, da nam podtikate stvari, ki jih enostavno ni. Zdaj najprej bi rekel, da seveda očitno ne razumete koncepta mednarodne zaščite. Rekli ste, prišli so sem uradno in so se prijavili za azil in azila niso dobili. Torej zdaj če vi mislite, da je koncept azila tak, da prideš na mejo, pa rečeš hočem azil, azil dobiš pod tem ne poznate kaj je to azil. Torej vsak, ki želi imeti azil, se individualno obravnava. Vsakega je treba individualno, grdo bom rekel, screenat, prečekerat, od kje prihaja, zakaj prihaja ali je politični begunec, ali beži pred vojno in tako naprej. In to kar govorite vi, prihajajo iz Pakistana, prihajajo iz Afganistana, vsem je treba dati azil, to je nonsense, to je milo rečeno neumnost. </font><br/>
<font size="4">Zdaj te zakonodajni predlogi, ta pakt želi stvari regulirati tako, da bo stvar bolj jasna, bolj razumljiva, da bo povsod enaka. In nenazadnje, oprostite, tudi da bo vstop v Evropsko unijo, tako kot je v vsaki normalni skupnosti reguliran. Da ko boste prišli na mejo, boste prečekirani, boste po vaših namenih povprašani v kolikor ste iz tretjih držav, v kolikor ste upravičeni begune boste prišli v postopek in tako begunski status dobili in to pavšaliziranje, ki ste ga zdaj navedli je po moje, bi rekel malo pod nivojem tega za kar se znotraj Evrope zdaj članice prizadevajo. Zdaj kar se tiče koncepta konsolidarnosti je seveda jasno, da je solidarnost, taka ki vidim jo vi zagovarjate, torej avtomatično bomo sprejemali kar nam bodo dali, pač enostavno s tako solidarnostjo se mi ne strinjamo. In jaz mislim, da to ni nič narobe. To kar je rekel predsednik odbora. Ena od ključnih solidarnosti, ki bi morala v Evropi veljati je solidarnost na EU zunanji politiki.  </font><br/>
<br/>
<b><font size="4">11. TRAK: (ŠZ) – 15.50</font></b><br/>
<br/>
<font size="4">	(nadaljevanje) To je ena od ključnih prioritet, ki bi jo mogli izpogajati v tem paktu. Torej ko imamo opravka z ljudmi, ki niso upravičeni do azila in ki jih je potrebno vrniti v tretje države od koder prihajajo, bi bila ključna solidarnost ta, da za to repatriacijo, če temu tako rečem, vrnitev tja, kamor morajo iti, poskrbi EU zunanja služba. Ne pa da imamo v Španiji teh težav pri vračanju Maročanov in Alžircev recimo ni, ker imajo dobre, bi rekel zgodovinske odnose s severnoafriškimi državami ali pa ne vem Danska z neko drugo državo in to bi bila ena od ključnih solidarnosti, če želimo pokazati Evropo kot solidarno državo. In kot zanimivost naj vam povem, tukaj so številke, vi ste seveda govorili o Afganistancih, če se ne motim, pa o Pakistancih, zdaj počasi boste mogli začeti govoriti o drugih ljudeh, pa boste verjetno isto zgodbo prodajali. Torej v letu 2020 je bilo vloženih 3276 prošenj za mednarodno zaščito. 3200. Od teh 3200 gospa Sukičeva jih 80 % ni počakalo, da bi se o tej prošnji odločilo. </font><br/>
<font size="4">Torej očitno niso imeli resnega namena, da želijo azil. Težko bi rekel, da računajo na to, da bodo v Nemčiji azil dobili lažje kot tukaj, bodo pa verjetno lažje dobili službo tam, to se pa strinjam. In o teh 3276 prosilcev za azil, brez decembra, torej december še ni vključen, jih je bilo 1821 iz Maroka. Zdaj najbrž Maroko res ni tako prijetna država kot Slovenija, ampak zdaj če jo pa damo na isti nivo, kot je pa ne vem, neka Sirija pa najbrž ni. 568 jih je bilo iz Afganistana, lahko se strinjamo, da tam ni vse v redu, 485 jih je bilo iz Pakistana in skoraj 340 jih je bilo iz Alžirije. Torej tudi iz države za katero bi težko rekli, da je nevarna država. In mimogrede tisto, kar ste tudi, bi rekel zelo, po moji oceni zelo grdo, verjetno za potrebe javnosti seveda, to razumem, govorila o nekih ljudeh, ki so bili tukaj leta 2018, pa ki smo jih ne prepoznali kot tiste, ki bi bilo potrebno, da bi jim dali azil. </font><br/>
<font size="4">Naj vam povem podatek iz leta 2018. Zdaj govorila ste o nekih 30 ali tako nekako sem slišal. Leta 2018 je bilo iz Slovenije trajno preseljenih, torej dobili so azil 34 sirskih beguncev. Torej niso prišli na mejo, prišli so v Turčijo. Po vseh screeningih, gre seveda za družine, gre za sirske družine in teh 34 sirskih beguncev se je premestilo v Slovenijo. Tukaj so se integrirali, kot vem danes z njimi ni nikakršnih težav, sprejeli so naše navade, našo kulturo, postali so del slovenskega vsakdana, zato je tako posplošeno govorjenje o tem, kako Slovenija ni solidarna, pa kako smo nekoč nekje nekih 20 zavrnili, v bistvu nepošteno. Zakaj tistih 20 ni izpolnjevalo kriterijev za azil jaz ne vem. Vem pa, da se vsakega individualno obravnava. Torej vsakega se individualno obravnava ravno zaradi tega, da se ugotovi ali dejansko izpolnjuje pogoje zato, da ta status pridobi. </font><br/>
<font size="4">In nenazadnje poglejte, mi smo imeli v času jugo vojne, torej po tistih letih, ko smo se Slovenci osamosvojili, krvavo vojno na področju nekdanje Jugoslavije, mislim da nobena država do zdaj, razen Slovenije, glede na število prebivalcev, glede na število ljudi, ki so takrat se k nam zatekli, pretežno so bile seveda družine jasno, ženske, otroci, mladoletni otroci in tako naprej, smo zgodovini že jasno pokazali, da znamo biti solidarni. In ne vem zakaj ne bi tega kazali tudi naprej. </font><br/>
<br/>
<b><font size="4">12. TRAK: (ŠZ) – 15.55</font></b><br/>
<br/>
<font size="4">	(nadaljevanje) Želimo pa in to je po moje povsem legitimen interes vsake od držav, da ustrezno zavarujemo zunanjo mejo, da ustrezno kontroliramo vstope v to Evropsko unijo in da preprečimo, to kar še enkrat povem izigravanje, zlorabljanje inštituta pridobitve azila oziroma begunstva, kajti to ne pomaga nikomur. To ne pomaga ne tistim, ki to počnejo, kot seveda tudi ne državi, ki je konec koncev primarno ustanovljena zato, da ščiti svoj teritorij in pa seveda da ustrezno zavaruje svoje prebivalce.</font><br/>
<font size="4">	Hvala.</font><br/>
<br/>
<font size="4">	</font><b><font size="4">PREDSEDNIK MAG. BRANKO GRIMS:</font></b><font size="4"> Hvala.</font><br/>
<font size="4">	Gospa Sukič, replika.</font><br/>
<br/>
<font size="4">	</font><b><font size="4">NATAŠA SUKIČ (PS Levica):</font></b><font size="4"> Ja, spoštovani minister, jaz prav nič nisem pavšalizirala, pavšalizirate kvečjemu vi. Jaz sem zelo konkretne primere navedla in še enkrat bom povedala. 38 ljudi je bilo zavrnjenih, ker naj bi bil Turčija varna izvorna država in to v času, ko se je na debelo preganjalo Kurde, ko je bilo recimo 133 tisoč 257 priprtih, jaz sem takrat slučajno se zelo pozanimala pred dvema letoma kdo so bili ti ljudje in tem ljudem so grozile razne sankcije v Turčiji in tja jih je pač Slovenija nazaj vrnila. Pika in tukaj se ne bomo več sprenevedali. In to je tisto, kar vi zagovarjate. Kar se pa tiče Afganistana in Pakistana, zanimivo da Ministrstvo za zunanje zadeve odsvetuje nam državljanom in državljankam, da tja potujejo, ampak vi vračate te ljudi, kot češ, da so to neki ekonomski špekulanti. Tako, da ne bi se več, če svojega lastnega papeža ne poslušate, verjamem, da boste mene še manj, ki sem pač iz nekega popolnoma drugega političnega pola in tako da glejte. Žalostno je to, kar se dogaja. Žalostni so ti kvazi argumenti, ki jih navajate in žalostno je to, da ste pozabili vsi skupaj na humanost in jaz nisem nikoli trdila, da je treba vsakomur dati azil. Dejstvo pa je, da pravzaprav nikomur praktično ne date azila, ki zaprosi za to. Ni čudno, da je od tistih, ki ste jih prej navajali 80 % ali koliko šlo naprej poskusiti srečo, ker v Sloveniji pač, razen če me boste s podatki prepričal koliko azilov ste pa pravzaprav red podelili pri tolikih prošnjah. Tako, da lepo vas prosim, no, saj vemo kaj se dogaja in lahko prodajate to meglo kolikor vam paše, mene prepričali ne boste.</font><br/>
<font size="4">	Hvala.</font><br/>
<br/>
<font size="4">	</font><b><font size="4">PREDSEDNIK MAG. BRANKO GRIMS:</font></b><font size="4"> Besedo ima gospod Polnar, za njim je gospa Kociper. Gospod Polnar, prosim.</font><br/>
<br/>
<font size="4">	</font><b><font size="4">ROBERT POLNAR (PS DeSUS):</font></b><font size="4"> Hvala za besedo, gospod predsednik. Gospe poslanke, gospodje poslanci.</font><br/>
<font size="4">	Novi pakt o migracijah in azilu z vsemi, vsaj tako je predvideno usklajenimi inštrumenti v celotnem svežnju je po mojem mnenju odgovor na preizpraševanje lastne nekompetentnosti politike Evropske unije v zvezi z migracijami in azilom v preteklih šestih letih. Izpostavlja dva temeljna smotra. Prvi je celotni pristop k upravljanju migracij in azila, drugi pa je povezovanje s tretjimi državami, kjer Evropska unija zasleduje težnjo po zagotavljanju boljših pogojev za preživetje v tretjih državah. Ali sta ta dva smotra dosegljiva in uresničljiva? Nepristranski opazovalec bi najprej pomislil, da je najmanj čudno, kako bogata Evropa s več kot pol milijarde prebivalcev ne more sprejeti nekaj milijonov migrantov. Problem pa so seveda razlike, jezikovne, religiozne in kulturne. V zadnjih šestih letih se je izkazalo, da vseevropske države hočejo biti tranzitne. Niti ena pa noče biti končni cilj migrantov, zato si velikodušno podajajo ta vroč kostanj. Tisto, kar se je zdaj pokazalo ob sprejemanju tega novega pakta je, da mi dejansko živimo v odkrito ciničnem času, kot države, ki so se nekdaj najbolj borile proti mejam in zidovom, ki so se obvezale, da jih bodo umaknile, zdaj hitijo s postavljanjem ta istih meja in zidov. V zvezi s paktom o migracijah in azilu, mislim da velja omeniti vsaj tri opredeljujoče entitete, ki najbolj zajemajo tisto, kar bi Evropska unija morala storiti, pa </font><br/>
<br/>
<b><font size="4">13. TRAK: (AB) – 16.00</font></b><br/>
<br/>
<b><font size="4">	</font></b><font size="4">(nadaljevanje) vsaj toliko, kot je razvidno iz spremljajočih dokumentov, je malo v dilemi, ali to naj stori, ali tega naj ne stori. </font><br/>
<font size="4">Prvo je dejstvo, da Evropska unija zelo težko sprejema migrante. Pa to ne samo zaradi kulturnih ali pa verskih razlik, marveč tudi zato in predvsem zato, ker nima izkušenj celine, ki bi sprejemala priseljence, tako kot denimo imajo takšne izkušnje Združene države Amerike, Kanada ali pa Avstralija. Evropa je vedno v načelu bila kontinent izseljencev, emigrantov, od Irske na severu, do Grčije na jugu. Ob tem je za južno Evropo nekaj značilnosti; to so nizka in nestabilna gospodarska rast, visoke stopnje brezposelnosti in šibke potrebe po delovni sili, tudi na najskromneje plačanih delih, ki onemogočajo zaposlovanje priseljencev. </font><br/>
<font size="4">	Druga pomembna entiteta je, da je Evropska unija v zadnjih letih storila napake, s katerimi je poglobila krizo in ustvarila nestabilnost na svojih zunanjih mejah. Ena od takih napak denimo je bilo nerazumno rušenje režima v Libiji, ki so ga zamenjale plemenske vojne in neobvladljiv kaos, v katerem je popolnoma ukinjena kakršnakoli kontrola nad vsemi mejami te po velikosti sicer zelo velike države. In ravno tu je zadeva, kjer bi se evropski, najodgovornejši evropski politiki morali temeljito preizprašati in morda tudi nekoliko deregulirati lastno ošabnost, zakaj Evropska unija se je znašla v procesu preobrazbe – od izvora stabilnosti do izvoznika političnega in ekonomskega nereda. </font><br/>
<font size="4">	Do zdaj je veljalo, da Evropska unija pravzaprav nima nobenega resnega odgovora na migrantsko krizo, da nima niti izdelane strategije, še manj pa dodelanih politik za izvajanje te strategije. Ali bo z novim paktom o migracijah in azilu kaj drugače, to bomo šele videli. Dejstvo pa je, da problem v resnici ni preprost. Edini način, ki lahko pripelje do kakršnekoli razrešitve, je multilateralen pristop. O tem je govora tudi v uredbi, ki jo danes obravnavamo oziroma, ki je v gradivu pod zaporedno številka 1. </font><br/>
<font size="4">	Ne sme pa ta multilateralen pristop biti omejen samo na države Evropske unije, ampak mora vključevati vse države iz katerih prihajajo migranti. Tudi tu sta pomembni dve zadevi. Prva je, da tak multilateralen pristop zahteva izjemno velike napore, vložene v koordinacijo med evropskimi, afriškimi in azijskimi državam. In drugo, drugo pa je evropsko soglasje z dejstvom, da bo v prihodnjih desetletjih Evropa morala sprejeti velik priliv prebivalcev tuijih držav, zato, ker tako zahtevajo zakonitosti demografije in predvsem zato, ker tako zahtevajo zakonitosti ekonomske neenakosti. Danes niti eden od teh dveh pogojev ni izpolnjen. Z vsemi nadaljnjimi političnimi improvizacijami se bo problem migracij samo pospeševal.</font><br/>
<font size="4">	Osebno mislim, da je teh pet zakonodajnih predlogov, ki so medsebojno tudi povezani in prepleteni, do določene mere tudi odgovor na dosedanje improvizacije. Osebno si želim, da bi ta odgovor vse improvizacije odpravil. Moram pa tudi priznati, da kaj pretirano optimističen pri tem nisem. Vsekakor pa je nekaj, kar je pomembno – Evropska unija začenja reorganizirati lastno organizacijo za spoprijem z migracijami. S temeljnim smotrom zagotoviti uspešnejše in učinkovitejše delovanje. To pa je tisto, kar velja podpreti.</font><br/>
<font size="4">	Gospe in gospodje, malo sem pogledal tudi tiste bolj konkretizirane zadeve, ki se tičejo politike migracij v uredbi, ki jo danes obravnavamo pod številko 2 dnevnega reda, oziroma točko 2 dnevnega reda. Govorimo o uvedbi preverjanja državljanov tretjih držav na zunanjih mejah. Tam je, zgolj za ilustracijo to podajam, zabeleženo tudi, da bodo </font><br/>
<br/>
<b><font size="4">14. TRAK: (AB) – 16.05</font></b><br/>
<br/>
<b><font size="4">	</font></b><font size="4">(nadaljevanje) skupna finančna sredstva za podporo izvajanja tega predloga, obsegala malo manj kot 418 milijonov evrov in sicer za celotno večletno finančno perspektivo, to pomeni 418 milijonov za sedem proračunskih let. To je 60 milijonov letno za celotno Evropsko unijo vseh 27-ih držav. Ali je to dovolj, ali je to premalo, si lahko mnenje ustvari vsak sam. </font><br/>
<font size="4">Jaz bi morda kot ilustracijo k temu podal zgolj proračunske odhodke, ki jih je slovenska država imela z Uradom Vlade Republike Slovenije za oskrbo in integracijo migrantov, ki je bil ustanovljen sredi leta 2017. V letu 2018 je bila vrednost teh odhodkov 6 milijonov, v letu 2019 6 milijonov in 800 tisoč, v letu oziroma v pravkar minulem letu je bila ocenjena vrednost izdatkov 7 milijonov in 700 tisoč. Zdaj v tekočem letu pa je predviden obseg izdatkov 8 milijonov in 500 tisoč. Če vzamemo za izhodišče leto 2018, ko je celo leto ta urad deloval, so odhodki porastli za 30 odstotkov. Popolnoma jasno je, da bodo ti odhodki tudi še rasti. Prav je tako. Mislim pa, da je edino sporočilo tega vsega, da bomo v prihodnosti tako kot do zdaj se morali bolj kot ne zanašati na lastne moči, na lastne vire materialne, finančne in človeške.</font><br/>
<font size="4">Hvala lepa.</font><br/>
<br/>
<b><font size="4">PREDSEDNIK MAG. BRANKO GRIMS:</font></b><font size="4"> Hvala.</font><br/>
<font size="4">Poslanec gospod Nik Prebil nadomešča poslanko gospo Tino Heferle. </font><br/>
<font size="4">Na vrsti pa je gospa Maša Kociper. Prosim.</font><br/>
<br/>
<b><font size="4">MAŠA KOCIPER (PS SAB):</font></b><font size="4"> Ja, hvala lepa predsednik.</font><br/>
<font size="4">Kar posrečen vrstni red razpravljavcev se je danes postavil pri nas razpravljavcih pri tej točki dnevnega reda. Najprej gospod Branko Grims s svojimi znanimi tezami in pogledi na to vprašanje, zelo desnimi, potem gospa Sukič z izrazito in izrazito levimi, potem gospod Polnar s svojim kot običajno filozofsko kritičnim pogledom, in jaz, ki vedno poskušam eno srednjo in sredinsko politiko zagovarjati, za katero mislim, da je tudi seveda najbolj prava, zato jo zagovarjam in tudi najbolj možna. In kot običajno v življenju, v sredini tisto, kar najbolj v praksi deluje.</font><br/>
<font size="4">Eden pravi, eden od poslancev pravi – to je noro, vse meje je treba zapreti, treba je poostriti zadeve, izkoriščajo nas in tako naprej, ne bom ponavljala. Druga poslanka pravi – kaj se pa vi greste, vse je treba odpreti, to so reveži, vse je treba vzeti, ne glede na to, če prihajajo iz Pakistana ali iz Maroka ali kamorkoli. Skratka, kaj pa vi boste, to da jih vračate, da vas ni sram, da jih vračate in tako naprej. Jaz ne vem, ali bomo kar vse vzeli v Slovenijo ali kako si to Levica predstavlja, ni mi jasno. Zato se bom jaz držala svoje teze, ki jo vedno na tem odboru ponavljam.</font><br/>
<font size="4">Azilna politika, kot jo imamo v Sloveniji in ki v veliki meri se nanaša, se naslanja na azilno politiko Evropske unije, taka, kot jo imamo trenutno, ni bila narejena za razmere, ki so se vzpostavile v zadnjih letih po 2015. Enostavno ni bila narejena. In ne daje pravilnih odgovorov na izzive, ki jih ta gibanja, ti tokovi begunski in azilantski predstavljajo. In ves čas poudarjam na tem odboru, že leta in leta, težko bomo sami karkoli spremenili, dokler nas zavezujejo vse te direktive in uredbe Evropske unije. Sem vesela, ko sem slišala, da je celo minister Hojs moral o tem poučevati svoje kolege na Vladi. Dokler je pač politika azila, migracij in tako naprej na ravni Evropski unije zapeljana tako kot je, in dokler smo članica Evropske unije, seveda od tega ne moremo ne vem kako odstopati. In kar ves čas poudarjam je, da je treba stvari spremeniti na ravni Evropske unije. Spremeniti in prilagoditi razmeram, ki so se vzpostavile v zadnjih letih in ki so drugačne. Drugačne kot takrat, ko je bilo – prepričana sem - v najboljši veri, pripravljene te evropske direktive in ostalo, da ne naštevam dokumentov, ki so rekle – seveda, treba je pomagati vsem, ki bežijo pred vojno ali političnim preganjanjem in naredile postopek precej zapleten, dolgotrajen za te primere ljudi, ki jih je bilo takrat recimo na mesec na eni slovenski meji 5. Ne pa na dan 500. </font><br/>
<br/>
<b><font size="4">15. TRAK: (AB) – 16.10</font></b><br/>
<br/>
<b><font size="4">	</font></b><font size="4">(nadaljevanje) In seveda v situaciji, kot se je spremenila v zadnjih letih, je taka politika – saj pravim, prepričana sem – narejena dobronamerna – neprimerna. Jaz se imam za socialno liberalno političarko, za poslanko, ki zelo ceni te vrednote liberalizma in tako naprej, človekovih pravic, ampak kot je nekdo rekel, mislim, da minister – sistem kot je narejen, zdaj ne koristi nikomur. Tudi ne političnim azilantom, tistim, ki so res azilanti v pravem pomenu besede. Ker v tej averziji proti takim množičnim prehodom se celo oni izgubijo in ne dobijo podpore in tretmaja, ki bi ga pa nekateri seveda rabili. Zato je tudi zame ključno to vprašanje, je tudi bilo že danes rečeno kaj je to azilant, ali politični begunec ali kakršnokoli dikcijo uporabljamo, in kaj je nek ekonomski migrant.</font><br/>
<font size="4">	In če pravi predstavnica Levice »to je vse isto, ubogi reveži so«. Ja, žal ni vse isto, ker enostavno ni mogoče na vse gledati isto. In če pogledamo v Wikipedijo, ali na internet ali kamorkoli, azilant je politični pribežnik, ki išče mednarodno zaščito zaradi političnega preganjanja ali vojne v njegovi državi. To je azilant. In ta skupina ljudi zame potrebuje posebno vrsto zaščite in posebno prilagoditev pravil, tako da bodo bolj fleksibilna in da bodo lahko njih bolj zaščitila. In tudi na tem področju zame absolutno ni vprašanja solidarnosti. Če gre za osebe, ki bežijo pred vojno ali političnim preganjanjem in se to v enem resnem azilnem postopku, kot je bil prej obrazložen, kjer se individualno sklada z akti EU, mora vsakega posebej preverjati. Konec koncev je treba preveriti ali je to res politični pribežnik, ki beži pred političnim nasiljem v svoji državi ali je to terorist. Jaz upam, da se vsaj tle strinjamo. Za njih morajo biti neki individualizirani postopki z vsemi pravnimi kavtelami in tako naprej. In ko se potem ugotovi, da je to politični azilant, sem jaz absolutno za načelo solidarnosti in za razdelitev po kvotah. Če si družina, si družina v dobrem in slabem. Mož in žena si tudi rečeta pred oltarjem – v dobrem in slabem. Ne moreš ti reči – jaz bom od Evropske unije vzel vse, kar je dobro, sredstva za covid, dajte, pali, projekte EU, vozlišča, krožišča in tako naprej. Drugega dela zgodbe, ko je pa treba se take stvari pogovoriti in razdeliti in pomagat, ponavljam, tistim, ki bežijo pred vojno ali političnim preganjanjem. Pa rečeš »veste kaj, to pa mene ne zanima«.</font><br/>
<font size="4">	In tudi se strinjam z ministrom, ki pravi – glavna solidarnost je glede … mora biti solidarnost pri vstopu v Evropsko unijo. Ne morejo reči države, ki so v zaledju Evrope – briga mene za probleme Grčije in Italije. Briga mene, če pri njih se izkrca na meji tisoč in tisoč ljudi. Tudi to zame ni solidarnost, ker imaš to srečo, da si v notranjosti kot država, te ne brigajo problemi Italije, ki nima dati kam ljudi.</font><br/>
<font size="4">	Skratka, to je situacija glede azilantov. Problem, ki je pa zadnja leta, je pa problem večinoma poleg tistih, ki bežijo pred vojno, ki so vedno bili in vedno bodo, je pa problem evropskih migrantov. To so pa ljudje, ki ne bežijo pred vojno, ampak bežijo pred slabo ekonomsko situacijo v njihovi državi in gredo za boljšim življenjem. In to je vedno v življenju bilo, v zgodovini človeštva bo in vedno bo, vedno bilo, samo ni bilo vedno v tako velikem številu. Zdaj seveda zamislite si s prihodom interneta, televizije, Facebooka, Twitterja, vidi vsak revež v vsaki državi, ki živi za en dolar na dan, vidi kako se pa živi v Sloveniji. Ja, jaz če bi videla kako mi v Sloveniji živimo v Pakistanu, vsa revna v barakarskem naselju, kjer bi vsak dan po smeteh iskala hrano zase pa otroke, bi si rekla »pa jebela cesta, zakaj pa jaz ne bi šla tja«. Glej, zelena trava, zeleni gozdovi, morje, gore, narava, visoki socialni standardi, penzija. Pa saj to je Indija Koromandija. </font><br/>
<font size="4">	Ampak jaz mislim, da si mi kot družba pa vendar ne moremo privoščiti, da se ves revni svet preseli v Evropo. </font><br/>
<br/>
<b><font size="4">16. TRAK: (AB) – 16.15</font></b><br/>
<br/>
<b><font size="4">	</font></b><font size="4">(nadaljevanje) Jaz mislim, da se pa vsaj tle strinjamo. Enostavno ne gre, tudi če bi hoteli. In zato bo tudi tukaj, kot v vseh stvareh treba migracije kontrolirati. In tukaj zame je pa nujna ena nova paradigma Evropske unije kako se s tem soočiti, ker ta način, da ljudi kar masovno grejo, komaj preživijo, pol pa pridejo na mejo in ker nimajo druge možnosti, rečejo – jaz sem azilant – ker nimajo druge možnosti. Potem jih pa 80 odstotkov čez noč pobegne, ker Evropska unija pa pravi zapreti se jih pa ne sme, o, to pa ne, to pa je kršitev človekov pravic. In pol hodijo po gozdovih in tako naprej, in se utapljajo reveži. Tle bo treba nekaj narediti.</font><br/>
<font size="4">	Prvo kot prvo – dobro, treba je urediti razmere tam v Afriki in tako naprej. Jaz se to absolutno strinjam, ampak to presega razmere tega današnje točke. To je seveda drugi izziv, ki se po mojem mora začeti s šolstvom. Šolstvo je baza za to, kar se dogaja. Ampak najti način, da bo pa Evropa na en legalen, zakonit način dobila ljudi, ki jih pa potrebuje. Jaz vsakič, ko grem na parlament Sveta Evrope, nas tam podučijo na našem tem, ko sem jaz članica Odbora za migracije in azil, da Evropa nujno potrebuje, tako kot je bilo rečeno, delovno silo. Nujno potrebuje zaradi demografskih razlogov, staranja prebivalstva, zato ker nekateri ne želijo delati, bodimo odkriti, nizko plačana dela, potrebujemo delovno silo. Ampak zaenkrat niso vzpostavljeni dovolj fleksibilni mehanizmi, ki bi omogočali, da bi ljudje zakonito se prijavili tem in na varen način prišli v Evropo ali pa v državo, kamor želijo iti, ali pa da bi jih nekdo nekje sprejel in razdelil glede na potrebe držav, in da bi to potovanje potekalo varno in kontrolirano. Tega ni. Zaenkrat tudi državam paše, da sami pridejo kakorkoli pridejo. Fino, ko ne rabi nihče stroškov plačati. Pridejo do države, pol pa tako, kot je nekdo rekel v Nemčiji, tebe bomo, tebe ne bomo, tebe bi, ti si v redu, ti nisi v redu. </font><br/>
<font size="4">	To je treba urediti in jim ponuditi to možnost, da bodo organizirano, kontrolirano in varno pa lahko prišli tisti, ki jih potrebujemo. Tiste, ki jih pa ne potrebujemo, pa jaz ne vem, pol me pa imejte, da sem jaz tudi ne vem, desničarka, ker rečem, da vseh pa ne moremo vzeti. Jaz ne vem kam jih bomo dali vse. Tudi naš sistem ne bo zdržal. Ja, tiste je pa treba vračati. Levica pravi »jaz jih ne bi vračala«. Jaz ne vem kaj pa bi jih pol vi? Kaj pa so rešitve? Mene ta tema izrazito zanima, se z njo ukvarjam, veliko berem in to je eden najbolj kompleksnih problemov našega časa, zato ker tudi posega na vprašanje demokracije, ohranjanja demokracije in tako naprej. In meni se ne zdi nič narobe, če smo šli v tej razpravi čez meje teh dokumentov, zato ker se redko pogovarjamo na splošno o teh problemih. Vedno smo vezani v neke zakone, ki nekaj urejajo, redko pa se pogovarjamo o teh problemih.</font><br/>
<font size="4">	In jaz kot predstavnica Slovenije bi si želela, da si moji predstavniki, katerakoli Vlada že je, v Evropi prizadevajo za to solidarnost, tudi na mejah, kot je minister rekel, glede zunanje politike. In absolutno ne za tako solidarnost, kot je rekel predsednik Grims. Niti slučajno ni mogoče nikomur vsiljevati ničesar. Jaz ne vem, poslanec Grims, a otrokom tudi ne poveste kdaj morajo biti doma pa ob kolikih morajo biti doma, pa kako se morajo obnašati. Če smo družina Evropska unija, ena pravila morajo veljati. In če se kot družina dogovorimo, da bomo v eni stvari, ki ni tako fina, neka bremena nosili skupaj, jih je treba nositi skupaj. Predvsem je pa treba zahtevati na ravni Evropske unije, da se stvari enotno in pravično zapišejo za vse, da bodo veljale in za Italijana in za Grka in za Luksemburžana in za ne vem koga vse.</font><br/>
<font size="4">	In to, da je Slovenija proti solidarnosti, to sem jaz absolutno proti. Tako z levo roko nad tem pojmom zamahniti in reči »mi za to nismo, za razdeljevanje nismo«. Ne, problem je bolj kompleksen. Za razdeljevanje pri azilantih bi morali biti, ker je to pošteno in solidarno. To so bili recimo Sirci. Za solidarnost pri ostalih, ko pa gre za evropske migrante, je pa treba mehanizme kdo koga rabi vzpostaviti in potem »magar« neki skupni mehanizem vračanja, če je to problem stroškov. Jaz ne razumem točno kaj je tu problem. Mogoče bo minister kaj povedal. </font><br/>
<br/>
<b><font size="4">17. TRAK: (AB) – 16.20</font></b><br/>
<br/>
<b><font size="4">	</font></b><font size="4">(nadaljevanje) Tako da jaz se strinjam, da morajo biti tudi male države tukaj aktivne. Morajo opozarjati na probleme in Slovenija je ena od držav, ki ima probleme, zato ker je na tej tranzitni  poti. In strinjam se, da je to eden od problemov, ki zahteva največ angažmaja od vseh nas, zlasti pa od politikov, če želi Evropska unija preživeti in ostati takšna, kot je. Ker to je pa lahko točka, kjer Evropska unija razpade. To se zdaj že kaže pri teh politikah, eni višegrajski, eni taki, eni »onaki«. In če se ne bo v teh debati odgovorilo na vse strahove in dileme, potem je to problem. Da bi pa našli rešitev, ki bo sprejemljiva za vse, bo pa zelo težko, če so koncepti tako različni, da so eni proti solidarnosti. To se pa tudi strinjam.</font><br/>
<font size="4">	Tako da nisem kaj blazno verjetno prispevala k vsebini tega dokumenta. Si ne domišljam, da bi ga kdo zaradi moje razprave spreminjal. Sem pa povedala svoje razmišljanje o tem, da je to eden najbolj perečih problemov tega časa po mojem okusu.</font><br/>
<font size="4">	Hvala.</font><br/>
<br/>
<font size="4">	</font><b><font size="4">PREDSEDNIK MAG. BRANKO GRIMS:</font></b><font size="4"> Hvala.</font><br/>
<font size="4">	K besedi se je … želite repliko? </font><br/>
<font size="4">	Gospa Sukič, replika. Prosim.</font><br/>
<br/>
<font size="4">	</font><b><font size="4">NATAŠA SUKIČ (PS Levica):</font></b><font size="4"> Ja, hvala lepa.</font><br/>
<font size="4">	Mene žalosti, kolegica Kociper, da vas je najbolj pri vsej tej temi razburila ravno Levica.</font><br/>
<font size="4">	/oglašanje iz klopi/</font><br/>
<font size="4">	Malo ste preveč na splošno povzela moje besede. Jaz sem zelo precizirala o beguncih iz katerih državah govorim. Se pravi govorila sem izključno o državah, ki so izjemno ogrožajoče, izjemno problematične, kjer so pač ogrožena življenja ljudi ali pa najmanj svobode ljudi. In da pri teh ljudeh jih tako pavšalno označevati za ekonomske migrante pač ne gre. In o tem sem govorila in sem točno navajala o katerih državah govorim. Tako da če niste dobro poslušala, vam lahko potem pozneje še enkrat povem, katere države so to. Recimo Pakistan, Afganistan in tako naprej, ki pa res niso neproblematične države.</font><br/>
<font size="4">	Kar se tiče tega novega pakta, tukaj sva se celo strinjali glede zavračanja koncepta solidarnosti, kot ga predlaga novi pakt. Sem pa opozorila na to, da tudi novi pakt se izogiba odgovornosti zato, da bi mogoče se posvetil tudi svoji soodgovornosti za ustvarjanje razmer v svetu in poskusu bolj korenitega odpravljanja teh vzrokov za migracije, kar je dejstvo in o tem se lahko strinjajo tudi analitiki, ki se s tem poglobljeno ukvarjajo. In lahko to tudi dokažem na številnih primerih in pa seveda ta novi pakt se tudi /nerazumljivo/ ne ukvarja s poskusom integracije prosilcev za azil. Nisem pa na nobeni točki izjavila, da to, kar ste mi obesila, da je kar vsem povprek dati azil. Niti najmanj ne, sem zelo, zelo jasno povedala o katerih državah govorim.</font><br/>
<font size="4">	Hvala.</font><br/>
<br/>
<font size="4">	</font><b><font size="4">PREDSEDNIK MAG. BRANKO GRIMS:</font></b><font size="4"> Hvala.</font><br/>
<font size="4">	Kociper postopkovno. Prosim.</font><br/>
<br/>
<font size="4">	</font><b><font size="4">MAŠA KOCIPER (PS SAB):</font></b><font size="4"> Spoštovani predsednik, zelo me moti in to ni prvič, če kdo ali pa posamezniki zlorabljajo repliko, zato da nadaljujejo s svojo razpravo, ali da obračunavajo razpravo predhodnika, in potem še navajajo neka napačna dejstva. Replika je namenjena temu, da se oglasiš, če se ti zdi, da te je predhodnik v svoji razpravi omenil in ni pravilno razumel. </font><br/>
<font size="4">Jaz sem si dobesedne zapise – prvič me ni razprava Levica najbolj razburila, daleč od tega. Najbolj me razburja situacija na tem področju, pol pa daleč, daleč za tem Levica. In sem si pisala prav citate iz vaše razprave. Med drugim ste rekli, da naša država vrača kar vse prek, da nobenega azilanta ne vzame, in da vrača v države, za katere piše na internetu, da se odsvetuje, da se potuje tja. Oprostite, to pa ni standard po azilni zakonodaji, če napiše država, da se odsvetuje, da se tja potuje, da pa moraš azilanta od tam vzeti. Niti slučajno ni. In napisali ste, da se vrača azilante v kraje, kjer ni več vode, ne hrane. To tudi ni po azilni zakonodaji država, kamor se ne sme vračati, če ni ne vode, ne hrane. Samo to mi ne reči, da niste rekli, če sem si dobesedno pisala kaj ste si rekli.</font><br/>
<font size="4">	/oglašanje iz klopi/</font><br/>
<br/>
<font size="4">	</font><b><font size="4">PREDSEDNIK MAG. BRANKO GRIMS:</font></b><font size="4"> Gospa Sukič, lepo prosim.</font><br/>
<font size="4">	</font><br/>
<font size="4">	</font><b><font size="4">NATAŠA SUKIČ (PS Levica):</font></b><font size="4"> /izključen mikrofon/ kar nekaj, no.</font><br/>
<br/>
<font size="4">	</font><b><font size="4">PREDSEDNIK MAG. BRANKO GRIMS: </font></b><font size="4">Gospa Sukič …</font><br/>
<font size="4">	Gospod Černigoj … pardon, minister se je javil k besedi, ima prednost. Za njim gospod Černigoj.</font><br/>
<font size="4">	Gospod minister, prosim.</font><br/>
<br/>
<b><font size="4">18. TRAK: (AB) – 16.25</font></b><br/>
<br/>
<font size="4">	</font><b><font size="4">ALEŠ HOJS: </font></b><font size="4">Ja, hvala lepa, gospod predsednik.</font><br/>
<font size="4">	Jaz moram zdaj pač se enostavno res zelo zahvaliti gospe Maši Kociper, ker mislim, da je bilo točno tako, kot je povedala zdaj. Pa je lepše, da to pove nekdo od poslancev, ne da govorim ponovno jaz, ker mislim, da je več ušes več sliši. Ampak če pa slišimo vsi približno enako, je pa to zelo dobro.</font><br/>
<font size="4">	Zdaj gospa Kociper, zdaj pa mogoče … zato sem se oglasil. Samo eno pojasnilo bi rad. Tako kot sem rekel, se mi je zdela vaša razprava zelo korektna, profesionalna, strokovna. Bi pa rad pojasnilo, vezano na tole solidarnost, o kateri govorite. Glejte, jaz sem jasno povedal, da Slovenija absolutno ne nasprotuje solidarnosti in da se bo z vsemi pretegi trudila za to, da bo neka solidarnost - mi jo imenujemo fleksibilna solidarnost – v paktu ostala. Da pojasnim bolj plastično; poglejte, točno to, kot ste vi povedala. Če je nekdo upravičen do azila, družina, begunec, kakorkoli, tudi jaz osebno ne vidim nobenega problema ali pa nobene težave, da si ga Evropa razdeli. Ampak zdaj pakti ni tako pripravljen. Zdaj je pakt pripravljen tako, da si delimo vse. </font><br/>
<font size="4">	Torej, nekdo ki se bo izkrcal v Italiji, pa ne bo se pravzaprav, se ne bo niti v Italiji izkrcal. Rešili ga bodo v Sredozemskem morju, potem ga bodo pripeljali v Italijo, potem bo pa to, bi rekel ta delitev taka, da bodo ugotovili, da nekdo ni upravičen za azil in se bo relociral, en, dva, trije krogi, v Slovenijo. In Slovenija bo dobila zato toliko pa toliko denarja in imela tak pa tak čas, da tega človeka spravi nazaj v tretjo državo. Jaz za tako relokacijo nisem. Kajti potem, ko bo ta človek tukaj, pa bo Slovenija nesposobna tega relocirati nazaj, bodo ti ljudje ostali tukaj. Brez tega, da imajo upravičen status azilanta oziroma begunca. Zato mislim, da je treba dejansko se o teh stvareh zelo poglobiti v detajle in da ni mogoče kar tako na splošno reči – smo za solidarnost. Seveda smo, ampak gotovo ne za vse. Če more nekdo iti nazaj, ni nobenega razloga, da ga najprej relociramo v Slovenijo, potem ga bo pa Slovenija naslednjih šest mesecev ali pa dve leti relocirala. Zakaj – zaradi tega, ker to je eden od tistih stvari, ki samo dodatno vzpodbujajo ali pa bodo dodatno vzpodbujali tako imenovani »pool factor«, da se ljudje sploh več ne bodo spraševali o tem, ali ima smisel zdaj čez Sredozemlje iti ali ne, ker tako ali tako ni problema, ker me bodo ven potegnili, ko bom tja prišel, bodo tako ali tako dali v eno od evropskih držav, pol se bom pa še znašel, tudi če ne dobim azila. Se pravi to je zelo, zelo velika težava in jaz mislim, da je ne smemo podcenjevati. </font><br/>
<font size="4">	Zdaj še besedo, ko smo glih pri besedi o letu 2020, to pa za gospo Sukičevo. Torej 3 tisoč 548 je bilo prošenj. Negativno je bilo izdano 215 prošenj. Za 215 se je ugotovilo, da ne izpolnjujejo pogojev za to, da so begunci. Za 89 jih je bilo ugotovljeno, da izpolnjujejo, da so begunci. Torej jim je bil ta status priznan. Vsi ostali, gospa Sukičeva, so pa izginili. Se je pa ugotovili, da so bodisi potrebni Dublinske uredbe, kar pomeni, da Slovenija ni tista, ki bi jih morala obravnavati. In ko se je to ugotovilo, so ljudje izginili, ker nekdo drug ni opravil svojega denarja … denarja, svojega posla. Tako da za vse ostale so pa stvari, glede na to, da jih več ni, ustavljene. Torej daleč od tega, da Slovenija azila ne bi podeljevala ali pa ga tudi ne zavračala. Lahko si pa sami preračunate kaj pomeni to število na število prebivalcev, pa boste verjetno ugotovila, da tako kot vse evropske države, tudi mi zelo verodostojno izpolnjujemo kriterije preverjanja ali nekdo izpolnjuje kriterije za to, da dobi azil, ali pa ne. </font><br/>
<font size="4">	</font><br/>
<font size="4">	</font><b><font size="4">PREDSEDNIK MAG. BRANKO GRIMS: </font></b><font size="4">Hvala.</font><br/>
<font size="4">	Besedo ima gospod Černigoj.</font><br/>
<br/>
<font size="4">	</font><b><font size="4">ANDREJ ČERNIGOJ (PS NSi):</font></b><font size="4"> Spoštovani gospod predsedujoči, hvala za besedo. Spoštovani minister, kolegice in kolegi!</font><br/>
<font size="4">	Jaz moram reči, da se sredina te razprave je po moji oceni šla zelo v napačno smer. Jaz sem celo si vzel čas doma in nekako preučil vse te besede, ki smo jih dobili, kar ji ni bilo malo. Govorimo o petih predlogih. In mene zelo žalosti, da ta</font><br/>
<br/>
<b><font size="4">19. TRAK: (AB) – 16.30</font></b><br/>
<br/>
<b><font size="4">	</font></b><font size="4">(nadaljevanje) razprava teče v zelo napačno smer. Kar nekaj mojih, kar en predhodnica, predhodniki in predhodnica so radi kakšno floskulo uporabili. In jaz bi se rad pogovarjal o današnji temi. To se pravi, imamo pred sabo imamo pet predlogov stališče Republike Slovenije. Seveda podpiram vsako razpravo in zelo podpiram, da bi imeli na to tematiko več okroglih miz. Tudi mogoče zoom konferenc, to zelo podpiram. Ampak danes imamo pet točk pred sabo in jaz bi si celo želel, da bi moji kolegice in kolegi mogoče povedali tudi kakšno strinjanje s predlogi stališča Republike Slovenije oziroma nestrinjanje s predlogi stališč.</font><br/>
<font size="4">	Mene tudi zelo … sem žalosten, žalosti me, da imamo tukaj v tej dvorani tudi osamljene jezdece, ki s floskulami, ki ne pretičejo tej dvorani in žalijo vse povprek, tudi povrhu tega tudi kristjane, ampak pustimo stati to. Nekateri imajo mogoče, bom temu rekel fetiš na to. Mene izredno, izredno me žalosti, da nekateri v tej dvorani eksplicitno mrzite nekoga in mogoče bi bilo fajn, da se odprete, podprete na razpravo. Mene tudi zelo boli, da slišim besede tukaj med kolegicami in kolegi »mene prepričali ne boste«. Kaj pa je naloga politika? Da prepričuje, da z argumenti objasni, da z dano besedo prepriča svojega nasprotnika, sogovornika. Če se ti postaviš v blok – mene prepričali ne boste in pika – a ima sploh smisel, da danes tukaj sedimo, dragi kolegice in kolegi? A imamo? Nimamo smisla. In zaradi tega mene tudi me zelo žalosti.</font><br/>
<font size="4">	Glejte, jaz sem se bil danes pripravljen … recimo Vlada Republike Slovenije ne podpira določbe, da se prag 20 % ali manj ugodno rešenih prošenj za mednarodno zaščito oblikuje letno in sicer na podlagi statistike Eurostat. A smo v tej razpravi o tem to kaj omenili? Dragi kolegice in kolegi, a smo omenili? Nismo. Smo imeli pa ogromno floskul v tej razpravi.</font><br/>
<font size="4">	Gremo naprej. Določanje roka za prostovoljno vrnitev oseb /nerazumljivo/ v okviru mejnega postopka. A smo o tem kaj govorili? S čim se Vlada Republike Slovenije strinja, s čim se …</font><br/>
<br/>
<font size="4">	</font><b><font size="4">PREDSEDNIK MAG. BRANKO GRIMS:</font></b><font size="4"> Smo, smo.</font><br/>
<br/>
<font size="4">	</font><b><font size="4">ANDREJ ČERNIGOJ (PS NSi):</font></b><font size="4"> … se ne strinja. </font><br/>
<br/>
<font size="4">	</font><b><font size="4">PREDSEDNIK MAG. BRANKO GRIMS:</font></b><font size="4"> Smo, smo.</font><br/>
<br/>
<font size="4">	</font><b><font size="4">ANDREJ ČERNIGOJ (PS NSi):</font></b><font size="4"> Tega je ogromno. Dokumenti so obsežni in res prosim, dragi kolegice in kolegice, dajmo se držati teh papirjev noter. Jaz moram reči, da vsi ti papirji so korak v pravo smer. Evropska unija je spoznala, da na tem področju so veliki problemi. Sam prihajam iz Ilirske Bistrice in sem vsakodnevno vpet v te probleme. Če ne osebno, pa me ogromno ljudi pokliče po telefonu. A sem zaradi tega žaljiv? Nisem. Dano zadevo poskušam obrazložiti, nek normalen dialog z argumenti. </font><br/>
<font size="4">Tako da jaz bom to vsa ta stališča z veseljem podprl. Si želim dialoga v tej dvorani, si želim tehtnih argumentov za in proti. In veste kaj, kolegice in kolegi, jaz pa se bom pustil prepričati, če boste vi imeli tehtne argumente.</font><br/>
<font size="4">Hvala lepa.</font><br/>
<br/>
<b><font size="4">PREDSEDNIK MAG. BRANKO GRIMS:</font></b><font size="4"> Hvala.</font><br/>
<font size="4">Zdaj, če drugih prijavljenih ni več, bi na koncu samo še nekaj odgovoril. Glejte, vedno znova se pojavlja ena in ista situacija, ko se zavzemam za spoštovanje pravnega reda in to brez izjem. In to traja že 5 let in se potem reče, danes se je reklo temu manipulacija, včasih se reče fašizem, pa še ne vem kaj vse ene neumnosti poslušam. </font><br/>
<font size="4">Gospe in gospodje, spoštovanje pravnega reda pomeni, da zakon, ustava, mednarodni predpisi, če želite, veljajo za vse. Za vse veljajo enako in na enak način. To je tudi odgovor, gospa Sukič, ko ste rekli, da sem govoril o gospe Merkel. Tudi zanjo veljajo točno isti predpisi. </font><br/>
<br/>
<b><font size="4">20. TRAK: (AB) – 16.35</font></b><br/>
<br/>
<b><font size="4">	</font></b><font size="4">(nadaljevanje) Tudi Dublinski sporazum, če bi Dublinski sporazum bil spoštovan dosledno, se nič od tega, kar se je, nikoli ne bi zgodilo. In se ne bi moglo zgoditi in tudi ne bi bil potreben ta pakt. To je zdaj tretji poizkus, s katerim se poskuša nadomestiti Dublinski sporazum.</font><br/>
<font size="4">	Se pravi, gre samo za vprašanje, ali smo za to, da se spoštuje pravni red in da se ga spoštuje dosledno, ali pa ne. To je v resnici bistvo petletne sage v zvezi z ilegalnimi migracijami. In tukaj bi morala biti stvar popolnoma jasna; kdor je na neki funkciji, vsak državljan, vsaka državljanka itak, ampak kdor je na neki funkciji pa še posebej, je zavezan svoji ustavi, svojim predpisom svoje države in seveda mednarodnim sporazumom. V Evropski uniji velja pač pravo Evropske unije. In to za vse velja. Ampak nekateri so si vzeli pravico pred petimi leti, da so en del tega suspendiral in zato imamo zdaj probleme. In ko govorite, uporabili ste izraz – so zato tudi mrtvi – res je, žal. Ampak za to so odgovorni tisti, ki so suspendirali to pravo, ker če ne nihče ne bi tamle v Kolpi potem utonil. In če ne ne bi ljudje tako masovno umirali, kot so pred časom v Sredozemskem morju. Zato, ker so dobili poziv – lahko vsi pridete, izvolite. In potem so pač temu sledili, ker si je nekdo vzel pravico in je suspendiral en del prava Evropske unije. Zato je spoštovanje prava bistveno in tudi to, o čemer danes govorimo in v ozadju ta pakt, ki se pripravlja. To ima vse smisel, če bo res to dosledno izvedeno, usklajeno in potem spoštovano, da bo spet vzpostavljen pravni red, ker v tem trenutku, zadnjih pet let je pravni red Evropske unije fikcije, ga ni. Ker velja enkrat tako, enkrat tako, tako kot komu paše. To seveda ni nič. In zato ni potem mogoče reči, da je to dno humanizma. To je žal v tem trenutku dno nespoštovanja pravnega reda. Zaradi tega se zdaj ponovno vzpostavlja in išče soglasje in samo upam, da do tega soglasja pridemo. Upam pa tudi seveda, da bo Vlada seveda dosledna v teh odločitvah, ki jih je dala, ker so dobri in so zelo ustrezno postavljene.</font><br/>
<font size="4">	Bi pa samo še dve stvari opozoril, ki je bilo prej rečeno delovna sila. Zdaj glejte, od teh ilegalnih migrantov, govorimo o ilegalnih migracijah, ne dela skoraj nihče. Formalno mislim, da je številka tam nekje bila 33 tisoč, pa še od tistih v praksi praktično nihče ni delal. Se pravi bi lahko tam govorili kvečjemu o masovni zlorabi pa še o čem drugem. In dejansko gre za zlorabo prava. Pa smo spet nazaj pri vprašanju spoštovanja pravnega reda. Pa še rečeno je bilo, da primerjava družin in otroci – glejte, ko gre za državo, to z vsem spoštovanjem, jaz razumem /nerazumljivo/, ampak ni na mestu. Slovenija ni noben otrok, ki bi rabil eno veliko mamo iz Bruslja, da mu pove kaj je za njega dobro pa kaj ni dobro. Slovenija je naša država, sami smo jo vzpostavili in sami bomo odločali kaj je za nas dobro. Zato ta primerjava ni ustrezna. Pa tudi tisto z družino – veste, če bi mož gospe, ki je to rekla, pripeljal doma en ogromen paren valjar, pa bi ga postavil na dvorišče, pa bi tam zasedal plac, ker se je on pač tako odločil, ne da bi njo vprašal. Pol bi pa rekel »no, zdaj pa ti plačaj za oljni filter za tale valjar, ker ti že itak stoji na dvorišču«. Jaz domnevam, da bi moral zelo hitro »laufat«, ker bi tisti filter verjetno v glavo dobil, ne pa da bi ona z veseljem plačala za oljni filter, ker je to družinska solidarnost. Toliko o družinski solidarnosti pa teh primerjavah. Jaz razumem, da smo radi pač slikoviti.</font><br/>
<font size="4">	Ampak nekaj pa je danes bilo, ne vem, če se vsi tega zavedamo. Vsi smo, z izjemo gospe Sukič, smo govorili v isto smer. Mogoče iz različnih zornih kotov, ampak generalno pa je to tisto, kar je pač očitno neka točka, na kateri je možno doseči soglasje, da je potrebno pač poiskati nek kompromis, da je potrebno to uveljaviti in da je potrebno spoštovanje pravnega reda. In seveda, da ni mogoče pričakovati od Evrope, da bo sprejela vse, ki si tja želijo, ne tako, ne drugače. Ne z legalnimi in nobenimi drugimi, z ilegalnimi pa sploh ne, ker jih ne bi smelo biti – migracijami. Kdor si predstavlja, da je to drugače, bom pol zvečer. Zdajle sem mislil, pa sem izgubil sliko. V glavnem obstaja ena zelo poučna slika Afrike,</font><br/>
<br/>
<b><font size="4">21. TRAK: (AB) – 16.40</font></b><br/>
<br/>
<font size="4">(nadaljevanje) kamor noter postaviš Indijo, Kitajsko, cele ZDA pa še vse evropske države, pa še malo prostora ostane. Afrika je orjaška in enostavno ni mogoče reči – zdaj bomo pa vse spustili, ki si želijo iz Bližnjega vzhoda pa Afrike v Evropo. To Afrike ne bo rešilo, bo pa zanesljivo uničilo Evropo. Če uvažaš tretji svet, dobiš tretji svet in nekatere države so to že v zadnjem obdobju zelo žalostno izkusile. </font><br/>
<font size="4">Tisto, kar bi Evropa morala -  in to pa spet presega to, o čemer danes govorimo – narediti je, da vzpostavi tam, od koder ti ljudje prihajajo in da pomaga vzpostaviti pač delujoče ekonomije, ustrezno okolje, varnost, da bi potem manj ljudi želelo priti v Evropo. To je edini pristop, ki bi dolgoročno te stvari rešil. Uvažanje ilegalnih migrantov v Evropo je pa samo biznis, kjer se veliko govori o humanosti, dejansko so pa veliki zaslužki in seveda v ozadju vse tisto, kar to prinaša, je pa to – če želite, tudi razpad civilizacije, če pride do radikalne islamizacije celotne Evrope.</font><br/>
<font size="4">Gospa Sukič, vi ste želeli repliko, ne? Imam tukaj označeno. </font><br/>
<font size="4">	/oglašanje iz klopi/</font><br/>
<font size="4">	Razpravo lahko zaradi mene. </font><br/>
<br/>
<font size="4">	</font><b><font size="4">NATAŠA SUKIČ (PS Levica):</font></b><font size="4"> Ja, jaz bi nekako …</font><br/>
<br/>
<font size="4">	</font><b><font size="4">PREDSEDNIK MAG. BRANKO GRIMS:</font></b><font size="4"> /govorita oba hkrati/ potem je pa še gospod Prebil zdaj na novo prijavljen za razpravo.</font><br/>
<br/>
<font size="4">	</font><b><font size="4">NATAŠA SUKIČ (PS Levica):</font></b><font size="4"> … Se v tej razpravi, ki bo sicer kratka, odzvala argumentirano. Zanimivo kako ste vsi družno planili prav po meni. Prav neverjetno kako ubran zbor. Poslanec Grims je pravkar izjavil, je govoril o načelih pravne države, ki v vsakem protikoronskem paketu se krši celo ustava, kaj šele drugi zakoni. Ampak kaj potem, toliko o pravni državi in potem mi to človek vladajoče stranke reče.</font><br/>
<font size="4">	Zdaj bom pa jaz povedala konkretne stvari, da se ne bomo spet slepomišili pa nekaj vija vaja ven. O tem kako sem pa žalila kristjane, to je pa prav neverjetno. Samo citirala sem papeža Frančiška. Če je to žalitev, potem pač vas žali vaš lasten papež s svojimi stališči. Drugače pa poglejte, gre za številne kršitve zakona in konvencij s strani policijskih organov držav Evropske unije pri obravnavanju migrantov in o tem govorijo številna pričevanja. In pred enim mesecem je izšla obsežna knjiga »The Black Book of Pushbacks«, ki jo je pripravil Border Violence Monitoring Network. In v tej knjigi so popisani primeri grozljivega ravnanja državnih organov z migranti ob nezakonitem vračanju v države, iz katerih so prišli. »Pushback« namreč pomeni nezakonito vračanje čez državno mejo, brez da bi migrant imel sploh možnost zaprositi za azil. In pri tem se državni organi, večinoma policija poslužuje tudi prevar, zavajanja potencialnih prosilcev za mednarodno zaščito ali celo nečloveškega ravnanja in v skrajnih primerih tudi mučenja. Opravka imamo ne le s kršitvijo upravnih predpisov, ko smo že pri pravnih podlagah, spoštovani poslanec Grims, s strani državnih organov, temveč celo s kaznivimi dejanji. Policijsko nasilje med postopkom lahko uvrstimo med mučenje ali drugo obliko nasilništva, kar pa je v vseh državah Evropske unije nedvomno kaznivo dejanje. In v vseh teh primerih, ki so samo v tej publikaciji popisani na več kot tisoč straneh, spoštovani, Vlada Republike Slovenije nasprotuje recimo – to bomo videli, ker govorimo zdaj o vseh petih točkah – recimo med drugim nasprotuje tudi novemu spremljevalnemu mehanizmu, kar je izjemno zaskrbljujoče. In o teh stvareh tukaj danes govorim in na to opozarjam in vidim, da vas je to zelo, zelo zmotilo, da ste pozabili sami razpravljati in svoje razprave tukaj imeti. Ampak ste se v bistvu obešali na mene in spotikali ob mene. Dajte rajši malo več vsebine v svoje razprave, pa kak svoj zorni kot predstaviti, namesto, da se tukaj z mano nekaj »prepucavate«.</font><br/>
<font size="4">	V glavnem ves čas vam navajam argumente. Tudi ene stvari nisem povedala pavšalno ali na pamet. Vsakič sem podkrepila s primerom, kot zdajle in tudi prej.</font><br/>
<font size="4">	Hvala lepa.</font><br/>
<br/>
<font size="4">	</font><b><font size="4">PREDSEDNIK MAG. BRANKO GRIMS:</font></b><font size="4"> Gospod Prebil, razprava.</font><br/>
<br/>
<font size="4">	</font><b><font size="4">NIK PREBIL (PS LMŠ):</font></b><font size="4"> Ja, predsednik, hvala lepa. Kolegice in kolegi, minister!</font><br/>
<font size="4">	Nisem mislil danes razpravljati, ker je na sporedu tema, o kateri smo že parkrat razpravljali, pa verjetno še parkrat bomo. Ampak spoštovani predsednik, vaša razprava pač me je vzpodbudila, da moram določen komentar na zadeve dat.</font><br/>
<font size="4">	Zdaj tamle kolega govori o tem, da se držimo točke dnevnega reda. Pa predsednik, ste odprli toliko tem, da lahko sedimo tle do treh zjutraj,  </font><br/>
<br/>
<b><font size="4">22. TRAK: (AB) – 16.45</font></b><br/>
<br/>
<b><font size="4">	</font></b><font size="4">(nadaljevanje) če želimo. </font><br/>
<font size="4">	Zdaj kaj je pravzaprav celoten problem migracij, kot takih, ki jih imamo. Zdaj, predsednik rekli ste, da se vleče petletna saga. Mislim migracije niso petletna saga. Migracije se več milijon letna saga, ker se dogajajo, ves čas so se in ves čas se bodo, enkrat v večjih intenzitetah, drugič v manjših. Ampak kar je po mojem mnenju ključno je tisto, da se vsi, vključno Evropska unija vprašamo kaj je vzrok tega. Mi se danes pogovarjamo o političnih azilantih, o vojnih beguncih. Jaz vsekakor pravim, da pač še vedno smo ljudje. Moramo imeti tu v ospredju tisto človečnost, če pač nekomu, ki potrebuje zatočišče takšno ali drugačno, ga tudi nudi. A vendar se v prihodnosti mi ne bomo več pogovarjali, pa tudi verjetno v enem delu o vojnih beguncih. A veste, mi bomo … prihajamo v čas, ker podnebne spremembe – čeprav jih vi, spoštovani predsednik zanikate, a vendar igrajo hudo, hudo vlogo na človeštvo. V južnih delih blizu ekvatorja hudo pomanjkanje vodnih virov in prišli bomo do migracij, ki ne bodo vezane na vojno ali politično stanje, ampak bomo prišli do migracij, ki bodo vezane na okoljsko stanje, na pač področje, kjer življenje ne bo več mogoče in bodo migracije tako ali tako potrebne. Kam je pa drugo vprašanje. Vsakdo išče pač prostor, kjer mu najbolj ustreza, ali je to iz ekonomskega vidika, ali pa iz kakršnega drugačnega.</font><br/>
<font size="4">	Ampak kot rečeno, jaz sem tukaj na tem odboru že večkrat razpravljal kaj menim, da bi se politika morala usmeriti. Pa daleč od tega, da se ne bomo narobe razumeli, da podpiram ilegalne migracije, kakorkoli. Vsak po mojem mnenju bi moral iti čez ustrezen postopek, postopek, ki nudi to solidarnost, o kateri se pogovarjamo in postopek, ki nudi človečnost, ki jo je Evropska unija kot eno od temeljnih vrednot miru, sodelovanja seveda ustanovila. </font><br/>
<font size="4">	Zdaj, zakaj pa recimo, če se vrnem na tisto vašo petletno sago, o tistih množičnih migracij, ki ste jih navajali takrat leta 2015 in oziroma 2016 še. Kje je težava? Težava je v tem, da je Evropska unija kot že večkrat opaženo, slabo pripravljena na krize. In problem je v tem, da se več kot jasno evropski voditelji ne znajo pogovarjati oziroma ne znajo dogovarjati, če lahko temu tako rečem. CEAS, se pravi Common European Asylum System vlečemo že točno od takrat, pa že prej so se ugotovile pomanjkljivosti, pa se še kar vleče, pa se še kar vleče. In jaz sem prepričan, da ta migracijski pakt ne bo dokončan ne v nemškem predsedstvu, čeprav sem bil mnenja in pozitiven, da bo Nemčija kot ena vodilnih držav uspela pripeljati zadevo do konca, ampak pač smo se soočali z gospodarsko … pardon, z zdravstveno krizo, ki pač seveda bo tudi gospodarska in so pač prioritete ta trenutek bile drugje. A vendar ne vem, ali bo portugalsko predsedstvo, slovensko predsedstvo in to francosko, sposobno zadevo pripeljati do konca, ker je enostavno preveč odprtih vprašanj.</font><br/>
<font size="4">	Mi se danes pogovarjamo, kot da bo zadeva jutri zaključena, ampak ne bo. Prišli bodo novi problemi in pa z njimi se bo treba soočati. </font><br/>
<font size="4">	Zdaj drugo ključno vprašanje je, kako bomo varovali meje. Nenazadnje vsaka država ima svoje meje, ampak kot Evropska unija smo vzpostavili sistem, schengenski sistem, kjer notranjih meja ni. Torej je Evropska unija kot takšna dolžna zavarovati zunanjo tako schengensko mejo, kot tisto, ki je danes izven Schengena, torej recimo hrvaško mejo. In hrvaška meja vemo kako velika je. In tudi če morda Hrvaška na papirju izpolnjuje pogoje za vstop v Schengen, je vsem jasno, da jih praktično ne. Ker če bi bila Hrvaška sposobna tisto linijo ustrezno varovati, bi tudi druge države imele manjšo soočanje s tem. In želim povedati še to, da vpliv na eno od držav članic je vpliv na vse države članice, ker se moramo vsi soočati s tem. In mene tudi zanima kaj je s Frontexom. Ves čas se govori o enoti, ki bo delovala, ki bo sposobna, ki bo imela skupno delovanje, strategijo, pa več ali manj se o tem samo pogovarjamo, pa nekih manjših </font><br/>
<br/>
<b><font size="4">23. TRAK: (AB) – 16.50</font></b><br/>
<br/>
<b><font size="4">	</font></b><font size="4">(nadaljevanje) delih govorimo o delovanju tega.</font><br/>
<font size="4">	Tako da jaz se naprej ne bom spuščal v zadevo, ker kot rečeno, mislim, da bomo o tem govorili še nekajkrat. Kot rečeno pa mislim, da smo se Slovenija kot članica Evropske unije in pa Evropska unija kot taka, zavezali k spoštovanju nekih določenih temeljnih vrednot, nenazadnje mednarodnih konvencij, konvencij in uredb iz Evropske unije, pa tudi tistih iz Združenih narodov. Jaz mislim, da smo vsaj v tistem delu, kar spoštujemo že vrsto let, to dolžni spoštovati še naprej.</font><br/>
<font size="4">	Hvala lepa.</font><br/>
<br/>
<font size="4">	</font><b><font size="4">PREDSEDNIK MAG. BRANKO GRIMS:</font></b><font size="4"> Hvala.</font><br/>
<font size="4">	Ugotavljam, da ni več prijavljenih k razpravi. Želi še besedo minister? Ne. </font><br/>
<font size="4">	Potem prehajamo na odločanje. Glasovali bomo o vsakem od stališč posebej. Glede na to, da ni bil predlagan noben poseben sklep, niti amandma, bom prebral vsakokrat za kateri predlog gre. </font><br/>
<font size="4">Odbor za notranje zadeve, javno upravo in lokalno samoupravo podpira predlog stališča Republike Slovenije do predloga uvedbe, uredbe Evropskega parlamenta in Sveta o upravljanju azila in migracij ter /nerazumljivo/ direktive Sveta 2003/109 ES in predlaganje uredbe sklad za azil migracije EPA 1562/8. To je prvi od sklepov, se pravi sklep o prvi točki. Želi kdo obrazložiti svoj glas? Ugotavljam, da nihče. Potem prehajamo na odločanje. Upam, da tole dela. Imate vsi kartice?</font><br/>
<font size="4">Glasujemo.</font><br/>
<font size="4">/ oglašanje iz klopi/ </font><br/>
<font size="4">Zdaj je v redu? Potem bomo pač še ponovili glasovanje. </font><br/>
<font size="4">Glasujemo.</font><br/>
<font size="4">Kdo je za? (9 članov.) Kdo je proti? (2 člana.)</font><br/>
<font size="4">Ugotavljam, da je sklep sprejet.</font><br/>
<font size="4">S tem zaključujemo 1. točko.</font><br/>
<font size="4">Prehajamo na 2. točko … še glede poročevalcev pri vseh točkah predlagam, da ne kompliciramo. Če ni drugih predlogov, bo to predsednik odbora. Itak pa bomo dali stališče pisno, glede na to, da to obravnavamo samo zaradi dodelitve kot EU zadeva odloča, Odbor EU.</font><br/>
<font size="4">Potem glede 2. točke predlagam sklep, ki je po vsebini enak, da podpiramo predlog stališča Republike Slovenije do predloga uvedbe Evropskega parlamenta in Sveta o uvedbi preverjanja državljanov tretjih držav na zunanjih mejah ter spremembi ustreznih uredb. Če ni obrazložitve glasov, glasujemo.</font><br/>
<font size="4">Glasujemo.</font><br/>
<font size="4">Kdo je za? (9 članov.) Kdo je proti? (2 člana.)</font><br/>
<font size="4">Tudi pri točki 2 je sklep sprejet.</font><br/>
<font size="4">Prehajamo na 3. točko. To se pravi Odbor za notranje zadeve, javno upravo in lokalno samoupravo podpira predlog stališča Republike Slovenije do spremenjenega predloga uredbe Evropskega parlamenta in Sveta o vzpostavitvi sistema Eurodac za primerjavo biometričnih podatkov zaradi učinkovite uporabe uredbe EU, uredba o pravnem nadziranju migracij in uredbe EU, uredba o preselitvi, zagotavljanju istovetnosti nezakonito prebivajočih državljanov tretjih držav ali oseb brez državljanstva ter o zahtevah za primerjavo s podatki sistema Eurodac, ki jih vložijo organi kazenskega pregona držav članic in Europol za namene kazenskega pregona ter o spremembi ustreznih uredb. Želi kdo obrazložiti glas? Ugotavljam, da nihče. </font><br/>
<font size="4">Glasujemo.</font><br/>
<font size="4">Kdo je za? (9 članov.) Kdo je proti? (2 člana.)</font><br/>
<font size="4">Tudi ta sklep je sprejet.</font><br/>
<font size="4">Zaključujemo tudi točko 3 in prehajamo na 4. točko, kjer predlagamo sklep; Odbor za notranje zadeve, javno upravo in lokalno samoupravo podpira predlog stališča Republike Slovenije do predloga uvedbe, uredbe Evropskega parlamenta in Sveta o ravnanju v kriznih razmerah in v primeru višje sile na področju migracij in azila EPA 1563/8 EU 982. </font><br/>
<br/>
<b><font size="4">24. TRAK: (AB) – 16.55</font></b><br/>
<br/>
<b><font size="4">	</font></b><font size="4">(nadaljevanje) Želi kdo obrazložiti glas? Ne. </font><br/>
<font size="4">	Glasujemo.</font><br/>
<font size="4">	Kdo je za? (9 članov.) Kdo je proti? (2 člana.)</font><br/>
<font size="4">	Tudi ta sklep je sprejet.</font><br/>
<font size="4">	In prehajamo še na glasovanje o 5. točki. Predlog stališča Republike Slovenije do spremenjenega predloga … tole pa nekaj ne bo dobro s pripravljenim predlogom sklepa … </font><br/>
<font size="4">	Odbor za notranje zadeve, javno upravo in lokalno samoupravo … to je če nekdo malo preveč »copystal« … podpira predlog stališča Republike Slovenije do predloga uredbe Evropskega parlamenta in Sveta o vzpostavitvi skupnega postopka za mednarodno zaščito v uniji in razveljavitvi direktive 2007 (?) /32 EU EPA1564/8 EU983. Želi kdo obrazložiti svoj glas? Ne.</font><br/>
<font size="4">	Glasujemo.</font><br/>
<font size="4">	Kdo je za? (9 članov.) Kdo je proti? (2 člana.)</font><br/>
<font size="4">	Tudi ta sklep je izglasovan. </font><br/>
<font size="4">	S tem smo te točke dnevnega reda zaključili. </font><br/>
<font size="4">	In gremo še na točko 6., to je danes predlog stališča Republike Slovenije do predloga uvedbe Evropskega parlamenta in Sveta o evropskem upravljanju podatkov. </font><br/>
<font size="4">Kdo je tukaj poročevalec? Prosim.</font><br/>
<br/>
<b><font size="4">MAG. PETER GERŠAK:</font></b><font size="4"> Ja, dober dan. Peter Geršak iz Ministrstva za javno upravo, državni sekretar. Spoštovani predsedujoči, spoštovani člani odbora in drugi udeleženci seje tega odbora!</font><br/>
<font size="4">Pred vami je predlog stališča Republike Slovenije k predlogu uredbe Evropskega parlamenta in Sveta o evropskemu upravljanju podatkov. Torej na kratko; akt o upravljanju podatkov, ki ga je Vlada potrdila na 47. redni seji …</font><br/>
<br/>
<b><font size="4">PREDSEDNIK MAG. BRANKO GRIMS: </font></b><font size="4">… Če lahko … samo zahvalil bi se ministru in sodelavcem za sodelovanje.</font><br/>
<font size="4">Pa izvolite, nadaljujte. </font><br/>
<br/>
<b><font size="4">MAG. PETER GERŠAK: </font></b><font size="4">Ja, ni problema. Hvala.</font><br/>
<font size="4">In to je bilo 7. januarja 2021 letos. Naj uvodoma pojasnim, da je Evropska komisija predlog tega zakonodajnega akta poslala v obravnavo 25. novembra lani, pri čemer se je v nadaljevanju predlog obravnaval v okviru delovne skupine Sveta za telekomunikacije in informacijsko družbo. Namen in cilj predloga uredbe je spodbujati razpoložljivost podatkov za ponovno uporabo in sicer s povečanjem zaupanja v podatkovne posrednike in krepitvijo mehanizmov za souporabo podatkov po vsej Evropski uniji. In sicer so tukaj – naštel štirje glavni cilji. Prvič, olajšati dostop do tistih podatkov, vrst podatkov javnega sektorja, glede katerih obstajajo pravne omejitve dostopa. Drugič, olajšati izmenjavo podatkov med podjetji, tudi preko plačila v različnih oblikah. Tretjič, omogočati uporabo osebnih podatkov preko podatkovnih posrednikov v skladu s splošno uredbo o varstvu osebnih podatkov GDPR. In četrtič, omogočati uporabo podatkov, ki so dani na prostovoljni oziroma altruistični osnovi. </font><br/>
<font size="4">Predlog javnim organom ne nalaga obveznosti, da dajo pravno varovane podatke za ponovno uporabo. Torej ne nalaga. V kolikor pa jih dajo, določa osnovna pravila za ponovno uporabo takšnih podatkov. Predlog poudarja, da je ključna za pripravljenost za izmenjavo podatkov z različnimi sektorji za različne namene, vzpostavitev zaupanja. To zaupanje naj bi dosegli z jasnim pravnim okvirom za čim širšo izmenjavo in ponovno uporabo, ki hkrati varuje pravice ter zagotavlja varnost in interoperabilnost. </font><br/>
<font size="4">Glede na opisano se v predlaganem stališču Republike Slovenije strinjamo z oceno Evropske komisije, da bo jasen evropski normativni okvir za upravljanje podatkov, ki bo varoval pravice, zagotavljal varnost in interoperabilnost, lahko zgradil zaupanje potrošnikov in gospodarstva, kar je ključno za pripravljenost za sodelovanje pri izmenjavi podatkov in se tem za vzpostavitev enotnega trga podatkov znotraj Evropske unije. Hkrati v stališču poudarjamo, </font><br/>
<font size="4">	</font><br/>
<b><font size="4">25. TRAK: (AB) – 17.00</font></b><br/>
<br/>
<b><font size="4">	</font></b><font size="4">(nadaljevanje) da si je potrebno v javnem sektorju še vedno primarno prizadevati za odpiranje podatkov, kolikor je mogoče in primerno, saj so odprti podatki tisti, ki vsem zagotavljajo najbolj učinkovito in enostavno ponovno uporabo le-teh.</font><br/>
<font size="4">	 V zvezi z ureditvijo za podjetja oziroma organizacije, ki bodo delovale na področju nudenja podatkov za ponovno uporabo, se zavzemamo za uravnoteženost glede pogojev za delovanje oziroma pričetek delovanja, ne glede na status. V zvezi s pogojem za delovanje podjetij oziroma organizacij, ki bodo hranile in nudile podatke za ponovno uporabo, predlagamo dodaten razmislek k o jasnejši ureditvi pogojev v zvezi z informacijsko varnostjo, glede na dejstvo, da morebitne kršitve na tem področju ne omogočajo vrnitve v prejšnje stanje.</font><br/>
<font size="4">	Torej v skladu s predlogom stališča se Republika Slovenija zavzema za čim učinkovitejšo ponovno uporabo pravno varovanih podatkov z jasnimi pravili in zasledovanjem načela sorazmernosti ter ob doslednem zagotavljanju spoštovanja pravic, predvsem tudi pravice do zasebnosti in varstva osebnih podatkov. </font><br/>
<font size="4">	Spoštovani, predlagam, da predlog stališča podprete.</font><br/>
<font size="4">	Hvala.</font><br/>
<br/>
<font size="4">	</font><b><font size="4">PREDSEDNIK MAG. BRANKO GRIMS:</font></b><font size="4"> Hvala.</font><br/>
<font size="4">	Odpiram razpravo. Če razprave ni, jo zaključujem in gremo na glasovanje.</font><br/>
<font size="4">	Predlog sklepa bi se v tem primeru glasil; Odbor za notranje zadeve, javno upravo in lokalno samoupravo podpira predlog stališča Republike Slovenije do predloga uvedbe Evropskega parlamenta in Sveta o evropskem upravljanju podatkov, aktu upravljanja podatkov EPA 1597/7 EU988. Želi kdo obrazložiti svoj glas? Ne.</font><br/>
<font size="4">	Glasujemo.</font><br/>
<font size="4">	Kdo je za? (9 članov.) Kdo je proti? (1 član.)</font><br/>
<font size="4">	Ugotavljam, da je sklep sprejet. S tem je tudi ta točka dnevnega reda zaključena.</font><br/>
<font size="4">	/ oglašanje iz klop/ kako je Kociper? / nemir v dvorani/</font><br/>
<br/>
<font size="4">	</font><b><font size="4">NIK PREBIL (PS LMŠ):</font></b><font size="4"> Kako je lahko Kociper proti, če je ni v dvorani?</font><br/>
<font size="4">	/ oglašanje iz dvorane/ tule je.</font><br/>
<font size="4">	Aja, opala, pardon, oprosti. Se opravičujem.</font><br/>
<br/>
<font size="4">	</font><b><font size="4">PREDSEDNIK MAG. BRANKO GRIMS:</font></b><font size="4"> Dobro, vsem tudi ob tej uri želim dobro jutro, hkrati pa zaključujem sejo in vam želim srečno pot domov.</font><br/>
<br/>
<b><font size="4">Seja je bila zaključena 11. januarja 2021 ob 17.02.</font></b>
</root>