<root>
<h5 class="label"><span>Vsebina zapisa seje</span></h5><div align="center">
<p><b>REPUBLIKA SLOVENIJA</b><br/>
<b>DRŽAVNI ZBOR</b><br/>
<b>KOLEGIJ PREDSEDNIKA DRŽAVNEGA ZBORA</b><br/>
<b>122. seja</b><br/>
<br/>
<b>(1. december 2021)</b></p></div><br/>
<b>Sejo je vodil Igor Zorčič, predsednik Državnega zbora. </b><br/>
<b>Seja se je začela ob 13.01.</b><br/>
<br/>
<b>	PREDSEDNIK IGOR ZORČIČ: </b>Spoštovani kolegice in kolegi, začenjam 122. sejo Kolegija.<br/>
	Obveščam vas, da ste včeraj prejeli novo gradivo k 2. in 3. točki. <br/>
Obveščam vas prav tako, da nisem prejel nobenega pooblastila o nadomeščanju članov kolegija. <br/>
<br/>
	Prehajamo na <b>1. TOČKO DNEVNEGA REDA - PREDLOGI ZA OBRAVNAVO PREDLOGOV ZAKONOV PO NUJNEM POSTOPKU.</b><br/>
<b>	</b>Gradivo ste prejeli s sklicem seje kolegija. <br/>
	Kolegij razpravlja in glasuje o štirih predlogih vlade za obravnavava predlogov zakonov po nujnem postopku.	<br/>
	Najprej o predlogu, da Državni zbor po nujnem postopku obravnava predlog Zakona o spremembi in dopolnitvi Zakona o spremembah in dopolnitvah Zakona o osebni izkaznici.<br/>
	Želi besedo predstavnica Vlade? (Da.)<br/>
	Mag. Janja Garvas Hočevar, imate besedo.<br/>
<br/>
	<b>MAG. JANJA GARVAS HOČEVAR: </b>Najlepša hvala.<br/>
	Vlada Republike Slovenije predlaga Državnemu zboru, da predlog zakona obravnava po nujnem postopku, da se preprečijo težko popravljive posledice za delovanje države. S predlogom zakona se predlaga kasnejši začetek uporabe zakona, ki je začel veljati 3. aprila 2021, uporabljati pa se bi začel 9 mesecev po njegovi uveljavitvi, tj. 3. januarja 2022. Bistveni namen zakona je vzpostavitev pravne podlage za začetek izdaje biometričnih osebnih izkaznic, ki bodo vsebovale čip, na katerem bosta zapisana biometrična podatka podobe obraza in po dopolnjenem 12. letu tudi dveh prstnih odtisov. Hkrati pa bodo nove osebne izkaznice po dopolnjenem 12. letu tudi nosilke sredstev elektronske identifikacije in kvalificiranega potrdila za elektronski podpis. <br/>
Ker razlogov za uporabo Zakona o javnem naročanju na področju obrambe in varnost ni bilo mogoče najti, predvsem v luči varovanja tajnih podatkov o javnem naročilu, je Ministrstvo za notranje zadeve po pooblastilu Ministrstva za javno upravo in Ministrstva za zunanje zadeve ter upravnih enot najprej izvedlo javno naročilo za oblikovanje, izdelavo in personalizacijo osebnih izkaznic po odprtem postopku, ki pa ga ni oddalo. Zato je nadaljevanje izvedla javno naročilo po konkurenčnem postopku s pogajanji, ki je v zaključni fazi pred podpisom pogodbe. <br/>
Zaradi postopka izvedbe javnega naročila ter zaradi razmer na trgu varnostnih tiskovin, ki vplivajo na podaljšanje rokov dobave materialov in zaščitnih elementov, ki so potrebni za izdelavo obrazcev novih osebnih izkaznic, novih osebnih izkaznic ne bo mogoče začeti izdajati s 3. januarjem 2022. Ker hkrati nebi bilo mogoče izdajati osebnih izkaznic na obstoječih obrazcih oziroma bi bile osebne izkaznice, ki bi bile izdane po 3. januarju 2022 in nebi vsebovale biometričnih podatkov, v nasprotju z določbami tega zakona, bi nastale težko popravljive posledice za delovanje države, ogrožena pa bi bila tudi ustavna pravica do svobodnega gibanja državljanov, saj ima osebna izkaznica poleg svoje identifikacijske tudi potovalno funkcijo. Ker podaljšanje roka ne vpliva na pravice državljanov po pridobitvi nove osebnega izkaznice, čeprav se podaljšuje obdobje, v katerem se izdajo osebne izkaznice na obstoječih obrazcih, in ker se s predlogom zakona hkrati podaljšuje možnost uporabe pretečenih osebnih izkaznic brez spremenjenih osebnih podatkov na območju Republike Slovenije, podaljšanje roka za začetek oziroma za začetek izdaje novih osebnih izkaznic nima škodljivih posledic. Zato predlagamo obravnavo predloga zakona po nujnem postopku na izredni seji Državnega zbora.<br/>
Hvala.<br/>
<br/>
<b>2. TRAK: (SC) – 13.05</b><br/>
<br/>
	<b>PREDSEDNIK IGOR ZORČIČ: </b>Hvala lepa. <br/>
	Odpiram razpravo. Brane Golubović. <br/>
<br/>
	<b>BRANE GOLUBOVIĆ (PS LMŠ): </b>Hvala lepa. <br/>
	Vsi štirje predlogi po nujnem postopki, ki jih predlaga Vlada kažejo na stihijsko delovanje, nenačrtno delovanje Vlade. Pri temu zakonu, ki ste ga sedaj predstavili in razloge za ta nujni postopek je edini razlog ta, da ste zamudili, da niste pravočasno zaznali težave, ki so nastale, zaradi vašega prepočasnega ukrepanja in sedaj se sklicujete na to, da se bodo zgodile težko popravljive posledice za državo. Ja, zaradi vas, ker delujte stihijsko in enako je pri Zakonu o spodbujanju investicij, enako je pri PKP-10 in enako je pri Zakonu o zdravniški službi. Prepočasni ste in dejansko niste dorastli težkim časom. Mi bomo glasovali proti. Hvala. <br/>
<br/>
	<b>PREDSEDNIK IGOR ZORČIČ: </b>Še kdo? (Ne.) <br/>
	Zaključujem razpravo. <br/>
	Na glasovanje dajem naslednji predlog sklepa: »Predlog zakona o spremembi in dopolnitvi Zakona o spremembah in dopolnitvah Zakon o osebni izkaznici se obravnava po nujnem postopku.« Glasujemo.<br/>
	Kdo je za? (SMC, Narodne, SNS, Desus, NSi, SDS.) Kdo je proti? (SD, Levica, LMŠ, SAB, Nepovezani.) <br/>
	Ugotavljam, da je sklep sprejet. <br/>
<br/>
	Prehajamo na obravnavo predloga Vlade, da Državni zbor po nujnem postopku obravnava Predlog zakona o spremembah in dopolnitvah Zakona o spodbujanju investicij. Želi besedo predstavnica Vlade, mag. Janja Garvas Hočevar? (Da.)<br/>
	Imate besedo.<br/>
<br/>
	<b>MAG. JANJA GARVAS HOČEVAR: </b>Hvala, predsednik. <br/>
	Vlada Republike Slovenije predlaga Državnemu zbor, da predlog zakona obravnava po nujnem postopku, da se preprečijo težko popravljive posledice za delovanje države. Vlada Republike Slovenije je 28. aprila 2021 sprejela Nacionalni načrt za okrevanje in odpornost, ki predstavlja enega od temeljev za uspešno okrevanje in dolgoročni razvoj države po zastoju, ki ga je povzročila pandemija Covida-19, kar je podlaga za koriščenje razpoložljivih sredstev iz EU mehanizma za okrevanje in odpornost. Evropska komisija je 1. julija 2021 sprejela pozitivno oceno načrta za okrevanje in odpornost naložbe v skupni vrednosti 2,5 milijarde evrov in reforma načrta, ki so pogoj za izplačila teh sredstev iz mehanizma za okrevanje in odpornost mora Slovenija upoštevati mejnike uresničiti do leta 2026. Navedene spremembe in dopolnitve zakona so nujno potrebne za doseganje mejnikov in ciljev iz načrta. Pravočasna uveljavitev reformnih ukrepov predloga zakona, ki mu bosta sledila izvedbena uredba in objava javnega razpisa je pogoj za koriščenje sredstev iz mehanizma za okrevanje in odpornost, dodeljevanje subvencije za investicije iz omenjenega vira bo namreč prispevala k blaženju negativnih gospodarskih in socialnih učinkov epidemije Covida-19 ter pripravilo državo na izzive, ki jih predstavljata zelen in digitalni prehod, s čimer se bodo preprečile težko popravljive posledice za delovanje države. <br/>
	Hvala. <br/>
<br/>
	<b>PREDSEDNIK IGOR ZORČIČ: </b>Hvala lepa. <br/>
	Odpiram razpravo. Matej T. Vatovec, ima besedo. <br/>
<br/>
	<b>DR. MATEJ TAŠNER VATOVEC (PS Levica): </b>Hvala lepa, predsednik. <br/>
	Jaz mislim, da ta zakon ne izpolnjuje pogoje za nujni postopek in tudi ne bo odpravljal negativnih socialnih posledic epidemije. To, kar se dela s to spremembo je recimo, da se črta pogoj ustvarjanja novih delovnih mest, zato da pridobijo ti subjekti sredstva. To je še ena tako kot je rekel Brane prej to je šlamparija in očitno spet greste samo v spremembe nekih zakonov, zato ali da povračate neke usluge ali pa kaj takega. Tukaj bodo podjetja dobila ta sredstva ne da bi morala tudi v skladu z Ustavo vračati v okolje, v katerem delujejo recimo konkretno delovna mesta. Tudi okolijski kriteriji, ki jih na novo določate so definirani povsem ohlapno in mislim, da gre za preresen zakon, da bi se ga sprejemalo po nujnem postopku oziroma za preresne spremembe. <br/>
	<br/>
	<b>PREDSEDNIK IGOR ZORČIČ: </b>Hvala lepa. Še kdo? (Ne.) <br/>
	Zaključujem razpravo. <br/>
<br/>
	Na glasovanje dajem naslednji predlog sklepa: »Predlog zakona o spremembah in dopolnitvah Zakona o spodbujanju investicij se obravnava po nujnem postopku.« Glasujemo.<br/>
	Kdo je za? (SMC, Narodne, Desus, SNS, NSi, SDS.) Kdo je proti? (Levica, Nepovezani, SD, SAB in LMŠ.)<br/>
	Ugotavljam, da je sklep sprejet. <br/>
<br/>
	Prehajamo na obravnavo predloga Vlade, da Državni zbor po nujnem postopku obravnava Predlog Zakona o dodatnih ukrepih za      <br/>
<br/>
<b>3. TRAK: (NB) – 13.10</b><br/>
<br/>
	(Nadaljevanje) preprečevanje širjenja, omilitev, obvladovanje, okrevanje in odpravo posledic COVID-19. <br/>
	Gospa Janja Garvas Hočevar, imate besedo. <br/>
<br/>
<b>	MAG. JANJA GARVAS HOČEVAR: </b>Ja. Tudi tukaj predlagamo Državnemu zboru, da predlog zakona obravnava po nujnem postopku, da se preprečijo težko popravljive posledice za delovanje države, saj zaradi naraščanja števila okuženih z nalezljivo boleznijo COVID-19 in zaradi naraščanja zasedenosti kapacitet bolnišničnih postelj namenjenih bolnikov z nalezljivo boleznijo COVID-19 ter števila bolnikov, ki potrebuje intenzivno zdravljenje zaradi te nalezljive bolezni, je smiselno sprejeti nove ukrepe za preprečevanje širjenja, omilitev, obvladovanja, okrevanje in odpravo posledic. COVID-19. <br/>
	Hvala. <br/>
<br/>
<b>	PREDSEDNIK IGOR ZORČIČ:</b> Hvala lepa. <br/>
	Odpiram razpravo. Maša Kociper ima besedo. <br/>
<br/>
<b>	MAŠA KOCIPER (PS SAB): </b>Hvala lepa. <br/>
	Jaz osebno, mi v SAB se pa sprašujemo koliko časa bo ta kultura, vladna kultura sprejemanja PKP še veljala. Mi imamo normalno delujoči Državni zbor, normalno delujočo Vlado in ne razumem, zakaj se zakoni, ki so tukaj v maniri PKP spravljeni vsi skupaj v en zakon, ne sprejemamo, tudi če so manjše spremembe, ena po ena. Vlada se je tukaj ulovila sama v svojo past, ne razpišete epidemije, v mnogo manj hudi situaciji z mnogo manj mrtvimi in obolelimi ste jo razpisali, in ko je bila epidemija razpisana, smo vsi poslanci Državnega zbora razumeli, da se v izredni razmerah zakoni sprejemajo po izrednih postopkih. Se pravi, v nujnih postopkih, v PKP, to so neke kombinacije več zakonov, zdaj pa takih razmer po mnenju Vlade očitno ni. Epidemija ni razglašena in ne razumem zakaj bi nadaljevali s prakso izrednih zakonov, ki so izjemno v nasprotju z načelom vladavine prava in z načelom pravne varnosti. Meni vsi pravniki, odvetniki, sodniki in ostali govorijo, kako zelo težko je spremljati te spremembe, ki se sprejemajo v PKP-jih. To je za neko preglednost in, ne stabilnost, preglednost in transparentnost pravnega sistema in za pravno varnost strank popolnoma nesprejemljiva situacija. Pravite, da imate večino, pravite da boste vladali do konca marca in ne razumem zakaj moramo interventne zakone v neizredni situaciji sprejemati. Da ne omenjam, da to celo fronto nasprotnikov temu zakonu, ko ljudje spet mislijo, da je notri zapisano nekaj kar ni, kar pa ni problem nas opozicije, ampak vas, ki očitno ne znate dobro komunicirati, in ki ste ljudi spravili na rob živčnega zloma, da se bojijo že lastne sence. Tako da, jaz sem proti takemu sprejemanju zakonov. Državni zbor deluje normalno, Vlada tudi. Do volitev je šest mesecev. Dajmo sprejeti te zakone po normalnem postopku vsakega posebej. Hvala. <br/>
<br/>
<b>	PREDSEDNIK IGOR ZORČIČ:</b> Hvala lepa. <br/>
	Matjaž Han ima prvi besedo. <br/>
<br/>
<b>	MATJAŽ HAN (PS SD):</b> Prej je rekel Brane eno dobro besedo. Stihijsko. Pa bom povedal zakaj. Mislim, da SMC, NSi in SDS delujejo stihijsko. Seveda lahko delujejo stihijsko in Vlada, zato ker pač imajo tam neke pomočnike, ki dvigujejo roke sploh, da ne vedo kaj da dvigujejo. To je ena stvar. <br/>
	Drugo pa. Poglejte, vi se zaštrikate vsako, vsak teden se enkrat zaštrikate. Dolgotrajno oskrbo želite po nekem hitrem postopku spraviti skozi to proceduro, v neke izredne seje, brez da se pogovarjamo resno. Strokovna javnost temu nasprotuje. Potem ugotovite, da dolgotrajno oskrbo bremza ta zakon, ki ga hočete zdaj po nujnem postopku spraviti skozi sito tega Državnega zbora. V glavnem, v bistvu ne veste naslednji teden kaj boste delali. Edino kar veste, da se vam počasi na nek način izteka čas, da so volitve blizu in je potrebno sprejemati zakone, ki ne glede na to koliko bodo to državo stale, ki ne glede na to v kaj bodo to državo pahnili, ga boste vi sprejeli zato, ker pač imate možnost, ker imate tam manjšince Italijana in Madžara, ki brez problemov podpirajo vse vaše rabote zato, ker ste jim dali pač 20 milijonov, da lahko onadva hvalita dol po svojem delu, ker imate nekatere podpornike, ki dobijo en zakon zato, da se lahko hvalijo v svojih okoljih. <br/>
	In tretjič, ker imate tri poslance, ki ne pripadajo več nobeni politični stranki, ki pripadajo samemu sebi in svojim petim plačan do konca. <br/>
<br/>
<b>	PREDSEDNIK IGOR ZORČIČ:</b> Poglejte, dajmo se držati čim bolj razprave o nujnosti postopka. <br/>
<br/>
<b>4. TRAK (VI) 13.15</b><br/>
<br/>
	(Nadaljevanje) Besedo ima Matej T. Vatovec, pa potem Janja. <br/>
<br/>
<b>	DR. MATEJ TAŠNER VATOVEC (PS Levica):</b> Hvala, predsednik, še enkrat. <br/>
Jaz se strinjam in mislim, da ta zakon na nek način uteleša vse stvari, ki gredo narobe v tej državi. Po eni strani se meče en kup enega denarja za različne dodatke, kar je okej, sprejemljivo tudi s tega vidika. Po drugi strani pa popolna odsotnost kakršnegakoli razmišljanja o tem kako nesposobno upravljate s to epidemijo in zato pišete take člene, kot so tu napisani. Recimo, 63. člen, ki uvaja neko novo kategorijo izredne razmere oziroma nekih pogojev, po katerem bi morali, kot je že prej bilo rečeno, aktivirati zakon o nalezljivih boleznih in aktivirati epidemijo, jo razglasiti, glede na to da imamo takšno situacijo, da v bistvu so številke štirikrat večje kot spomladi, pa še kar nimamo epidemije. Glavni razlog zato, da ne izplačate dodatkov po pogodbi za javni sektor. To je bistvo zakaj smo v takšni situaciji kot smo danes. Mi nimamo razglašene epidemije, zaradi česar niti Državni zbor načeloma ne sme delovati na izrednih sejah na daljavo, imamo nenormalno visoko število okužb, vi se sklicujete, da ne morete uvajati nekih ukrepov, ne skličete pa epidemije iz čisto finančnih razlogov, ker ste porabili ves denar, ki bi ga morali sedaj v tem trenutku dati za dodatke za javni sektor. In ta člen govori točno o vaši nesposobnosti in zakaj ne samo da ta zakon ne izpolnjuje pogojev za obravnavo po nujnem postopku, ampak zakaj vi ne izpolnjujete več nobenih temeljnih pogojev za sploh kakršnokoli predlaganje zakonov. <br/>
<br/>
<b>	PREDSEDNIK IGOR ZORČIČ:</b> Hvala lepa. <br/>
Besedo ima Janja Sluga. <br/>
<br/>
<b>	JANJA SLUGA (PS NP):</b> Hvala, predsednik. Jaz ne vem, verjetno ste tudi vsi ostali v zadnjih dveh dneh na svoje elektronske naslove prejeli, jaz sem šla računati, preko 5 tisoč mailov. In teh 5 tisoč mailov je znak vaše nesposobnosti. Torej, nesposobnosti skomunicirati to kaj tam notri v tem PKP-ju v resnici piše ali pa ne piše. In to je alarm za to, da se takih stvari po nujnem postopku, po skrajšanem, po kateremkoli drugem samo rednem ne, ne sme sprejemati, zato ker so ljudje prestrašeni. Zato ker ljudje vidijo, seveda, kogar piči kača se boji še zvite vrvi, normalno in jaz to razumem. In vaši predstavniki, vladni predstavniki komunicirajo tako, en dan eden reče ne bomo zaostrovali ukrepov, drug dan nekdo drug reče ja že pripravljamo nove ukrepe. En dan eden reče ne bomo podaljševali bonov, drug dan en reče podaljšali bomo bone. In to je znak tega tukaj smo. In zato bi moral biti to znak tudi vam, da bi moral biti tudi za ta zakon redni postopek tako kot tudi za vse prejšnje. <br/>
In to, kar je Matej omenil, sem hotela posebej izpostaviti, mi imamo, veste koliko, 60 % samo s prvim odmerkom cepljenih. Mi imamo vsakdan med 10 in 20 mrtvih, mrtvih vsa dan. Vi pa iščete obvode zato, da bi se izogibali temu kar že velja, pa bi, pa ne bi, pa še sami ne veste kaj bi. In zato bomo mi tudi proti. <br/>
<br/>
<b>	PREDSEDNIK IGOR ZORČIČ:</b> Hvala lepa. <br/>
Brane Golubović ima besedo. <br/>
<br/>
<b>	BRANE GOLUBOVIĆ (PS LMŠ):</b> Hvala lepa. <br/>
Poglejte, časa je bilo dovolj, da se pripravite. 6. avgusta je direktor nacionalnega inštituta rekel, da smo v četrtem valu, 6. avgusta. Danes je 1. december in ta operativna vlada, ki pravite da ima načrt, jaz trdim, da ga nimate, pripelje PKP-10 z nujnimi ukrepi, ki to niti niso, na sejo, da ga sprejmemo po nujnem postopku. To ne gre. Ta PKP-10 ima v sebi trajne ukrepe, na primer stanovanjske sklade. PKP-10 ima od 63 do 67. člena na nek način podeljuje bianco menico vladi, da vlada z odloki in zaobide državni zbor. Kar pomeni, da kršite načelo delitve oblasti in s tem kršite tudi Ustavo. In še enkrat bom rekel, 6. avgusta je vaš direktor nacionalnega inštituta rekel smo v četrtem valu, potrebno bo ukrepati. Vlada pa 1. decembra pripelje PKP-10, <br/>
 <br/>
<b>5. TRAK: (VP) 13.20</b><br/>
<br/>
<b>	</b>(nadaljevanje) ki vnaša pravno zmedo v že tako kaotičen prostor. In vi pravite, da ste operativni in da imate načrt. Ja, vaš načrt je edino, kako priti do volitev s čim več bombončki.<br/>
	Hvala.<br/>
<br/>
	<b>PREDSEDNIK IGOR ZORČIČ: </b>Hvala lepa.<br/>
	Še kdo? (Ne.) Zaključujem razpravo. <br/>
<br/>
	Glasujemo o naslednjem predlogu sklepa: <br/>
	»Predlog Zakona o dodatnih ukrepih za preprečevanje širjenja, omilitev, obvladovanje, okrevanje in odpravo posledic COVID-19 se obravnava po nujnem postopku«. Glasujemo.<br/>
	Kdo je za? (SMC, IMNS, DESUS, SNS, NSi, SDS.) Proti? (SD, SAB, NP, Levica, LMŠ.)<br/>
	Ugotavljam, da je sklep sprejet. <br/>
<br/>
	Prehajamo na obravnavo predloga vlade, da Državni zbor po nujnem postopku obravnava predlog zakona o spremembah in dopolnitvah Zakona o zdravniški službi. <br/>
	Želi besedo predstavnica Vlade? (Da.)<br/>
	Mag. Janja Garvas Hočevar, imate besedo.<br/>
<br/>
	<b>MAG. JANJA GARVAS HOČEVAR: </b>Hvala. <br/>
	Ja, tudi tukaj Vlada Republike Slovenije predlaga Državnemu zboru, da predlo zakona obravnava po nujnem postopku, da se preprečijo težko popravljive posledice za delovanje države. <br/>
	V Republiki Sloveniji namreč primanjkuje zdravnikov, kar otežuje dostopnost zdravstvenega varstva prebivalcev, še posebej v zaostrenih epidemioloških razmerah, ki smo jim trenutno priča. Zaradi navedenega je nujno potrebno: s spremembo zakonodaje omogočiti takojšnjo vključitev zdravnikov po opravljenem pripravništvu in strokovnem izpitu v opravljanje zdravniške službe v mejah podeljene osnovne licence, poenostavitve vstopa tujih zdravnikov na trg dela in poenostavitev postopkov zaposlitve zdravnikov iz tujine, povečano dostopnost do storitev, ki jih opravljajo zdravniki v okviru zdravniške službe, in s tem zagotavljanja javnega zdravstva. Zato predlagamo obravnavo predloga zakona po nujnem postopku na izredni seji Državnega zbora.<br/>
	Hvala.<br/>
<br/>
	<b>PREDSEDNIK IGOR ZORČIČ: </b>Hvala lepa.<br/>
	Odpiram razpravo. Besedo ima Matej T. Vatovec.<br/>
<br/>
	<b>DR.</b> <b>MATEJ TAŠNER VATOVEC (PS Levica): </b>Ja, to je še ena od teh cvetk. Mislim, ta zakon ne izpolnjuje nobenega pogoja za nujni postopek, ker gre za velike in bistvene spremembe v sistemu zdravstvene, mislim zdravniške službe. <br/>
	Zdaj, prva stvar, še en absurd. Mi smo v tem izrednem stanju od marca 202 - že takrat smo vedeli, da potrebujemo dodatne zdravnike in vse, kar spada k temu. Vi pridete decembra 2021 oziroma novembra 2021 z zakonom, s katerim bi reševali to situacijo. Pa koga imate vi za norca? Ne vem ali sebe ali vse druge in tako naprej.<br/>
	Druga stvar. Vi imate po obstoječem ZNB-ju že možnost aktivirati dodatne kadre. Tako, da te spremembe v tem zakonu niso potrebne. <br/>
	Ključno pa je po mojem in tudi bistvo, zakaj sploh ta zakon predlagate, je pa to, kako povečujete pooblastila Zdravniški zbornici in jih manjšate Ministrstvu za zdravje. Tu vas samo spominjam na izsledke poročila Računskega sodišča o odgovornosti Zdravniške zbornice pri razsuvanju slovenskega javnega zdravstvenega sistema. Tako, da tu smo absolutno proti. <br/>
	In tudi vsebinsko mislim, da ta zakon ne izpolnjuje pogojev za nujni postopek.<br/>
<br/>
	<b>PREDSEDNIK IGOR ZORČIČ: </b>Hvala lepa.<br/>
	Zaključujem razpravo.<br/>
<br/>
	Prehajamo na glasovanje. Na glasovanje dajem naslednji predlog sklepa: »Predlog Zakona o spremembah in dopolnitvah Zakona o zdravniški službi se obravnava po nujnem postopku«. Glasujemo.<br/>
	Kdo je za? (SMC, IMNS, DeSUS, SNS, NSi, SDS.) Proti? (SD, SAB, Levica, LMŠ.)<br/>
	Ugotavljam, da je sklep sprejet. <br/>
<br/>
	S tem zaključujem to točko dnevnega reda.<br/>
<br/>
	Prehajamo na <b>2. TOČKO DNEVNEGA REDA - PREDLOG ZA OBRAVNAVO PREDLOGOV ZAKONOV PO SKRAJŠANEM POSTOPKU.</b><br/>
<b>	</b>Novo gradivo k tej točki ste prejeli včeraj. <br/>
	Razpravljali in odločali bomo o osmih predlogih za obravnavo predloga zakona po skrajšanem postopku.<br/>
	Najprej o tem, da se po skrajšanem postopku obravnava predlog Zakona o spremembi Zakona o poslancih.<br/>
	Želi besedo Bogomir Vnučec, predstavnik predlagatelja predloga zakona? (Da.) Imate besedo. <br/>
<br/>
	<b>BOGOMIR VNUČEC: </b>Hvala lepa, spoštovani predsednik. Spoštovani članice in člani kolegija.<br/>
	Na žalost danes nadomeščam predlagatelja gospoda Marjana Mavčeca, ki je obležal v covid bolnišnici. <br/>
	Tako, da, saj bom kar direktno povedal, edini razlog, zakaj je to nujni postopek …<br/>
<br/>
	<b>PREDSEDNIK IGOR ZORČIČ: </b>Skrajšani.<br/>
<br/>
	<b>BOGOMOR VNUČEC: </b>Tako. Je to, da to velja za volitve, ki jih je predsednik republike napovedal za april. / oglašanje iz dvorane/<br/>
	Moram pa povedati nekaj. Jaz sem bil tudi poslanec in moram reči, da takrat, ko so bili tudi župani poslanci, nimam slabih izkušenj. In mislim, saj tudi kolegi tukaj, Han in kakšni te, in Tanko, ki so bili tudi takrat poslanci. <br/>
<br/>
<b>6. TRAK: (SC) – 13.25</b><br/>
<br/>
<b>	</b>(nadaljevanje) Razprava je bila bistveno drugačna tudi v parlamentu, je bila druga kultura. Da niso vsi iz ceste, ampak da razpravljamo o nekih konkretnih… / medsebojno pogovarjanje/ Jaz imam sedaj besedo. <br/>
<br/>
	<b>PREDSEDNIK IGOR ZORČIČ: </b>Ne. Poglejte gospod Vnučec, držite se dnevnega reda.<br/>
<br/>
	<b>BOGOMIR VNUČEC: </b>Ja, saj se držim. <br/>
<br/>
	<b>PREDSEDNIK IGOR ZORČIČ</b>: Počakajte malo. <br/>
<br/>
	<b>BOGOMIR VNUČEC</b>: Ne, ne hočem reči. <br/>
<br/>
	<b>PREDSEDNIK IGOR ZORČIČ</b>: Poglejte, vzel vam bom besedo sedaj. <br/>
<br/>
	<b>BOGOMIR VNUČEC</b>: Ja, vzemite mi, ampak hočem reči…<br/>
<br/>
	<b>PREDSEDNIK IGOR ZORČIČ</b>: Osredotočite se. Poslušajte mi. Govorimo in razpravljamo o skrajšanem postopku ne o vsebini zakona in prosim, da se samo na to osredotočite. <br/>
<br/>
	<b>BOGOMIR VNUČEC</b>: Jaz sem se osredotočil hočem samo reči zakaj je ta postopek nujen, ker je treba tudi v ta parlament mislim, da več kulture vnesti in tudi več argumentirane razprave in župani sigurno imajo te izkušnje in bi bistveno lahko pripomoglo k boljši ureditvi in pa bistveno v zakonodajnem postopku boljšim rešitvam. <br/>
	Samo toliko. <br/>
<br/>
	<b>PREDSEDNIK IGOR ZORČIČ</b>: Hvala lepa. <br/>
Odpiram razpravo. Brane Golubović, prvi. <br/>
<br/>
	<b>BRANE GOLUBOVIĆ (PS LMŠ): </b>Hvala lepa, predsednik. <br/>
	V bistvu je že predlagatelj skrajšanega postopka ne nujnega skrajšanega dobro je, da poslanci poznamo tudi postopke in tudi tisti, ki ne bi kandidirali poleg kulturnega dialoga navedel zakaj ta postopek ne more biti skrajšan. Tako da v LMŠ bomo glasovali proti. <br/>
<br/>
	<b>PREDSEDNIK IGOR ZORČIČ: </b>Hvala lepa. <br/>
	Matej T. Vatovec. <br/>
<br/>
	<b>DR. MATEJ TAŠNER VATOVEC (PS Levica): </b>Jaz mislim, da je, spoštovani Državni svet, neki v bistvu priznal zakaj ta zakon ne izpolnjuje pogojev za skrajšani postopek, ker je motiv samo eden in to so prihajajoče državnozborske volitve pač tisto, za kar prihaja zakon je, zato da se omogoči trenutnim županom, da kandidirajo za poslance in potem tudi obdržijo obe funkcije. Jaz mislim, da je sprememba, ki se je zgodila že sedaj, kar nekaj let nazaj, ko se je izključilo župane iz Državnega zbora bila smiselna. Lokalni interesi imajo svoje predstavnike v Državnem svetu, Državni zbor in tudi vloga poslanca je, da skrbi za vse prebivalke in prebivalce te države ne samo za svoj kraj, za svojo občino in mislim, da je dobro, da tako ostane po videnem dvomim, da bi bil njegovo razprave in kulture v tem Državnem zboru kaj boljši kot je sedaj. <br/>
<br/>
	<b>PREDSEDNIK IGOR ZORČIČ: </b>Hvala lepa. <br/>
	Maša Kociper, še. <br/>
<br/>
	<b>MAŠA KOCIPER (PS SAB): </b>Saj kolegi so že obrazložili zakaj o tako pomembnem vprašanju ne moremo odločati v okviru skrajšanega postopka. Morda izgleda, da je oziroma videti je, da gre res za manjše spremembe zakona, ampak to pomeni velikansko spremembo, to pomeni spet popolni odmik od tega, da so poslanci predstavniki vsega ljudstva, ampak postajajo poslanci oziroma del njih direktno predstavniki lokalnih interesov kot smo to v preteklosti že videli. Da ne omenjam, da očitno nekateri ljudje mislijo, da so supermeni, da so lahko hkrati in župan in poslanci in sploh. To kaže kakšno spoštovanje in s kakšno resnostjo bi nameravali opravljati poslansko funkcijo in da ne omenjam, da nekateri mislijo, da smo vsi ostali, ki nismo župani prišli iz ceste. Tako da intenca predlagateljev, da bi to pripomoglo k nekemu kulturnemu dialogu je seveda že na začetku zgrešena. Absolutno nasprotujemo v Stranki SAB spet temu lobiranju v Državnem zboru, dovolj je tega že v Državnem svetu. Mi bomo celo predlagali, da se Državni svet ukine in bomo glasovali proti temu postopku.   <br/>
<br/>
	<b>PREDSEDNIK IGOR ZORČIČ: </b>Prosim, da se držite obrazložitve v smislu utemeljitve skrajšanega oziroma rednega postopka. <br/>
	Kolega Šiško. <br/>
<br/>
	<b>DUŠAN ŠIŠKO (PS SNS): </b>Hvala, predsedujoči. <br/>
	Spoštovane kolegice in kolegi, v Slovenski nacionalni stranki menimo, da poslanec ima dovolj dela, župan ima dovolj dela tako da ta predlog definitivno ne bomo podprli. Če pa mislijo župani, da imajo premalo dela se pa lahko tudi v tistih manjših občinah da predlog, da se ukinejo pa se začnejo združevati, da bodo malo večje. <br/>
	Hvala.   <br/>
<br/>
	<b>PREDSEDNIK IGOR ZORČIČ: </b>Hvala lepa. <br/>
	Matjaž Han. <br/>
<br/>
	<b>MATJAŽ HAN (PS SD): </b>Hvala lepa. <br/>
	Najprej hvala lepa svetniku Vnučcu za iskrenost. Ne, ne, to iskreno mislim, to se mi zdi zelo iskreno. Edini motiv pa vem, da nisi ti predlagatelj edini motiv je bil, da pridejo nekateri župani do boljše bom rekel štartne pozicije, zato da bi prišli v parlament. <br/>
<br/>
<b>7. TRAK: (NB) – 13.30</b><br/>
<br/>
	(Nadaljevanje): Jaz sem bil v parlamentu, sem bil v dvojni funkciji, tako da približno vem. Edino kar me je resnično zmotilo, državni svetnik, glede kulturnega dialoga. Absolutno sem, jaz župane spoštujem, ampak absolutno pa vem, kulturni dialog je pomemben ali pa je odvisen od posameznika, ne pa od funkcije, ki jo opravlja. Mi imamo v tem Državnem zboru poslance, ki lahko rečemo, da nimajo kulturnega dialoga, imamo verjetno župane, ki se ne znajo na občinah obnašati, itn., tako da jaz to ne bi vezal na funkcijo, ampak na posameznika. In pomembno je, da tisti, ki bo v tem Državnem zboru sedel, naj skrbi ne glede na funkcijo, ki jo opravlja, iz katere je prišel, da bo kulturni dialog na višjem nivoju in to sigurno ne bo samo zaradi županov, ne bo zaradi tega, ampak bo odvisno od vsakega posameznika, ne glede na to na kakšen način pride v Državni zbor. Mi pa tega zakona ravno zaradi tega kar si rekel, državni svetnik, da je edini motiv so državnozborske volitve, že iz tega ne moremo podpreti, ker gre po mojem za konflikt interesov. <br/>
	Hvala lepa. <br/>
<br/>
<b>	PREDSEDNIK IGOR ZORČIČ:</b> In če smem… Ja. Še Hršak. Imaš besedo. <br/>
<br/>
<b>	IVAN HRŠAK (PS DeSUS):</b> Hvala za besedo, predsednik. <br/>
	V imenu Poslanske skupine Desus bom povedal, da ta predlog po skrajšanem postopku ne odobravamo, to se pravi, bom glasoval proti. Proti pa seveda sem tudi proti samemu zakonu, ker mislimo, menimo, da funkciji nista združljivi in je prav tako, da ostane. <br/>
	Hvala. <br/>
<br/>
<b>	PREDSEDNIK IGOR ZORČIČ:</b> Hvala lepa. <br/>
	Zaključujem razpravo. <br/>
	In spoštovani gospod svetnik, prosim vas, da poslance ne delite več na te, ki so mogoče iz županskega ozadja in tiste, ki naj bi prihajali iz ceste, ker se mi zdi, da je to nekorektno do Državnega zbora in si tega ne dovolite več. <br/>
<br/>
	Prehajamo na glasovanje. <br/>
	Na glasovanje dajem naslednji predlog sklepa: 	»Predlog zakona o spremembi zakona o poslancih se obravnava po skrajšanem postopku.« Glasujemo.<br/>
	Kdo je za? (SDS, NSi, SMC.) Kdo je proti? (SD, SAB, LMŠ, Nepovezani, Desus, SNS.)	<br/>
	Ugotavljam, da sklep ni sprejet. <br/>
<br/>
	Prehajam na obravnavo predloga, da se po skrajšanem postopku obravnava Predlog zakona o dopolnitvi Zakona o tujcih. Želi besedo dr. Branka Kalenić Ramšak, predstavnica predlagatelja predloga zakona. Imate besedo.<br/>
<br/>
<b>	DR. BRANKA KALENIĆ RAMŠAK: </b>Hvala lepa predsedujoči. <br/>
	Lep pozdrav vsem! <br/>
	Pri Predlogu zakona o dopolnitvi Zakona o tujcih gre za manjšo dopolnitev zakona, ki je že veljala prej do uveljavitve Zakona o tujcih sprejetega na 67. izredni seji Državnega zbora, 30. marca letos. Tujim študentom in dijakom bi želeli ponovno omogočiti, da bi kot dokaz o izpolnjevanju pogoja zadostnih sredstev za preživljanje zadoščala tudi pisna izjava dijakovih ali študentovih staršev oziroma njihovih zakonitih zastopnikov o tem, da jih bodo v času izobraževanja ali študija preživljali, če so jih po pravu države iz katere prihajajo dolžni preživljati. Tako predlog zakona ne spreminja pogoja, da je treba za pridobitev dovoljenja za prebivanje iz razlogov izobraževanja v Republiki Sloveniji dokazovati zadostna sredstva za preživljanje, ampak zgolj dopolnjuje način dokazovanja izpolnjevanja tega pogoja. Predlog zakona zgolj v zelo ozkem smislu dopolnjuje obstoječo ureditev in sicer z dodanim novim tretjim stavkom v 44. členu. Kot predstavnica univerz visokih in višjih šol v Državnem svetu lahko potrdim, da se z dopolnitvijo, ki bi številnim dijakom in študentov in ekonomsko šibkejših tretjih držav olajšala izobraževanje v Sloveniji, strinjajo profesorji, rektorska konferenca Republike Slovenije, študentske in dijaške organizacije in drugi, saj želimo, da bi se zadeva uredila še pred februarskimi informativnimi dnevi za vpis v novo študijsko oziroma šolsko leto. Ker gre za manjšo dopolnitev obstoječega zakona in za časovni okvir s katerim bi ujeli informativne dneve februarja 2022, Državni svet predlaga obravnavo zakona po skrajšanem postopku. <br/>
	Hvala lepa. <br/>
<br/>
<b>	PREDSEDNIK IGOR ZORČIČ:</b> Hvala lepa. <br/>
	Odpiram razpravo. Zaključujem razpravo. <br/>
<br/>
	Na glasovanje dajem naslednji predlog sklepa: »Predlog Zakona o dopolnitvi Zakona o tujcih se obravnava po skrajšanem postopku.« Glasujemo.<br/>
	Kdo je za? (Soglasno sprejeto.) <br/>
<br/>
<b>8. TRAK (VI) 13.35</b><br/>
<br/>
	(Nadaljevanje) Prehajamo na obravnavo predloga, da se po skrajšanem postopku obravnava predlog zakona o spremembah in dopolnitvah zakona o posebnih pravicah italijanske in madžarske narodne skupnosti na področju vzgoje in izobraževanja. Želi besedo Felice Žiža? (Da.) Imate besedo. <br/>
<br/>
<b>	FELICE ŽIŽA (PS IMNS):</b> Hvala za besedo, spoštovani gospod predsednik. <br/>
Lep pozdrav vsem prisotnim! /pozdrav v italijanščini/<br/>
	Predlog novele zakona v bistvu obravnava manjše spremembe 14., 15. in 21. člena zakona, kjer se govori o znanju italijanskega jezika v italijanskih šolah na narodno mešanem območju za novo zaposlene. Glede na to, da so spremembe manjšega pomena predlagamo, da se zakon obravnava po skrajšanem postopku. Hvala. <br/>
<br/>
<b>	PREDSEDNIK IGOR ZORČIČ:</b> Hvala lepa. <br/>
Odpiram razpravo. Ni želje po razpravi, zaključujem razpravo. <br/>
<br/>
	Na glasovanje dajem naslednji predlog sklepa: »Predlog zakona o spremembah in dopolnitvah zakona o posebnih pravicah italijanske in madžarske narodne skupnosti na področju vzgoje in izobraževanja se obravnava po skrajšanem postopku.« Glasujemo.<br/>
	Kdo je za? (SMC, Narodnosti, Desus, SNS, NSi, SDS.)<br/>
	Ugotavljam, da je sklep sprejet. <br/>
<br/>
	Prehajamo na obravnavo predloga, da se po skrajšanem postopku obravnava predlog zakona o spremembah zakona o interventnih ukrepih za pomoč gospodarstvu in turizmu pri omilitvi posledic epidemije Covid-19. Želi besedo Janja Sluga? (Da.) Imate besedo. <br/>
<br/>
<b>	JANJA SLUGA (PS NP):</b> Ja, predsednik, če smem kar za oba predloga, še za naslednjega, skupaj, ker je v bistvu enaka vsebina. V Poslanski skupini Nepovezanih poslancev smo se po izjavah predstavnikov vlade, da naj razmišljajo o podaljšanju turističnih bonov in glede na stanje na terenu odločili, da pa vendarle je takšna potreba se na terenu pojavila, zato spreminjamo dva zakona, ki se nanašata tako na lanske turistične bone kot tudi na letošnje. Zasledili smo namreč podatek, da je bilo lanskih unovčenih dve tretjini, letošnjih pa komaj polovico. Zato želimo podaljšati veljavnost teh bonov tako enih kot drugih do 31. julija prihodnje leto in s tem spreminjamo samo en člen, zato menimo, da lahko zakon obravnavamo po skrajšanem postopku. Hvala. <br/>
<br/>
<b>	PREDSEDNIK IGOR ZORČIČ:</b> Hvala lepa. <br/>
Odpiram razpravo. Ni želje po razpravi, zaključujem razpravo. <br/>
<br/>
	Na glasovanje dajem naslednji predlog sklepa: »Predlog zakona o spremembah zakona o interventnih ukrepih za pomoč gospodarstvu in turizmu pri omilitvi posledic epidemije Covid-19 se obravnava po skrajšanem postopku.« Glasujemo.<br/>
	Kdo je za? (Soglasno sprejeto.) <br/>
	Ugotavljam, da je soglasno sprejeto. <br/>
<br/>
Prehajamo na obravnavo predloga, da se po skrajšanem postopku obravnava predlog zakona o spremembah zakona o interventnih ukrepih za omilitev in odpravo posledic epidemije Covid-19. Odpiram razpravo. Ni želje, zaključujem. <br/>
<br/>
Na glasovanje dajem naslednji predlog sklepa: »Predlog zakona o spremembah zakona o interventnih ukrepih za omilitev in odpravo posledic epidemije Covid-19 se obravnava po skrajšanem postopku.« Glasujemo.<br/>
Kdo je za? (Soglasno sprejeto.) <br/>
Ugotavljam, da je soglasno sprejeto. <br/>
<br/>
Prehajamo na obravnavo predloga, da se po skrajšanem postopku obravnava predlog zakona o dopolnitvah zakona o visokem šolstvu. Želi besedo Jožef Horvat? Ne. <br/>
Odpiram razpravo. Matej T. Vatovec. <br/>
<br/>
<b>DR. MATEJ TAŠNER VATOVEC (PS Levica):</b> Ker predlagatelji, to sta poslanski skupini SDS in NSi nista obrazložili, da tudi za javno povemo za kaj gre. Gre za zakon, ki bi ustanovil tako imenovan Toninov West Point, se pravi neko vojaški akademijo, ki bi bila pod nadzorom oziroma pod upravljanjem kar Ministrstva za obrambo in zato spreminjajo zakon o visokem šolstvu. Jaz bi tu rad poudaril, da bi vojska morala biti politično nevtralna in ne more Ministrstvo za obrambo diktirati kakšne kadre bo vzgajal ta visokošolski zavod. In po tem kar je zapisano v zakonu so zelo resni pomisleki, da bo to v resnici neka zasebna šola, ki bo financirana z javnim denarjem. Ampak to definitivno ni zakon, ki prihaja z manjšimi spremembami, ampak odpira eno resno vprašanje o tem, kaj pomenijo te spremembe. Danes je tudi prišlo mnenje katedre za obramboslovje, ki ostro nasprotuje takšnemu ustanavljanju takšnega visokošolskega zavoda in mislim, da se to spet dela s poslanskim zakonom, ustanavlja nek javni visokošolski zakon s poslanskim zakonom na tak hiter način po skrajšanem postopku, kjer ne bo možno spet ne splošne razprave, ne različnih oblik sodelovanja javnosti je samo še ena od mahinacij med vlado in poslanskimi skupinami koalicije, kako <br/>
<br/>
<b>9. TRAK: (VP) 13.40</b><br/>
<br/>
<b>	</b>(nadaljevanje) zaobiti osnovne demokratične postopke – javno razpravo, vključenost strokovne javnosti, zainteresiranih in tako naprej. Tako, da tu absolutno proti. <br/>
	In dajte vsi, ki razmišljate o tem ali bi podprli ta postopek, pomisliti o tem, kaj počnete.<br/>
<br/>
	<b>PREDSEDNIK IGOR ZORČIČ: </b>Hvala lepa.<br/>
	Besedo ima Matjaž Han.<br/>
<br/>
	<b>MATJAŽ HAN (PS SD): </b>Glejte, moram reči, da sem ne šokiran, ampak ne razumem več. Mi se zdaj pogovarjamo o tem, da bomo šli nek zakon sprejemati po skrajšanem postopku, ki pa v bistvu bo lahko spremenil na nek način naš sistem javnega šolstva, visoko šolstvo. Mislim, a se mi hecamo ali mi resno mislimo? Poslušajte, potem jutri bodo rekli, okej, naj ima še policija svoj visokošolski zavod, pa naj ima diplomacija svojo zgodbo in naj imajo vsi. Pa lepo vas prosim. In to po skrajšanem postopku. Tudi, če bi bil dober predlog, pa dajmo v javno razpravo, dajmo se o tem malo pogovarjati, ker tu pa res ne gori. Mislim, res vas ne razumem. Pa saj lahko, da boste še ene volitve dobili. Pa morate vse v teh zadnjih štirih mesecih spremeniti na glavo v tej državi? A je res v tej državi vse narobe? Pa dajte tisti, ki gor dvigujete roko za te zgodbice, dajte se malo pomisliti, gospodje, tisti, ki niste v koaliciji, ki ste povezovalni. Dajte malo začeti razmišljati. Ali samo zato, ker ste svoje nekaj dobili, ni važno, koliko košta, da košta, pa gremo naprej? Pa lepo vas prosim, no. <br/>
<br/>
	<b>PREDSEDNIK IGOR ZORČIČ: </b>Hvala lepa.<br/>
	Zaključujem razpravo. <br/>
<br/>
	Na glasovanje dajem naslednji predlog sklepa: »Predlog Zakona o dopolnitvah Zakona o visokem šolstvu se obravnava po skrajšanem postopku«. Glasujemo.<br/>
	Kdo je za? (SDS, NSi, IMNS, SNS, SMC.) Proti? (?)<br/>
	Ugotavljam, da sklep ni sprejet.<br/>
<br/>
	Prehajamo na obravnavo predloga Vlade, da Državni zbor po skrajšanem postopku obravnava predlog Zakona o spremembi Zakona o priložnostnih kovancih. <br/>
	Želi besedo predstavnica Vlade? <br/>
	Mag. Janja Garvas Hočevar, imate besedo.<br/>
<br/>
	<b>MAG. JANJA GARVAS HOČEVAR: </b>Hvala. <br/>
	Vlada Republike Slovenije predlaga Državnemu zboru, da predlog zakona obravnava po skrajšanem zakonodajnem postopku, saj gre za manj zahtevno spremembo zakona. <br/>
	Predlog zakona predvideva spremembo števila dogodkov, ob katerih se v posameznem letu lahko izdajo zbirateljski kovanci. Veljavni zakon zdaj določa, da se lahko zbirateljski kovanci izdajajo ob največ dveh dogodkih na leto. Zaradi številnih pomembnih dogodkov tako na kulturnem, športnem, humanitarnem, zgodovinskem, znanstvenem, političnem ter drugih področjih, je bilo zaznano, da je veljavna ureditev neustrezna, saj v nekaterih letih onemogoča izdajo zbirateljskih kovancev ob vseh ključnih dogodkih, ki bi si to zaslužili. Zato se s predlogom zakona predlaga sprememba, ki bo omogočila, da se v posameznem letu izdajo zbirateljski kovanci ob največ petih dogodkih. Tako bo omogočena večja fleksibilnost pri številu izdanih zbirateljskih kovancih, če bo v posameznem letu ocenjeno, da je večje število dogodkov primernih za obeležitev z izdajo zbirateljskih kovancev.<br/>
	Hvala. <br/>
<br/>
	<b>PREDSEDNIK IGOR ZORČIČ: </b>Hvala lepa.<br/>
	Odpiram razpravo. Želi kdo besedo? (Ne.) Zaključujem razpravo.<br/>
	Na glasovanje dajem naslednji predlog sklepa: »Predlog Zakona o spremembi Zakona o priložnostnih kovancih se obravnava po skrajšanem postopku«. Glasujemo.<br/>
	Kdo je za? (SMC, IMNS, DESUS, SNS, NSi, SDS.)<br/>
	Ugotavljam, da je sklep sprejet. <br/>
<br/>
	Prehajamo na obravnavo predloga Vlade, da Državni zbor po skrajšanem postopku obravnava predlog Zakona o spremembi Zakona divjadi in lovstvu.<br/>
	Želi besedo predstavnica Vlade? (Da.)<br/>
	Mag. Janja Garvas Hočevar, imate besedo.<br/>
<br/>
	<b>MAG. JANJA GARVAS HOČEVAR: </b>Hvala.<br/>
	Tudi tukaj predlagamo obravnavo po skrajšanem postopku, saj gre za manj zahtevne spremembe Zakona o divjadi in lovstvu. <br/>
	S spremembo zakona se črta 68. člen, v katerem so našteta lovišča s posebnim namenom, saj je v nasprotju z določbo tretjega odstavka 7. člena zakona, ki vladi daje pooblastilo, da ustanovi lovišča s posebnim namenom s podzakonskim predpisom.<br/>
	Hvala. <br/>
<br/>
	<b>PREDSEDNIK IGOR ZORČIČ: </b>Hvala lepa.<br/>
	Odpiram razpravo. Zaključujem razpravo.<br/>
	Na glasovanje dajem naslednji predlog sklepa: »Predlog Zakona o spremembi Zakona o divjadi in lovstvu se obravnava po skrajšanem postopku«. Glasujemo.<br/>
	Kdo je za? (SMC, IMNS, DESUS, SNS, NSi, SDS.)<br/>
	Ugotavljam, da je sklep sprejet.<br/>
	<br/>
	S tem zaključujem to točko dnevnega reda.<br/>
<br/>
	Prehajamo na <b>3. TOČKO - DOGOVOR O SKLICU IZREDNE SEJE ZBORA. </b><br/>
<b>	</b>S sklicem seje kolegija <br/>
<br/>
<b>10. TRAK: (NB) – 13.45</b><br/>
<br/>
	(Nadaljevanje): ste kot gradivo k tej točki prejeli zahtevo skupine 39. poslank in poslancev s prvo podpisanim dr. Matejem T. Vatovcem za sklic izredne seje. Dodatno gradivo k tej točki ste prejeli včeraj in sicer zahtevo skupine poslank in poslancev za sklic izredne seje Državnega zbora in predlog sklepa o obstoju izrednih okoliščin ter sklicu in izvedbi 88. izredne seje Državnega zbora. skupina poslancev namreč v zahtevi predlaga, da se izredna seje izvede skladno s 93.a členom Poslovnika zbora. <br/>
	Odpiram razpravo v zvezi s tem. Želi kdo razpravljati? Ugotavljam, da ne. <br/>
	Zaključujem razpravo. <br/>
<br/>
	Prehajamo na glasovanje. Prehajamo na odločanje o predlogu, da se 88. izredna seja skliče in izvede kot seja na daljavo. Predlog je sprejet, če ga podprejo vodje poslanskih skupin katerih člani predstavljajo dve tretjini vseh poslancev. <br/>
	Torej na glasovanje dajem naslednji predlog sklepa. <br/>
	Ja, vprašanje. <b>	</b><br/>
<br/>
<b>	MATJAŽ HAN (PS SD):</b> Čisto sprašujem, kje imamo podlago, da lahko to naredimo? V Poslovniku te podlage ni. <br/>
<br/>
<b>	PREDSEDNIK IGOR ZORČIČ:</b> Torej, na glasovanje dajem naslednji predlog sklepa: »Sprejme se predlog sklepa o obstoju izrednih okoliščin ter sklicu in izvedbi 88. izredne seje zbora.« <br/>
	Postopkovni predlog. <br/>
<br/>
<b>	MATJAŽ HAN (PS SD):</b> Predsednik, jaz sem te vprašal na podlagi katerega člena Poslovnika nam daje možnost, da glasujemo, bom rekel, na daljavo. Kolikor jaz razumem, lahko skličemo izredne seje na daljavo, če je sklicana epidemija. To mislim, da smo v Poslovniku sprejeli. Lahko, da se motim, ampak če smo še tri dni nazaj ali pa štiri dni se izgovarjali na Poslovnik, ko je bilo treba glasovati na daljavo pri interpelaciji gospoda Dikaučiča, je potrebno treba pravil se držati. To je moje mnenje. <br/>
	Hvala lepa. <br/>
<br/>
<b>	PREDSEDNIK IGOR ZORČIČ:</b> 93.a člen Poslovnika pravi tako. V primeru naravne ali druge hujše nesreče, v oklepaju (izredne okoliščine), če izvedba seje z osebno navzočnimi poslanci predstavlja tveganje za zdravje in varnost poslancev in je to nujno zaradi sprejetja odločitev s katerimi ni mogoče odlašati, lahko predsednik Državnega zbora na podlagi odločitve Kolegija skliče sejo na daljavo. <br/>
	Zdaj, predlog je bil podan. Če tisti, ki ocenjujete, da niso pogoji, sklepam da boste glasovali proti. <br/>
<br/>
<b>	MATJAŽ HAN (PS SD):</b> Predsednik, malo me podcenjuješ. Jaz to vse poznam, samo nekaj še manjka, ena besedica. Ta člen pride v poštev, če je sklicana epidemija. Ja. Tako da…, tako da… No, poglejte, potem ne vem zakaj tega nismo naredili že v… / oglašanje iz ozadja/ Okej, potem pa bom tako rekel. V redu, ste me lahko, bom rekel, preglasovali, itn., samo za to boste rabili dve tretjini. Drži? Okej, hvala lepa. <br/>
<br/>
<b>	PREDSEDNIK IGOR ZORČIČ:</b> Kolegij je tisti, ki presoja ali so te izredne okoliščine. <br/>
	Maša Kociper. To razumem kot nek postopkovni predlog, čeprav mi je žal, da se niste javili pri razpravi. Okej. <br/>
<br/>
<b>	MAŠA KOCIPER (PS SAB):</b> Jaz bi spomnila, da smo v zvezi s to spremembo zakona opravili kar široko razpravo. Takšne razprave v, spremembo Poslovnika, pardon, takšne razprave ki se opravijo ob spremembah zakona ali Poslovnika, so tudi del razlaganja neke pravne prakse in v okviru tiste razlage, ne bom zdaj z imeni kdo je kaj razlagal, je bilo jasno povedano, da je prvi del tega pogoja, ker to so, naštetih je več pogojev, ki morajo biti izpolnjeni, izredne okoliščine šteje, da je razpisana epidemija. To je bilo takrat večkrat poudarjeno. Pogovarjali smo se o tem kaj pomenijo ti stavki in ali so ti pogoji morajo biti podani kumulativno ali alternativno. Takrat je bilo rečeno tudi s strani Zakonodajno-pravne službe, tudi s strani predlagatelja, da morajo biti podani kumulativno, se pravi, vsi trije, in da prvi pogoj, ta pogoj, to je bilo izredno razloženo Levici, ki je pri tem tudi vztrajala, da izredni pogoji pomenijo, da je razglašena epidemija po zakonu, ki določa, da tudi epidemija, zdravstvena epidemija šteje kot izredna okoliščina oziroma naravna nesreča. In točno tako je bilo. Zdaj se naenkrat sprenevedat, da to ni res. Je res. Eni ste že takrat imeli pomisleke ali pa smo, Levica je vztrajala, da so ti pogoji tako podani in točno tako je bilo razloženo s strani in tudi ZPS, da je to naravna <br/>
<br/>
<b>11. TRAK: (VP) 13.50</b><br/>
<br/>
<b>	</b>(nadaljevanje) nesreča, da mora biti razglašena epidemija. Pogoji niso podani skratka. <br/>
<br/>
	<b>PREDSEDNIK IGOR ZORČIČ: </b>Skratka, glejte, da mogoče malo zadeve resumiram. Mi smo takšne seje že sklicevali. / oglašanje iz dvorane/ Seveda smo jih. Glejte, mislim, prosim vas lepo. Takšnih sej smo sklicali nič koliko - ampak smo jih sklicali v epidemije, to pa drži. Danes ta epidemija ni razglašena, ampak to nas ne ovira da danes odločamo o tem glede na to, da je bil podan predlog, da se opravi seja na daljavo, da ugotovimo pač na drugačen način, da ali pa ne, to bo odločitev kolegija, ali so podani pogoji oziroma takšne izredne okoliščine kot jih navaja oziroma opredeljuje 93.a člen. Tako, da jaz bom ta predlog dal na glasovanje. Potem je pa seveda stvar kolegija, kakšna bo. Potrebni sta pa dve tretjini.<br/>
	Matej T. Vatovec.<br/>
<br/>
	<b>DR.</b> <b>MATEJ TAŠNER VATOVEC (PS Levica): </b>Jaz bi samo rad spomnil na tisti dodatek, ki si ga tudi sam, predsednik, na koncu povedal: »in ni možno odlašati z odločitvijo«. Tu imamo tri tretje obravnave, ki bi po neki normalni proceduri morale iti, če nebi koalicija izigravala z izredno sejo na decembrsko sejo. Imamo priporočila, glede česar se tudi, mislim, ni nič tako hudo nujnega. In en zakon po nujnem postopku oziroma dva tudi je zelo vprašljivo, če sta. Tako, da tu ni, že tudi iz teh pogojev ni poslovniških podlag za to, da se na tak način skliče sejo.<br/>
<br/>
	<b>PREDSEDNIK IGOR ZORČIČ: </b>Hvala lepa.<br/>
	Še kdo? To je bila zdaj razprava. Če ne, potem zaključujem razpravo. <br/>
	Še Gregor Perič.<br/>
<br/>
	<b>GREGOR PERIČ (PS SMC): </b>Predsednik, hvala lepa za besedo.<br/>
	Saj mi smo imeli to dilemo nekaj časa nazaj oziroma mislim, da je bilo prejšnji teden. In smo nekako prišli do dogovora, da tisto sejo zaključimo na način in po pravilih igre kot smo jo sklicali, kar se mi zdi smiselno in na nek način tudi korektno do samega postopka. In smo si potem pustili prostor, da spričo situacije, v kateri smo, ki se je tudi, mislim, da vsi dobro zavedamo, pred sklicem novih sej tudi premislimo glede tega, kako postaviti pravila za v prihodnje, v kolikor se zgodijo zapleti, ki so vezani na situacijo s covidom. Navsezadnje po mojih informacijah, jaz sicer dopisa tukaj nimam, tudi iz vsaj nekaterih strani, nekaterih iz KUL opozicije, koalicije, kakorkoli poimenujemo, konkretno iz LMŠ-ja, je bilo nate, predsednik, naslovljen en dopis, kjer ravno tako poziva, naj poiščemo neke rešitve, da lahko poslanke in poslanci sodelujemo v zakonodajnem procesu. Tako, da jaz prosim vse nas, kolegice in kolegi, da razumemo to situacijo in da smo z vidika postopka v Državnem zboru tudi konstruktivni.<br/>
	Hvala lepa. <br/>
<br/>
	<b>PREDSEDNIK IGOR ZORČIČ: </b>Ja, Matjaž.<br/>
<br/>
	<b>MATJAŽ HAN (PS SD): </b>Mi lahko nekdo razloži, kakšna naravna nesreča je, kakšne so izredne razmere? Samo to. Predsednik, ti, ki daješ to na glasovanje. Kakšno imamo naravno nesrečo v tej državi in kakšne imamo izredne razmere? To bi rad vedel.<br/>
<br/>
	<b>PREDSEDNIK IGOR ZORČIČ: </b>To je stvar lahko zelo široke razlage, ne? Mislim, nekateri odštevamo ali pa odštevate dneve do volitev, ljudje protestirajo. Tako, da lahko govorimo tudi o naravni nesreči, ki je ta trenutek v državi. Zdaj pa, kar se tiče pa naravne nesreče v smislu 93.a člena, je pa seveda na kolegiju, se pravi, kolegij bo odločil o obstoju izrednih okoliščin. Tako pravi drugi odstavek 93.a člena. In kakršnakoli bo odločitev, pač bo. <br/>
	Tina Heferle ima besedo.<br/>
<br/>
	<b>TINA HEFERLE (PS LMŠ): </b>Ja, jaz sem moram odzvati glede na to, da je kolega Perič eksplicitno omenil LMŠ in naše prizadevanje za to, da se zagotovi vsem poslankam in poslancem glasovanje in izvajanje njihove poslanske funkcije. Kolega Perič spet spretno izrablja svojo sposobnost in veščine komunikacijske, ampak se moram odzvati. <br/>
	Mi smo v LMŠ-ju predlagali zelo formalne, po postopkih, spremembe poslovnika, ki bi omogočale poslankam in poslancem, ki koristijo starševski ali materinski dopust, da bi sodelovali na <br/>
<br/>
<b>12. TRAK (VI) 13.55</b><br/>
<br/>
	(nadaljevanje) sejah. Kolega Perič danes pa sedajle pa trenutno govorimo o tem, da bi po vašem predlogu izvajali sejo na daljavo, izredno sejo na daljavo ko za to niso izpolnjeni pogoji. In ne mešati hrušk pa jabolk, sploh pa ne tako zlonamerno kot ste vi to počeli. Ker tako, kot je kolega Matjaž Han lepo povedal, naravne nesreče ali pa hujše druge nesreče trenutno v državi nimamo. Vsi poznamo zakonski termin naravne nesreče, je ena izmed naravnih nesreč tudi epidemija zdravstvena. In če pogledamo točno besedilo tega 93.a člena, ki pa govori v oklepaju še o nekih izrednih okoliščinah, ne moremo na Kolegiju odločati o tem ali so izredne ali kakšne okoliščine v državi. Imamo postopke za to kdaj in kako se lahko izredne razmere razglasijo in mislim, da sedaj svoje pristojnosti kolegi iz koalicije prekoračujete, sploh pa ne zavajati, da smo se prejšnji teden na dan interpelacije zoper Dikavčiča karkoli dogovarjali, da bomo to delali, ker ste vi takrat zelo eksplicitno želeli delovati po črki Poslovnika in se strinjam, da dajmo danes nadaljevati po črki Poslovnika. Pogojev za izredno sejo na daljavo nimate in ne siliti z njo naprej. Če ne se pa pomenite v svojih vrstah naj vlada razglasi epidemijo, pa bomo imeli naravno nesrečo, potem bodo pa izpolnjeni ti pogoji poslovniški. Tako pa niso. <br/>
<br/>
<b>PREDSEDNIK IGOR ZORČIČ:</b> Hvala lepa. <br/>
Še kdo? Kolega Danijel Krivec. <br/>
<br/>
<b>DANIJEL KRIVEC (PS SDS):</b> Hvala za besedo. <br/>
Sedaj pa res ne vem ali smo mi nepismeni ali ne vem, smo dobili dopis iz neke neimenovane inštitucije. Dopis smo vsi dobili v poslanske skupine, kjer je bil predlog, da se razmisli pred naslednjimi sejami o tem, ali se lahko aktivira ta člen, ki smo ga v Poslovniku definirali. In tam v Poslovniku definitivno ne piše, da morajo biti izredne razmere razglašene, ampak govori o tem, da se opredelimo do tega ali so neke okoliščine posebne, da ne rečemo izredne. In če službe državnega zbora ugotovijo, da tudi njihovi zaposleni imajo, bi rekel, problem s Covidom, da ugotovijo, da nekaj poslancev manjka in če želimo tem omogočiti, da normalno delujejo pač ta predlog čisto korektno bil podan z vaše strani in tudi korektno ga je predsednik sedaj predstavil. In tudi res govori o tem, da se z dvotretjinsko večino lahko o tem odločamo. Poglejte, lahko bo poplava v Državnem zboru, pa ne bodo izredne razmere v državi, pa bomo vseeno sprejeli sklep, da zaradi fizično nemogoče seje v državnem zboru… /oglašanje iz klopi/ samo malo, da dokončam. Jaz sem vas pustil, da govorite - se bomo odločili na Kolegiju, da naredimo sejo na daljavo. Sedaj sem zelo karikirano povedal, ampak ne govoriti o tem, kar v Poslovniku eksplicitno ne piše. In dejstvo je, da smo zadnjič na vašo pobudo imeli prekinitev in smo se odločili, da obstoječe seje za katere je Kolegij že sprejel pravila igre ne moremo spreminjati, je bilo pa na strani koalicije jasno dan predlog, da se razmisli o tem, če bo situacija v državi še vedno z vidika Covida problematična. Nimamo mi s tem nobenih težav. Kar se mene osebno tiče, jaz bom ta predlog podprl, ki ga je LMŠ vložil, ker ne vemo kaj bo jutri in kdo bo eventualno še iz te možnosti, da opravlja svojo ustavno pravico. Če pa ostali ne boste bo pa v redu, samo ne pa se sprenevedati.<br/>
<br/>
<b>PREDSEDNIK IGOR ZORČIČ:</b> Hvala lepa. <br/>
Brane Golubović ima besedo. <br/>
<br/>
<b>BRANE GOLUBOVIĆ (PS LMŠ):</b> Ni LMŠ dal predloga, da danes glasujemo o tem. LMŠ je dal predlog, da se najde rešitev, kako izvesti glasovanje na daljavo v skladu z našim Poslovnikom. In mimogrede jaz… /oglašanje iz klopi/ Ne, ne, ne morete nas postaviti pred dejstvo. Mimogrede jaz sem pričakoval posvet. Sem pričakoval, da ti kot vodja največje koalicijske stranke pozoveš vse in rečeš, dajmo se dogovoriti kako bomo to izpeljali. Mi smo roko ponudili, glede na to, da ste pri interpelaciji enostavno vztrajali, ker ste se bali, da bi Dikaučič padel. In to je bil naš namen. <br/>
<br/>
<b>13. TRAK: (SC) – 14.00</b><br/>
<br/>
<b>	</b>(nadaljevanje) In to, kar je sedaj predsednik sklep predlagal ni bil naš predlog. Nismo mi tega rekli sedaj pa to izvedimo. Mi smo rekli pogovorimo se o temu ali obstajajo poslovniške možnosti. To je naš predlog. Ni pošteno, da izrabiš to stvar, ampak pogovorimo se. Tako kot se bomo danes ob 14.00 pogovarjali o predlogu civilnega družbe glede ZNPJ-a, kar je dobro. <br/>
<br/>
	<b>PREDSEDNIK IGOR ZORČIČ: </b>Hvala lepa. <br/>
	Matjaž Han.<br/>
	<br/>
	<b>MATJAŽ HAN (PS SD): </b>Hvala lepa. <br/>
	Ker sem videl malo smeha tam čisto dol na koncu. Jaz se zavedam stanja v državi kakšno je, absolutno. Ja, je kriza zdravstvena tudi, če kakšna druga tudi energetska in tako naprej, vendar ta Državni zbor za enkrat dela brez problemov. In kadar pride do takih zadev prvo bi pričakoval preden da predsednik sklep na glasovanje, da se o taki zadevi dogovorimo pred sejo in da ne delamo iz tega šov. Po drugi strani pa pričakujem, da če enkrat spoštujemo Poslovnik, da ga vedno spoštujemo Poslovnik ne pa takrat, kadar nam paše oziroma kadar nam na paše. To je prva stvar. <br/>
	Druga stvar. Danes je stvar takšna. Danes je dal pač predsednik na glasovanje zadevo bomo pač izglasoval. Prosil pa bi, zato za naslednjič, ko bom glasoval verjetno o takšnih istih predlogih, da imam na mizi, ker sedaj vsak Poslovnik interpretira po svoje kakor mu paše glede na dano situacija. Da Zakonodajno-pravna služba meni pove ali izpolnjuje pogoje to glasovanje, da gremo glasovati na daljavo. Naj bi Zakonodajno-pravna služba pove. Če mi bo Zakonodajno-pravna služba povedala, da lahko skličemo na daljavo kljub temu, da ni epidemije sklicane, kljub temu, da sedaj govorimo o naravnih nesrečah pa ne vemo ali je bil potres mogoče v Brežicah jaz ne vem, potem bom jaz takrat lahko se čisto normalno odločil. Tako da prosim, da take stvari najdemo soglasje na posvetih. Če smo imeli za vsako malenkost v tem Državnem zboru neki posvet pa sploh nisem vedel zakaj imam posvet, potem bi tudi pričakoval, da imam posvet na tako stvar. <br/>
<br/>
	<b>PREDSEDNIK IGOR ZORČIČ: </b>Spoštovani kolegice in kolegi, sedaj bom pa še jaz par stvari povedal. <br/>
	Veste jaz tudi nekatere stvari mogoče malo težko poslušam, ker dobivam dopise in pobude, da če imamo to v Poslovniku, da dajmo pa, potem to izpeljati, zato da imajo vsi poslanci in poslanke možnost tisti, ki seveda v skladu s Poslovnikom spadajo v to kategorijo sodelovati pri sejah Državnega zbora. Prejšnji teden mislim, da je bila interpelacija je bila enaka situacija kot sedaj. Je bila ena stran zainteresirana za to, da bi sodelovali tisti, ki niso mogli, zaradi epidemioloških razlogov, danes je druga stran zainteresirana. Za to ne potrebujemo nobenega dodatnega posveta. Jaz mislim, da je potrebno samo vprašati se ali bomo to uporabljali ali ne bomo. Jaz mislim, da ta virus ne izbira. Enkrat je poslanec opozicije, drugič koalicije, tretjič zaposleni v Državnem zboru, ampak to ali bomo uporabili določilo, ki smo si ga sami sprejeli to ni stvar Zakonodajno-pravne službe, to ni stvar Vlade tudi Vlada nam ne bo diktirala ali so izredne razmere ali ne to je stvar samo nas tukaj oziroma vas vodij poslanskih skupin na Kolegiju predsednika Državnega zbora. Ta člen 93.a drugi odstavek je zelo jasen: »O obstoju izrednih okoliščin – ne piše da odloča ne vem kdo, da odloča ZPS, da odloča Vlada, da ne ve kdo predsednik Republike – iz prejšnjega odstavka tega člena ter sklicu in izvedbi seje na daljavo na podlagi 58. člena tega Poslovnika odloča Kolegij.«. Sedaj, če se boste odločili, da to sprovedemo na ta način je v redu, potrebni sta dve tretjini, če ne pa ne, ampak potem se pa ne pritoževati pa tvitati zakaj tega ni. Se pa strinjam in v tem smislu razumem tudi pobudo LMŠ se pa strinjam tudi s tistim, kar je napisano v tistem dopustu, da moramo iti tudi v spremembe Poslovnika in delam na tem moram vam reči, <br/>
<br/>
<b>14. TRAK: (VP) 14.05</b><br/>
<br/>
<b>	</b>(nadaljevanje) zaradi tega, ker tudi moj predlog poslovniških sprememb je bil bistveno bolj liberalen kot je danes zapisan, pa so bile potem naknadno zaradi vseh zadržkov vnešene dodatne kavtele, da se to določilo ja nebi, ne vem, zlorabljalo. Jaz mislim, da bi bilo čisto vseeno, če bi predsednik Državnega zbora, kdorkoli že je, odločal o tem ali lahko poslanec sodeluje na takšen način ali ne. In bi se to sprostilo ne samo za tiste, ki imajo zadržek zaradi epidemioloških razlogov, ampak tudi za, recimo, noseče poslanke ali pa tiste, ki so odsotne zaradi porodniške. Tako, da to je stvar samo, bom rekel, enega logičnega razmisleka ali gremo v to ali ne. In danes govorimo samo o eni izredni seji, čaka nas pa decembra še redna seja, ki je spet ne morem jaz predlagati, da se zgodi kot seja na daljavo, ampak potrebujemo podpise. Ker mora biti sklicana kot izredna seja ta redna seja z vsemi točkami, naj vas spomnim. In zdaj, če ne bo volje za to, potem že danes vidim, če bo ta zadeva padla, bo tudi redna seja verjetno sklicana kot navadna seja. Ampak glejte, potem bo pač epidemija izbirala, koliko poslancev bo prisotnih in koliko ne in koliko jih bo lahko glasovalo in koliko ne. <br/>
	Toliko z moje strani.<br/>
	Janja Sluga.<br/>
<br/>
	<b>JANJA SLUGA (PS NP): </b>Ja, predsednik.	<br/>
	Jaz moram reči, da nič več ne razumem. Mi lahko, zdaj pa res trdim, mi smo edina poslanska skupina, ki smo vedno in v vsakem primeru za to, da se vsem poslancem omogoči, četudi na daljavo, glasovanje ali pa sodelovanje na sejah. Vedno. Za mene ni razlika ali je epidemija ali je kolega ali pa kolegica na materinskem ali pa očetovskem dopustu ali karkoli, res ne. Pa zdaj ne govorim, kaj piše v poslovniku. Govorim o tem, kako mislim, da bi morali si iti nasproti. V poslovniku pa ne piše, da je epidemija razglašena, ampak piše, da obstajajo izredne okoliščine. Če pri 20 mrtvih na dan te okoliščine ne obstajajo, potem mi pa naj eden pove, kakšne pa potem so. Res. Res vam to govorim. In ne razumem, ker prejšnji teden smo med sejo sedeli tu in se pogovarjali o tem, da bomo to omogočili, zdaj pa res več ne razumem. / oglašanje iz dvorane/ Točno to. Ja, je stekla seja, se strinjam, je tekla seja, ampak jaz, tudi takrat ko je seja že tekla, nisem imela teh zadržkov. Jih nisem imela. In ne vem, zakaj bi jih imeli zdaj. Jaz predlagam, da, jaz, če bi bilo po moje, bi že v prvo, ko smo spreminjali poslovnik, to naredili na način, da bi vedno to omogočili, vedno na vsaki seji, redni ali pa izredni, ker je to danes nekaj normalnega. In tudi preizkusili smo sistem in smo ugotovili, da čisto v redu teče, in smo ugotovili, da ni zlorab. Če se bomo pa odločali po tem, kdaj enemu paše, da bi eni glasovi bili, in kdaj ne, pa da bi enkrat lahko neke stvari potrdili, kdaj pa ne, potem se bomo pa takole zaciklali kot se danes. In to ni okej, no.<br/>
<br/>
	<b>PREDSEDNIK IGOR ZORČIČ: </b>Hvala lepa.<br/>
	Maša Kociper ima besedo.<br/>
<br/>
	<b>MAŠA KOCIPER (PS SAB): </b>Ja, jaz pa moram reči, da zdaj sem pa že precej nervozna. Ker mi se tukaj ne pogovarjamo o vprašanju ali bi šli komu nasproti ali ne, ampak se pogovarjamo o tem ali spoštujemo Poslovnik Državnega zbora – malo ustavo tega parlamenta. In ne gre samo za to ali smo dobre volje in gremo nasproti, ampak gre za to ali bo ta Državni zbor začel kar tako kršiti še edino, kar vzpostavlja en red v tem Državnem zboru, in to je poslovnik. Če prekršimo poslovnik na 93.a členu, zakaj ga jutri ne prekršimo na členu, ki določa, da mora opozicija, kadar skliče sejo, imeti sklicano sejo? Pa zakaj pa bi res opoziciji sklicali sejo, če je že toliko enih sej, pa dajmo prekršiti poslovnik na tej točki - to je vprašanje. Postopek je mati demokracije. Mi smo tudi v SAB-u predlagali spremembo poslovnika, Janja, ko smo imeli bolnega poslanca. Pa smo predlagali, da se ta člen spremeni in da se omogoči glasovanje na daljavo tudi v vseh drugih primerih, ko je kdo bolan. Ste bili za ali niste bili? Ni sprejeto. Tudi zaradi Levice, ki je bila zelo striktna, imamo v poslovniku, kar imamo. In če bomo kršili to določbo, lahko jutri kršimo drugo. In zelo me moti to sprenevedanje. Gospa Monika, Igor Zorčič, vidva sta bila predlagatelja te spremembe. In ko smo debatirali, kaj pomenijo posamezni deli, ste razložili točno to, kar sem prej povedala – da izredne okoliščine ali naravna nesreča se razume v smislu zakona, <br/>
<br/>
<b>15. TRAK: (NB) – 14.10</b><br/>
<br/>
	(Nadaljevanje): ki ga že imamo, ki pove kaj ta situacija je in da je lahko tudi zdravstvena situacija zajeta, vendar mora biti razglašena epidemija. In pozivati zdaj ZPS ni v skladu s pristojnostmi ZPS. ZPS komentira predloge zakonov in drugih aktov, to pa ni noben predlog. To je Poslovnik. Obstoječa določba Poslovnika, ki jo lahko, vemo kdo tolmači. Pogoji v tem trenutku, tako kot je bila določba poslovniška predlagana, niso podani. Tisti, ki želite kršiti to poslovniško določbo, izvolite, predsednik, tvoja odgovornost je pa, da to omogočaš. Tvoja odgovornost je, pa, da daš to na glasovanje ker pogoji niso podani in dajmo potem kršiti Poslovnik vse vprek. <br/>
<br/>
<b>	PREDSEDNIK IGOR ZORČIČ:</b> Poglejte, to moram takoj odgovorit. <br/>
	Draga Maša, mislim to je sprenevedanje…/ oglašanje iz ozadja/ brez primere. Brez primere. Prejšnji teden ni bilo kršitve, nobene, ste predlagali… / oglašanje iz ozadja/ Ne, poglejte, ni res. Ni res. Enostavno, zdaj bom pa povedal tisto kar se je dogajalo. Prejšnji teden smo imeli interpelacijo. Zgodilo se je, da dva poslanca, da sta bila pozitivna, eden je bil potem ugotovljen kot na PCR testu kot negativen in da ena poslanka zaradi tega ni mogla oziroma takrat še dva nista mogla priti na glasovanje. In takrat je opozicija vključno z Mašo Kociper…/ oglašanje iz ozadja/ predlagala… Dobro. Okej. Opozicija predlagala, da se omogoči poslancema uporaba 93.a člena, sem sklical posvet in sem rekel, da bom dal tudi to na glasovanje, čeprav takrat sploh niso izpolnjeni pogoji, ker smo to delali sedi seje. Danes pa nismo sredi seje, danes pa v skladu s Poslovnikom ugotavljamo kakšna naj bo oziroma odločamo o tem kakšna naj bo izredna seja. Torej so pogoji bistveno bolj ugodni kot so bili red enim tednom. In zdaj, samo nekaj, jaz to lahko ponavljam v nedogled ali ne, o obstoju izrednih okoliščin odločate samo mi in danes se boste odločili. Tisti, ki menite, da niso izredne okoliščine podane, da je vse super fajn, da lahko Državni zbor dela, potem boste glasovali proti, ostali ki pa mislite, da so izredne okoliščine in da opravimo sejo na daljavo, tisti boste pa pač glasovali za. In zdaj, če se pogovarjamo o kršitvah Poslovnika, predlagam, da malo mogoče pretehtate, na eni strani to čemur vi pravite kršitve, pa ne gre za nobeno kršitev Poslovnika. In na drugi strani pravico poslanca, da sodeluje pri seji, čeprav ima nekje to tiho pravico, ki pa ne bo aktivirana zaradi odločitve kolegija, če se bo znašel v pač taki epidemiološki situaciji. Tako, da to je treba tudi malo tehtati pravice poslanca pa na koncu, na drugi strani to kar je tukaj zapisano kot obstoj nekih izrednih okoliščin. Ampak jaz, poglejte, mi se lahko zdaj tukaj prepiramo v nedogled, ampak na koncu bomo o tem odločali in samo odločitev Kolegija je ali bo štel, da so podane izredne okoliščine ali ne. Takšen je tudi sklep. <br/>
	Matjaž Han. <br/>
<br/>
<b>	MATJAŽ HAN (PS SD):</b> Joj, joj, joj…  Eno stvar bom zdaj povedal iskreno. Zadnjič sem jaz dal predlog za gentlemanski dogovor in tega dogovora seveda ni bilo moč izpolniti. Jaz pa ne bom povedal kaj smo se na posvetu pogovarjali, ampak samo en stavek. To ni v skladu tudi ne s Poslovnikom, je bilo rečeno. Drži. <br/>
	Drugo. Koliko smo imeli do zdaj izredni sej, dragi moji, samo malo… Koliko smo imeli izrednih sej na daljavo? Veliko. Ampak ne, Janja oprosti, zaradi Nepovezanih poslancev, ker tudi če bi vi glasovali pa cela koalicija, imate še premalo, zato ker smo vsi mi dajali glasove zraven, da je bilo 60 glasov, ker smo rabili za to 60 glasov, da se taka seja skliče. In SD smo za vse glasovali, zmeraj jaz, zmeraj sem glasoval za vse izredne seje. Tudi nekateri zdaj tukaj, ki se veliko govorijo, niso glasovali. Ampak takrat so omogočali meni najprej Poslovnik in razmere. Ja, mi lahko interpretiramo, da so razmere ne vem kako slabe. So. Nobeden tega ni rekel, samo to še ne pomeni, da nam Poslovnik omogoča, da lahko delamo na daljavo. In lepo vas prosim, ne delajte, moralizirati, da bo lahko vsak poslanec glasoval od doma, en si so nogo zlomil, to je enkrat Zmago Jelinčič govoril, in bo kar lahko glasoval od doma. Ne, ne bo mogel glasovati od doma. <br/>
<br/>
<b>16. TRAK: (SC) – 14.15</b><br/>
<br/>
<b>	</b>(nadaljevanje) Smo jih vozili se spomnite od ne vem kje iz bolnic, da so prišli na glasovanje včasih. Ne more to tako iti. Ja enkrat bo pač ene večina, zaradi tega pač izgubila, drugič bo druga večina izgubila, ampak vsaj skupno bomo imeli eno spoštujemo Poslovnik Državnega zbora. Če še to ta trenutek spustimo, potem pa naj gre kar vse nekam. Ne mi reči, da je ta sklep, ki ga daješ na glasovanje v skladu s Poslovnikom. Ni in mi nobeden v tej sobi ne bo prepričal, da je v skladu s Poslovnikom. Ni. Lahko pa zapremo, se pogovarjamo, dogovarjamo, lahko sprejmemo Poslovnik tudi v enem dnevu, če je treba. Ne se smejati Dani, ker so to po moje tudi resne stvari za demokracijo v tej naši državi. Saj ne vem lahko, da bomo zaradi tega, ne vem, da bo sprejet neki zakon pa mogoče ne bi bil ali pa obratno, ampak dajmo Poslovnik spoštovati. <br/>
<br/>
	<b>PREDSEDNIK IGOR ZORČIČ: </b>Spoštujemo poslovnik, spoštujemo ga. <br/>
	Kolega Horvat. <br/>
<br/>
	<b>JOŽEF HORVAT (PS NSi): </b>Hvala lepa, predsednik. <br/>
	Ne vem, če bom dodal kakšno dodano vrednost, ampak mi smo na naši seji poslanske skupine obravnavali pismo, ki ga je predsedniku Državnega zbora poslal gospod Brane Golubović, vodja Poslanske skupine LMŠ. In mislim predsednik, da to kako vodiš sejo je dejansko natančno spoštovanje tega dopisa. In mi smo tudi na poslanski sprejeli sklep, da v kolikor bo to predsednik na Kolegiju odprl podpremo oziroma da glasujemo za sklic seje na daljavo tako kot določa 93.a člen samo mislim, da to nikakor ne bi kršili prav nobenega Poslovnika, nobenega Poslovnika ne kršimo s tem. <br/>
	Sedaj kolegice in kolegi, izredne okoliščine. Ali skoraj 300 ljudi na intenzivni negi ali okoli 20 mrtvih v zadnjih dneh vsak dan ali so to izredne okoliščine ali niso to je sedaj dejansko vprašanje, ki govori o zdravstveni situaciji, kakršno imamo in kakršno bomo žal še nekaj časa koliko ne vem imeli. Predsednik cenim ta dvoj napor, da aktiviramo 93.a člen Poslovnika in jaz bom tudi glasoval za. Je pa res, kar pa mogoče ni tako nepomembna podrobnost na poslanski smo se spraševali zakaj ta dopis ni podpisan s strani celotne opozicije kul, ampak kakorkoli kdorkoli ga podpiše je za nas vredno obravnave. Torej mi smo obravnavali smo se odločili, da danes podprem ta predsednikov sklep. <br/>
	Mislim, da je korektno. Hvala lepa.<br/>
<br/>
	<b>PREDSEDNIK IGOR ZORČIČ: </b>Matej, pa Brane. <br/>
<br/>
	<b>DR. MATEJ TAŠNER VATOVEC (PS Levica): </b>Jaz mislim, da to, kar je Jože sedaj povedal je zelo pomenljivo. 300 zasedenih postelj na intenzivnih enotah in 20 ljudi mrtvih na dan so znaki izredne razmere, zaradi katerih bi morala ta Vlada razglasiti epidemijo. Sedaj enkrat vam paše, da imamo te seje na daljavo enkrat ne in če se gremo tako arbitrarno brati ta Poslovnik in enkrat boste predlagali ta sklep enkrat ga ne boste predlagali ne pridemo nikamor. Dajmo, potem predlagati, da bomo poslanci sami se določili, da bomo razrešili predsednika Vlade sicer to ne piše v Ustavi in Poslovniku, ampak saj lahko si mogoče vzamemo to pristojnost. Jaz mislim, da na tak način to ne gre. Če ni šlo prejšnji teden in če ne gre sedaj jaz vidim samo eden razlog zakaj je temu tako, zato ker ni epidemije razglašene in to, kar pravi Maša je res, takrat, ko ste razzlogovali te člene ta 93.a člen kakšna je njegova obrazložitev in smisel je bilo dejansko ves čas izpostavljeno, da je epidemija tisti osnovni pogoj, ki je pravni pogoj, ki ga ne more Državni zbor razglasiti, ampak ima to v pristojnosti izključno Vlada, ki mora biti izpolnjen in potem kumulativno z ostalimi zadevami. Nimamo epidemij. Zadeve, ki so obravnavane na tej izredni seji niso takšne, da od njih ne bi mogli odlašati in osnovnega pogoja ni, da so predlagatelji sploh predlagali ta sklep. Je pa absurdno, da smo sploh v tej situaciji, da se dejansko res enkrat prerekamo v eno smer, drugič v drugo. Jaz mislim, da je v redu, da je Poslovnik tako zapisan kot je. Pač, če bi živeli v nekih zdravo razumskih časi bi ga zelo verjetno, enostavno lahko uporabljali s tem kaosom, ki ga ustvarja ta Vlada pa imamo te situacije, ki jih spremljamo sedaj. <br/>
<br/>
<b>17. TRAK (VI) 14.20</b><br/>
<br/>
<b>PREDSEDNIK IGOR ZORČIČ:</b> Hvala lepa. 
<ul>
<ul>Brane Golubović ima besedo. </ul>
</ul>
<br/>
<b>BRANE GOLUBOVIĆ (PS LMŠ):</b> Hvala lepa. <br/>
Vseeno moram malo pojasniti namen tega dopisa, ki smo ga poslali vsem poslanskim skupinam oziroma tebi predsednik takoj po tisti seji, posvetu, kjer smo govorili o možnosti glasovanja na daljavo in kjer smo slišali različna mnenja zakaj se da oziroma zakaj se ne da oziroma zakaj se ne da. In ključen je zadnji odstavek, ki smo ga napisali v tem dopis: V upanju, da najdemo konsenz pri nadaljnji organizaciji in izvajanju sej nadaljnjih, ne samo te izredne, vseh. Tudi to, kar si ti predsednik rekel, da imamo težavo z redno, ker mora nekdo, neka skupina poslank in poslancev predlagati izredno sejo. Se pravi, na daljavo ali pri sprejemanju oziroma spreminjanju Poslovnika. Tudi to smo napisali, da najdemo konsenz, ker je gospod Jože Tanko zadnjič na posvetu rekel še z nekaterimi, da lahko samo s tem ko Poslovnik spremenimo izpeljemo to stvar in da se da Poslovnik v dveh dneh, treh, če je volja. To je bil naš poziv, da najdemo konsenz. Konsenza, kolegice in kolegi, v tem razgretem ozračju ne bomo pred kamerami našli. Ta konsenz, ta naša želja je bila, da se skliče nek posvet in da se potem o tem pogovori. Zato da ne pridemo do te točke kjer smo sedaj. In tako da tako zlorabljate in da po svoje malo obdelate ta naš dopis kaže na to, da dejansko ko pokaže voljo do sodelovanja, ko pokažeš voljo da se mogoče vsaj nekaj funkcionira v tej državi in to je državni zbor funkcionira na način, da lahko tudi poslanke in poslanci, ki so okuženi in ne pridejo v državni zbor glasujejo…, nimam besed. Ampak konsenz za nas pomeni, da se usedemo za zaprtimi vrati in posvetujemo z vsemi. Ne da na javni sceni rečete to LMŠ predlagal, mi podpiramo to, kar LMŠ predlaga. LMŠ ne predlaga tega sklepa. LMŠ je predlagal, da najdemo konsenz kako vse seje v tem času, ko bi morala biti razglašena epidemija izpeljemo. In avtonomna  samostojna stranka smo in včasih lahko tudi kakšen dopis sami napišemo pa podpišemo, za razliko od koga drugega. <br/>
<br/>
<b>PREDSEDNIK IGOR ZORČIČ:</b> Hvala lepa. 
<ul>
<ul>Zaključujem razpravo. <br/>
</ul>
</ul>
Na glasovanje dajem naslednji predlog sklepa: Sprejme se predlog sklepa o obstoju izrednih okoliščin ter sklicu in izvedbi 88. izredne seje Državnega zbora. Glasujemo.<br/>
Kdo je za? (SMC, Narodnosti, Desus, SNS, NSi, SDS in Nepovezani.) Kdo je proti? (LMŠ ni za…, ?) Ostali niso za. <br/>
Ugotavljam, da sklep ni sprejet. <br/>
<br/>
Ker predlog sklepa ni bil sprejet bomo na podlagi zahtev za sklic izredne seje 88. izredno sejo izvedli na običajen način, in sicer predlog dnevnega reda se glasi kot ste bili obveščeni včeraj z dopisom in je določen z zahtevama. Datum seje, seja se začne v sredo 8. 12. ob 14. uri in traja ta dan do zaključka 1. točke, nato se nadaljuje v četrtek 9. 12. ob 10. uri, pa do zaključka seje. Odpiram razpravo. Želi kdo tu razpravljati? (Ne.) Ugotavljam, da ne. Zaključujem razpravo. Prehajamo na glasovanje.<br/>
 <br/>
Na glasovanje dajem naslednji sklep: »Poslanske skupine k eni točki dnevnega reda 88. izredne seje državnega zbora najavijo čas v skladu s tretjim odstavkom 67. člena Poslovnika zbora.« Glasujemo.<br/>
Kdo je za? (SMC, Narodnosti, Desus, SNS, NSi, SDS.) <br/>
Ugotavljam, da je sklep sprejet. <br/>
<br/>
Na glasovanje dajem še en sklep: Za uvodno obrazložitev ima predlagatelj predloga priporočila, to je skupina poslancev s prvopodpisanim dr. Matejem T. Vatovcem na voljo do 15 minut, za razpravo pa do 60 minut. To je prva točka. Vlada ima za uvodno predstavitev mnenja k predlogu priporočila na voljo do 15 minut in do 60 minut za razpravo. To je prva točka. Vlada ima za dopolnilno predstavitev mnenja k predlogu zakonov naa voljo do 5 minut in 30 minut za razpravo. Glasujemo.<br/>
Kdo je za? (SMC, Narodnosti, Desus, SNS, NSi, SDS.)<br/>
Ugotavljam, da je sklep sprejet. …/oglašanje iz klopi/ Okej, vsi soglasno. Sprejeto. <br/>
<br/>
<b>18. TRAK: (NB) – 14.25 </b><br/>
<br/>
	(Nadaljevanje): Dobro. Sprejeto. <br/>
<br/>
	Potem predlagam, da odločamo še o sklepu, glede na to, da smo dobili en dopis… <br/>
	Na glasovanje dajem še en predlog sklepa:  »Matično delovno telo lahko za obravnavo zadev iz dnevnega reda 88. izredne seje Državnega zbora po potrebi zaseda tudi po 22. uri.« Glasujemo.  <br/>
	Kdo je za? (SMC, Narodnosti, Desus, SNS, NSi, SDS.) Vsi odbori, ki morajo delati za te izredne seje.  <br/>
	Ugotavljam, da je sklep sprejet.<br/>
 <br/>
	Sprejeli smo tudi predlog predsednice Odbora za izobraževanje, znanost, šport in mladino za delo odbora po 22. uri, zato dajem še ta predlog sklepa na glasovanje. 24. seja Odbora za izobraževanje, znanost, šport in mladino, ki se bo začela v petek, 3. 12. 2021 ob 14. uri, lahko po potrebi traja tudi po 22. uri. /oglašanje iz ozadja/ Ja. Najprej odpiram razpravo. <br/>
	Najprej Šiško. <br/>
<br/>
<b>	DUŠAN ŠIŠKO (PS SNS):</b> Ja, spoštovani predsednik, zdaj pa tako. Mene fejst moti, da na te odbor vabite zunanje oziroma, da ti pustiš, da lahko pridejo zunanji na te odbore, pripeljejo jih 30, 40, 50, razpravljajo pet uri, zato pošiljajo tudi predlog tebi in vsem nam, da delamo, odbori, po 22. uri. To je malo skregano z logiko. Prvič. <br/>
	Drugič. Na Komisijo za zamejce je prišel dopis, si bil seznanjen, da je zaključek maja, to so Slovenski otroci iz Hraške, Avstrije, Madžarske, da bi imeli zaključek. Ca 40 otrok bi to bilo in smo zaradi korone odmaknili ta zaključek. Naslednji teden, predsednik, naslednji teden 40 ljudi na odboru, zunanjih pride. Jaz ne vem kdo koga tukaj zajebava. <br/>
	Hvala. <br/>
<br/>
<b>	PREDSEDNIK IGOR ZORČIČ:</b> Dajmo se, spoštovani kolegice in kolegi… / oglašanje iz ozadja/ izražati čim bolj kulturno. <br/>
	Kar se tiče vabljenja zunanjih deležnikov na odbor. Poglejte, v zvezi s tem je v Državnem zboru sprejeta dolgoletna praksa, nenazadnje tudi nadgrajena z dogovorom o vodenju delovnih teles. Tudi v času Covida smo te zadeve dogovarjali. Ponekod malo omejili, ampak Državni zbor prav v duhu transparentnosti in sodelovanja javnosti pri zakonodajnih postopkih pač vabi tudi zunanje deležnike. Je pa seveda to avtonomija vsakega predsednika delovnega telesa, da dodeljuje besedo in omogoči, da ima vsakdo glede na to koliko je tudi povabljenih nek razpoložljiv čas in da hkrati ni moteno tisto osnovno delo odbora, to je razprava in odločanje poslancev. <br/>
	Matej T. Vatovec. <br/>
<br/>
<b>	DR. MATEJ TAŠNER VATOVEC (PS Levica): </b>Jaz bi smo rad opozoril, mislim da je prav, da se tudi na glas pove, da prihaja tudi precejkrat do, ne bom rekel zlorab, ampak nekih čudnih terminov v katerih se sklicujejo seje, predvsem tiste, ki jih zahteva opozicija. Predvsem na Odboru za delo, se to dogaja pa zdravstvo, kjer kolikor jaz vem in imamo tudi poslanske skupine nekaj vpogleda v proste termine, so razpoložljivi termini za seje odborov prej, pa se namerno postavljajo ob petih popoldne, ob sedmih zvečer, v petek zvečer, samo zato, da bi bilo čim kasneje, da bi bilo čim manj energije za razpravo, itn., in tukaj mislim, da bi tudi spoštovani kolegi iz koalicije lahko svoje predsednike odborov malo nagovorili k temu, da pač vsaj tam kjer lahko ne nagajajo, da ne govorimo o tem, da se zavlačuje z oddajo poročil odborov, in takšne stvari, kar je za moje pojme nesprejemljivo za vsakogar, ki je predsednik nekega delovnega telesa. <br/>
<br/>
<b>	PREDSEDNIK IGOR ZORČIČ:</b> Jaz se pridružujem temu pozivu Mateja T. Vatovca. Nenazadnje, včasih dobim tudi sam kakšen predlog za delo odbora po 22. uri, ki naj bi šel na kolegij, ampak kadar je več možnih terminov, si mora predsednik izbrati pač najbolj ugoden termin, ne da se osredotoči na termin, ki je neugoden za poslance, pa ki gre v pozne ure in že naprej napoveduje, <br/>
<br/>
<b>19. TRAK: (SC) – 14.30</b><br/>
<br/>
<b>	</b>(nadaljevanje) da se bo prekoračil rok oziroma to naše delo. <br/>
<br/>
Torej jaz dajem na glasovanje predloga sklepa: »Da se 24. seja Odbora za izobraževanje, znanost, šport in mladino, ki se bo začela v petek, 3. 12. ob 14. uri po potrebi podaljša tudi po 22. uri.« Glasujemo.<br/>
	Kdo je za? (SDS, Narodne, Desus, NSi in SDS.) Kdo je proti? (?)<br/>
	Ugotavljam, da sklep ni sprejet. <br/>
	Hvala lepa. <br/>
<br/>
	Zaključujem to točko dnevnega reda in 122. sejo Kolegija. <br/>
<br/>
<b>Seja je bila končana 1. decembra 2021 ob 14.31.</b>
</root>