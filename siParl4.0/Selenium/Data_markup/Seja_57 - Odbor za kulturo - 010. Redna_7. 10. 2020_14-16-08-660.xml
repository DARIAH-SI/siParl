<root>
<h5 class="label"><span>Vsebina zapisa seje (v pregledu)</span></h5><div align="center">
<p><b><font size="4">REPUBLIKA SLOVENIJA</font></b><br/>
<b><font size="4">DRŽAVNI ZBOR</font></b><br/>
<b><font size="4">ODBOR ZA KULTURO</font></b><br/>
<b><font size="4">10. seja</font></b><br/>
<br/>
<b><font size="4">(7. oktober 2020)</font></b></p></div><br/>
<b><font size="4">Sejo je vodila Violeta Tomić, predsednica Odbora za kulturo.</font></b><br/>
<b><font size="4">Seja se je začela ob 9.03.</font></b><br/>
<br/>
<b><font size="4">1. TRAK: (MK)</font></b><br/>
<br/>
<b><font size="4">PREDSEDNICA VIOLETA TOMIĆ:</font></b><font size="4"> Mislim, da smo zdaj sklepčni in da lahko začnemo. Vse članice in člane odbora, tudi vse vabljene ter ostale prisotne prav lepo pozdravljam. </font><br/>
<font size="4">Pričenjam 10. redno sejo Odbora za kulturo. Obveščam vas, da so zadržani in se seje ne morejo udeležiti Zmago Jelinčič Plemeniti, drugih obvestil pa zaenkrat nisem dobila. Tudi nadomestnih članov nimamo, tako da člane in članice Odbora obveščam, da je novi član Odbora od 11. 9. gospod Janez Moškrič, ki je na tej funkciji zamenjal mag. Dejana Kaloha iz kvote SDS. Žal tukaj ni prisoten. </font><br/>
<font size="4">Ker v poslovniškem roku nisem prejela predlogov za spremembo dnevnega reda ugotavljam, da je določen dnevni red seje kot ste ga prejeli s sklicem: 1. točka dnevnega reda je Predlog zakona o spremembi Zakona o Slovenski tiskovni agenciji. </font><br/>
<br/>
<b><font size="4">2. TRAK: (MK) – 9.05</font></b><br/>
<br/>
<font size="4">(nadaljevanje) Prehajamo na </font><b><font size="4">1. TOČKO DNEVNEGA REDA - PREDLOG ZAKONA O SPREMEMBI ZAKONA O SLOVENSKI TISKOVNI AGENCIJI.</font></b><br/>
<font size="4">Gradivo je objavljeno na spletni strani Državnega  zbora. Dobili ste predlog zakona z dne 8. 7. 2020, mnenje Zakonodajno-pravne službe z dne 21. 9., mnenje Komisije Državnega sveta z dne 2. 10. in v poslovniškem roku ni bilo vloženih amandmajev. Vabljeni pa so Skupina predlagateljev s prvopodpisanim poslancem Luko Mescem, Ministrstvo za kulturo, Zakonodajno-pravna služba, Državni svet, direktor STA g. Bojan Veselinovič, Glosa, Sindikat kulture in narave Slovenije, Zavod Center za informiranje, sodelovanje in razvoj nevladnih organizacij pa se s predlogi strinja, vendar so se opravičili, da na seji ne morejo biti prisotni. Kolegij predsednika Državnega zbora je na 75. seji dne 15. 7. sklenil, da se predlog zakona obravnava po skrajšanem postopku. Odbor bo predlog zakona obravnaval na podlagi 126. in 142. člena Poslovnika. </font><br/>
<font size="4">Pričenjam drugo obravnavo predloga zakona, o kateri bomo opravili razpravo in glasovanje o posameznih členih predloga zakona. Želi predlagatelj zakona podati dopolnilno obrazložitev k členom predloženega zakona? (Da.)</font><br/>
<font size="4">Prosim predlagatelj Luka Mesec, beseda je vaša. </font><br/>
<br/>
<b><font size="4">LUKA MESEC (PS Levica): </font></b><font size="4">Hvala za besedo. Lep pozdrav.</font><br/>
<font size="4">Predlog Zakona o STA, ki smo ga predlagali je precej enostaven. Slovenska tiskovna agencija po zakonu opravlja javno funkcijo vsakodnevnega ustvarjanja pripravljanja arhiviranja in posredovanja novic o Republiki Sloveniji in sicer v slovenskem in v angleškem jeziku. V slovenskem jeziku poroča s področij politike, gospodarstva, kulture, izobraževanja, zdravstva, kronike, športa, dogodkov iz sveta, znanosti, prostovoljskega dela in nevladnih organizacij, razvedrilnih in drugih vsebin. Te dejavnosti so določene z zakonom, s členom, ki ga spreminjamo. Namreč v slovenščini poroča o teh naštetih dejavnostih, v angleščini pa poroča o vseh naštetih dejavnostih, razen o delu nevladnih organizacij in prostovoljstvu, zato predlagamo, da bi slovenska tiskovna agencija dobila zakonsko obvezo poročanja o delu nevladnih organizacij in o prostovoljstvu v Sloveniji tudi v angleškem jeziku. Zakaj? Glavni razlog je, da so nevladne organizacije in prostovoljsko delo pomemben del slovenske družbe in javnega življenja, ki vključuje tako športna, interesna kot druga združenja, ki bogatijo našo družbo. Vsi poznamo recimo prostovoljne gasilce, ki delujejo v javnem interesu in v Sloveniji jih je po podatkih iz leta 2014 kar 155 tisoč, od tega 38 tisoč mlajših od 19 let. </font><br/>
<font size="4">Drug pomemben del so športne dejavnosti, športna društva, ki skrbijo za široko paleto športnih dejavnosti po državi, ki niso nujno komercialna, ampak rekreativna in združujejo ljubiteljske športnike in organizirajo razna tekmovanja. Takih športnih društev in javnih zavodov je v Sloveniji blizu 3000, v njihove programe pa je aktivno vključenih kar 223 tisoč posameznikov oziroma praktično ena desetina prebivalstva. V vsaki slovenski regiji je vsaj 100 športnih društev. In potem nenazadnje mislim, da je Slovenija lahko tako navznoter kot navzven ponosna na svoje prostovoljstvo. Če izpostavim en projekt, projekt ekologov brez meja, leta 2012 Očistimo Slovenijo je uspel združiti kar 14 % celotnega prebivalstva Slovenije v tej akciji, kar je rekord med vsemi državami. Skratka, predlagamo, da se o tem pomembnem segmentu družbenega dogajanja, gasilcih, delu športnih društev, nevladnih organizacij in prostovoljstva poroča tudi v angleškem jeziku. </font><br/>
<br/>
<b><font size="4">3. TRAK: (MK) – 9.10</font></b><br/>
<br/>
<font size="4">(nadaljevanje) To je glavni razlog, dodatni razlog pa je, da imamo v zadnjem času nekoliko problem predvsem zaradi negativnega odnosa Vlade do nekaterih nevladnih organizacij in da bi bilo povsem smiselno, da se o tem poroča na STA redno, tako v slovenščini kot v angleščini. Zakon je kot rečeno povsem preprost, dopolnjujemo en člen in sicer tisti del poročanja, predpisanega poročanja, ki zdaj predpisano za angleški jezik, za slovenski pa je, enostavno dodajamo. S tem bi jaz svoj kratek uvod zaključil in se veselim razprave. </font><br/>
<br/>
<b><font size="4">PREDSEDNICA VIOLETA TOMIĆ: </font></b><font size="4">Hvala kolega Mesec za to predstavitev. </font><br/>
<font size="4">Želi besedo predstavnik ali predstavnica Vlade? (Da.) Prosim. </font><br/>
<br/>
<b><font size="4">DR. IGNACIJA FRIDL JARC:</font></b><font size="4"> Lepo pozdravljeni predsedujoča. Hvala za besedo. Stališče Vlade bi predstavil gospod Miro Petek, ki mu predajam besedo. </font><br/>
<br/>
<b><font size="4">PREDSEDNICA VIOLETA TOMIĆ: </font></b><font size="4">Hvala. </font><br/>
<br/>
<b><font size="4">MIRO PETEK: </font></b><font size="4">Hvala lepa za besedo. Lep pozdrav vsem poslankam in poslancem, predsedujoči tega odbora. </font><br/>
<font size="4">Vlada novele tega zakona ne podpira, ker pač meni, da obstoječa zakonodaja omogoča, da Slovenska tiskovna agencija pokriva vsa relevantna dogajanja v slovenski državi in v družbi tudi v angleškem jeziku. Menimo, da 4. člena ni potrebno spreminjati z dikcijo in dodatno osmo alinejo prostovoljno delo oziroma in nevladne organizacije, ker je doslej našteto v okviru javne službe STA omogoča, da se tudi ta dejavnost predstavlja po svetu v angleškem jeziku. Našteta je politika gospodarstvo, šport, zdravstvo, kultura, izobraževanje, znanost in osma alineja, ki govori kronika in druge vsebina. Ta dikcija druge vsebine vključuje tudi prostovoljsko delo in nevladne organizacije in še marsikaj drugega, kajti dejavnost v družbi ne obsega samo teh alinej, ki so naštete v tem členu ali pa v predhodnem členu. Mi verjamemo, da je novinarski izziv in profesionalnost tista, ki ženeta kolektiv STA, da pod drugimi vsebinami ponudi tuji javnosti tudi področja nevladnih organizacij in prostovoljskega dela, predvsem tisto področje, tisto področje, kar bodo uredniki ocenili, da bi tujo javnost lahko tudi zanimalo. Mi menimo, da ni nikjer omejeno, da ne bi Slovenska tiskovna agencija že doslej vključevala vse navedeno tudi v svoj angleški servis in ni potrebno z zakonodajo vse normirati, že itak imamo prenormirano državo. Mi se zavedamo pomena prostovoljskega dela in nevladnih organizacij, Slovenska tiskovna agencija bi pa po naši oceni naredila zelo pomemben korak, če bi tudi v slovenščini ali pa predvsem v slovenščini poročala o njihovem delu širom po Sloveniji. Gospod Luka Mesec je omenil dejavnost teh društev po državi. Res je tako, so zelo razvejana, vendar Slovenska tiskovna agencija zaradi obstoječe dopisniške mreže očitno ne more pokrivati širokega spektra te dejavnosti po Sloveniji. Po naši oceni bi torej razmisliti, kako okrepiti dopisniško mrežo Slovenske tiskovne agencije, kako bi dobili več novic iz teh lokalnih in regionalnih okolij, še posebej v luči tega, ker slovenski mejni stream tisk, dnevni tisk v zadnjem času ukinja dopisništvo, odpuščajo novinarje dopisnike in postaja Slovenska tiskovna agencija v tej luči s svojo dopisniško mrežo, kolikor jo pač ima po Sloveniji, zelo pomemben medij. </font><br/>
<br/>
<b><font size="4">4. TRAK: (MK) – 9.15</font></b><br/>
<br/>
<font size="4">(nadaljevanje) Kar se tiče nevladnih organizacij imamo na področju kulture, omejil se bom tukaj na področje kulture spletno stran v angleščini culture.si, ki dnevno objavlja oziroma precej redno objavlja oziroma precej redno objavlja dogodke in razne tekste, poročila o oceni, o dogajanju v slovenski kulturi. Za ta portal, ki je začel delovati leta 2010 je kulturna, Ministrstvo za kulturo, Sektor za evropske zadeve in mednarodno sodelovanje v prvem letu za vzpostavitev tega spletnega portala namenil 69 tisoč 160 evrov. Na prvem javnem razpisu 2010-2014 je ta portal dobil vsako leto 100 tisoč evrov iz postavke direktorata za mednarodne zadeve in kulturni razvoj. Javni razpis 2015-2018 je bila vrednost sredstev vsako leto 90 tisoč evrov, javni razpis 2019-2020 predvideva sredstva za culture.si 90 tisoč evrov. Če potegnemo črto pod ta portal vidimo, da je v zadnjem desetletju portal v angleškem jeziku, ki poroča o kulturi, malo ga prebrskajte, kaj na njem piše, dobil 900 tisoč, okoli 900 tisoč evrov. Tukaj so še druge nevladne organizacije, močnejše, resne nevladne organizacije, ki imajo spletne strani v angleškem jeziku, dobre spletne strani v angleškem jeziku in nekatere od teh nevladnih organizacij seveda podpira tudi Vlada oziroma različna ministrstva, Mirovni inštitut ima zelo dobro spletno stran v angleškem jeziku v zadnjih 10-ih, 15-ih letih je Mirovni inštitut prejel od države okoli 4 milijone evrov. </font><br/>
<font size="4">Da zaključim, po naši oceni pač obstoječi zakon z dikcijo in druge vsebine v tej osmi alineji omogoča Slovenski tiskovni agenciji povsem suvereno v duhu uredniške politike in v duhu uredniške presoje pokrivanje dogajanja na področju prostovoljskega dela in nevladnih organizacij tudi v angleškem jeziku. Hvala lepa. </font><br/>
<br/>
<b><font size="4">PREDSEDNICA VIOLETA TOMIĆ: </font></b><font size="4">Hvala, gospod Petek. </font><br/>
<font size="4">Želi besedo Zakonodajno-pravna služba? (Ne.) Želi besedo direktor STA, gospod Bojan Veselinovič? (Da.) Prosim. </font><br/>
<br/>
<b><font size="4">BOJAN VESELINOVIČ: </font></b><font size="4">Lep pozdrav vsem skupaj tudi v mojem imenu. Jaz bi se naslonil samo na to, kar je povedal Miro Petek, ki je novinar po duši in to seveda ve in mu pritrjujem. Uredniki seveda odločajo o tem, v sodelovanju z novinarji, kaj se bo objavilo in na kakšen način s kakšno novinarsko zvrstjo. Tudi, ko gre za poročanje o nevladnih organizacijah in o teh stvareh, ki naj bi se na predlog te novele zakona vnesle v besedilo Zakona o STA. Res pa je z druge strani in to sem sam opazil šele pri podrobnem pregledovanju tega zakonskega besedila osnovnega, ko je bila najprej vložena vladna novela zakona, potem pa zdaj še ta, o kateri govorimo danes, zakonska novela Levice, da v členu, ki ga je Miro Petek tudi omenil, ki precizno opredeljuje elemente javne službe, se pravi, narekuje STA, kaj sodi v javno službo, v  razdelku, ki govori o slovenskem servisu agencijskem, nevladne organizacije omenja, medtem, ko jih pri naštevanju prvin, ki sodijo v javno službo angleškega servisa ni navedenih teh nevladnih organizacij. Tako, da mi s tem nimamo, govorimo zdaj v imenu kolektiva, tudi na podlagi pogovora z zaposlenimi v uredništvu, še posebej v angleškem servisu, nikakršnih težav. To po naši presoji je lahko zapisano in ne bo nobene škode, če to v zakonu zapisano bo. </font><br/>
<br/>
<b><font size="4">5. TRAK: (MK) – 9.20</font></b><br/>
<br/>
<font size="4">(nadaljevanje) Ko pa je omenjeno tudi tej v predlagani noveli pa tudi skozi to, kar je gospod Miro Petek govoril, kako pomemben je angleški servis in kako nekateri drugi tudi dobivajo sofinancirano dejavnost očitno za poročanje v angleškem jeziku. Bi pa rad, da je angleški servis v resnici, lahko bi se reklo okno v svet, ki ga zagotavlja Slovenska tiskovna agencija. Pomemben in to do te mere, da mi nekako ne gre skupaj to, da tista druge novela, ki je bila vložena za to oziroma vladna novela, da bo preciznejši predvideva izvzetje angleškega servisa iz javne službe, kar pa se mi zdi slab razmislek, škodljiv korak, če bo do njega prišlo, itak ne vemo ali se bo to zgodilo ali ne, ker po končani javni razpravi o Zakonu o STA in drugih medijskih novelah še ni pač odločitve, v katero smer naj bi spremembe šle, ampak ta je definitivno ena takih, ki bi v končnem besedilu sprememb Zakona o STA, če bo do njih prišlo nesmela najti mesta. </font><br/>
<font size="4">Me pa veseli, da je bilo že v zdajšnji razpravi kar nekaj pohvalnih besed na račun angleškega servisa izrečenih. Tudi to, da smo na zadnjem odboru, kjer se je govorilo, na tem Odboru za kulturo o medijskih novelah doživeli to, da je parlamentarni odbor, ki ima tudi danes sejo in se zahvaljujem ob tej priliki, sprejel sklep, naj se pri novelaciji medijske zakonodaje in tudi STA-jevskega zakona zagotovi spoštovanje posebnega nacionalnega in kulturnega pomena, institucionalnost, samostojnost, programsko avtonomijo, uredniško neodvisnost pa tudi zadostno financiranje. To je bil sklep, ki je bil sprejet na tem odboru 15. julija in samo še nekaj, da ne bi bilo napačnih razmislekov, STA glede na to, da je bilo govora o dopisniški mreži po Sloveniji je edina lahko rečem medijska hiša ob nacionalki tudi, ki ni kršila dopisniške mreže po Sloveniji. Mi imamo pokrito praktično celo Slovenijo z dopisniki. Če bi imeli več sredstev bi jih angažirali še več, imamo tudi nekaj zunanjih sodelavcev in zaradi tega, ker so v najbolj slabem gmotnem položaju radijske postaje, ki so naši naročniki tudi in to se vidi skozi težave, ki jih imajo pri plačevanju storitev, imamo tudi dogovore z njimi o izmenjavi vsebin za ceno tega, da je cena za naročnino oziroma sama naročnina za STA zanje za tisti del zmanjšanja. Tudi na ta način si skratka pomagamo. Če pa povzamem v imenu STA lahko rečem, da je ta novela daleč od tega, da bi bila nesmiselna novela, o kateri govorimo. Hvala. </font><br/>
<br/>
<b><font size="4">PREDSEDNICA VIOLETA TOMIĆ: </font></b><font size="4">Hvala lepa gospod Veselinovič. Zdaj pa dajem besedo predstavniku Sindikata kulture in narave Slovenije, Sindikata Glose. Prosim, da se za magnetogram predstavite. Hvala. </font><br/>
<br/>
<b><font size="4">DENIS MIKLAVČIČ: </font></b><font size="4">Hvala lepa za besedo. </font><br/>
<font size="4">(Denis Miklavčič, Sindikat kulturen in narave – Glosa.)</font><br/>
<font size="4">V Sindikatu Glosa podpiramo predlagane spremembe Zakona o STA, ker menimo, da se Slovenija z močnim angleškim servisom seveda tudi umešča v mednarodno skupnost. Vemo, da je slovenski jezikovni prostor zelo omejen in pač moramo biti široki, da zaživimo v mednarodni skupnosti. </font><br/>
<br/>
<b><font size="4">6. TRAK: (MK) – 9.25</font></b><br/>
<br/>
<font size="4">(nadaljevanje) Pomembno je, da se to mednarodno skupnost seveda obvešča o delovanju civilne družbe, kamor tudi sami spadamo kot sindikat, ker mislimo, da je civilna družba in odprtost v svet branik pred poskusi uvajanja enoumja in rušenja demokratičnih inštitucij. Tako da močno podpiramo to spremembo zakona in upamo, da bo tudi sprejeta. Hvala lepa. </font><br/>
<br/>
<b><font size="4">PREDSEDNICA VIOLETA TOMIĆ: </font></b><font size="4">Hvala lepa za vaše mnenje. Zdaj predlagam, da obravnavo opravimo na način, da razpravljamo o obeh členih in na koncu glasujemo o obeh členih skupaj. Ali kdo temu nasprotuje? (Ugotavljam, da nihče.) Torej v skladu s 126. členom Poslovnika prehajamo na razpravo o 1. členu predloga zakona. Želi kdo razpravljati? Ja, izvolite, prva se je prijavila gospa Janja Sluga. Prosim. </font><br/>
<br/>
<b><font size="4">JANJA SLUGA (PS SMC): </font></b><font size="4">Hvala lepa. Jaz moram reči, da sem zelo pozorno poslušala tudi, seveda prebrala gradivo in poslušala tudi predstavitev ministrstva in moram reči, da se ne strinjam s tem, kar je ministrstvo predstavilo. Če se že gremo, da beremo posamezne alineje trenutne dikcije zakona, potem je seveda treba opozoriti na eno stvar. Ko se pogovarjamo o tem, da so že zdaj v dikciji zajete druge vsebine, so seveda te druge vsebine zajete v alineji razvedrilne in druge vsebine. In ko gledamo potem en odstavek naprej seveda ugotovimo, da obstajajo tri področja, ki so našteta v prvem odstavku, pa jih v drugem odstavku ni in to so dogodki iz sveta, prostovoljsko delo in nevladne organizacije ter razvedrilne in druge vsebine. Torej sklicevati se na to, da pod te druge vsebine spada tudi še kaj drugega, seveda v tem kontekstu ne gre. Mi v Poslanski skupini SMC ta predlog zakona podpiramo. Razlogov za takšno odločitev je lahko več. Je pa med drugim nam zelo pomembno, da tudi poročanje v angleškem jeziku predstavlja nek odraz družbe do nekega področja in jaz mislim, da se lahko strinjamo, če govorimo o prostovoljskem delu in delu nevladnih organizacij, gre za splet nekih okoliščin, ki tudi v preteklosti na nek način kot področje je bilo deprivilegirano v smislu nekega sistemskega vlaganja v razvoj, v promocijo, v prepoznavnost dejanskih pozitivnih učinkov prostovoljskega dela na družbo. Seveda smo naredili po mojem en velik korak naprej s sprejetjem strategije razvoja nevladnih organizacij in prostovoljstva do leta 2023, kjer smo nekako opredelili glavne cilje, pa če jih samo naštejem: prvi cilj – vzpostaviti spodbudno podporno okolje za delovanje in razvoj nevladnih organizacij; drugi – vzpostaviti dolgoročno financiranje nevladnih organizacij; tretjič – okrepiti vlogo nevladnih organizacij pri načrtovanju in izvajanju javnih politik na lokalni in nacionalni ravni; četrti cilj je okrepiti sodelovanje nevladnih organizacij in gospodarstva ter vzpostavljati čezsektorska partnerstva; peti cilj – spodbujati preglednost, integriteto in odgovornost nevladnih organizacij ter šesti spodbujati solidarnost in kakovostno prostovoljstvo ter razvoj različnih oblik prostovoljstva na lokalni in nacionalni ravni. To so točke, ki so opredeljene v tej strategiji. Poleg te strategije, ki je zelo pomemben strateški dokument, pa tudi še skoraj deset let deluje Svet za spodbujanje razvoja prostovoljstva, prostovoljskih in nevladnih organizacij. Ta pa prvenstveno služi izmenjavi stališč med ministrstvi, nevladnimi in prostovoljskimi organizacijami. Nenazadnje imamo tudi Zakon o prostovoljstvu iz leta 2011 in Zakon o nevladnih organizacijah, ta pa je iz leta 2018. V SMC menimo, da je vendarle čas, da tudi STA, ki opravlja javno službo stalnega, celovitega in objektivnega zagotavljanja informacij o dogodkih v Sloveniji in po svetu v slovenskem jeziku ter angleškem jeziku razširi svoje poročanje v angleškem jeziku tudi na področje prostovoljskega dela in nevladnih organizacij. Na ta način bi seveda mednarodni javnosti zagotovili obveščenost o dogajanju tudi na tem področju, ki je vsaj za nas izjemno pomembno področje in nikakor se ne morem strinjati, da lahko potegnemo enačaj, ko govorimo o kulturi ali pa spletni strani culture.si in rečemo, da je to kar enako nevladnim organizacijam, kar seveda ni. </font><br/>
<br/>
<b><font size="4">7. TRAK: (MK) – 9.30</font></b><br/>
<br/>
<font size="4">(nadaljevanje) Delovanje nevladnih organizacij je bistveno, bistveno širše in obsega še marsikaj drugega, tudi kulturo. In kot je ob neki priložnosti dejal tudi gospod Veselinovič, ustvarjanje novic o dogajanju v Sloveniji v angleškem jeziku je pomembno okno v svet, skozi katerega je Slovenija del mednarodnega prostora in tukaj lahko samo postavimo piko. </font><br/>
<br/>
<b><font size="4">PREDSEDNICA VIOLETA TOMIĆ: </font></b><font size="4">Najlepša hvala gospa Janja Sluga. Zdaj pa je na vrsti gospod Samo Bevk. Prosim. </font><br/>
<br/>
<b><font size="4">SAMO BEVK (PS SD): </font></b><font size="4">Hvala lepa za besedo gospa predsednica. Lep pozdrav kolegicam in kolegom ter vsem vabljenim na današnjo sejo Odbora za kulturo. Naj že takoj na začetku povem, da bo Poslanska skupina Socialnih demokratov predlog spremembe Zakona o Slovenski tiskovni agenciji podprla. Gre za zelo majhno, a nadvse koristno spremembo zakona. Se pravi prevajanje novic tudi v angleški jezi s področja prostovoljskega dela in nevladnih organizacij. Praktično nihče nima nobenih pripomb na ta  zakon, podpira ga tudi Državni svet, Zakonodajno-pravna služba nima nobenih pripomb, celo predstavnik Vlade je na seji Komisije za kulturo, znanost, šolstvo in šport Državnega sveta povedal, da se ministrstvo načeloma strinja z vsebino predloga zakona, tako da jaz mislim, da lahko brez problemov ta bi rekel opozicijski zakon oziroma zakon, ki ga je predlagala opozicijska stranka Levica sprejmemo in tako naredimo en korak naprej na tem področju. Kot piše v obrazložitvi zakona tudi ni nobenih posebnih dodatnih finančnih obremenitev za državni proračun, saj je predvidena manjša širitev javne službe, ki jo je mogoče opraviti znotraj trenutnega obsega sredstev je zapisano v obrazložitvi predloga zakona, tako da jaz mislim, da imamo vse elemente za to, da ta zakon podpremo. Hvala lepa. </font><br/>
<br/>
<b><font size="4">PREDSEDNICA VIOLETA TOMIĆ: </font></b><font size="4">Hvala lepa. </font><br/>
<font size="4">Besedo dajem kolegici Tadeji Šuštar. Prosim. </font><br/>
<br/>
<b><font size="4">TADEJA ŠUŠTAR (PS NSi): </font></b><font size="4">Hvala za besedo. V Novi Sloveniji smo se tudi pogovarjali o tem zakonu, predlogu Levice za spremembo Zakona o Slovenski tiskovni agenciji, pa nismo preveč naklonjeni spremembam, saj državna STA izvaja javno službo poročanja o pomembnih temah in vprašanje je, kako široko bomo to vlogo države določili, kakšno funkcijo, kakšno vlogo bo imela država v tem, da bo določala STA, kaj naj prevaja v angleški jezik ali ne. Po našem mnenju vloga države ni to, da bi skrbela za to, da bi bile novice o nevladnih organizacijah objavljene tudi v angleškem jeziku, poročanje v angleškem jeziku o nevladnih organizacijah ne spada med aktivnosti za katere naj bi skrbela država preko STA. Nevladne organizacije, če želijo imeti svoje sporočilo v angleškem jeziku naj poskrbijo same za to, da se bodo predstavile tudi mednarodni javnosti. Vprašanje se pa tudi potem zastavlja, katere nevladne organizacije bodo deležne tega, da se prevaja njihove novice, njihova sporočila v angleški jezik. Ali bodo to zdaj vse nevladne organizacije, ki vemo, da jih je v Sloveniji zelo veliko ali bodo samo določene zbrane, katere se bo prevajalo v angleščino? Ali bo STA poročala recimo o kongresu mlade Slovenije tudi v angleškem jeziku ali ne bo? In zaradi tega v Novi Sloveniji tega predloga ne bomo podprli, ker se nam zdi, da STA že opravlja funkcijo, da poroča o notranji situaciji v državi v angleškem jeziku o civilni družbi, naj(?) pa civilna družba sama poskrbi. </font><br/>
<br/>
<b><font size="4">PREDSEDNICA VIOLETA TOMIĆ: </font></b><font size="4">Dajem besedo predlagatelju, Luka Mesec. Prosim. </font><br/>
<br/>
<b><font size="4">LUKA MESEC (PS Levica): </font></b><font size="4">Hvala. Bi želel v bistvu samo odgovoriti na ta zadnja vprašanja. Mislim, da problem, o katerem govorite je že razrešen, ker Slovenska tiskovna agencija že poroča v slovenskem jeziku o prostovoljskem delu in nevladnih organizacijah. </font><br/>
<br/>
<b><font size="4">8. TRAK: (MK) – 9.35</font></b><br/>
<br/>
<font size="4">(nadaljevanje) O katerih nevladnih organizacijah in kateri so ti dogodki, ki so dovolj pomembni za to, da STA o njih poroča, je pa v bistvu vprašanje njihove uredniške politik, ampak to dnevno razrešujejo in ta praksa je ustaljena. Drugo, ko pravite, če želijo imeti nevladne organizacije novice v angleškem jeziku, naj si jih uredijo same. Mislim, da je ravno v tem smisel STA, se pravi, da obstaja neko centralno okno skozi katerega lahko mednarodna javnost opazuje in spremlja dogajanje v Sloveniji. Veliko lažje je to početi preko STA kot pač brskati po vsaki posamični nevladni organizaciji in v bistvu vaš argument bi potem lahko veljal za vsa področja, ne pa tudi politične stranke, ki hočejo imeti novice v angleščini jih same pišejo, pa naj podjetja, ki hočejo imeti novice v angleščini jih same pišejo in tako naprej. Ampak STA imamo ravno zato, da se na enem mestu nekako zbira poročila o dogajanju tako za domačo kot za tujo javnost, zato jaz vztrajam na namenu predlagatelja, ki je, da ima tuja javnost enak dostop do informacij oziroma do vseh teh sklopov kot domača. V bistvu težko razumem tako Vlado kot tako nasprotovanje temu zakonu, ker je stvar res povsem enostavna, Zakonodajno-pravna služba nima nobenih pripomb, STA zakon podpira, Državni svet je soglasno podprl, Glosa, del civilne družbe je zakon podprla, skratka ta zakon uživa neko soglasno podporo in ne morem razumeti, zakaj se zatika ravno v parlamentu in kakšni interesi bi sploh lahko nasprotovali enostavni določbi, da naj se poroča o nevladnih organizacijah in prostovoljstvih tudi v angleškem jeziku. </font><br/>
<br/>
<b><font size="4">PREDSEDNICA VIOLETA TOMIĆ: </font></b><font size="4">Hvala. </font><br/>
<font size="4">Besedo ima kolegica Lidija Divjak Mirnik. </font><br/>
<br/>
<b><font size="4">LIDIJA DIVJAK MIRNIK (PS LMŠ): </font></b><font size="4">Hvala lepa za besedo. Lep pozdrav spoštovana gospa predsednica. Spoštovani direktor, predstavniki Vlade, državna sekretarka, gospod Petek, kolegice, kolegi. </font><br/>
<font size="4">V bistvu na videz zelo majhna sprememba zakona, vendar z zelo močnim sporočilom oziroma ogromnim pomenim. Namreč, močan angleški servis je osnova, če hočemo biti prepoznavni v tujini, tako pač je. In meni se zdi pomembno, da se o Sloveniji v tujini piše tudi o čem drugem, razen o tistih novicah, za katere bi bilo boljše, da jih tam ne bi bilo. Civilna družba je namreč tista, ki bdi in opozarja na stvari v državi. Danes v tem trenutku pod to Vlado je to še kako pomembno. Če pa gledamo, kaj se pravzaprav, da rečem neke značilnosti NGO oziroma nevladnikov: neodvisnost, neprofitnost, prostovoljskost, multifunkcionalnost, inovacijski potencil in pa najpomembnejše delovanje v javnem interesu. Torej, to kar jih loči od tržnega sektorja in to je tisto, kar se mi zdi pri tem pomembno. Zdaj v Listi Marjana Šarca bomo definitivno ta predlog podprli, zato ker kot sem dejala gre za majhno spremembo, ki nima tudi nobenih finančnih posledic, ima pa ogromen, ogromen pomen. Ne bi se rada zdaj vračala na to, da so nevladniki tisti, ki marsikdaj oddelajo to, kar bi morale oddelati države oziroma posamezna ministrstva. Samo spomnimo se tudi na ne vem, tudi Karitas v končni fazi, organizacije, ki nudijo psihološko pomoč. Spomnimo se botrstva, sama sem že cca 18 let prostovoljka pri Zvezi prijateljev mladine Maribor, kjer hodim vsako leto, razen letos zaradi COVID-a, z otroci v kolonije. Veste, kakšno delo oddelajo celo poletje prostovoljci Zveze prijateljev mladine Maribor v Poreču? Prostovoljno so tam 11 dni z otroci, 24 ur na dan. In to so stvari, o katerih je vredno poročati. In zato ta predlog spremembe zakona, ki kot rečeno nima nobene finančne posledice, ima pa ogromno, ogromno </font><br/>
<br/>
<b><font size="4">9. TRAK: (MK) – 9.40</font></b><br/>
<br/>
<font size="4">(nadaljevanje) velik pomen. Pa to ni samo ZPM, ne pozabite na vsa kulturna društva, ki delujejo po vaseh. Spomnite se kmečkih žena, gasilce smo tako ali tako že omenili. Spomnite se športnikov, spomnite se vseh tistih NGO-jev, ki tej družbi dajejo to, kar bi ji morala dati država, pa ji ne da. In zato je vredno to spremembo danes tudi podpreti in kot rečeno v Listi Marjana Šarca jo bomo tudi podprli. Hvala lepa. </font><br/>
<br/>
<b><font size="4">PREDSEDNICA VIOLETA TOMIĆ: </font></b><font size="4">Hvala lepa. </font><br/>
<font size="4">Na vrsti je kolega Primože Siter. Prosim. </font><br/>
<br/>
<b><font size="4">PRIMOŽ SITER (PS Levica): </font></b><font size="4">Hvala lepa Violeta.</font>
<ul>
<ul><font size="4">Spoštovani kolegice in kolegi, dober dan. </font></ul>
</ul>
<font size="4">Lepota slovenskega jezika, tukaj se bomo najbrž vsi strinjali je neizmerna, jaz mislim, da po svoji geografski ali pa politični teritorialni ali kakršnikoli pri tej teritorialni majhnosti, jaz mislim, da so razsežnosti slovenskega jezika, da je razsežnost slovenskega jezika največja zmaga slovenstva kadarkoli v naši zgodovini. Ampak je pa seveda slovenski jezik pred tem izzivom kot pravi gospod Miklavčič iz Glose, ravno njegova majhnost njegovega dosega, če tako rečem. Se pravi slovenski jezikovni prostor je pa vseeno majhen. In problem, s katerim se bodisi slovenski kulturni ustvarjalci ali pa nevladne organizacije, o katerih danes govorimo v glavnem soočajo, je kako skočiti čez to jezikovno bariero in nasloviti s svojim delom tudi tiste, ki niso vešči v slovenskem jeziku. Tako, da predlog, ki ga imamo na mizi, seveda jaz ga absolutno podprl, ker daje priložnost, če že recimo kulturnikom, ne da svojo produkcijo pokažejo vsepovsod, vsaj priložnost, da o njej svet izve. </font><br/>
<font size="4">Zelo pomemben del, ki ga danes s tem predlogom nagovarjamo, pa je odnos države do nevladnega sektorja oziroma do prostovoljstva. Govorimo o nevladnih organizacijah, govorimo o prostovoljskih organizacijah, ki čisto številčno po članstvu pokrivajo največji del slovenskega zemljevida. Toliko ljudi, kolikor je ljudi prebivalk in prebivalcev Slovenije vključenih v prostovoljske dejavnosti in v nevladne organizacije jih ni na nobenem drugem zemljevidu. Jih ni v politiki, jih ni v gospodarstvu. Že podatek recimo samo, da v prostovoljnih gasilskih društvih sodeluje 170 tisoč ljudi, to je vesoljska številka za Slovenijo. Nobena druga organizacija, nobena druga mreža organizacija nima toliko članstva. Potem so tukaj okoljevarstveniki, športna društva in kot rečeno kulturna društva. Vsa se borijo, še posebej v teh težkih časih s svojim obstojem in vsa, kot je rekla moja predhodnica v bistvu opravljajo tisto, kar bi morala opravljati država. In, če pogledamo vzorec, se na tistem področju, kjer je država bolj klecnila pojavlja več nevladnih organizacij ali pa več aktivistov, več okoljevarstvenikov, več kulturnikov, več humanitarnih organizacij in tako naprej. Tako da gostota nevladnih organizacij in glasnost njihovega dela je v bistvu pokazatelj učinkovitosti ali neučinkovitosti države, botrstvo je zelo lep primer, prioriteta države bi morala biti odprava revščine še najbolj, med bolj ranljivimi skupinami kot so v tem primeru otroci ali pa zgodbe iz humanitarčka na drugi strani, ki nagovarja oziroma poroča o zgodbah starejših, je prav tako ena bolj v nebo vpijočih tem. </font><br/>
<font size="4">Skratka, je pa res, da so še posebej v tem delu kulturnikov recimo, je pa ta nevladni sektor trn v peti politiki in zato razumem na nek način zakaj vladna politika pa ne bi želela, </font><br/>
<br/>
<b><font size="4">10. TRAK: (MK) – 9.45</font></b><br/>
<br/>
<font size="4">(nadaljevanje) da se o tem spregovori na glas, da se o tem spregovori, če parafraziram Luko skozi to okno, ki se odpira potem širši javnosti. Tako da še enkrat, jaz izražam svojo podporo, podporo temu predlogu, predvsem zato, ker presega to jezikovno bariero. V Sloveniji se odvija ogromno aktivnosti ne samo na kulturnem nevladnem področju, ampak na vseh frontah kot rečeno v humanitarnem delu, športu, gasilstvu, vsepovsod in smiselno je, da delujemo odgovorno do samih državljank in državljanov in do mednarodne skupnosti in da vsem tem aktivnostim, ki tvorijo večji del države damo priložnost širšega mednarodnega foruma. Hvala lepa. </font><br/>
<br/>
<b><font size="4">PREDSEDNICA VIOLETA TOMIĆ: </font></b><font size="4">Hvala lepa. </font><br/>
<font size="4">Na vrsti je gospa Mojca Škrinjar. Prosim. </font><br/>
<br/>
<b><font size="4">MOJCA ŠKRINJAR (PS SDS): </font></b><font size="4">Hvala lepa. Gre zgolj za prevod. Zakon že vsebuje določila, po katerih, ki omogočajo, da STA poroča tako v slovenščini kot angleščini o drugih vsebinah. Jaz mislim, da je argument ministrstva glede prenormiranosti sigurno na mestu, v času in procesu debirokratizacije, v katerem smo, pa seveda uvaja nova določila v zakon. Na stotine zakonov, pravilnikov, skuša urejati naša življenja do potankosti, pa veste, da to ni mogoče, da je vedno zadaj človek, njegove odločitve, njegovo znanje, njegova vest, etika in odgovornost. In nenazadnje avtonomija; avtonomija zavodov, agencij, novinarjev se manjša toliko bolj, kolikor bolj jim predpisujemo zadeve in jaz ne vidim pravzaprav prav nobene koristi v tem predlogu. Ko govorimo o poročanju, o prostovoljstvu, gospod Mesec je opozoril na eno lepo akcijo, 14 % vsega prebivalstva je sodelovalo pri očiščevalni akciji in o tem je seveda potrebno poročati, pa je potrebo poročati tudi o tem, da približno 320 tisoč učencev in dijakov na Dan zemlje očisti svojo okolico, svoje šole, kaj pa to, tudi ti se lahko oglasijo, pa njihovih 30 tisoč učiteljev, 350 tisoč ljudi, to je pa malo več kot 14 % prebivalstva. Ali so šole kaj manj pomembne kot nevladne organizacije? Pri tem, da nevladne organizacije, za njih je lepo poskrbljeno, saj je bila milijarda evrov v letu 2018 in 2019 izplačana za njih. Jaz mislim, novinarska avtonomija, o čem bodo poročali, o čem bodo seznanjali tudi tujino. Jaz mislim, da bi bilo veliko bolj učinkovito od sedanjega predloga, da bi STA pripravila informacijsko programsko možnost, da se preko naslovov ali s tujko linkov dostopa do spletnih strani tako šol kot nevladnih organizacij do določenih vsebin, s filtrom določenih vsebin. Zakaj? Zato, ker potem prebivalstvo lahko bere direktno njihova poročila in se seznanja z njimi. Novinarji so posredniki, novinarji so posredovalci informacij. Seveda poročajo na kratko, vendar kot je dokazala splošna praksa, so socialna omrežja izjemno pomembna. Torej predlagam, da se razmišlja tudi v tej smeri. Če govorimo o nevladnih organizacijah, to so tudi kulturna društva. Nenazadnje so to tudi zasebne, imajo status nevladne organizacije tudi zasebne šole. </font><br/>
<br/>
<b><font size="4">11. TRAK: (MK) – 9.50</font></b><br/>
<br/>
<font size="4">(nadaljevanje) Ampak nevladne organizacije v celoti z mirovnimi in naravovarstvenimi organizacijami, kot sem omenila imele na razpolago milijardo evrov. Pa me zanima ali bo posamično delovanje posamičnega kulturnega društva, gledališkega društva, gledališke skupine z obrobja Ljubljane tudi o tem poročamo, bo to tudi prevedeno v tuji jezik? Na koncu koncev razpolagamo z izjemno kulturno ponudbo amaterskih društev, kar je za Slovenijo ugledno in pa zelo dobro. Zanima me tudi gospod direktor, boste za to zadevo, za te prevode zaposlovali nove ljudi in namenili za to več denarja ali boste izvajali to z obstoječimi kadri? Bi pa to razpravo hkrati tudi izkoristila tudi za to, da pohvalim, da se naše dejavnosti prevajajo v tuje jezike – angleščino – ki je pravzaprav že orodni jezik, govorijo ga kot tuji jezik menda skoraj vsi na svetu in bi seveda pozvala, če je tudi angleščina tako zanimiva in pa primerna za poročanje v tujem jeziku, torej za seznanjanje tujine, bi seveda priporočala, da se uveljavi že dolgo nameravana ideja, pa vendar ovirana na vsak način, da se izvaja tudi obvezni drugi tuji jezik v osnovni šoli in to angleščina. Namreč tisto, kar se poroča v tujino v angleščini tudi Slovenci, slovensko govoreči, ki znamo angleško, radi preberemo. Hvala. </font><br/>
<br/>
<b><font size="4">PREDSEDNICA VIOLETA TOMIĆ: </font></b><font size="4">V imenu predlagatelja Luka Mesec. Prosim. </font><br/>
<br/>
<b><font size="4">LUKA MESEC (PS Levica): </font></b><font size="4">Hvala. Če bi si natančno prebrali, kaj piše v zakonu, pa tudi v oceni stanja, ki smo jo v uvodne določbe zakona v Levici napisali, bi videli, da s šolami na katere opozarjate ni problema, ker je že predpisano, da Slovenska tiskovna agencija poroča v angleškem jeziku s področja izobraževanja. Ni pa predpisano, da poroča s področja nevladnih organizacij, zato vprašanje vračam, zakaj se vam to, da učenci očistijo šolo zdi bolj pomembno od akcije, s katero se je Slovenija zapisala v svet, kot najuspešnejša država pri mobilizaciji prebivalstva v nacionalnih čistilnih akcijah. Namreč nobena druga država ni uspela spraviti kar 14 % prebivalstva na en dan, da bi šli z vrečami v svoj okoliš, v svoja mesta, vasi in gozdove in tam pobirali smeti. Zakaj je to novica, na katero nismo toliko ponosni, da je ne bi dali tudi v angleškem jeziku na stran Slovenske tiskovne agencije? Tega pa res ne razumem. </font><br/>
<br/>
<b><font size="4">PREDSEDNICA VIOLETA TOMIĆ: </font></b><font size="4">Repliko ima gospa Škrinjar, prosim. </font><br/>
<br/>
<b><font size="4">MOJCA ŠKRINJAR (PS SDS): </font></b><font size="4">Zakaj se mi zdi to bolj pomembno? Zato, ker te akcije ne bi bilo, teh 14 % nikdar in nikoli. Če ne bi obstajala zelo dobra praksa šol že od 90-ih let dalje in za katero stojijo znana imena in pa dejavniki s tega naravovarstvenega področja, ki so seveda vzgojila vse te generacije, ki na to na koncu po toliko letih lahko izvedejo nekaj takega. To se reče, gre za neko zavest. Ko govorimo o izobraževanju, lahko o izobraževanju, ampak izobraževanje zelo na splošno povedano, ampak v duhu vaše prenormiranosti bi seveda bilo treba tudi to izobraževanje bolj razčleniti, da bi bilo bolj pravično kot vi pravite za druge nevladne organizacije. Hvala. </font><br/>
<br/>
<b><font size="4">PREDSEDNICA VIOLETA TOMIĆ: </font></b><font size="4">Repliko ima predlagatelj. Prosim. </font><br/>
<br/>
<b><font size="4">12. TRAK: (MK) – 9.55</font></b><br/>
<br/>
<b><font size="4">LUKA MESEC (PS Levica): </font></b><font size="4">Glejte, jaz nič ne zanikam vloge slovenskega izobraževalnega sistema pri tem, da smo, da je vzgojil ekološko zavest dovolj ljudem, da smo pripravljeni izvajati take akcije kot je Očistimo Slovenijo, nič ne zanikam. Ampak v bistvu iz vašega izvajanja iz obeh dveh pa ne znam več razbrati, kaj je v resnici vaš interes. Vi kar govorite o neki prenormiranosti zakonodaje in tako naprej. Glejte, ta določba dodaja eno alinejo v nek zakon, ki nihče od vpletenih ne nasprotuje. Nihče. In jaz res ne razumem, mislim, ko je bil SDS v opoziciji smo ves čas poslušali, kako niti najmanjšega popravka opozicije pač Vlada, takrat sredinska Vlada ni pripravljena sprejeti. Zdaj, ko ste na Vladi pa zavračate vsak, še toliko dobronameren zakon, ki nima nobenih finančnih posledic, ki nikomur ne nalaga nekega pretiranega dela, samo pač Slovenska tiskovna agencija bi pač nek del novic, ki jih zdaj piše v slovenščini pisala po novem tudi v angleščini. In v tem res ne morem videti nobenega iskrenega interesa, ampak zgolj pač neko politikantsko nagajanje. </font><br/>
<br/>
<b><font size="4">PREDSEDNICA VIOLETA TOMIĆ: </font></b><font size="4">Žal ni replike na repliko, gospa. Moram pa za obrazložitev, ker se je postavilo nekaj vprašanj dati besedo gospodu direktorju Veselinoviču, ki želi odgovoriti, ker se je odprlo par vprašanj. </font><br/>
<br/>
<b><font size="4">BOJAN VESELINOVIČ: </font></b><font size="4">Hvala za ta vprašanja gospe Mojci Škrinjar. Bi začel pri sklepnem njenem vprašanju, če bomo zaposlovali nove ljudi ali bomo to opravljali z obstoječimi, če bo to zapisano pač v zakonu, kar predlaga ta novela. Ne bomo novih zaposlovali, ampak se nam lahko zgodi, da bomo na celi črti morali koga odpustiti, zaradi tega, ker smo zaradi niza teh predlaganih medijskih novel v precejšnji negotovosti tudi, ko gre za načrtovanje potrebnih sredstev za prihodnje leto. Mi v tem trenutku ne vemo, v kolikšnem obsegu naj bi bila financirana naša javna služba. To je pa še dodatno zakomplicirano, zaradi tega, ker je gmotni položaj na medijskem trgu takšen, kakršen je – slab. In samo pretres recimo pri kakšnih od večjih naših naročnikov lahko in plačnikov naših storitev povzroči neslutene posledice, ampak če se vrnem na temo te novele, mene so to isto vprašali na tem, na Komisiji za kulturo v Državnem svetu, ki je to obravnavala preden je bila ta današnja seja in moj odgovor je bil, da zaradi tega, če bo to napisano v zakonu STA bankrotirala ne bo. Je pa še nekaj, jaz z vsebinami po svojih prerogativih direktorskih na STA nimam nič, zato bom govoril površinsko o tem, o čemer zdaj teče beseda, ker je bilo izzvano pač s tem vprašanjem gospe Škrinjar ali če ne bo posebne alineje na to temo v zakonu, ne bomo poročali o čistilnih akcija in tako naprej. Dajte to vsi skupaj prepustiti res rajši uredniškim oziroma novinarskim kolektivom. Tudi, če bo to zapisano v zakonu to ne bo narek za spremembo kurza, če hočete uredniške politike. Je pa tako, vam bom samo rekel nekaj iz izkušenj novinarskih mojih pred tem, kadarkoli se je v parlamentu, pa ne govorim o zdajšnji sestavi samo tudi o prejšnjih, govorili o javnih medijih, se je za te javne medije več ali manj slabo končalo. Tako, da nekako bi se strinjali, da to je precej nedolžna ta sprememba in da če vam smem reči, razprava o tem, o čem bo poročal STA nas ne bo pripeljala nikamor. </font><br/>
<font size="4">Pa samo še to gospe poslanki iz NSi, nismo državna tiskovna agencija, smo v državni lasti, smo pa javni medij, to je razlika in to je tudi napisano tudi v zakonu obstoječem in tudi to je napisano, da je </font><br/>
<br/>
<b><font size="4">13. TRAK: (MK) – 10.00</font></b><br/>
<br/>
<b><font size="4">	</font></b><font size="4">(nadaljevanje) s tem zakonom zagotovljena institucionalna in uredniška avtonomija, pa zagotovljeni so eni standardi novinarski, ki so odgovor na te pomisleke ali pa strahove, če se bo zdaj tukaj nekaj v alineji napisalo, da bo zdaj to narek – ne bo zdaj STA uredniška ekipa pokleknila zdaj zaradi tega pred tem. Dejstvo je pa samo, to je pa tisto, kar sem na začetku rekel, da v alinejah, ki govorijo o obveznostih javne službe v slovenskem jeziku te nevladne organizacije so navedene, ko pa gre za del člena, ki govori o prvinah javne službe v angleškem jeziku pa tega ni. Je pa precej pomemben ta angleški servis, samo še to mi dovolite za začetek, pa lahko odgovorim še na kakšno vprašanje, če bo, ampak veste, naročniki tega angleškega servisa in odjemalci so člani, če začnem pri tem, diplomatske mreže tujih veleposlaništev v naši državi, vsi. In mi doživljamo tako rekoč dnevne pohvale na ta račun, na račun vsebin, ki jih STA producira skozi ta angleški del svoje ponudbe. Enako velja za naša veleposlaništva v tujini, ki pa se tega premalo poslužujejo, pa ne na tak način, kakor je gospa Škrinjar predlagala, da bi pripravili, če sem si prav zapisal informacijske programske rešitve za to, da bi se povezali s šolami, da bi STA prevezavo naredili na - v tem primeru na veleposlaništva – na naša veleposlaništva v tujini, čeprav bi lahko veliko imela od tega tudi, če bi to naredili. Pri šolah je pa tako, veste, mi danes itak govorimo o angleškem servisu in tudi to bi jim koristilo in v Skandinaviji imamo pač stike s tiskovnimi agencijami po svetu, imajo v resnici tako, da država dodatno podpira dejavnost nacionalnih tiskovnih agencij pri medijskem opismenjevanju v šolah. In to v angleškem, če gre pač za angleški del govoreče Evrope in v slovenskem jeziku. Mi smo s tem poskušali že v prejšnjih sestavah, pa nismo kam daleč prišli moram reči v dogovarjanjih z ministrstvom za izobraževanje ali pa šolstvo. In samo še to, gospa Mojca Škrinjar, ne gre samo za prevode v angleškem servisu, zaradi tega, ker to so dobro govoreči Slovenci, slovenski državljani, ki so novinarsko izobraženi in govorijo tudi angleški jezik in to precej dobro, ne samo govorijo, ampak tudi pišejo. Samo toliko v pojasnilo, da ne bi bilo nesporazuma, ne gre samo za prevod v slovenščino objavljenih vesti, tudi zaradi tega, ker ste vi govorila o tem razvoju, socialnih omrežjih in kratkosti, ki jo terja tudi bom rekel klasično, tradicionalno novinarstvo je velikokrat treba v angleškem servisu o eni stvari poročati ne na ta način, da pet novic o isti stvari objavljenih v slovenskem jeziku, zaradi tega, ker gre recimo za kontinuiran dogodek, samo prevedeš v angleščino in objaviš še tam pet novic, ampak se to naredi z izkušnjami novinarskimi in znanjem, ki jih zaposleni v angleškem servisu posedujejo na tak način, da je to za uporabnika prijazno in uporabno. In denarja imamo pa zato, bom rekel za vzdrževanje angleškega servisa, to, kar je bilo vaše vprašanje na koncu in s čimer sem začel tudi in s tem bom končal, v resnici premalo že zdaj, ko to je del javne službe po obstoječem zakonu. Če bi pa se zgodilo to, kar predvideva vladna novela, samo to digresijo mi dovolite, da bi to izvzeli iz razdelka, ki opredeljuje javno službo STA, se pravi, da poročanja v angleškem jeziku sploh ne bi bilo več nekaj, kar po nareku zakona sodi v javno službo, bi pa to pomenilo veste kaj? Da bi mi morali računati na to, da bomo z odjemalci naših angleških vsebin in plačniki sfinancirali </font><br/>
<br/>
<b><font size="4">14. TRAK: (MK) – 10.05</font></b><br/>
<br/>
<b><font size="4">	</font></b><font size="4">(nadaljevanje) to dejavnost poročanja v angleškem jeziku. Upam, da si tega ne želite, zaradi tega, ker, mislim, pa ne vi osebno, ampak vsi skupaj, zaradi tega, ker gre za prepomembno dejavnost in poslanstvo STA, da bi ga prepustili bom rekel krutim zakonitostim trga, ki so pa v slovenskem medijskem prostoru pač v specifiki v tem, da je premalo denarja in premalo odjemalcev, ki bi vendarle angleške vsebine plačevali in če bi to temu prepustili, bi se zbudili enkrat absolutno v situaciji, ko bi angleškega servisa ne bilo več. Tako, da lepo prosim za razmislek predvsem ta krovni v tej smeri in to je…</font><br/>
<br/>
<b><font size="4">PREDSEDNICA VIOLETA TOMIĆ: </font></b><font size="4">Hvala lepa direktor, dali ste nam kar veliko pomembni odgovorov in informacij, vendar vas moram opozoriti, da se omejite vsaj na pet minut, kadar boste odgovarjali. Kolegica Tadeja Šuštar je želela še… Imate repliko? Prosim, repliko ima gospa Škrinjar. Prosim. </font><br/>
<br/>
<b><font size="4">MOJCA ŠKRINJAR (PS SDS): </font></b><font size="4">Hvala lepa. Rekli ste, ne bomo govorili o vsebini, to je stvar, ne bo umanjkala avtonomija, potem pa vas sprašujem, kaj vam pa brani sedaj prevajati to v angleščino? Kaj vam zdaj to brani? Hvala. </font><br/>
<br/>
<b><font size="4">PREDSEDNICA VIOLETA TOMIĆ: </font></b><font size="4">Dajte na hitro odgovoriti. </font><br/>
<br/>
<b><font size="4">BOJAN VESELINOVIČ: </font></b><font size="4">Gospa Škrinjar, da ne bo nesporazuma. Jaz nisem rekel, da mi ne moremo poročati o tem, kar je vsebina te alineje, ki naj bi se uvedla skozi ta, to zakonsko spremembo, če bi je ne bilo. Nisem tega rekel. Ampak jaz sem samo rekel, da ne bo nobene škode, če je to napisano notri v zakonu. Če bi pa tisto, kar ste vi primeroma navedla vse napisali v ta člen, ki govori o nareku, kaj naj bo v javni službi kot obveznost STA bi bila pa to res prenormiranost in na meji tega, da bi pa res vsak rekel, zdaj se pa zakonodajalec vmešava v uredniško politiko. S tem, ko to navede, se po moji presoji ne, lahko pa, odgovor na vaše vprašanje že zdaj poročamo in poročamo tudi o tem, tudi o tistem, kar ste vi govorila, o teh čistilnih akcijah smo in v slovenskem jeziku in v angleškem poročali. </font><br/>
<br/>
<b><font size="4">PREDSEDNICA VIOLETA TOMIĆ: </font></b><font size="4">Hvala. V izogib dialogu med dvema, bi ji zdaj dala besedo, znova se je prijavila gospa Šuštar. Prosim, imate besedo. </font><br/>
<br/>
<b><font size="4">TADEJA ŠUŠTAR (PS NSi): </font></b><font size="4">Hvala ponovno za besedo. Jaz bi se na kratko ustavila ob razpravi kolega Luka Mesca, ki je rekel, da je prav, da je mednarodna javnost obveščena tudi o delovanju nevladnih organizacij in političnih strank. Ampak saj politične stranke, vsaj Nova Slovenija že objavlja, sama poskrbi za to, da so dogodki in pač stališča prevedena v angleški jezik, tako da je lahko mednarodna javnost seznanjena s tem, tudi kakšne druge organizacije poskrbijo za to, mogoče bi pa samo rekla, da po drugi strani pa to, da se poroča tudi o civilni družbi v angleškem jeziku dobra stvar, ker vemo, da neodvisna javna RTV ni poročala o Pohodu za življenje, ki se je zgodil prejšnjo soboto. STA pa je poročala. In, če bi to prevedlo v angleški jezik bi bila tudi mednarodna javnost obveščena, da se je to zgodilo, kar se za RTV očitno ni. Ampak kot sem že prej rekla po načelu subsidiarnosti tega predloga ne podpiram, ker mora civilna družba sama poskrbeti, da njene novice pridejo v javnost tudi za mednarodno javnost so dostopne in tega predloga ne bom podprla. </font><br/>
<br/>
<b><font size="4">PREDSEDNICA VIOLETA TOMIĆ: </font></b><font size="4">Dovolite mi, zdaj sem se k razpravi prijavila sama, za mano pa je kolega Branislav Rajić. Jaz ne bom veliko povedala, ker je bilo že veliko povedanega. V Sloveniji imamo cca 30 tisoč nevladnih organizacij in to, kar pač moti vas, ki nasprotujete tej spremembi zakona je, da se bi mogoče poročalo o tistih nevladnih organizacijah, ki vam niso všeč, recimo kulturniških, manj pa o drugih, vendar to seveda ne drži, kajti potem zaradi enega drevesa ne vidite gozda. Nevladne organizacije so izjemno pomemben segment, organizacije civilne družbe, ki vključuje kulturna, športna, interesna, druga združenja in tudi bogatijo vse naše kulturno življenje in se gradi nekako od spodaj navzgor. </font><br/>
<br/>
<b><font size="4">15. TRAK: (MK) – 10.10</font></b><br/>
<br/>
<b><font size="4">	</font></b><font size="4">(nadaljevanje) Tudi zagotavlja mnoge javne servise državljanom, tiste servise, ki jih država ni sposobna zagotoviti. Slovenija ima tradicionalno razširjeno prostovoljstvo in na to moramo biti res ponosni, kajti to gradimo že stoletja in te nevladne organizacije so predvsem pomembne, kajti glejte, teh nevladnih organizacij je samo 17 % registriranih v Ljubljani. To pomeni, da so nevladniki integralni del, tako podeželske kot primestne in mestne družbene organiziranosti in tukaj gredo vsi notri, podeželska, kulturna, umetniška društva, gledališka društva, gasilska društva, humanitarna, športna, gasil… in tako naprej. Skratka leta 2018 obstaja podatek, da so v Sloveniji bilo registriranih čez 240 tisoč prostovoljcev, ki so skupaj opravili skoraj 10 milijonov ur prostovoljnega dela. Skratka 10 milijonov ur prostovoljnega dela si zasluži, da se s tem mi v tujini pohvalimo, da smo solidarni, da smo humanitarni, da smo povezani, da niso novice o nas samo, kako se recimo politika cufa. Gre za res izjemno širok spekter civilne družbe. In potem oni se organizirajo na podlagi svojih širših ali pa ožjih interesov z namenom sodelovanja pri kulturnih, mladinskih, športnih, humanitarnih akcijah, na področju socialnih dejavnosti, izobraževalnih, okoljskih in tako naprej. Skratka, lahko preživljajo na tak način prosti čas. Vemo, da v glavnem na podeželju je to pač eno lepilo v prostem času ljudi, ki se družijo. Lahko pa tudi gre za opolnomočenje oziroma neko izobraževanje za potem delovanje na državnem nivoju. In to je javno dobro in vemo, da pač gre za javno dobro kulturno umetniške organizacije, ne vem – na podeželju recimo kulturno umetniško povezovanje vleče svoje korenine še v čas narodnega buditeljstva in oblikovanju narodne zavesti. Brez teh civilnih družb, brez teh kulturno umetniških skupin se tudi slovenski jezik ne bi kar tako ohranil. Spomnimo se čitalnic, so bila čitalniška društva, kjer so uprizarjali igre v slovenskem jeziku. Od nekdaj gojimo to tradicijo. Da ne rečem prostovoljno gasilstvo, požarna bramba je ena od organizacij nevladnih, ki jo lahko samo najgloblje spoštujemo in imamo res redki v Evropi prostovoljne gasilske organizacije in društva, ki se v glavnem sami financirajo in živijo od svojih sredstev in vedno, kadar jih potrebujemo v primeru vseh elementarnih nesreč so tukaj. In to tudi ljudi povezuje, kajti biti del enega društva, ki pomaga v stiski svojim sokrajanom pomeni, da so ti ljudje res povezani v tistih najtežjih trenutkih in to pomeni potem, da so medsosedski odnosi mnogo mnogo boljši, kot če vsak skrbi samo za svoj prag, bom rekla. Potem imamo športna društva na podeželju in v mestih. Glejte in na ljubiteljskem in rekreativnem nivoju skrbijo za zdravje občanov, da ne rečem, da brez teh ljubiteljskih društev mi nikdar ne bi imeli šampionov, smučarjev, da ne naštevam imen ali pa košarkarjev. Vsi so začeli v športnih društvih. In s tem se mora Slovenija res pohvaliti in zakaj se ne bi. V Sloveniji je javnih zavodov blizu 3 tisoč, v programe pa je aktivno vključenih čez 200 tisoč posameznikov in v vsaki slovenski regiji je vsaj 100 športnih društev. In predvsem v regijah, ki so zapostavljene. Veste, ne morejo vsi otroci hoditi v Tivoli, pa trenirati drsanje ali pa hokej na letu, je zelo pomembno, da se decentralizirajo športna in kulturna društva in da tam nekako se izobražujejo in </font><br/>
<br/>
<b><font size="4">16. TRAK: (MK) – 10.15</font></b><br/>
<br/>
<b><font size="4">	</font></b><font size="4">(nadaljevanje) družijo in učijo, da ne govorim o okoljevarstvenikih, ki so jih že omenjali, tudi Karitas, tudi ozaveščanje splošne javnosti o problematikah in pripomorejo, naj še enkrat povem k decentralizaciji, Ljubljana je bogata z možnostmi udejstvovanja, med tem ko izven Ljubljane na podeželju so kulturno umetniška ali pa kulturno športna ali pa druga društva vitalnega pomena. In meni je pač jasno, da je treba o tem govoriti in se tudi s tem tudi kdaj pohvaliti. Nisem pa niti pomislila to, kar je direktor STA rekel o diplomatski mreži tujih veleposlaništev, oni seveda novice sprejemajo v angleškem jeziku, delajo svoje klipinge in poročajo naprej, tako da to je izjemnega pomena za obveščanje. Večina prebivalcev Slovenije je vključena vsaj v eno od teh prostovoljnih organizacij in te organizacije so izjemnega pomena za širjenje solidarnosti, sodelovanja, soodločanja, sodelovanja ne vem v skupno dobro, javno korist in zaradi tega bi poročanje STA v angleškem jeziku res lahko pripomoglo k širjenju enega pozitivnega sporočila v tujino. Skratka, namreč da je organizirana civilna družba koristna, razvojna, neobhodna in da smo v Sloveniji aktivni in solidarni. Toliko od mene, zdaj pa dajem besedo gospodu Branislavu Rajiću. Prosim. </font><br/>
<br/>
<b><font size="4">	MAG. BRANISLAV RAJIĆ (PS SMC): </font></b><font size="4">Hvala lepa gospa predsednica. Dober dan vsem. </font><br/>
<font size="4">	Jaz bi rad poudaril nekaj dejstev, za katera menim, da so mogoče ostala v neki meglici zaradi samega prerekanja ali je ta zakon primeren ali ni za naprej. Vsi se zavedamo, da je v dosedanjih letih svojega obstoja STA absolutno veljala za en objektiven vir, ki je seveda tudi relevanten, ne samo za naš interes, ampak tudi za interes iz tujine. Zato menim, da dilema o tem ali bi te vsebine razširili v angleškem jeziku tudi na druga področja, ne bi smel predstavljati problema. Drugi vidik za katerega menim, da ga je treba mogoče izpostaviti je to, da enako prostovoljstvo, pa enako, še bolj mogoče nevladne organizacije imajo te mednarodne razsežnosti, mednarodne vidike, ki bi jim lahko objava in objave na STA v angleškem jeziku veliko bolj pomagale, kot da ostanejo samo objavljene v slovenskem jeziku. Ravno zaradi te objektivnosti, ki jo je STA izkazala, mislim da je pomembno povedati, ko gre za dilemo ali objavljati recimo v angleškem jeziku zdaj prostovoljno delo in delo nevladnih organizacij ali pa ne objavljati, da gre predvsem za to, da je izbor teh novic, ne bodo delale same nevladne organizacije in ne bodo delale prostovoljne organizacije prostovoljnega dela, ampak to ostaja v pristojnosti STA, torej mi še naprej računamo na to legitimnost na kredibilnost izbora in na premišljenost tega sporočanja v tujem jeziku. Torej, s čim mi želimo, da se naša država postavlja in komu naj se približa in na kak način, da se bolj spozna. Torej od STA bomo seveda pričakovali, da izlušči tisto, kar je lahko zanimivo tujemu informacijskem prostoru in mislim, da sredi 21. stoletja in sredi evropskega prostora ena taka dilema sploh ne bi smela več biti odprta, zato današnji predlog zakona, kljub temu, da mogoče se pride do rahlega povečanja stroškov za nekaj več prevedenih stavkov kot sicer absolutno podpiram, ker vidim to kot eno gradnjo mostov in onemogočanje ustvarjanja mejnih prehodov, tam kjer jih ne potrebujemo. Hvala. </font><br/>
<br/>
<b><font size="4">PREDSEDNICA VIOLETA TOMIĆ: </font></b><font size="4">Hvala lepa. </font><br/>
<font size="4">Zdaj pa Alenka Jeraj. Prosim. </font><br/>
<br/>
<b><font size="4">17. TRAK: (MK) – 10.20</font></b><br/>
<br/>
<b><font size="4">ALENKA JERAJ (PS SDS): </font></b><font size="4">Hvala lepa za besedo. Kolega Mesec je prej rekel, da zavračamo vsako dobro idejo. Ni res, Zakon o trgovini smo podprli, pa še kaj drugega tudi, ampak seveda to se zelo hitro pozabi. Vsi vemo, da je v Sloveniji skoraj 28 tisoč nevladnih organizacij in predavanja o tem, kaj nevladne organizacije so in kaj počnejo ne rabimo, nekaj nas je tudi del teh, tako da poznamo delo v društvih, v katere smo vključeni. Predvidevam oziroma tudi glede na to, kar je povedal direktor STA je to tudi naša poanta, zakaj ocenjujemo, da ni potrebno tega posebej zapisati. Novinarji so že do sedaj ocenili, katere novice so tako pomembne, da so jih objavili tudi v angleškem jeziku in o omenjeni veliki čistilni akciji so poročali, brez da bi imeli to posebej zapisano v Zakonu o STA. Nevladne organizacije prejemajo sredstva tudi za svoje spletne strani, tudi za svoje spletne strani v angleščini. Različna ministrstva to financirajo in to v kar veliki meri pri nekaterih. In kot je bilo rečeno, tudi sami dejansko objavljajo te stvari tudi v angleškem jeziku, za katere ocenjujejo, da so tako pomembne. In seveda se še vedno prepušča to uredniški politiki in novinarjem, ki se bodo in so tudi doslej morali delati selekcijo, saj niso mogli vsega objaviti, kar so dobili ali pa o čemer so bili seznanjeni. In že doslej je Slovenska tiskovna agencija objavljala pomembnejše dogodke in po presoji te tudi objavljala v angleškem jeziku. In tudi, če mi tole zapišemo v zakon se bo v prihodnje dogajalo podobno. Ostalo bo pri tem. Uredniki in novinarji bodo pač objavljali tiste novice, za katere bodo ocenili, da so bolj pomembne in se bo poročalo tako, kot se poroča doslej. In mislim, da nič ne pridobimo s tem, Levica mogoče kakšen glas, čeprav dvomim, vsi vemo, kako je z nevladnimi organizacijami, kaj počnemo in tako naprej in se o tem tudi obvešča. Za naš občutek in zato tudi zakona ne bomo podprli je zdajšnja ureditev v redu in dovolj široka, da omogoča tudi poročanje o nevladnih organizacijah. Veste, 28 tisoč jih je, kako bomo mi zdaj zapisali nevladne organizacije in potem se bodo razburjali, zakaj njihova novica ni bila na STA in zakaj ni prevedena v angleški jezik in potem bo gospod Veselinovič, ki je sicer rekel, da ne rabijo dodatnih ljudi zaenkrat, ampak Levica je vseeno v svojem gradivu napisala, spremembe zakona ne bodo imele neposrednih posledic za državni proračun, predvidena je manjša širitev javne službe, ki jo je mogoče opraviti znotraj trenutnega obsega sredstev. Za vsak slučaj smo pa rekli, da mogoče bo pa treba več denarja, več ljudi, da ne bo nekoč nekdo rekel, da teg niste predvideli. Kot rečeno, jaz ocenjujem, da zdajšnja ureditev pokriva tudi to področje in ni treba delati tukaj nekih popularnih zakonov in spreminjat enega člena zato da bi se nekomu nekdo želel prikupiti. Stvar bodo dalje tekle tako kot so do zdaj. To je posredno povedal tudi direktor. Tiste stvari, ki so ocenjene kot pomembnejše, večje, potrebne promocije bodo promovirane, ostale pa ne, ker vseh 28 tisoč nevladnih organizacij, ki organizira na tisoče prireditev, dogodkov, seminarjev, predavanj in tako naprej, o vsem tem, tako kot se doslej, se tudi odslej ne bo poročalo. Zato pa imajo svoje portale. Omenjeno je bilo tudi, da ministrstvo znatno financira portal, kjer se obvešča in promovira kulturne dogodke. Cel kup tudi drugih portalov imamo, kjer se te stvari dogajajo. Tako da mislim, da s tem ne pridobimo nič, samo neko lažno obljubo dajemo, da bodo zdaj nevladne organizacije bolj upoštevane, kot so bile doslej in da se bo o njih bistveno več pisalo in pisalo tudi v angleškem jeziku, zato ocenjujem, da je zdajšnja ureditev dovoljšna in predloga zakona ne bomo podprli. </font><br/>
<br/>
<b><font size="4">PREDSEDNICA VIOLETA TOMIĆ: </font></b><font size="4">Hvala lepa. Kot zadnji se je prijavil kolega Aljaž Kovačič. Potem pa bomo… Felice Žiža bo tudi še povedal. Prosim kolega Kovačič. </font><br/>
<br/>
<b><font size="4">18. TRAK: (MK) – 10.25</font></b><br/>
<br/>
<b><font size="4">ALJAŽ KOVAČIČ (PS LMŠ): </font></b><font size="4">Hvala za besedo predsednica. Predstavniki ministrstva, spoštovane kolegice in kolegi. </font><br/>
<font size="4">Seveda bom ta zakon podprl. Veliko je bilo že povedanega, kaj bo ta sprememba prinesla. Obenem pa niti ne vidim niti enega razloga, zakaj omenjenega zakona ne bi podprl. Če sam STA, v katerem se nanaša, ta zakon vemo, kako vlogo ima, ve, da mu vsaj ne bo škodil, bo pa mu seveda pomagal. Če ne bo finančnih posledic, če Zakonodajno-pravna služba pove, da nima pripomb na omenjeno spremembo, sam res ne vidim niti enega razloga in tudi ti, ki nasprotujejo vidimo, da zelo težko sploh najdejo kakšne argumente, zakaj nasprotuje in se dejansko zapletajo, tako da mislim, da lahko res to danes sprejmemo in zaključimo to zgodbo. </font><br/>
<br/>
<b><font size="4">PREDSEDNICA VIOLETA TOMIĆ: </font></b><font size="4">Hvala vam. </font><br/>
<font size="4">Zdaj pa še gospod Felice Žiža.</font><br/>
<br/>
<b><font size="4">FELICE ŽIŽA (PS IMNS): </font></b><font size="4">Spoštovana predsednica. Hvala za besedo, spoštovane kolegice in kolegi. Lep pozdrav vsem prisotnim. Un cordiale saluto a tutti presenti. </font><br/>
<font size="4">Jaz bi, seveda amandmajev mi nismo pisali, smo pa razmišljali in tukaj bi na tej točki vprašal mogoče vas predsednica, pa direktorja STA glede 11. člena Ustave in 1. in 3. člena Zakona o rabi slovenskega jezika, ker je vpisano, da na območjih, kjer živita avtohtoni italijanska in madžarska narodna skupnost sta uradna jezika tudi italijanščina in madžarščina. Seveda tudi ministrstva v zadnjem letu, letu in pol so se prilagodila in so začeli upoštevati Ustavo in zakon in spletne strani Vlade Republike Slovenije in Ministrstvo za javno upravo imajo tudi s strani v italijanskem in madžarskem jeziku. Seveda preko vladne komisije, medresorske vladne komisije se pogovarjamo, da bi vsa ministrstva mogla seveda se obnašati tako kot Vlada in kot e-uprava na Ministrstvu za javno upravo, ker tako govori Ustava in tako kot sem vam tudi že omenil govori tudi Zakon o rabi slovenskega jezika. Zdaj seveda se sprašujem ali je možno ali ni možno, da tudi seveda javna Slovenska tiskovna agencija se tudi na ta način začne obnašati, seveda ali ima sredstva ali ima možnosti in je tukaj tudi neka logika, ki je vezana na seveda ustavne določbe in zakonske določbe v tem primeru. To je eno vprašanje. </font><br/>
<font size="4">Drugo pa bi bila ena pobuda, pogovarjal sem se tudi z našimi novinarji RTV in Radio in Televizija Koper, pa tudi novinarji, ki imamo naš dnevnik, naš glasnik in tudi oni seveda pravijo, da STA se premalo ukvarja z zadevami, ki se dogajajo na našem področju, torej na področju, kjer živita italijanska in madžarska narodna skupnost in predvsem glede same povezave in vsemi mednarodnimi dogodki med Slovenijo in Italijo in Slovenijo in Madžarsko in seveda tukaj bi dali absolutno pobudo, da STA bi moral nekoliko več se potruditi, da tudi to področje bi bilo relativno boljše pokrito. Seveda ne zahtevamo, da je treba vse napisati, vsaj tisti dogodki, ki so najbolj pomembni. Hvala lepa. </font><br/>
<br/>
<b><font size="4">PREDSEDNICA VIOLETA TOMIĆ: </font></b><font size="4">Hvala lepa. </font><br/>
<font size="4">Prijavljen je še gospod Marko Bandelli in pripravi naj se Jurij Lep. </font><br/>
<br/>
<b><font size="4">MARKO BANDELLI (PS SAB): </font></b><font size="4">Hvala predsednica za besedo.</font><br/>
<font size="4">Jaz resnično ne vidim, zakaj, res ne razumem, zakaj nasprotovati temu predlogu, ne vidim razloga, zakaj nasprotovati. Verjetno zdajšnja koalicija nasprotuje vse, kar se tiče nevladnih organizacij, popolnoma vse, tukaj je problem, kar je in jaz mislim, da to, se opravičujem, ne vsa, ampak določen del vladne koalicije, karkoli gre okoli nevladnih organizacij so prav alergični. </font><br/>
<br/>
<b><font size="4">19. TRAK: (MK) – 10.30</font></b><br/>
<br/>
<font size="4">(nadaljevanje) Karkoli se dogaja okoli njih. Najrajši bi ukinili kompletno vse to. Ne razumejo pa, da so potrebne za human razvoj človeštva, normalen human razvoj človeštva so nevladne organizacije potrebne, jih rabimo, jih rabimo. Da bodo nevladne organizacije bolj upoštevane, seveda da bodo bolj upoštevane na tak način, jaz ne vidim nič čudnega tukaj. Vidim samo pravilno to zadevo tukaj. Dovolite mi predsednica samo eno reč, ker je gospa Jeraj nekaj omenila, da so potrdili Zakon o trgovini. Zakon o trgovini ste ga potrdili izrecno zaradi tega, ker je vaš predsednik malo prehitro kliknil, tako da ni mogel požreti besede glede tega zakona, to sem jaz prepričan, osebno sem prepričan, da je samo zaradi tega. Nič drugega. </font><br/>
<font size="4">Zdaj pa izkoristim še priliko državne sekretarke tukaj, samo za eno pojasnilo, sicer zdaj je šla ven, ne vem, kam je šla, pa bo drugi namestnik odgovoril. Izkoristim samo priliko na hitro, kakšno je in kratek komentar glede ukinitve Zakona o enotni ceni knjige. Kakšen je to doprinos ali je spet kakšen strankarski založnik, ki je to zahteval ali naj nam da en odgovor? Sem samo izkoristil priliko, hvala lepa, to je vse. </font><br/>
<br/>
<b><font size="4">PREDSEDNICA VIOLETA TOMIĆ: </font></b><font size="4">Spoštovani kolega, moramo se držati teme, pod razno pa lahko postavite to vprašanje. Zdaj pa Jurij Lep, pa bom počasi zaključila. / oglašanje iz dvorane/. Ni vas omenil gospa Škrinjar. / oglašanje iz dvorane/.</font><br/>
<br/>
<b><font size="4">MOJCA ŠKRINJAR (PS SDS): </font></b><font size="4">… / govori iz dvorane/…</font><br/>
<br/>
<b><font size="4">PREDSEDNICA VIOLETA TOMIĆ: </font></b><font size="4">Izvolite, repliko gospa Škrinjar, potem pa Jurij Lep. </font><br/>
<br/>
<b><font size="4">MOJCA ŠKRINJAR (PS SDS): </font></b><font size="4">Hvala lepa. To, gospod Bandelli je pomota, da ne bom rekla žalitev, ker pravite, da ne podpiram nevladnih organizacij. Ni res, sem podpisnica civilne iniciative za ohranitev Plečnikovega stadiona. Na Odborih za kulturo smo imeli Plečnika najmanj dvakrat na sporedu in sicer vedno smo podprli in se strinjali tudi z opozicijo, kar zadeva Plečnikov stadion in kar zadeva Plečnikovo šolo v Križankah, pa še kaj bi lahko naštevala, tako da prosim, da ne govorite tisto, kar ni res. Ni res, da ne bi podpirali nevladnih organizacij, daleč od tega.</font><br/>
<br/>
<b><font size="4">PREDSEDNICA VIOLETA TOMIĆ: </font></b><font size="4">Sem pričakovala zdaj kar veliko replik. Gospa Jeraj bi tudi rada povedala, kolikor se jaz spomnim, niste podprli naše iniciative. </font><br/>
<font size="4">Gospa Jeraj. Prosim. </font><br/>
<br/>
<b><font size="4">ALENKA JERAJ (PS SDS): </font></b><font size="4">Gospa predsedujoča. Kolega Bandelli je rekel, da si v SDS želimo ukiniti nevladne organizacije in na to repliciramo, ker je to velika laž, da bi mi želeli ukiniti nevladne organizacije. Mnogi smo člani nevladnih organizacij, sem povedala, če bi poslušal mojo razpravo bi to tudi slišal, mnogih društev in tako naprej. Opozarjamo pa na anomalije in opozarjamo na tiste nevladne organizacije, ki so izdano financirane v tej državi, pa ne delajo svojega poslanstva, ampak ta sredstva izkoriščajo za kaj drugega. Kaj je pa on prepričan, je pa njegov problem, zakaj smo mi podprli kakšen zakon ali pa ga nismo. Mi smo povedali, zakaj smo ga podprli in dobre stvari bomo vedno podprli. </font><br/>
<br/>
<b><font size="4">PREDSEDNICA VIOLETA TOMIĆ: </font></b><font size="4">Hvala za vaše mnenje. </font><br/>
<font size="4">Gospa Janja Sluga bi rada tudi spregovorila. </font><br/>
<br/>
<b><font size="4">JANJA SLUGA (PS SMC): </font></b><font size="4">Hvala lepa. Sicer se je kolega Marko že v svojem izvajanju popravil, pa vendarle, da ne bo ostalo v zraku. Jaz res moram povedati, da v SMC že od nekdaj podpiramo delovanje nevladnih organizacij in si tudi prizadevamo za njihov boljši položaj in boljši status, zato bi prosila, da smo vendarle kolegice in kolegi pri svojih izvajanjih natančni, da ne tlačimo vseh v isti koš z eno besedo, ampak da povemo, koga natančneje mislimo. </font><br/>
<br/>
<b><font size="4">PREDSEDNICA VIOLETA TOMIĆ: </font></b><font size="4">Hvala lepa. Zdaj pa dajem besedo gospodu Juriju Lepu kot zadnjemu razpravljavcu, potem pa mislim, da lahko zaključimo, ker imamo poslanci še druge odbore. Prosim. </font><br/>
<br/>
<b><font size="4">JURIJ LEP (PS DeSUS): </font></b><font size="4">Hvala lepa za besedo gospa predsednica. Vsem skupaj prav lep pozdrav. Mojo razpravo bi začel v tem smislu, kot veste je Poslanska skupina DeSUS in na splošno Stranka DeSUS v prvi vrsti zavrnila medijsko zakonodajo, ki se je pripravila. Tako, da s tega stališča pričakujemo, da se bo tudi usklajevala in tudi v prihodnje popravljala. Tako, da to je za mene v tem momentu bolj pomembno, kot zdaj recimo ta sprememba zakona, novele zakona, da se bi spremenil v drugem odstavku, pač ta zgodba v zvezi z prevodom člankov v angleški jezik. Gre se pa predvsem za to, da Poslanska skupina DeSUS smo pač različni ljudje, demokratično smo postavljeni, razmišljamo in tudi s tem, v tem zakonu, to novelo zakona smo res eno uro razpravljali, premlevali, drug drugemu dokazovali, kdo ima prav,</font><br/>
<br/>
<b><font size="4">20. TRAK: (MK) – 10.35</font></b><br/>
<br/>
<font size="4">(nadaljevanje) kdo nima prav. Skratka, na koncu je pač prevladalo mnenje, da poslanska skupina tega zakona ne bo podprla. Kar jaz osebno mislim v tem momentu ni pomembno, ker stvar je v tem, da je pomembno to, da se držimo nekega dogovora in na odborih po vsej verjetnosti, tako jaz gledam na to zgodbo, je pomembno, da zagovarjamo poslansko skupino. In jaz sem pač v tem Odboru za kulturo in zagovarjam Poslansko skupino Desus in Desus se je odločil v tem momentu, da te novele ne bo podprl. Me pa tudi veseli razprava direktorja Slovenske tiskovne agencije, ker osebno celo menim, da je to ena najbolj nevtralna medijska srenja, ki jo imamo v Sloveniji, tako da pri tej zgodbi bom vsekakor z vso svojo energijo, pa znanjem in vplivom poskušal, da se to ne bo nič kaj spreminjalo. Skratka verjamem, da bo tudi nova medijska zakonodaja ohranila to zgodbo takšno kot je, ampak v tem momentu pač v imenu Poslanske skupine DeSUS tega zakona ne bomo podprli. Hvala lepa. </font><br/>
<br/>
<b><font size="4">PREDSEDNICA VIOLETA TOMIĆ: </font></b><font size="4">Hvala. Tadeja Šuštar bi rada en popravek. Beseda je vaša in potem zaključujem razpravo. </font><br/>
<br/>
<b><font size="4">TADEJA ŠUŠTAR (PS NSi): </font></b><font size="4">Hvala predsednica še tretjič za besedo. Rada bi se samo opravičila direktorju STA Veselinoviču, ko me je prijazno opozoril, da so o Pohodu za življenje poročali tudi v angleškem jeziku, česar pa iz moje razprave ni bilo zaznati, tako da se opravičujem. </font><br/>
<br/>
<b><font size="4">PREDSEDNICA VIOLETA TOMIĆ: </font></b><font size="4">Hvala. </font><br/>
<font size="4">Zaključujem razpravo in prehajam na glasovanje o obeh členih skupaj. Začetek glasovanja. Prosim? Prekinjam glasovanje. Gospa Škrinjar. Obrazložitev glasu mogoče? </font><br/>
<br/>
<b><font size="4">MOJCA ŠKRINJAR (PS SDS): </font></b><font size="4">Ja, obrazložitev glasu. </font><br/>
<br/>
<b><font size="4">PREDSEDNICA VIOLETA TOMIĆ: </font></b><font size="4">Dobro. </font><br/>
<br/>
<b><font size="4">MOJCA ŠKRINJAR (PS SDS): </font></b><font size="4">Glasovala bom proti, pa ne zato, ker bi imela karkoli proti kakšni nevladni organizaciji, mislim, da s svojim delom in razmišljanjem dokazujem nasprotno. Govorim le o tem, da zakon ne pripomore nič, ne škodi tudi nič, gre za nepotreben zakon in pa za povečevanje birokracije, zato bom glasovala proti. </font><br/>
<br/>
<b><font size="4">PREDSEDNICA VIOLETA TOMIĆ: </font></b><font size="4">Še kakšna obrazložitev glasu v lastnem imenu ali v imenu…? Okej. Ni. Potem pa pojdimo na glasovanje. Začenjam glasovanje. Glasovanje poteka. (Prekinjam glasovanje. Kaj se je pa zgodilo? Prišlo je do napake?) Dajmo še enkrat, se opravičujem. Pričenjam glasovanje. Glasovanje poteka. / oglašanje iz dvorane – jaz nisem…/. Ali ponovimo glasovanje? Se opravičujem. Še enkrat začenjamo glasovanje, tretje gre rado, bomo že. Glasovanje poteka. / medsebojni pogovor/ Kaj pa zdaj to? / oglašanje iz dvorane/. </font><br/>
<font size="4">Imamo pa, to je ena zmeda… Imamo še točko razno, prosim kolegice in kolegi, da ostanete. Jelinčič je bil opravičen, da ga ne bo na sejo, prišel je samo na glasovanje, tako da mislim, da je to praksa, ki se ne dogaja v Državnem zboru. Glede na to, da členi predloga zakona niso bili sprejeti na podlagi razlage Komisije za poslovnik v zvezi z drugim odstavkom 61. člena Poslovnika… Mislim, kako se obnašajo eni poslanci pa res nedopustno, pridejo nekaj tulijo, glasujejo in odidejo. Ugotavljam, da je obravnava predloga zakona na matičnem delovnem telesu končana. </font><br/>
<font size="4">S tem zaključujem drugo obravnavo predloga zakona na matičnem delovnem telesu. Odbor bo pripravil poročilo, v katerega bo vključil to ugotovitev in ga posredoval predsedniku Državnega zbora. </font><br/>
<br/>
<b><font size="4">21. TRAK: (MK) – 10.40</font></b><br/>
<br/>
<font size="4">(nadaljevanje) Prehajamo na </font><b><font size="4">2. TOČKO DNEVNEGA REDA - RAZNO. </font></b><br/>
<font size="4">Pod to točko bi vas rada obvestila, da bo 15. in 16. oktobra v Sloveniji obisk mednarodne organizacije Media Freedom Rapid Response. Predstavniki organizacije se želijo sestati z različnimi deležniki slovenskega medijskega prostora, med drugim tudi z Ministrstvom za kulturo in člani Odbora Državnega zbora za kulturo. Delovni sestanek oziroma srečanje bo simultano prevajano in preko dopisa vas bom še enkrat obvestila v začetku prihodnjega tedna. V tem dopisu pa bodo vse potrebne informacije. Potem veliko vprašanj je bilo o javni predstavitvi mnenje, o spremembah in dopolnitvah zakona o RTV Slovenija in vas obveščam, da je načrtovana za 12. september ob 14., 12. november, se opravičujem, ob 14. uri. Tudi v zvezi s tem boste prejeli dopis, v katerem vas bom zaprosila, da mi posredujete morebitna dodatna vprašanja, na katera naj bi se javna predstavitev osredotočila in tudi predloge vabljenih predstavnikov strokovne in širše javnosti. Zdaj pa zaključujem. Gospa Jeraj, izvolite imate besedo. </font><br/>
<br/>
<b><font size="4">ALENKA JERAJ (PS SDS): </font></b><font size="4">Hvala za besedo. Samo dva stavka v zvezi z javno predstavitvijo mnenj. Mi smo zadnjič predlagali, da se to opravi do 2. oktobra. Zdaj vidim, da bomo še en mesec in še malo čakali na to javno predstavitev mnenj, ki si jo očitno predlagatelji močno želijo. Saj se čudim, da oni ne protestirajo, da ste si vzeli toliko časa od njihovega predloga, ki je bil že pred več kot enim mesecem. Se pravi, po treh mesecih bomo imeli javno predstavitev mnenj. </font><br/>
<br/>
<b><font size="4">PREDSEDNICA VIOLETA TOMIĆ: </font></b><font size="4">Se opravičujem, gospod Bandelli, zdaj je na vrsti odgovor predstavnika ministrstva na vaše vprašanje. Kaj ima protikoronski COVID paket 5 s spremembo cen knjige? Prosim, če predstavnica ministrstva odgovori na to. </font><br/>
<br/>
<b><font size="4">DR. IGNACIJA FRIDL JARC</font></b><font size="4">: Hvala za besedo. Obenem se globoko opravičujem nujno odsotnost, da nisem bila, ko je gospod Bandelli izvajal svoje vprašanja. Torej 23. 2. 2014 je začel veljati Zakon o enotni ceni knjige. Že v samem zakonodajnem postopku je sprožil vrsto polemik. Takrat je tudi Agencija o varstvu konkurence podala več pripomb in te pripombe so se v zadnjih šestih letih s strani pravnih subjektov, ki delujejo na področju založništva, torej zlasti založnikov, pa tudi nekaterih knjigotržcev pokazale za utemeljene. Namreč z zakonom o enotni ceni knjige se je na nek način zamejila pravica teh subjektov do svobodnega oblikovanja, do svobodnega trga, do svobodnega oblikovanja cen. Zakon je namreč predvideval, da se cena knjige v roku šestih mesecev ne spreminja, ostaja enotna in da lahko ima posamezni pravni subjekt, ki knjigo založil pravico zniževanja cen za določeno višino odstotkov, največ do 20, samo v primeru literarnih prireditev, ki so vezane na konkretno delo knjižno, torej v primeru sejmov, tiskovnih konferenc in podobno, kjer se je s COVID kot vemo bistveno spremenila knjigotrška mreža, dva meseca so bile knjigarne tudi zaprte, se je prodaja knjig preselila izrazito na digitalne platforme oziroma so morali založniki iskati druge poti za prodajo. Prav tako ni bilo več možno na noben način, knjige so izhajale, vendar v roku šestih mesecev sploh ni bilo možno teh cen nekako znižati, saj vemo, da literarnih prireditev javnih ni bilo, da ni bilo tudi raznih sejmov, razen določeni v digitalni obliki. To pomeni, da se je bistveno zmanjšala njihova možnost, tako s tem zakonom tako svobodnega oblikovanja cene knjig, kot pa seveda zdaj zlasti v COVID tudi pospeševanja prodaje. Zato smo s strani založnikov, lahko predložimo tudi gradivo, prejeli pobudo </font><br/>
<br/>
<b><font size="4">22. TRAK: (MK) – 10.45</font></b><br/>
<br/>
<font size="4">(nadaljevanje) s strani več založnikov pobudo, da proučimo ta Zakon o enotni ceni knjige in ga ravno zaradi pospeševanja prodaje knjig v času pandemije, ko so se te razmere in načini prodaje bistveno spremenili in literarni drugi knjižni dogodki niso možni, kjer bi se lahko cena zniževala so dali pobudo za ukinitev tega zakona. </font><br/>
<br/>
<b><font size="4">PREDSEDNICA VIOLETA TOMIĆ: </font></b><font size="4">Hvala. </font><br/>
<br/>
<font size="4">Zdaj pa zaključujem 2. točko dnevnega reda in s tem tudi 10. redno sejo. </font><br/>
<font size="4">Vsem se zahvaljujem za udeležbo na seji in vas prav lepo pozdravljam. </font><br/>
<br/>
<b><font size="4">Seja je bila končana 7. oktobra 2020 ob 10.46.</font></b>
</root>