<root>
<h5 class="label"><span>Vsebina zapisa seje</span></h5><div align="center">
<p><b><font size="4">REPUBLIKA SLOVENIJA</font></b><br/>
<b><font size="4">DRŽAVNI ZBOR</font></b><br/>
<b><font size="4">ODBOR ZA KMETIJSTVO, GOZDARSTVO IN PREHRANO</font></b><br/>
<b><font size="4">6. seja</font></b><br/>
<br/>
<b><font size="4">(12. februar 2019)</font></b></p></div><br/>
<b><font size="4">Sejo je vodil Franc Breznik, predsednik odbora.</font></b><br/>
<b><font size="4">Seja se je začela ob 14. uri. </font></b><br/>
<br/>
<b><font size="4">1. TRAK: (DAG)</font></b><br/>
<br/>
<b><font size="4">	PREDSEDNIK FRANC BREZNIK: </font></b><font size="4">Spoštovani zbrani, kolegice in kolegi, spoštovani gostje! Začenjam 6. sejo Odbora za kmetijstvo, gozdarstvo in prehrano. Pozdravljam vse vabljene in ostale prisotne! </font><br/>
<font size="4">	Obveščam vas, da na današnji seji kot nadomestni člani sodelujejo: namesto kolegice Karle Urh bo z nami kolega Jože Lenarat, ki ga prav lepo pozdravljam.</font><br/>
<br/>
<font size="4">	Prehajamo na določitev dnevnega reda seje odbora.</font><br/>
<font size="4">	S sklicem seje 29. januarja 2019 ste prejeli naslednji dnevni red: </font>
<ul>
<ul><font size="4">1.	Predlog rebalansa proračuna Republike Slovenije za leto 2019,</font><br/>
<font size="4">2.	pobude in vprašanja članov odbora.</font></ul>
</ul>
<font size="4">	Ker včeraj do 12. ure nisem prejel predlogov za spremembo dnevnega reda, je ta določen, kot je bil predlagan s sklicem seje. </font><br/>
<br/>
<font size="4">	Prehajamo na </font><b><font size="4">1. TOČKO DNEVNEGA REDA - PREDLOG REBALANSA PRORAČUNA REPUBLIKE SLOVENIJE ZA LETO 2019.</font></b><br/>
<b><font size="4">	</font></b><font size="4">Odbor predlog rebalansa obravnava kot zainteresirano delovno telo. </font><br/>
<font size="4">	Na sejo sem vabil: Vlado, Ministrstvo za kmetijstvo, gozdarstvo in prehrano - v naši sredini prav lepo pozdravljam ministrico za kmetijstvo, oba državna sekretarja in ostale prisotne -, Ministrstvo za finance - tu vidim predstavnico, gospo Špelo Perme, podsekretarko z Ministrstva za finance -, Kmetijsko-gozdarsko zbornico Slovenje - lepo pozdravljam predsednika. </font><br/>
<font size="4">	Predlog rebalansa proračuna ste prejeli. V skladu s poslovnikom lahko odbor obravnava navedeni predlog rebalansa proračuna z vidika svojih pristojnosti, torej le v tistem delu, ki se nanaša na njegovo delovno področje. To pomeni, da bomo obravnavali le tisti del predloga rebalansa proračuna, ki se nanaša na Ministrstvo za kmetijstvo, gozdarstvo in prehrano. Toliko samo za nove članice in člane tega odbora. </font><br/>
<font size="4">	Najprej dajem besedo predstavnici Ministrstva za finance, z nami je nadomestno strokovno telo, gospa Špela Perme. Izvolite. </font><br/>
<br/>
<font size="4">	</font><b><font size="4">ŠPELA PERME: </font></b><font size="4">Lep pozdrav! Hvala za besedo. </font><br/>
<font size="4">	Najprej bi želela uvodoma povedati, da so bila pri pripravi predloga rebalansa proračuna za leto 2019 upoštevana makroekonomska izhodišča Urada za makroekonomske analize in razvoj iz jesenske napovedi gospodarskih gibanj za leto 2018, ki za leto 2019 napovedujejo za 0,5 odstotne točke višjo rast bruto domačega proizvoda, kot je bila upoštevana v sprejetem proračunu za leto 2019. </font><br/>
<br/>
<b><font size="4">2. TRAK: (TB) – 14.05</font></b><br/>
<br/>
<font size="4">	(nadaljevanje) V skladu z napovedmi ugodnih gospodarskih gibanj, so prihodki proračuna za 6,2 % višji od načrtovanih v sprejetem proračunu za leto 2019 in so ocenjeni v višini 10,3 milijarde evrov oziroma za 602,9 milijona evrov več, kot v sprejetem proračunu. Na drugi strani se zaradi novih obveznosti povečujejo tudi odhodki, ki so za 4,8 % višji od načrtovanih k sprejetem proračunu za leto 2019 in so ocenjeni v višini 10,1 milijarde evrov oziroma za 463 milijonov evrov več kot v sprejetem proračunu.</font><br/>
<font size="4">	Za leto 2019 se načrtuje proračunski presežek, ocenjen je v višini 193,6 milijona evrov oziroma 0,4 % bruto domačega proizvoda. Največji delež prihodkov državnega proračuna predstavljajo prihodki z naslova davka na dodano vrednost, sledijo trošarine, dohodnina in prejeta sredstva iz proračuna EU, ki so ocenjena na več kot milijardo evrov. Prihodki iz naslova skupne kmetijske in ribiške politike, v celotnih prihodkih iz proračuna EU predstavljajo slabih 28 %. Na odhodkovni strani proračuna je Vlada upoštevala dogovore s sindikati in reprezentativnimi združenji, uskladitev izdatkov za pokojnine ter druge zakonske obveznosti in strateške usmeritve, ki izhajajo iz strategij in nacionalnih programov.</font><br/>
<font size="4">Z vidika virov financiranja, naj bi se v letu 2019 uporabilo 8,5 milijard evrov integralnih sredstev, 1,2 milijardi evrov evropskih sredstev, s pripadajočo slovensko udeležbo ter 367,4 milijona evrov namenskih sredstev.</font><br/>
<font size="4">V Predlogu rebalansa proračuna za leto 2019 so najbolj porasli odhodki na področju socialne varnosti ter izobraževanja in športa, najbolj pa so se znižala sredstva za vplačilo v ZPIZ zaradi pričakovanih višjih prispevkov za socialno varnost, z aktivnim upravljanjem dolga državnega proračuna pa ima sredstva načrtovana tudi za plačilo obresti. </font><br/>
<font size="4">Sredstva za področja kmetijstva, gozdarstva, ribištva in prehrane se v primerjavi s sprejetim proračunom povečujejo za 35 milijonov evrov in predstavljajo 4,6 % vseh proračunskih odhodkov.</font><br/>
<font size="4">Na Ministrstvu za finance menimo, da je rebalans finančnega načrta Ministrstva za kmetijstvo usklajen in je primeren za nadaljnjo obravnavo. Hvala lepa.</font><br/>
<br/>
<b><font size="4">PREDSEDNIK FRANC BREZNIK:</font></b><font size="4"> Najlepša hvala gospe Špeli Perme, predstavnici Ministrstva za finance, drugače državni podsekretarki. Sedaj pa dajem besedo dr. Aleksandri Pivec, ministrici za kmetijstvo, gozdarstvo in prehrano Republike Slovenije. </font><br/>
<font size="4">	Izvolite, ministrica.</font><br/>
<br/>
<b><font size="4">DR. ALEKSANDRA PIVEC:</font></b><font size="4"> Torej, spoštovani predsednik odbora, spoštovani člani, spoštovani kolegice in kolegi iz ministrstva in naših organov v sestavi.</font><br/>
<font size="4">Dovolite, da na kratko predstavim izhodišča za današnjo obravnavo, ki se dotikajo rebalansa proračuna Ministrstva za kmetijstvo, gozdarstvo in prehrano za leto 2019. Kot že povedano, rebalans proračuna za ministrstvo znaša 467 milijonov 915 tisoč 216 evrov in to pomeni povečanje za 35 milijonov 184 tisoč 480 evrov, glede na sprejeti proračun za leto 2019.</font><br/>
<font size="4">Torej, z rebalansom proračuna za leto 2019, ki ga povišujemo za 8 %, gre to povišanje predvsem na račun povečanega izplačevanja iz naslova programov razvoja podeželja. V ciklu izplačevanja trenutnega finančnega obdobja, po začetnih letih programa namreč prehajamo v obdobje, ko so izplačila najbolj intenzivna, saj se izplačujejo tudi tisti investicijski projekti po izvedenih javnih razpisih, ki so bili objavljeni v preteklih letih. Kot je najbrž znano, se program PRP 2014-2020 izplačuje še do leta 2023, kar pomeni, da bo to možno črpati do konca in da načrtujemo tudi celotno porabo teh sredstev. </font><br/>
<font size="4">Če mogoče dovolite, da pregledamo zadeve še nekoliko po tipih, je prvi tip, se pravi integralna sredstva – se povišujejo za 5,5 milijona evrov, kar pomeni 5 % povišanje in sicer se ta tip nanaša na plačne postavke in postavke tekočih transferjev za zagotavljanje zakonskih obveznosti na področju plač zaposlenih na ministrstvu, organi</font><br/>
<br/>
<b><font size="4">3. TRAK: (MK) – 14.10</font></b><br/>
<br/>
<font size="4">	(nadaljevanje) v sestavi ter pri posrednih proračunskih uporabnikih. Skupaj ta postavka znaša 3,1 milijona evra. Potem mogoče, če naštejem še nekaj pomembnejših postavk znotraj integralnih sredstev, je to povečanje na račun zavarovalnih premij, ki so se, pri katerih se je sofinanciranje zvišalo in ga mi zagotavljamo v 50 odstotnem delu, v nekaterih primerih 30, zagotovitev sredstev za arbitražo iz interventnega zakona, se pravi tisti del sredstev, ki jim moramo mi kot ministrstvo zagotoviti, čebelarska akademija, vzdrževanje gozdnih cest, povišanje sredstev Upravi za varno hrano, veterinarstvo in varstvo rastlin, Agenciji za kmetijske trge z namenom izvajanja kontrol na terenu in pa za predsedovanje na katerega se letos začenja intenzivnejše priprave in za ta namen tudi za to odpiramo oziroma vzdržujmo to postavko.</font><br/>
<font size="4">	Potem tip 2, to so namenska sredstva, tukaj gre za povišanje 1,7 milijona evra oziroma 12 odstotno povišanje in gre za planiranje izdatkov na namenskih tipih postavk, sicer za 1,7 milijona evra, vendar smo za 1,3 milijona evra znižali izdatke na področju odškodnin zaradi spremembe namembnosti kmetijskih zemljišč, konkretno za primer Vogršček. </font><br/>
<font size="4">	Na zbiranju sredstev gozdnega sklada smo planirali 3,1 milijona evra več, kot je v sprejetem proračunu, to je 11 milijonov. </font><br/>
<font size="4">	Potem pa še tip 3 in tip 4, kjer gre predvsem za oziroma izključno za evropska sredstva in pa slovensko lastno udeležbo, tukaj je, kot že omenjeno, največje povečanje in sicer 28 milijonov evrov, ali 9,5 odstotka. Pri tem gre za 5 odstotno povišanje EU sredstev in slovenski lastni delež se povečuje za 48 odstotkov.</font><br/>
<font size="4">	Program razvoja podeželja smo planirali na podlagi ocenjene načrtovane dinamike izplačevanja v letu 2019, kot je bila tudi posredovana na Evropsko komisijo in sicer je planiran znesek za izplačevanje v letošnjem letu 176,9 milijona evra. Tukaj je tisto povišanje 28 milijonov evrov.</font><br/>
<font size="4">	Neposredna plačila na nivoju ovojnice v tem delu je 135 milijonov evrov, drugi evropski ukrepi in potem še iz evropskega sklada za pomorstvo in ribištvo: 6,8 milijona evra.</font><br/>
<font size="4">	Mogoče še nekaj obrazložitev, aha, mogoče še glede gozdnega sklada. Tam se neposredno prenesejo sredstva na, se pravi, in stanje, na dan 1. 1. 2019, je znašalo 21 milijonov 566 tisoč 347 in so planirana na 38 milijonov 291 tisoč, kar pričakujemo 16 milijonov 724 tisoč 660 evrov prihodkov.</font><br/>
<font size="4">	Če še obrazložim nekaj po posameznih politikah in po posameznih, se pravi potem aktivnostih znotraj tega, kot omenjeno, za predsedovanje Svetu EU, pri katerem letos načrtujemo že nove zaposlitve, je načrtovanih 55 tisoč 580 evrov.</font><br/>
<font size="4">	Potem so v tem delu, aha, govorim o Službi za EU koordinacijo in mednarodne zadeve. </font><br/>
<font size="4">	V tem delu še kotizacija za članstva v mednarodnih organizacijah v višini 340 tisoč evrov. Potem druga politika na vsebini je znanost in informacijska družba in v tem okviru Služba za državne pomoči in razvoj. </font><br/>
<font size="4">	Za ta namen se v skupnem znesku, da ne naštevam po posameznih postavkah, namenja približno 1,4 milijona evra.</font><br/>
<font size="4">	Potem Služba za odnose z javnostmi in pa promocijo. Gre za različne tipe informiranja in pa promocijskih dejavnosti in tukaj iz naslova in informiranja in pa promocija dejavnosti kmetijstva 430 tisoč evrov in pa programi informiranja in promocije po EU, postavki 902 tisoč, 517 tisoč evrov.</font><br/>
<font size="4">	Služba </font><br/>
<br/>
<b><font size="4">4. TRAK: (NM) – 14.15</font></b><br/>
<br/>
<b><font size="4">	</font></b><font size="4">(nadaljevanje) za podporo živilski predelovalni industriji in promocijo kmetijskih živilskih proizvodov, za namen informiranja in promocije kmetijskih živilskih proizvodov 910 tisoč evrov. Potem iz tega naslova že obvezni prispevek, zbran po Zakonu o promociji kmetijskih in živilskih proizvodov, 730 tisoč evrov, in sicer ta sredstva so zbrana po sektorjih meso, mleko in sadje. Potem v tem delu omenim še sredstva za zagotavljanje sredstev Agenciji za varstvo konkurence, ki jih namenjamo zaradi izvajanja nadzora nedovoljenih ravnanj po Zakonu o kmetijstvu, in sicer v višini 90 tisoč evrov. Sodelovanje s slovenskimi organizacijami v zamejstvu pa 300 tisoč evrov. Potem še služba za učinkovito delovanje javnih služb, v tem delu zagotavljamo sredstva za javno gozdarsko službo v višini 22 milijonov 682 tisoč 112 evrov, potem javna služba kmetijskega svetovanja in pa Kmetijska gozdarska zbornica, kar se tiče sredstev za zavode, v višini 8 milijonov 357 tisoč 862 in pa zbornični urad, 732 tisoč 159 evrov. Strokovne, potem še financiranje različnih strokovnih in pa svetovalnih služb. Tako strokovna naloga v živinoreji v višini 7 milijonov 6 tisoč 188, javne službe v ribištvu 463 tisoč 555 in pa javne službe svetovanja v čebelarstvu 605 tisoč 848 evrov. Potem morda še iz naslova ukrepov za stabilizacijo trga. Prilagajanje na podnebne spremembe, na tej postavki sredstva v višini 3 milijone 900 tisoč evrov, sofinanciranje pomembnejših nacionalnih projektov v višini 338 tisoč evrov in pa za Slovensko čebelarsko akademijo 109 tisoč evrov. Ukrepi za program razvoja podeželja, mogoče povem samo skupni znesek, ker po mojem ne bi v detajle, kaj bomo vse v razpisu v tem letu razpisovali. Se pravi z rebalansom iz naslova ukrepov za programe razvoja podeželja zagotavljamo oziroma načrtujemo 181 milijonov 796 tisoč 831 evrov. V letošnjem letu, morda samo podatek, bomo iz tega naslova razpisali 14 razpisov oziroma smo z razpisovanjem že začeli v mesecu januarju in do konca leta torej načrtujemo porabo omenjenega zneska sredstva. Kar se tiče področja gozdarstva… Aha, mogoče še upravljanje kmetijskih zemljišč omenim. Za upravljanje kmetijskih zemljišč, se pravi sredstva, namenjena za zemljiške operacije, 393 tisoč 87 evrov, vzdrževanje melioracijskih sistemov milijon 25 tisoč evrov in pa odškodnine zaradi spremembe namembnosti kmetijskih zemljišč, načrtovana sredstva v višini 3 milijone evrov. Tukaj gre seveda večje zneske za, načrtovane za sanacijo brane Vogršček, nakup kmetijskih zemljišč v korist Republike Slovenije, izvajanje ravnih razpisov za odpravo zaraščenosti, obnovo namakalnih sistemov in pa izdelavo strokovnih nalog s področja kmetijstva v povezavi z zemljiškimi politikami. </font><br/>
<font size="4">	Področje gozdarstva, z rebalansom proračuna se za leto 2019 na teh postavkah zagotavlja za namen javne gozdarske službe 22 milijonov 682 tisoč evrov, vlaganje v gozdove milijon 339 tisoč 600 evrov, vzdrževanje gozdnih cest milijon 438 tisoč 557 evrov, podpora nevladnim organizacijam, strokovnim prireditvam in strokovni publicistiki v gozdarstvu 13 tisoč 700 evrov, odškodnine zaradi razglasitve gozdov s posebnim namenom 6 tisoč evrov, javno službo za področje divjadi in lovstva 54 tisoč evrov, odškodnine za povzročeno škodo po divjadi v višini 256 tisoč evrov ter proračunski sklad za</font><br/>
<br/>
<b><font size="4">5. TRAK: (ŠPE) – 14.20</font></b><br/>
<br/>
<b><font size="4">	</font></b><font size="4">(nadaljevanje) gozdove, ki sem ga sicer omenila že prej, načrtujemo sredstva v višini 38 milijonov 291 tisoč evrov. </font><br/>
<font size="4">Še področje oziroma Sektor ribištva. Za izdelovanje(?) javnega Zavoda za ribištvo načrtujemo sredstva v višini 463 tisoč 555 evrov, javna služba za svetovanje v ribištvu 50 tisoč 750 evrov in pa informacijski sistem za ribištvo – 76 tisoč 215 evrov. Iz naslova operativnega programa za izvajanje Evropskega sklada za pomorstvo in ribištvo, se načrtujejo sredstva v višini 5, 1 milijona evra in 1, 7 milijona evra iz naslova slovenske udeležbe. Varstvo naravnih virov v ribištvu, še 125 tisoč evrov. In na koncu še podatek o sredstvih, namenjenih za delovanje organov v sestavi, kjer se načrtujejo sredstva, naprej za Agencijo Republike Slovenije za kmetijske trge in razvoj podeželja, na integralni proračunski postavki, višina sredstev za plače 7 milijonov 368 tisoč 286 evro, materialni stroški milijon 424 tisoč 213 evrov, investicije in investicijsko vzdrževanje – milijon 836 tisoč 74 ter še nekaj namenskih proračunskih postavk – sredstva za odškodnine, sredstva za kupnino odprodaje državnega premoženja in pa še nekaj iz naslova tehnične pomoči. Inšpektorat za kmetijstvo, gozdarstvo, lovstvo in ribištvo – plačna postavka v višini 3 milijone 661 tisoč 437 evrov, sredstva za certifikate informatikov obrazca registra – 33 tisoč 155 evrov, analize odvzetih vzorcev inšpekcije in izvedenci, izvršbe inšpekcijskih odločb, investicije in investicijsko vzdrževanje državnih organov in pa materialni stroški ter sredstva za odškodnine in sredstva od prodaje državnega premoženja.</font><br/>
<font size="4">Uprava za varno hrano, veterinarstvo in varstvo rastlin je pripravila rebalans… nje se dotakne sredstva v rebalansu proračuna v višini 42 milijonov 184 tisoč evrov in sicer iz tega naslova izboljšanja… za namensko postavko izboljšanje kakovosti hrane – milijon 8 tisoč 369, Zdravstveno varstvo rastlin in živali – 20 milijonov 615 tisoč 941, nadzor in monitoring živil in krme pa 20 milijonov 225 tisoč 286.</font><br/>
<font size="4">Jaz mislim, da so to tiste pomembnejše postavke znotraj proračuna, ki sem jih jaz želela omeniti ter pomembnejši, se pravi razdelitev po tipih sredstev, zato bi s tem mogoče moj uvodni del zaključila in vam potem še, če bi karkoli želeli vprašati.</font><br/>
<br/>
<b><font size="4">PREDSEDNIK FRANC BREZNIK:</font></b><font size="4"> Najlepša hvala za dodatno pojasnilo predloga rebalansa proračuna za leto 2019 s strani Ministrstva za kmetijstvo, spoštovana gospa ministrica.</font><br/>
<font size="4">Ali so sedaj zadovoljni s tem predlogom rebalansa proračuna za 2019, pa nam bo povedal… tukaj imamo med nami predsednika Kmetijsko-gozdarske zbornice Republike Slovenije, gospoda Cveta Zupančiča, ki ga vabim k besedi.</font><br/>
<font size="4">Izvolite.</font><br/>
<br/>
<b><font size="4">CVETO ZUPANČIČ:</font></b><font size="4"> Predsednik, hvala lepa za besedo. Lep pozdrav poslankam, poslancem Državnega zbora, ministrici, vsem gostom.</font><br/>
<font size="4">Seveda zadovoljen človek ni nikoli in tudi ne sme biti, tako da zmeraj na vseh področjih je tako. Pa vendar, ko gremo na sam proračun, enako kot je povedala sama ministrica, gre za povečanje v višini 8 %. Kar se dotika Kmetijsko-gozdarske zbornice in naših služb, gre za povečanje 4 % in se predvsem nanaša na to, kar je bilo izposlovano iz sindikalnih pogajanjih in pa tista razlika, ki je z odpravo posledica teh ali pa ukrepov ZUJF. Se pravi, </font><br/>
<br/>
<b><font size="4">6. TRAK: (DAG) - 14.25</font></b><br/>
<br/>
<b><font size="4">	</font></b><font size="4">(nadaljevanje) gre v tem delu na povečanje predvsem pri Kmetijsko-gozdarski zbornici, Javni službi kmetijskega svetovanja in živinoreje, v višini 338 tisoč evrov. To je tisto nadomestilo, da bodo vse naloge, ki so naložene javni službi, tudi izvedene v tej meri. Seveda bi si želeli več in potrebe so večje, zaradi tega, ker če želimo te službe, kot smo večkrat povedali, pomladiti, jih narediti nekako bolj sveže, pa da se bodo te službe pojavljale več na terenu, z novimi nalogami, kako iti v razvoj slovenskega kmetijstva, bi bilo treba k temu še kaj dodati. Lansko leto smo nekako le uspeli do te mere, da smo pripeljali na vsak kmetijski zavod in tudi na zbornice po tri pripravnike, ki delajo zdaj s polno močjo, in se dejansko ta svežina že nekoliko pozna. Tako bi bilo treba ta trend nadaljevati, sploh pa v času, ko govorimo, da je velika gospodarska rast, pri kateri se da tudi sredstva povečevati. </font><br/>
<font size="4">	Kar se tiče financiranja in posrednega financiranja v kmetijstvu, pa imamo pripombo na zelo majhno povečanje na postavki Prilagajanje podnebnim spremembam. Vemo, da nas vsako leto doleti ena ali pa več naravnih nesreč, in v tem sklopu  se je tudi zakonodajno uredilo, da se zavarovalna premija poveča na 50 % povsod, razen pri poljščinah. In mislimo, da bo teh sredstev premalo, glede na to, da bodo, verjamem, ker je 50 % sofinanciranje zavarovanja, tako vsi deležniki, se pravi, po vseh panogah, naj bo to vinogradništvo, sadjarstvo in ostalo, hmeljarstvo, pristopili k zavarovanju. In ta sredstva, 4 milijone, mislim, da bo bistveno premalo. Verjamem pa, da boste iz drugih virov zagotovili, da bodo skladno z zakonom tudi vsi dobili ta sredstva in možnost za zavarovanje. </font><br/>
<font size="4">	Če se vrnem malo nazaj, seveda, precej nam manjka sredstev  pri živinoreji, materialni stroški, ta problem ministrstvo pozna in ga tudi nekako skušamo dogovarjati in s tem delom bomo morali nekako premostiti, vsaj zaenkrat. </font><br/>
<font size="4">	Kar se tiče drugih zadev, seveda moram reči, da je vedno to, da je skladno s proračunom povezana tudi kmetijska politika, kot je zemljiška, govorimo o nakupih zemljišč in tako naprej. Seveda se tu rad vrnem nazaj k Skladu kmetijskih zemljišč, predvsem zaradi tega, da če bo sklad želel kupovati več zemlje, bo rabil tudi več sredstev, ki jih pa sam nima. In spet kot posledica ne želimo, da se to prenaša na posamezne najemnike za višjo najemno ceno. </font><br/>
<font size="4">	Toliko bi imel zaenkrat. Hvala lepa.</font><br/>
<br/>
<b><font size="4">	PREDSEDNIK FRANC BREZNIK: </font></b><font size="4">Najlepša hvala, gospod Cveto Zupančič, predsednik Kmetijsko-gozdarske zbornice Slovenije. </font><br/>
<font size="4">	Ali želi še kdo od vabljenih ali predstavnikov ministrstva besedo za dodatno pojasnilo? Vidim, da ne; morda potem, po razpravi članic in članov odbora. </font><br/>
<font size="4">	Prehajamo na razpravo članic in članov odbora. Kot prva je k besedi prijavljena gospa Nada Brinovšek. </font><br/>
<font size="4">	Izvolite, imate besedo. </font><br/>
<br/>
<font size="4">	</font><b><font size="4">NADA BRINOVŠEK (PS SDS): </font></b><font size="4">Hvala za besedo.</font><br/>
<font size="4">	Lep pozdrav vsem zbranim!</font><br/>
<font size="4">	Zanimivo, predstavnica Ministrstva za finance je v uvodu rekla, da je ta rebalans primeren za nadaljnjo obravnavo. Vemo pa, da ima Vlada pri predložitvi tega rebalansa težave tako s Fiskalnim svetom kot z Evropsko komisijo, to je dejstvo. Torej, Vlada ima težave s stroko, bi lahko rekli, ampak politika bo navsezadnje v Državnem zboru pač potrdila to, kar bo koalicija predložila. </font><br/>
<font size="4">	Moram reči, da sem bila prijetno presenečena nad predstavitvijo oziroma obrazložitvijo proračuna, ministrica, nad vašo obrazložitvijo.</font><br/>
<font size="4">	</font><br/>
<b><font size="4">7. TRAK: (VP) – 14.30</font></b><br/>
<font size="4">	</font><br/>
<font size="4">	(nadaljevanje) Naj navedem samo dejstvo, da smo na Odboru za zdravstvo, ki je nekako prioriteta te Vlade in prejšnje Vlade in ne vem, katerih Vlad še – smo poslušali uvodno obrazložitev s strani predstavnice ministrstva samo pet minut. Tako da … </font><br/>
<font size="4">	Zdaj, proračun za leto 2019 za področje kmetijstva, kot ste rekli, je 8 % višji od 2018 oziroma slabih 35 milijonov. Ampak ne vem, ali ste vi zadovoljni ali ne, glede na težave, s katerimi se srečuje naš slovenski kmet – poglejte, imamo vse manj kmetijskih gospodarstev, delež odhodkov kmeta se viša, kmeta bremenijo birokratske ovire, vremenske ujme, viša se KD. In za leto 2020 bo kar polovica kmetijskih, kmečkih gospodarstev – ali pa gospodinjstev –, se jim bo KD povečal za 50 do 300 %. To je izredno dosti. In to pa bo pomenilo posledično tudi to, da bodo kmetje prejeli manj socialnih transferov. Ki jih pa še verjetno kako potrebujejo.</font><br/>
<font size="4">	Zdaj, zanima me, ministrica, ali ste vi zadovoljni s temi 35 milijoni. Pa imam ene par vprašanj še naprej. Ali predvidevate na področju organizacije samih kmetijsko-svetovalnih služb kakršnekoli spremembe? Name se večkrat prebivalci predvsem Zgornje Savinjske doline oziroma kmetje obračajo in pravijo, kako je mogoče, da kmetijsko svetovalna služba, taka kot je, pa nam za izdelavo poslovnega načrta za nek razpis, ki je priloga oziroma osnova za razpis, zaračuna od 600 do tisoč 200 evrov. Pa v redu, tisti, ki na razpisu potem uspejo, še je nekako razumljivo. Tisti, ki pa ne uspejo, pa tisoč 200 evrov vržejo stran. </font><br/>
<font size="4">	Malo ste omenili 256 tisoč evrov za odškodnino za škodo, ki jo povzroča divjad. To je medved in pa še kaj. Za Zgornjo Savinjsko dolino, predvsem tam gor, Zadrečko, je šakal zelo problematičen. Mislim, da je ta postavka dosti, dosti prenizka. </font><br/>
<font size="4">	 Zanima me tudi, ali pripravljate kako spremembo na področju zračne oziroma letalske obrambe pred točo. To je – vemo, da je čas – sploh tam vzhodni del – da je bila ta obramba zelo pomembna. Zdaj, ne vem, neke spremembe so se pripravljale, kako je kaj s tem?</font><br/>
<font size="4">	Glede na samo poslovanje Sklada kmetijskih zemljišč me tudi zanima, ali pripravljate kakršnokoli spremembo oziroma – saj moje mnenje je, da bi bilo najboljše, da se ta sklad ukine, zemljišča pa prenesejo na občine - vsekakor. </font><br/>
<font size="4">	Nisem zasledila v vaši uvodni obrazložitvi pa – oziroma me zanima, koliko je pa ministrstvo namenilo oziroma bo v rebalansu za 2019 za samo informacijsko tehnologijo. Vemo, da država zapravi za tovrstno postavko, proračunsko postavko, ogromno, ogromno denarja oziroma dosti, dosti finančnih sredstev. </font><br/>
<font size="4">	Omenila bi še sanacijo vetroloma. Dobro, nekaj gre – vem, da gre – iz druge proračunske postavke, nekaj pa tudi iz proračunske postavke Kmetijstvo. Vsa pohvala vaši intervenciji 2018, ob koncu leta 2018 ob vetrolomu na Koroškem. Vem, da ste priskočili na pomoč. Hkrati pa moramo tu izraziti neko nezadovoljstvo glede – čeprav je to za nazaj – 2017 je bila tudi velika ujma oziroma vetrolom, predvsem tudi na področju Zgornje Savinjske doline, gori je bilo ogromno, ogromno škode, kmetje so ostali tudi brez tisoč – oziroma so morali – oziroma jim je bilo uničeno tudi do tisoč kubikov lesa pa se država takrat ni zmenila za njih. Zdaj, ne vem, kdo bi moral to pobudo dati, da bi prišli do kakršnekoli pomoči, ampak zdaj je verjetno že prepozno. Zanima me pa, no, koliko je ta proračunska postavka predvidena za leto 2019, če je.</font><br/>
<font size="4">	Pa še glede vaših normativnih oziroma predpisov za leto 2019. Tule imate v normativnem programu predvidena samo dva zakona za leto 2019 – Zakon o živinoreji in pa Zakon o spremembah in pa dopolnitvah Zakona o zaščiti živali. Vprašala bi pa, kaj so pa vaše obljube iz koalicijske pogodbe. Tu ste zapisali, da boste prenovili zakon, ki ureja pomoč </font><br/>
<br/>
<b><font size="4">8. TRAK: (NM) – 14.35</font></b><br/>
<br/>
<b><font size="4">	</font></b><font size="4">(nadaljevanje) po posledicah naravnih nesreč v kmetijstvu. Kje je ta zakon, ali ga pripravljate? Dvignili boste spodbude za prenos kmetij na mlade posameznike. Ali so sredstva zagotovljena že v rebalansu 2019? Pravite tudi, da boste odpravili revščino, predvsem kmečkih žensk. Zdaj ta koalicija je že pokazala, da ji ni kaj dosti za to. Mi smo predlagali, naša poslanska skupina je predlagala, mislim da, kaka 2 meseca nazaj predlog sprememb zakona, s katerim bi se kmečke pokojnine za ženske in moške izenačile, ampak je koalicija ta naš predlog zavrnila. In pa, kako je kaj z vašo pripravo strateškega načrta? Toliko zaenkrat.</font><br/>
<font size="4">	Hvala.</font><br/>
<br/>
<font size="4">	</font><b><font size="4">PREDSEDNIK FRANC BREZNIK: </font></b><font size="4">Najlepša hvala, gospa Nada Brinovšek.</font><br/>
<font size="4">	Torej nekako bomo naredili nek krog torej razprav in potem tudi bi prosil predstavnike Ministrstva za kmetijstvo, tako ministrico, kot predstavnico Ministrstva morda za finance za morda neke odgovore tudi na razprave, v kolikor se bojo pojavila vprašanja poslank in poslancev. Torej naslednja prijavljena k besedi je gospa Iva Dimic.</font><br/>
<font size="4">	Izvolite, gospa Iva Dimic.</font><br/>
<br/>
<font size="4">	</font><b><font size="4">IVA DIMIC (PS NSi): </font></b><font size="4">Hvala lepa za besedo, predsednik odbora. </font><br/>
<font size="4">	Spoštovana ministrica in vsi danes sodelujoči na seji, kjer obravnavamo seveda rebalans proračuna, ki seveda denar, čigar denar naj bi bil namenjen dejansko nekemu slovenskemu kmetu, da bo lahko obdeloval in hkrati tudi seveda ne samo delal, ampak tudi preživel. Seveda je lepo reči, proračun se dviguje za 35 milijonov in si vsi lahko manejo roke. Jaz verjamem, da marsikdo si že slika, kam lahko, če bo prišel do tega denarja, bi lahko unovčil oziroma vložil svoj denar, ki bo v tem proračunu, pa vendarle, kot kaže, da končni tisti, ki je zadnji v vrsti in seveda to je kmet, ki obdeluje in prideluje, bo verjetno deležen vsega tega bore malo ali skoraj nič. To je realnost kljub 35 milijonom. V Sloveniji je več težav, zakaj je stanje takšno, kot je. Zagotovo zaradi podhranjenosti v vseh preteklih letih. Pretekla leta pač niso bila naklonjena mogoče toliko slovenskemu kmetu, tudi gospodarska kriza se ga je dotaknila in posledično zmanjševanje tudi za javno svetovalno službo, ki bi moral biti, bom rekla, »know how« ali tisti, ki razvija in pomaga kmetu, da bo prišel do nekega boljšega, lažjega, sodobnejše obdelave zemlje in seveda hkrati tudi preživetja. Pa vendarle se mi zdi, da je pomembno, da se dotaknemo tistega, kar dejansko dela nas Slovence drugačne od vseh evropskih narodov, tistega, ki dejansko, ko se srečujemo, smo lahko vsi ponosni. In to so tudi mali družinski kmetje, majhne družinske kmetije. Znotraj vsega tega proračuna, lahko rečem, nisem zasledila nekega, bom rekla, povečanja ravno na področju hribovskih kmetij. Vemo, s čim vse se srečujejo hribovski kmetje. Tudi to, da imamo Slovenijo pač tako reliefno razgibano, kar pomeni, da je skoraj 86 % Slovenije pod nekimi OMD dejavniki oziroma z omejenimi možnostmi kmetovanja. Ko se pripravlja proračun, mislim, da je potrebno imeti v obziru ravno te ljudi. Ti ljudje tam živijo, pridelujejo dobro, kakovostno hrano in hkrati ti ljudje morajo tam tudi preživeti. Saj jaz mislim, da je to naš skupni interes. V vseh odborov za kmetijstvo nikoli še nisem zasledila, da ne bi bilo. Pa vendarle sem upala, da je mogoče nekoliko več tega vseeno tudi v samem proračunu. Pa, me boste popravila, spoštovana ministrica, jaz tega nekako toliko nisem zasledila. Bilo je že omenjeno tudi ta socialna nota na kmetijah. Ob dvigovanju katastrskega dohodka, ki bo drugo leto znašal skoraj 260 % več, kakor je bilo to 3 leta nazaj, ker se pač to postopoma dviguje, se mi zdi, da bo ravno to tudi pripomoglo en del k temu, da bojo pač slovenski kmetje oziroma mladi prevzemniki razmislili, ali bojo šli v prevzem kmetije ali ne, ker to te bo seveda koštalo tako kot pri minimalni plači, nižji otroški dodatki, višje plačilo vrtcev</font><br/>
<br/>
<b><font size="4">9. TRAK: (TB) – 14.40</font></b><br/>
<br/>
<font size="4">	(nadaljevanje) in vseh ostalih dajatev, ki so na to vezani. No, tako da se mi zdi, da je tukaj res za razmislit, kaj je in seveda, pobuda Nove Slovenije je v tem smislu – in to že ves čas govorim, pa to ponavljam zato, da bo koalicija slišala – da se kmetijska in gozdna zemljišča izvzamejo iz obdavčitve zakona, ki ga seveda pripravljajo, to je o vrednotenju nepremičnin.</font><br/>
<font size="4">Kmet ne more biti dvakrat obdavčen. To pomeni, če je nek obrtnik, orodjar. Če je njemu osnovno orodje stružnica ali vrtalni stroj, je za kmeta seveda osnovno sredstvo njiva oziroma gozd. Mi se moramo tega zavedat, da to enostavno on potrebuje, če želi seveda pridelovat, kar ves čas poudarjamo, želimo imeti višjo samooskrbo in dobro in kvalitetno hrano.</font><br/>
<font size="4">Jaz bi se dotaknila še enega področja, ki se mi zdi, da mogoče ga nekako tudi na tem odboru malo potiskamo na stran in seveda je to področje, kjer piše, da za dobre 4 milijone evrov se povečujejo sredstva na postavki gozdarstva za obnovo, nego in varstvo gozdov ter vzdrževanje gozdnih cest. Skupno, skupno. Nekaj je za ceste, nekaj je za obnovo sadja in tako naprej. Ampak in / nerazumljivo/ ko sem pregledala to, recimo, da je nekje 4 milijone.</font><br/>
<font size="4">Slovenski gozdovi so bili res deležni teh naravnih katastrof – od žleda 2014, do vetrolomov, do snegolomov, do lubadarjev – in imamo zelo, zelo, bom rekla, okrnjeno in poškodovane gozdove in tudi ne nazadnje, celo našo krajino. Področja se spreminjajo. Tamle gledam, Bohinjska, Bohinjski del ali pa Pokljuški del ni za prepoznat, kaj se je tam spremenilo.</font><br/>
<font size="4">Ampak, zakaj opozarjam? Tudi Zavod za gozdove opozarja, da je za »sadnjo« dreves veliko denarnih sredstev namenjenih in da kmetje, lastniki gozdov, pač se ne odločajo, da bi zadeve realizirali ali pa da bi lahko poskrbeli, bom rekla, za svoje parcele, za obnovo. Ampak veste, ne da ne želijo, enostavno se moramo zavedati, kmetije, slovenske kmetije, družinske kmetije so se spremenile. Od tega, da je včasih na teh kmetijah živelo 7 do 10 družinskih članov, je danes temu čisto drugače. V največjem primeru živijo 4, v še večjem primeru pa sta to 2 – oče in mama, otroci so na izobraževanju v večjih slovenskih mestih ali celo v tujini in enostavno prihaja do tega, da se ne more v nekem doglednem ali pa v tako kratkem času vsa ta obnova, ta »sadnja« narediti.</font><br/>
<font size="4">In seveda, ko sem se pogovarjala, mi smo imeli pretekli teden, v četrtek, na Vranskem sejo oziroma je imel Kmečke zveze Nove Slovenije, smo se tam pogovarjali s kmeti, kaj narediti, da bi se to lahko spodbudilo in je bil predlog, da bi bilo potrebno – tukaj pa seveda je na strani ministrstva – razmislit, če bi se, poleg tega, da so namenjena sredstva za »sadnjo«, za sadike in za obnovo, ne nazadnje, da bi morala ta sredstva zagotoviti zaposlitev enega človeka, da bi se to lahko delali.</font><br/>
<font size="4">To je bil en tak predlog, ki bi seveda pripomogel k temu, da bi se vendarle, bom rekla, ljudje oprijeli tudi tega in da bi bilo to, ne nazadnje, tudi neka možnost neke zaposlitve, seveda pod nekimi določenimi hektarji ali kakorkoli, kaj bi se to naredilo. Če bomo samo čakali na dobro voljo, če bomo samo čakali, če bojo to prevzeli skavti, taborniki, marsikateri lastnik je tudi mogoče imel malo slabe izkušnje ali kakorkoli, to ni tako lahko delo, tudi »sadnja« ni lahko delo in potem vsa skrb, ko je potrebno to še 5 let negovat, najmanj 5 let, se mi zdi da, bi bilo tukaj, na tem mestu, verjetno glede na to, da so sredstva rezervirana, da sredstva niso bila v preteklosti pokoriščena, razmislimo(?) v to smer in seveda, da bi bilo potrebno razmislit, kaj lahko skupaj naredimo še naprej, za obdelanost slovenske krajine. Hvala.</font><br/>
<br/>
<b><font size="4">PREDSEDNIK FRANC BREZNIK:</font></b><font size="4"> Najlepša hvala, kolegica Iva Dimic.</font><br/>
<br/>
<b><font size="4">10. TRAK: (ŠPE) – 14.45</font></b><br/>
<br/>
<b><font size="4">	</font></b><font size="4">(nadaljevanje) Naslednji je prijavljen k besedi gospod kolega Kramar.</font><br/>
<font size="4">	Izvolite.</font><br/>
<br/>
<font size="4">	</font><b><font size="4">FRANC KRAMAR (PS SAB): </font></b><font size="4">Hvala lepa predsednik, spoštovana ministrica.</font><br/>
<font size="4">	Pravzaprav me je gospa Dimičeva spodbudila k tej temi. Moram reči, da se z njo strinjam v mnogo čem. Glejte, sam se tukaj počutim včasih kot človek krika umirajočega v puščavi. Jaz o tem lubadarju govorim že od svojega pravzaprav začetka mandata in vedno sem opozarjal na to, da bo treba k temu pristopiti sistemsko. Jaz sem pričakoval seveda interventni zakon, glede na to, da se je pojavilo to, da se je združil žledolom in pa lubadar kot naravna katastrofa in bi človek pričakoval interventni zakon, s katerim bi se tem ljudem pomagalo. Konec koncev je treba nekaj vedeti, da je gozd banka kmetu in da ko se banka enkrat izčrpa, potem ni kaj več vlagati v to banko in to bodo zdaj naslednja 50 leta trajajočega časa, v katerem, če se bo seveda pristopilo, tako kot je omenila gospa Dimičeva k temu, da se bo začelo delati na tem, da se bo pogozdovalo, da se bo gozd negovalo, potem je to 50 let za smreko, za druge drevesne vrste je gotovo še več in jaz vseeno pričakujem, da se bo ta problem dejansko začelo obravnavati kot naravno katastrofo, da naj se pripravi interventni zakon in da naj se tem lastnikom definitivno pomaga. To je ena izmed stvari.</font><br/>
<font size="4">	Druga stvar je pa… ministrica je povedala, da ima Zavod za ribištvo čez 400 tisoč evrov sredstev – to je gotovo za plače. Zdaj mene zanima v teh 400 tisoč evrov, tudi prihodek od prodaje kart zavoda. Človek bi pričakoval, da glede na to, da je to javni zavod, da so prihodki knjiženi na prihodkovni strani in pa seveda celotni odhodki knjiženi na odhodkovni strani. Zanima me, ali je temu tako, poleg tega se baje tudi prodaja strokovno gradivo. Ne mislim tisto, ki se prodaja pod roko, ker tistega se ne da knjižiti, ampak tisto, ki se pa daje nad mizo, se pa da knjižiti, tako da bi želel odgovore na to.</font><br/>
<font size="4">	To je to.</font><br/>
<br/>
<font size="4">	</font><b><font size="4">PREDSEDNIK FRANC BREZNIK: </font></b><font size="4">Hvala lepa gospodu kramarju za razpravo. </font><br/>
<font size="4">	Naslednji na redu pa je, oziroma na vrsti gospod Koražija.</font><br/>
<font size="4">	Prosim lepo.</font><br/>
<br/>
<font size="4">	</font><b><font size="4">BOŠTJAN KORAŽIJA (PS Levica): </font></b><font size="4">Hvala za besedo.</font><br/>
<font size="4">	Jaz pa bi imel samo eno vprašaje glede ene postavke v proračunu in me zanima, zakaj se največ(?) ne omenja za promocijo slovenskih mesnih izdelkov… zakaj se recimo tudi več ne omenja za promocijo zdrave slovenske prehrane? Ker je žal tudi dostikrat tako, da mesni izdelki so… ja prepojeni z nasičenimi maščobami in škodijo zdravju in posledično naredijo veliko škode.</font><br/>
<font size="4">	Hvala.</font><br/>
<br/>
<font size="4">	</font><b><font size="4">PREDSEDNIK FRANC BREZNIK: </font></b><font size="4">Hvala lepa še gospodu Koražiji.</font><br/>
<font size="4">	Zdaj sem pa kot razpravljavec prijavljen tudi jaz, pa se bom kar oglasil. Lep pozdrav tudi vsem v mojem imenu, vsem prisotnim.</font><br/>
<font size="4">	Za ministrico bi imel enih par vprašanj, pa tudi kolegom okrog nje. Koliko vidim iz tega rebalansa proračuna, gre v bistvu, saj vemo za povečanje plač oziroma iz tega pogajanj, pa me zanima od teh 35 milijonov povečanje sredstev za kmetijstvo – koliko je delež v smislu plač ali procentualno, če se da to povedati? </font><br/>
<font size="4">	To, potem moram vam še tisti naš ukrep, ki smo ga pri sadjarjih hoteli speljati v jesenskem delu… moram reči, da so vam sadjarji zamerili, ker niste podprli pričakovanj, d ase očistijo sadovnjaki. Danes je to katastrofa pogledati po sadovnjakih in kakšne bodo posledice… o tem niti ne bomo razpravljali, ker potem smo lahko do polnoči tukaj. To je ena zamera kmetijskemu ministrstvu, da se ni pomagalo </font><br/>
<b><font size="4">	</font></b><br/>
<b><font size="4">11. TRAK: (NM) – 14.50</font></b><br/>
<br/>
<b><font size="4">	</font></b><font size="4">(nadaljevanje) sadjarjem, vsaj v tistem delu do 800 tisoč evrov, koliko je bilo tistikrat predvideno. Žal smo bili preglasovani kot odbor. In stanje je, kakršno je, v sadovnjakih. To je z moje strani. Potem za gospoda Posedija bi vprašal, ker je ta ministrica omenila, sicer smo bili pri vas na obisku, 20 milijonov evrov imate za nadzor predvidenih v proračunu. Ali ta številka zadostuje današnjim potrebam? Saj vem, o kakšnih stvareh govorimo danes. Ali se mogoče ta številka lahko sorazmerno zaradi tega dogajanja na našem trgu poveča? To bi gospoda Posedija vprašal. Ministrico bi še vprašal, ker pač gre za plače, koliko pa vas je za Ministrstvo za kmetijstvo zaposlenih. To še me zanima. Gospoda iz Kmetijstvo-gozdarske zbornice pa bi vprašal tudi njih, koliko je zaposlenih. Sem bolj, ker imam občutek, da je v bistvu rebalans bolj namenjen povečanju plač. Recimo, bomo videli, kakšne so številke. Gospa Brinovšek me je opozorila glede Fiskalnega sveta. To sem mislil tudi razpravljati, pa nima smisla. Ko smo bili na Kmetijskem inštitutu, smo imeli tudi vprašanje, kako nadzorovati uvoz hrane v Slovenijo. Žal ni bilo nekega odgovora na to. Me zanima, ali kdo to o tem kaj razmišlja, kako nadzorovati uvoz hrane, ker vidite, da se, kaj se nam dogaja. Pa tudi protitočna obramba, kakor je rekla gospa, to je katastrofa. Z enim avionom se mi protitočne obrambe v Sloveniji ne moremo iti. To mislim, da sem kar nekaj stvari navrgel. Glede gospe Dimic pa, ona govori o 4 milijonih, namenjenih v tem rebalansu proračuna za kmetijstvo za pogozdovanje in gozdne poti. To se mi zdi napram enemu razpisu za migrante za 2 nova centra do 420 ljudi, migrantov, ki je tudi v številki 4 milijone 100, se pravi sorazmerno malo proti temu, gre pa tu za naročilo hrane. Tako da, številke so kar zanimive.</font><br/>
<font size="4">	Hvala lepa.</font><br/>
<font size="4">	Ja, bomo kar že nadaljevali. Bomo še dali gospodu Dariju Krajčiču. Je tu? Ja, seveda je. Potem pa bomo dali, da odgovorite na vprašanja.</font><br/>
<font size="4">	Hvala. / oglašanje iz dvorane/</font><br/>
<br/>
<font size="4">	</font><b><font size="4">DR. DARIJ KRAJČIČ (PS LMŠ):</font></b><font size="4"> Hvala lepa, gospod predsedujoči, za besedo.</font><br/>
<font size="4">	Jaz imam včasih težave, ko poslušam razpravo o proračunu in potem nekdo reče, da je problem Fiskalni svet, na drugi strani bi pa hotel imeti več denarja. To preprosto skupaj ne gre. Če bi poslušali Fiskalni svet, tako kot misli, tako kot je njegovo mnenje, potem bi bil naš proračun nižji in bi pomenil nižji proračun tudi za kmetijstvo in bi vsi iz tega proračuna dobili preprosto manj. In to je treba zelo jasno vedeti. Zdaj naslednja reč, ki jo tudi težko sprejemam ali pa razumem, tako bom rekel, je, da koalicija recimo ne podpre kakega predloga opozicije v smislu izboljšanja ekonomskega položaja določene skupine ljudi, hkrati pa moramo vedeti, da je opozicija dala za približno milijardo predlogov za obremenitev proračuna na eni strani, pa oslabitev tega istega proračuna na drugi strani. Skratka, to skupaj ne gre. Zdaj, če bi ti predlogi bili malo bolj selekcionirani, pa bi morda šli samo na eno ali 2 skupini v nekem manjšem obsegu, bi se to dalo podpreti. Na vsak način je treba proračun razumeti in ga je treba potem tudi znati razlagati. </font><br/>
<font size="4">	Imam pa nekaj vprašanj konkretnih, spoštovana ministrica. Mislim, da tam na, ko smo bili na Kmetijskem inštitutu, smo pri črpanju evropskih sredstev, zlasti pri ribištvu zasledili eno šibko točko, tudi v smislu kapacitete, absorpcijske kapacitete ribištva. Pa me zanima, kakšne so vaše projekcije v okviru tega dela, ali se je kaj premaknilo, ali ste absorpcijske kapacitete ribištva povečali oziroma se je to kam prestrukturiralo, kako bi tam, kako boste tam dosegali kazalnike. Potem verjamem, da v okviru tega proračuna je tudi zagotovljena sredstva za javne zavode, ki so pod vašim okriljem. Mislim na… Ali pa</font><br/>
<br/>
<b><font size="4">12. TRAK: (TB) – 14.55</font></b><br/>
<br/>
<font size="4">	(nadaljevanje) javno službo, tako bom rekel, takšna, ki je pri kmetijsko gozdarski zbornici »namontirana« ali pa kot je recimo pri Zavodu za gozdove. Verjamem, da je to tudi noter zajeto.</font><br/>
<font size="4">Zdaj nekje v gradivu sem zasledil, da bo letos okoli 14 razpisov, če se prav spomnim, v višini tam okrog 170 milijonov evrov, pa bi vas prosil, če malo pojasnite, na kateri razpis, kaj bodo to zdaj(?) eni razpisi, glavni, ne vseh 14, ampak ti glavni, bi vas prosil, če jih malo nanizate?</font><br/>
<font size="4">Potem znotraj razreza predloga tega proračuna sem zasledil tule eno postavko, ki se ji reče prilagajanje podnebnim spremembam v višini 4 milijone cca., pa če mi znate pojasnit, kaj to bi bilo? Še bolj zanimiva se mi pa zdi postavka ohranjanja biotske raznovrstnosti v kmetijstvu, v višini tisoč evrov, pa me zanima, kaj boste s tem denarjem, naredili? Toliko za sedaj, hvala.</font><br/>
<br/>
<b><font size="4">PREDSEDNIK FRANC BREZNIK:</font></b><font size="4"> Najlepša hvala, dr. Darij Krajčič. Torej, imam samo še prijavljeno gospo Tomić, pa bi še morda dal besedo gospe Tomić, potem pa bi prosil predstavnike Ministrstva za finance in kmetijstva, da odgovorijo za določena vprašanja, ki so se pojavila tekom razprave.</font><br/>
<font size="4">Izvolite, kolegica Tomićeva.</font><br/>
<br/>
<b><font size="4">VIOLETA TOMIĆ:</font></b><font size="4"> Najlepša hvala, spoštovani predsednik. Jaz bom zelo kratka, sem malo poslušala razprave kolegov poslancev in gospod Kramar je rekel, da o lubadarju govori cel mandat. Veste, gospod Kramar, mi smo lani govorili o lubadarju od pojave žledoloma, lubadarja, na seji tega Odbora za kmetijstvo, tolikokrat, kolegi, ki so že bili v tem odboru se smejejo, ker je res, ker če bi vsaka beseda ubila enega lubadarja, jih ne bi bilo več.</font><br/>
<font size="4">Problem je debatirati, pa je realizirati potem naprej. Žal se še vedno soočamo s tem velikim problemom, ki ste ga izpostavili, vendar očitno od tukaj, od te okrogle mize, vitezov okrogle mize, ne gre tja, da bi beseda meso postala, žal in se strinjam, lubadar je ogromen problem. Kdaj bomo to nadomestili, to škodo? Verjetno nikdar in mogoče bi se morali bolj nekako sistematično lotit tega vprašanja takrat, ko je bil še čas in ves čas smo se zavedali, da je problem, pa se ni reševalo. Zakaj? O tem bi se dalo kar seje in seje naredit.</font><br/>
<font size="4">To, kar je rekel gospod Cveto Zupančič – ja, res, popolnoma se strinjam. Meni je že malo, bi rekla, trapasto no, ponavljati kar naprej, ker se počutim kot papiga, saj je avditorij vedno malo drugačen, ampak besede so vedno iste – namreč, podnebne spremembe bodo stalnica. Niso nekaj, kar se nam je zgodilo, pa se bo mogoče še kdaj, če se bo. To je dejstvo, s katerim se moramo soočit.</font><br/>
<font size="4">In ta naš ubogi planet se segreva, narava nas ima dosti in nam kaže na ves glas, da tako ne bo šlo več in da bomo dolgoročno vsi lačni in žejni na tej naši rodovitni in vodnati zemlji, če se bomo obnašali še naprej tako, kot se obnašamo. In zato se strinjam, da je postavka na prilagajanju podnebnim spremembam absolutno prenizka. To je nekaj, kar bi moralo biti naša absolutna prioriteta.</font><br/>
<font size="4">In, ja, potem smo se dotaknili spodbujanja malih kmetij, gorskih kmetij. Slovenija je tako majhna, da nekih velikih kmetovalcev res nimamo in ves čas sem se že nekako trudila, pa ne samo jaz, mnogi smo se, tukaj zagovarjali smo to, da kmetje do 3 hektarje bi morali tudi biti opravičeni do subvencij. / nerazumljivo/ ogromno je takšnih. Tudi če je, ne vem, eden v službi, drugi pa ohranjajo kmetije, bi morali spodbujati slovenskega kmeta, da ostane na kmetijah, kajti, če govorimo ves čas o samooskrbi, potem bi tem kmetom morali dati neko spodbudo, neko veselje, da bi imeli sploh, da bi videli nek smisel in se strinjam, ja, kmečko prebivalstvo živi težko, najbolj težko živijo kmečke žene, ampak ja, to bo treba rešit in upam, da bo ta koalicija to rešila.</font><br/>
<font size="4">Zdaj, kmetijska zemljišča, ki naj bi jih sklad odkupoval – glejte, name se obračajo kmetje, ki so obupani zaradi tega, ker ugotavljajo,</font><br/>
<br/>
<b><font size="4">13. TRAK: (NM) – 15.00</font></b><br/>
<br/>
<b><font size="4">	</font></b><font size="4">(nadaljevanje) da tujci kupujejo naša kmetijska zemljišča. Njim se splača delati, nam pa ne. In zdaj, če pogledamo čisto realno po ZKP, kot pravijo, po zdravi kmečki pameti, Slovenija je majhna, kakor je. In zdaj, če bo Madžar pokupil vse, kar mu s traktorjem seže do tukaj, pa Avstrijec vse, kar mu s traktorjem seže tam, pa Hrvati tako in tako, kar se pogovarjamo o arbitraži, vse hotele pokupijo, pa Italijani tukaj, kje smo mi. Ti pridelki in profit tiste zemlje ne bodo hranili naših ljudi, šli bodo ven. In tudi denar od prodaje teh kmetijskih pridelkov bo šel drugam in davki bodo šli drugam. To je popolnoma negospodarno. Zato se strinjam, da je treba skladu dati več možnosti, da odkupi ta zemljišča. Tukaj mi moramo imeti pozitivno diskriminacijo, drugače je z nami konec. To ni nobeno gospodarjenje z državnim premoženjem, če si dovolimo, da se tujcu bolj splača pridelovat na naših kmetijskih zemljiščih kot našemu kmetu. In ko govorimo - in to bo potem naslednja tema seveda in je kolega Koražija že načel – govorimo o samooskrbnosti z mesom, prav z govedino smo samooskrbni. Pustimo, zakaj raje kupujemo in jemo tuje kot našo, ki je kvalitetnejša. Te teme se ne bom dotikala. Mi smo z zelenjavo zelo slabo samooskrbni, pa bi morali biti in to z ekološko pridelano zelenjavo, z biodinamično, z ekološko. In ni nujno, da je ta zelenjava dražja, veste, ker mi smo tako majhni, spet poudarjam, in naše kmetije so tako, da če pazimo na to, da ni preveč fitofarmacije, da ni preveč onesnaženja, imamo po »defaultu« zdravo hrano. Je pa pomembno, bolj pomembno je, da ješ zdravo, kot koliko ješ, sploh pa, ker so tukaj ranljive skupine najbolj otroci v vrtcih, starostniki v domovih in v bolnicah bolniki. Moramo zelo paziti, kaj jim damo jesti, da jih še dodatno ne zastrupimo. Kaj pomaga cel kup zdravil v bolnici, ki jo bolnik zaužije, če ga hkrati strupimo s hrano. Dajmo se res posvetit temu, kajti če ne bomo skrbeli za res biološko neoporečno hrano, posledično tudi v podtalnico gre vse, ogromno je kraškega terena in bomo pili zastrupljeno vodo, potem nam dejansko ni več pomoči. In ravno, bi rekla, Ministrstvo za kmetijstvo je tisto, ki mora tukaj izkazati največjo skrb. In prosim, da res to nekako resno obravnavate. Toliko od mene ta trenutek.</font><br/>
<font size="4">	Hvala.</font><br/>
<br/>
<font size="4">	</font><b><font size="4">PREDSEDNIK FRANC BREZNIK: </font></b><font size="4">Najlepša hvala, kolegica Tomićeva. </font><br/>
<font size="4">	Torej sedaj smo nekako zaključili prvo serijo razprav kolegic in kolegov. Sedaj bi pa prosil morda ministrico ali državne sekretarje, da odgovorijo na nekaj postavljenih vprašanj s strani kolegic in kolegov.</font><br/>
<font size="4">	Izvolite, ministrica.</font><br/>
<br/>
<font size="4">	</font><b><font size="4">DR. ALEKSANDRA PIVEC: </font></b><font size="4">Ja, najlepša hvala za besedo.</font><br/>
<font size="4">	Bom poskušala najprej na nekaj vprašanj, ki sem si jih uspela zabeležiti, odgovoriti jaz, nekaj bom pa dala kolegom, predvsem na tistih področjih, kjer imata boljši pregled in pa podatke. Kar se tiče prvih 2 vprašanj, v bistvu sta se nanašali od gospe Nade Brinovšek na moje zadovoljstvo tako s sprejetim rebalansom proračuna in naslednje na zadovoljstvo z delom kmetijske svetovalne službe. Moje nekako načelno razmišljanje je vedno takšno, da nikoli s stvarmi nisem popolnoma zadovoljna, zato ker menim, da je vedno prostora še za več in za boljše. Zato tudi s proračunom kljub temu, da je povečanje in da seveda predstavlja neke vrste zadovoljstvo, bi si seveda želela, da je ta proračun večji, predvsem na področju, katerega vodim, in na pomen tega področja, kar mislim, da je bilo zelo dobro tudi v zadnjih stavkih gospe Violete Tomić povedano. Jaz vedno znova na to tudi opozarjam zelo glasno tudi v okviru Vlade, da vodimo področje, ki je izjemnega strateškega pomena in bo temu v prihodnje potrebno seveda tudi primerno pozornost v obliki tudi finančnih sredstev in pa prednostne obravnave namenjati. Jaz mislim, da tovrstne afere, kot smo jim priča bili v preteklih 14 dneh, so tudi dober opomnik na to, kako pomembno dejansko je delo znotraj našega sektorja in kako pomembno bo postajalo</font><br/>
<br/>
<b><font size="4">14. TRAK: (VP) – 15.05</font></b><br/>
<font size="4">	</font><br/>
<font size="4">	(nadaljevanje) tudi vedno bolj v prihodnje, da bomo sposobni sami sebi zagotoviti čim več kakovostne, domače, lokalno pridelane hrane. </font><br/>
<font size="4">	Kar se tiče zadovoljstva z delom služb. Jaz sem vedno pripravljena na to, da si nastavljamo ogledalo tako na ministrstvu kot seveda tudi na vseh naših službah, zato vedno težim k izboljšanju del in storitev, in podobno kot za delo na ministrstvu in vseh organih v sestavi, seveda tudi za vse tiste službe, ki jih mi vodimo. Oziroma ki so pod našim okriljem. Jaz vem, da starostna struktura na svetovalni službi ni ugodna, prav tako kot ni ugodna za celotno področje kmetijstva. Da posledično seveda je s temi ljudmi tudi težje izobraževati, jih usposabljati z nekimi zelo sodobnimi znanji in pa inovacijami, tehnološkimi, se pravi, spremembami, ampak zagotovo bomo tukaj naredili korak naprej, razmišljamo o tem, se pogovarjamo, na kakšen način, vendar ljudi dve do tri leta pred upokojitvijo ni možno kar potisniti v neke oziroma jih odstraniti. Kot rečeno, pa je treba na tem delati in jaz se strinjam in tudi na terenu se včasih pojavljajo ta vprašanja, da je na tem potrebno delati, in tega, mislim, da se vsi skupaj zelo dobro zavedamo, zato bomo tudi v prihodnje temu namenjali še večjo pozornost.</font><br/>
<font size="4">	Kar se tiče toče, je bilo naslednje vprašanje. Mi v tem trenutku čakamo soglasje občin za pristop k skupnemu javnemu naročilu, kajti sredstva se zbirajo za protitočno obrambo tako na strani občin in potem ministrstvo, se pravi, da svoj delež. Jaz pričakujem – ravno v preteklih dneh smo to preverjali – da bojo seveda s strani občin ta soglasja čim prej, kajti jaz si želim, da bi tudi ta javna naročila izpeljali čim prej, da nas ne bi eventualno kakšno v spomladanskem času tudi že kakšno neurje oziroma toča prehiteli. </font><br/>
<font size="4">	Informacijske tehnologije. Kot veste, je že dve leti približno centraliziran sistem na Ministrstvu za javno upravo za vsa ministrstva. Kar seveda ne pomeni, da določene pristojnosti niso še vedno na posameznih ministrstvih in v okviru Ministrstva za kmetijstvo, gozdarstvo in prehrano in pa organov v sestavi skupaj za to področje namenjamo 2,6 milijona evrov, od tega Ministrstvo za kmetijstvo, gozdarstvo in prehrano 0,7 milijona evrov, Agencija za kmetijske trge 1,3 milijona evrov in pa Uprava za varno hrano 0,6 milijona evrov. Predvsem se gre, seveda, gre za zagotavljanje lastnih nekih informacijskih sistemov, nadgradnjo, register kmetijskih gospodarstev in pa na Agenciji za kmetijske trge, kot veste, se vodi ogromno teh podatkov preko informacijskih baz, tudi kar se razpisov tiče in pa drugih evidenc. In tukaj jaz si želim še večjih investicij, tudi o tem se dogovarjamo, kajti mislim, da je tudi čas, da posodobimo tudi te sisteme, tudi v duhu birokratskih administrativnih razbremenitev tistih, ki se na razpise prijavljamo, in tukaj bomo s temi informacijskimi sodobnimi pristopi to tudi poskušali omogočiti. </font><br/>
<font size="4">	Kar se tiče območij z omejenimi dejavniki. Jaz mislim, da je kar nekaj vprašanj sicer bilo naslovljenih na tiste teme, ki so zajete znotraj financiranja skozi evropska sredstva. Zato jaz nisem v detajle tega razlagala ob posameznih razpisih, ampak konkretno za območja z omejenimi dejavniki – mislim sicer, da je to gospa Iva Dimic že spraševala – je namenjenih kar veliko sredstev. Je, recimo, za OMD plačilo OMD 43 milijonov evrov na leto, pri neposrednih plačilih je dodatek, se pravi, približno 50 evrov na hektar za območja z naklonom 35 do 50 odstotkov. In pa 100 evrov na hektar za območja z večjim naklonom od 50-odstotnega. </font><br/>
<font size="4">	Potem še ukrepi za male kmetije, ki so financirane z enkratnim razpisom in dobijo 5 tisoč evrov na kmetijsko gospodarstvo. </font><br/>
<font size="4">	Potem, kar se tiče sanacije po vetrolomu, bom jaz prosila državnega sekretarja, da na koncu mogoče zajame vsa ta vprašanja. </font><br/>
<font size="4">Kar se tiče pa zakonov. Ja, res, ta zavedena v programu - Zakon o živinoreji in Zakon o zaščiti živali – vendar, kot napovedano, mi bomo letos začeli tudi s prenovo Zakona o kmetijskih zemljiščih in pa Zakona o </font><br/>
<br/>
<b><font size="4">15. TRAK: (ŠPE) – 15.10</font></b><br/>
<br/>
<b><font size="4">	</font></b><font size="4">(nadaljevanje) gozdovih. Zakaj tega še nismo začeli, zato, ker še vedno čakamo dokončne usmeritve glede priprave strateških načrtov za prihodnje finančno obdobje s strani Evropske komisije in ker bo veliko stvari vezanih tudi na prihodnje strateško načrtovanje, bomo zakon odprli takrat, ko bomo imeli tudi dovolj usmeritev iz te(?). Ampak vsa tista vprašanja, ki so se danes nanašala na Sklad kmetijskih zemljišč, vključno s predkupno pravico na nekaterih strateško pomembnih območjih za Republiko Slovenijo, bomo obravnavali takrat, ko bomo zakon odprli in tudi skušali zagotoviti, da se potem ta predkupna pravica seveda, da se sklad dvigne na lestvici in dobi na teh območjih predkupno pravico.</font><br/>
<font size="4">	Potem koliko sredstev bo deležen kmet iz naslova celotnega proračuna. Vprašanje gospe Ive Dimic. Tudi ta sredstva so večinoma zajeta v se pravi programih razvoja podeželja oziroma v razpisih, tako neposrednih plačilih, kot PRP-ju in zato, kot sem rekla je namenjen kar velik skupni delež sredstev. Zdaj, jaz skupno številko lahko še enkrat povem in sicer je to v skupnem znesku, se pravi približno 170 milijonov evrov cca. – nekaj več kot 170 milijonov evrov. Zakon o nepremičninah. Najbrž ste slišali tudi, da se mi zelo zavzemamo oziroma podpiramo to stališče, da se izvzame kmetijska in pa gozdarska zemljišča iz tega zakona. Državni sekretar je član delovne skupine, ki na tem področju dela in to stališče naše / nerazumljivo/. Mi se bomo seveda tudi nadalje za to zavzemali.</font><br/>
<font size="4">	Potem, kar se tiče zneska 4 milijone evrov, ki sem ga omenila za sanacijo gozdov oziroma gozdnih cest. To je samo znesek iz naslova Gozdnega sklada. Iz naslova programov razvoja podeželja je na voljo še približno 20 milijonov evrov sredstev za obnovo gozdov. V ta sredstva se res prijavlja malo deležnikov in ker ste vprašali, ali to omogoča samo, se pravi plačilo materialnih stroškov – ne, omogoča tudi plačilo dela storitev. Jaz zdaj ne vem, ali je to direktno zaposlitev, omogoča pa plačilo izvajanja storitev za pogozdovanje oziroma obnovo gozdov. </font><br/>
<font size="4">	Kar se tiče promocije, gospod Boštjan Koražija. Imam jaz zneske za leto 2018. Za promocijo mesnih izdelkov je bilo porabljenih 914 tisoč 531 evrov, za promocijo mleka 694 tisoč 431 evrov, ampak ta promocija se izvaja skladno z Zakonom o promociji, pri čemer je delež sredstev, ki jih zagotavlja Ministrstvo za kmetijstvo, za oba sektorja skupaj 614 tisoč 391 evrov, ostali del sredstev zberejo sektorji sami kot tudi zakon predvideva. </font><br/>
<font size="4">	Gospod Jani Ivanuša. Jaz sem na začetku povedala sicer, koliko znaša delež, ki je v rebalansu predviden iz naslova povečanja plač in ta znesek je 3, 1 milijona evra, se pravi od skupaj 35 milijonov evrov povečanja, je delež za plače… v bistvu manjši delež, ni glavnina sredstev namenjena povečanju plač. Na ministrstvu je zaposlenih 246 ljudi. In ta znesek 3, 1 milijona za povečanje, gre iz naslova tako zaposlitev na MKGP, organov v sestavi in pa vseh zavodov, ki jim mi zagotavljamo sredstva. Torej to niso sredstva za povišanje plač ministrstva. </font><br/>
<font size="4">	Kar se tiče pomoči sadjarjem – ja, na to je bilo povedano veliko, tudi veliko smo bili v stiku s sadjarji. Jaz sem si tudi zelo prizadevala, da ta sredstva v proračunu zagotovimo, ampak tovrstna pomoč na način, kot so jo želeli sadjarji, ni bila skladna s pravili državne pomoči in tudi sektor med sabo ni uspel priti do takšnih podatkov, ki bi nam dali relevantne številke o tem, komu se ta pomoč zagotavlja. Se pravi dokončnega dogovora med sektorjem in med ministrstvom, ni prišlo. Sredstva smo seveda želeli</font><br/>
<br/>
<b><font size="4">16. TRAK: (VP) – 15.15</font></b><br/>
<font size="4">	</font><br/>
<font size="4">	(nadaljevanje) v okviru rebalansa tudi zagotavljati, ampak, kot rečeno, na način, ki je bil predlagan, je bil neskladen s pravili po državni pomoči.</font><br/>
<font size="4">	Kar se tiče sredstev za upravo, ko ste vprašali, ali ta sredstva zadostijo temu, da lahko zagotavljamo popolno varnost v prehrani, mogoče gospod Jani Posedi kasneje pove. Mi se v zadnjih dneh zelo intenzivno ukvarjamo s tem in mislim, da bo naslednja seja v celoti o tej temi, tako da mogoče lahko tudi to prenesemo na sejo, ki bo 15 minut po zaključku, ker verjamem, da bo o tem še veliko govora.</font><br/>
<font size="4">	Kako nadzorovati uvoz hrane v Slovenijo. Kot veste, mi živimo že nekaj časa v okviru Evropske unije, kjer velja prost pretok blaga in storitev, in kakršnokoli omejevanje pretoka blaga in storitev – sploh pa z naše strani – je nemogoče. Gre pa za to, seveda, da morajo biti kontrole takšne, predvsem tiste kontrole, ki so skladne z zakonom in ki jih mi smemo izvajati, da seveda potrošnika čim bolj zaščitijo pred tem, da bi hrana, ki je oporečna – tukaj ne moremo govoriti o kakovosti, hrano imamo vedno kakovostno in pa manj kakovostno – predvsem neoporečna hrana je prihajala na naše krožnike. In te stvari, ki so se dogajale v preteklosti, vemo, da so že v bistvu celo kriminalna dejanja. Jaz mislim, da temu nobena zakonodaja in noben nadzor ne more popolno zagotoviti, da se takšno dejanje ne bi še kdaj zgodilo. Seveda pa vsi želimo in moramo stremeti k temu, da tega ni.</font><br/>
<font size="4">	Gospod Darij Krajčič - Ribiški sklad in črpanje. Jaz sem se skupaj s svojimi sodelavci v preteklih mesecih res intenzivno ukvarjala s tem skladom, tudi povedali smo, da ta sklad ima težave pri črpanju. Delno zato ker je absorpcijska sposobnost našega ribiškega sektorja slaba, delno tudi zaradi drugih razlogov. Ampak o tem, jaz mislim, da je bilo že dovolj povedanega. Mi smo res naredili vse napore tako na Evropski komisiji kot tudi pri nas doma, da bi intenzivirali črpanje teh sredstev. Z Evropsko komisijo smo dosegli dogovor, da nam nekoliko znižajo mejnike, ki jih moramo dosegati oziroma smo jih morali konec leta 2018, kajti v primeru, ko bomo dosegli tiste zastavljene mejnike, bo možen tudi prenos sredstev med posameznimi prednostnimi osmi. Se pravi, tam, kjer črpamo boljše oziroma kjer imamo večjo absorpcijsko sposobnost, na tiste prednostne osi bomo seveda skušali prenesti več sredstev.</font><br/>
<font size="4">	Približno 14 dni nazaj smo obiskali našo Obalo, se srečali s predstavniki lokalnih skupnosti in tudi ribiči in smo se z njimi dogovorili o tem, da že v letošnjem letu pristopimo k črpanju teh sredstev, tako za izgradnjo ribiške infrastrukture v Jernejevem kanalu in tudi v Izoli, kakor tudi za načine, na kakršne bi lahko ribiški sektor se boljše prijavljal na razpise in tudi črpal ta sredstva. Jaz mislim, da smo na koncu s pogovori bili vsi zadovoljni in da v letošnjem letu bomo načrtovana sredstva iz tega sklada že počrpali, sicer je pa z nami vede direktorja Agencije za kmetijske trge, ki pa lahko tudi kasneje mogoče pove, na kakšen način smo tudi izboljšali administrativne postopke in pa učinkovitost pri pregledu vlog. </font><br/>
<font size="4">	14 razpisov v vrednosti 170 milijonov evrov. Trenutno sta odprta razpisa ukrepa 4.1 in 4.2, to so naložbe v osnovna sredstva in pa naložbe v predelavo. Čakajo nas spomladi še razpis za namakalne sisteme. Vem, da je še načrtovan jeseni en razpis za osnovna sredstva ali pa 4.2 – sodelovanje - ukrep sodelovanje, ki je pravkar tudi en razpis bil zaključen. Še enega v letošnjem letu. To so tisti ključni. Mi vseh 14 razpisov tudi objavljamo na spletni strani, jih redno promoviramo, imamo delavnice za ta namen itd.</font><br/>
<font size="4">	Kar se tiče prilagajanja podnebnim spremembam. Jaz mogoče tudi tu bi želela povedati, da znesek 3,9 milijona je bil znesek za premije zavarovanj za ta namen podnebnih ujm. Daje pa v okviru Programov razvoja podeželja veliko več teh sredstev. Ki so namenjena, se pravi, za zmanjševanje posledic podnebnih nesreč. To so investicije. V rastlinjake, namakalne sisteme in pač druge. In tega je, </font><br/>
<br/>
<b><font size="4">15. TRAK: (MK) – 15.20</font></b><br/>
<br/>
<font size="4">	(nadaljevanje) zdaj smo to na hitro zbrali, jaz ne vem, če se bom niti znašla, do sedaj je bilo porabljenih 35,4 milijona evra sredstev, za ekološko predelavo še 9 milijonov evrov načrtujemo, za ukrepe KOPOP 30 milijonov evrov, ostalo je pa za nazaj, niti ne bom. 79,2 je bilo do zdaj izplačanih teh sredstev za podnebne spremembe.</font><br/>
<font size="4">	Potem še škoda po lubadarju, bo državni sekretar, podnebne spremembe sem povedala, spodbude malim kmetijam sem povedala, z enkratnim ukrepom 5 tisoč evrov so bile male kmetije podprte, seveda se pa lahko v okviru možnosti prijavljajo tudi še na kakšne druge razpise.</font><br/>
<font size="4">	Kmetijska zemljišča sem tudi že povedala. Kar se tiče samooskrbe, jaz se strinjam, prenizko smo samooskrbni na kar nekaj področjih, zelenjave, tudi prašičje reje. Seveda v duhu priprave novih strateških dokumentov tem področjem namenjamo še posebno pozornost. Dejstvo je, da sektor predelava zelenjave je še bolj izpostavljen različnim podnebnim ujmam in da tudi zaradi tega so ta nihanja v samooskrbnosti izjemno velika oziroma večja kot pri živinoreji in tudi zaradi tega je seveda pomembno, da načrtujemo v prihodnji finančni perspektivi čim več ukrepov, ki bojo te vplive umilili oziroma zmanjšali njihove učinke in seveda ključno bo, da se vzpostavi celotne oziroma se podpira celotne vertikalne verige po teh vseh sektorjih, se pravi vse od predelave do končnega izdelka in da na takšen način tudi okrepimo tiste sektorje, ki so v tem trenutku deficitarni.</font><br/>
<font size="4">	Jaz upam, da sem zdaj odgovorila na vse tisto, kar sem si zapisala in kar je bilo iz mojega področja direktno. Pravzaprav je vse moje področje, ampak vendar gozdarstvo pokriva državni sekretar in bi jaz mogoče samo za te sanacije po naravnih nesrečah v gozdovih dala besedo še njemu v kolikor se strinjate, predsednik?</font><br/>
<br/>
<b><font size="4">	PREDSEDNIK FRANC BREZNIK: </font></b><font size="4">Torej, dr. Podgoršek, državni sekretar na Ministrstvu za kmetijstvo.</font><br/>
<font size="4">	Izvolite, tudi vi imate besedo.</font><br/>
<br/>
<b><font size="4">	DR. JOŽE PODGORŠEK:</font></b><font size="4"> Ja, hvala lepa.</font><br/>
<font size="4">	Lep pozdrav tudi v mojem imenu!</font><br/>
<font size="4">	Teh nekaj pojasnil morda, kar se tiče gozdarstva in tudi lovstva bi podal in sicer, gospa Brinovšek, ste spraševala glede škode po divjadi in tudi omenili ste šakala. Nedvomno se tudi sami zavedamo šakala in potrebe po upravljanju s to divjadjo. </font><br/>
<font size="4">	V tem trenutku je v zaključni fazi en projekt, ki določa oziroma spremlja razvoj populacije šakala v Sloveniji in na podlagi tega projekta oziroma zaključkov tega projekta, ki so mimo gre, podatki so glede populacije, za samo populacijo spodbudni, za nas malo manj, ker se je število te divjadi vendarle namnožilo do te mere, da je populacija stabilna in zato smo že dali tudi na Ministrstvo za okolje in prostor pobudo za začetek upravljanja tudi s to divjadjo, ki je zaenkrat še na tisti uredbi o zavarovanih vrstah, torej da ga iz te uredbe umaknemo in začnemo z upravljanjem s to divjadjo.</font><br/>
<font size="4">	Zdaj, kar se tiče škode, je prav morda v tem preračunu predvidena višina sredstev 256 tisoč evrov za odškodnine za povzročeno škodo od divjadi, vendar je prav, da omenimo, da večino škode po divjadi vendarle nosijo koncesionarji, torej to so lovske družine, ki obfinancirajo škodo po divjadi iz naslova prejetih prihodkov od prodaje te divjadi.</font><br/>
<font size="4">	Pa vendarle vemo, da v nekaterih primerih to ne zadošča in torej v izjemnih primerih pa potem iz našega proračuna pomagamo pri izplačilih škod, pa bo kar prebral: Gre za odškodnine škode od divjadi na ne-lovnih površinah in pa odškodnine za škodo po jelenjadi in divjih prašičih na obmejnih loviščih in loviščih s posebnim namenom, ki presega 50 procentov letnega prihodka lovišča, če je lovišče, če je koncesionar dosegel seveda tudi letni plan samega odstrela.</font><br/>
<font size="4">	Sanacija vetroloma, to je bilo kar nekaj vprašanj pa bom morda skušal zbrati skupaj te informacije</font><br/>
<br/>
<b><font size="4">18. TRAK: (MK) – 15.25</font></b><br/>
<br/>
<font size="4">	(nadaljevanje) in pa tudi vlaganja, glede samih vlaganj v gozdove.</font><br/>
<font size="4">	Glede vlaganj v gozdove imamo na nek način 2 proračuna, dva vira sredstev. En je naš proračun, drug je pa program razvoja podeželja in iz našega proračuna vlagamo v gozdove oziroma namenjamo sredstva za vlaganje v gozdove v višini slabih milijon 400 tisoč evrov, bom zaokroževal.</font><br/>
<font size="4">	To omogoča obnovo okrog 100 hektarov poškodovanih gozdov po ujmah, omogoča 5 tisoč 500 delovnih dni preventivnega varstva gozdov. Tukaj govorimo dejansko o tem delu.	</font><br/>
<font size="4">	Skratka, ti preventivni ukrepi so namenjeni preprečevanju širjenja škodljivih organizmov in tudi zagotavljanje varstva gozdov pred divjadjo. Omogoča razvoj novih protipožarnih presek v samih gozdovih. Mogoča okrog tisoč 650 hektarov nege mladja, torej mlajših gozdov v mlajših razvojnih fazah. Omogoča tudi 80 hektarov obnov gozdov s sadno in setvijo.</font><br/>
<font size="4">	Torej, v tem primeru govorimo tudi o vlaganjih v gozdovih, ko govorimo o manjših površinah, ko nimamo ravno teh velikih ujm 400 tisoč kubikov in tako naprej, da govorimo o tako imenovanem interventnem zakonu in vlaganjih v gozdove ne podlagi tega interventnega zakona.</font><br/>
<font size="4">	Ravno tako imamo tudi precej sredstev namenjenih za vzdrževanje gozdnih cest in danes smo že govorili o naraščajočem katastrskem dohodku. Ta katastrski dohodek pa vpliva tudi na višino sredstev, ki jih tudi država namenja za gozdne ceste in sicer iz naše proračunske postavke v tem letu namenjamo milijon 438 tisoč evrov zaokroženo, to je okrog 165 tisoč evrov več kot prejšnje leto zato, ker je vezan na katastrski dohodek in višji kot je katastrski dohodek, tudi več država prispeva za gozdne ceste.</font><br/>
<font size="4">	Kakorkoli že, 165 tisoč gozdov za vse te hektare in te veste je verjetno malo, ampak vendarle je nekaj teh sredstev več. Poleg tega temu prispevajo tudi lastniki gozdov in je ta skupen znesek za vzdrževanje gozdnih cest okrog 4 milijone 359 tisoč evrov iz proračuna. Govorim zaenkrat samo iz proračuna.</font><br/>
<font size="4">	Če pogledamo potem še drug vir sredstev, je pa Program razvoja podeželja. Iz Programa razvoja podeželja pa lahko veliko obnove sanacije, tudi investicije v gozdne ceste in vlake naredimo, če gre seveda za naravno nesrečo, to pomeni teh 400 tisoč kubikov, kot smo že omenili. No in lanski vetrolom v jeseni je tudi Vlada prepoznala kot del celotnega lanskega, lanskih ujm in tudi ta jesenski vetrolom, ko ga seštejemo z lubadarjem preidemo nad 400 tisoč kubikov, torej tudi na teh območjih lanskega vetroloma, ki je bil mimogrede na nivoju okrog 280 tisoč kubikov, torej pod 400 tisoč kubikov, smo ga uspeli združiti z lubadarjem, s podlubniki in zato tudi na teh območjih, kje je bil vetrolom, lahko vlagamo sredstva iz Programa razvoja podeželja in sicer je tu na razpolago okrog 20,4 milijone evra v celotnem programskem obdobju, namenjen odpravi škode, namenjen nakupu sadik, zaščite sadilnega materiala in tudi dela, vlaganj v vlake in ravno v tem trenutku imamo odprt razpis za ureditev gozdnih vlak (?) potrebnih za izvedbo sanacij gozdov. Ta je odprt že od leta 2016, še vedno so sredstva na razpolago.</font><br/>
<font size="4">	Prav tako bo v letošnjem maju predvidoma odprt razpis naložbe ureditev gozdne infrastrukture, novih 2,2 milijona in pol evra sredstev na razpolago za naložbe v same gozdove.</font><br/>
<font size="4">	Ravno tako smo, v lanskem letu je bil sprejet tudi interventni zakon, ga tudi poznate, zaradi podlubnikov oziroma zaradi škode v gozdovi zaradi podlubnikov, ki omogoča povračilo stroškov za zaporo državnih ali občinskih cest v primeru sanacije, torej iz državnega proračuna lahko vračamo stroške, ki nastajajo z zaporo cest. </font><br/>
<font size="4">	Na podlagi tega zakona se tudi zmanjšujejo prispevki za pokojninsko in invalidsko zavarovanje na tistih kmetijskih gospodarstvih, kjer je bila škoda dejansko povzročena.</font><br/>
<br/>
<b><font size="4">19. TRAK: (MK) – 15.30</font></b><br/>
<br/>
<font size="4">	(nadaljevanje) Skrajšajo se ukrepi za izdajo različnih soglasij, za izvedbo sečenj in pa predvsem daje se možnost izjeme pri odreditvi sanitarnega poseka. Torej, da lahko lasniki grejo v gozdove sanitarno pospravljati brez dejanske odločbe Zavoda za gozdove, ki se pa potem naknadno tudi tam uredi, torej v dogovoru z revirnim gozdarjem.</font><br/>
<font size="4">	Morda še informacija okrog same sanacije škode. Škoda, ki je nastala do leta 2017, vključno z leto 2017 bo verjetno do konca te zime povsem sanirana. Govorimo vendarle o letu kasneje, ampak vseeno bo do konca zime nekje sanirana v celoti. </font><br/>
<font size="4">	Škoda, ki ja pa nastala v letošnjem letu se pa po podatkih Zavoda za gozdove že v tem trenutku sanira zelo uspešno, tudi zima je ugodna za delo v gozdovih v večjem delu Slovenije in smo že v tem trenutku  na približno 75 odstotkih glede na odkazano in tudi na Gozdnem gospodarstvu Bled smo že na 71 odstotkih letošnje sanacije, ne sanacije, govorimo o spravilu gozdno-lesnih asortimentov iz gozdov, kar pomeni, da sanacija bo pa sledila tej sanitarni sečnji.	</font><br/>
<font size="4">	Seveda, če pogledamo proračun, kakršenkoli bi bil, ne bi bil zadosten, to nam je vsem jasno. V gozdove bi lahko vlagali neskončno sredstev, vendarle pa ugotavljamo, da tudi ta sredstva, predvsem sredstva iz Programa razvoja podeželja še vedno črpamo relativno rezervirano.</font><br/>
<font size="4">	Kljub temu bi kar poudaril, da je vseeno plačano tudi delo. Verjetno je bila ideja gospe Dimic drugačna, da bi vendarle prav zaposlovali iz tega dela, ampak morda tukaj samo namig: Ko se pogovarjamo z lastniki gozdov mi iz našega Programa razvoja podeželja vzpodbujamo tudi povezovanje, sodelovanje lastnikov v organizaciji in skupine pridelovalcev na področju kmetijstva in na področju gozdarstva in verjetno nas tukaj čaka veliko dela, ker vendarle vemo, mi imamo v Sloveniji 460 tisoč lastnikov gozdov, povprečna velikost je 2,6 hektara približno in zdaj verjetno 460 tisoč ne bo šlo novih delovnih mest. fino bi bilo, če bi jih imeli, ampak prvič tudi toliko rok nimamo.	</font><br/>
<font size="4">	Skratka, verjetno nas čaka tukaj nek napor za to povezovanje lastnikov gozdov in pri teh povezovanjih je pa prostor zagotovo tudi iz naslova del, ki jih lastniki dobijo ob investicijah, ob vlaganjih v gozdove, ob vlaganjih v sanacijo. Lahko bi se verjetno vršila tudi kakšna zaposlitev večjega števila lastnikov gozdov. Toliko na kratko.</font><br/>
<br/>
<b><font size="4">	PREDSEDNIK FRANC BREZNIK: </font></b><font size="4">Najlepša hvala za še dodatno pojasnilo gospodu državnemu sekretarju.</font><b><font size="4"> </font></b><br/>
<font size="4">	Torej, kot vidim več ni prijavljenih.</font><br/>
<font size="4">	A, še želite besedo, kolega podpredsednik Ivanuša? Vi ste se prvi prijavili.</font><br/>
<font size="4">	Izvolite, imate besedo.</font><br/>
<br/>
<b><font size="4">	JANI IVANUŠA (PS SNS): </font></b><font size="4">Ja, hvala lepa.</font><br/>
<font size="4">	Slišali smo vse mogoče. Gospa ministrica s to izjavo okrog sadjarjev  se ne morem z vami strinjati, pa čeprav ste povedali kaj si misli, ampak te pravljice jaz ne maram slišati, da se ni vedelo s kom ste se pogovarjali.</font><br/>
<font size="4">	To je neverjetno, saj ste se ja samo s sadjarji pogovarjali. In da niste niti vedli komu je bila namenjena ta pomoč, to je zelo žalostno. Če vi sprejemate takšne sadovnjake, ki so okrašeni še kot novoletne jelke, potem se našemu kmetijstvu ali sektorju v sadjarstvu slabo piše. </font><br/>
<font size="4">	Pa tudi pri protitočni obrambi sem omenil, da z enim avionom se mi ne moremo iti protitočne obrambe v Sloveniji, to sem želel poudariti okrog protitočne. To, kaj se bo dogajalo, ali bodo občine prišle skozi ali ne, s tisto pogodbo, da ne bo zopet prišlo tam nekje konec maja, kdaj je že vse bilo potolčeno. </font><br/>
<font size="4">	Toliko. To imamo repliko na vaš odgovor.</font><br/>
<font size="4">	Hvala lepa. </font><br/>
<br/>
<b><font size="4">	PREDSEDNIK FRANC BREZNIK: </font></b><font size="4">Hvala</font><b><font size="4">, </font></b><font size="4">kolega Ivanuša. </font><br/>
<font size="4">	Torej, prijavljen je še kolega Doblekar. Kolega Doblekar izvolite, imate besedo. </font><br/>
<font size="4">	Izklopite se kolega Ivanuša, prosim samo, če se izklopite.</font><br/>
<b><font size="4"> </font></b><br/>
<b><font size="4">	JANI IVANUŠA (PS SNS): </font></b><font size="4">Pardon. </font><br/>
<br/>
<b><font size="4">	PREDSEDNIK FRANC BREZNIK: </font></b><font size="4">Izvolite kolega Doblekar.</font><br/>
<br/>
<b><font size="4">	BORIS DOBLEKAR (PS SDS): </font></b><font size="4">Hvala lepa za besedo.</font><br/>
<font size="4">	Spoštovana ministrica, državni sekretarji, Kmetijsko-gozdarska zbornica!</font><br/>
<font size="4">	Zdaj, jaz bi, sicer je bilo kar nekaj odgovorov že na določena vprašanja, tudi sam sem imel namen vprašati</font><br/>
<br/>
<b><font size="4">20. TRAK: (VP) – 15.35</font></b><br/>
<font size="4">	</font><br/>
<font size="4">	(nadaljevanje) po ravno teh stvareh, ki so jih kolegi, kolegice pred menoj že spraševali oziroma prosili za dodatna pojasnila. Pa kljub temu bi izpostavil par zadev, zelo na hitro, da ne bom preveč kradel časa.</font><br/>
<font size="4">	In sicer bom vprašal, kako je s programom LAS. Ali tukaj ostaja isti denar ali se tukaj kaj povečuje? Vemo, da je ta Lokalna akcijska skupina zelo dobrodošla, predvsem na lokalnem področju. </font><br/>
<font size="4">Potem bi imel vprašanje okrog javnega sklada kmetijskih zemljišč in gozdov. Me zanima, ali je tudi tukaj namenjenega več denarja za odkup zemljišč.</font><br/>
<font size="4">In pa vprašanje, ali je to res oziroma se dogaja, da nekateri, bi rekel, taki veliki podjetniki kupujejo zelo velike površine gozdov, jih potem izsekajo totalno, skorajda do nule oziroma prav delajo goloseke, in nato to zemljišče posekano, to gozdno površino prodajo javnemu skladu kmetijskih zemljišč in gozdov. Me zanima, koliko je teh nakupov bilo in koliko se predvideva še za naprej. </font><br/>
<font size="4">Škode zaradi divjadi. Tudi to je bilo omenjeno. Pa me zanima, ali boste morda ob tem sprejeli tudi kakšne ukrepe – ali pa sem mogoče preslišal – za zmanjšanje divjadi oziroma da ne bi bilo potrebno toliko denarja nameniti za samo škodo. </font><br/>
<font size="4">Zaščito pred točo – jaz sem vas, spoštovana ministrica, tudi na zaslišanju že takrat spraševal. Dali ste mi tudi – dali ste nam že tudi nek odgovor. Pa me vseeno zanima – preventiva se mi zdi zelo pomembna – in me zanima, ali se razmišlja in ali bo iz tega denarja v proračunu oziroma v tem rebalansu s temi ukrepi, ki ste jih tudi omenjali, bodo namenjena sredstva tudi za kmete, za pridelovalce sadja, vinogradov, da bi lahko kupili zaščitne mreže proti toči. To se mi zdi zelo pomembno, da bi bilo pač zato tudi manj povzročene škode.</font><br/>
<font size="4">Potem Kmetijsko-gozdarska zadruga. Bilo je omenjeno povečanje sredstev, torej - dogovor s sindikati in pa odprava posledic ZUJF. Imate tukaj mogoče še kaj dodati? Ali bi to bilo vse, kar sem slišal, od gospoda Zupančiča?</font><br/>
<font size="4">Potem bi izpostavil zadevo – Zavod za gozdove in pa seveda tudi ostali, kako bi temu rekel, deležniki, so bili, mislim, da leta 2014 ali 2015 deležni enega snemanja reliefnega s strani države. Bi pa bilo to potrebno opravljati vsako leto. In sicer to je laserski zajem podatkov iz zraka. Zelo natančen zajem. In to delajo zunanji izvajalci z, mislim, da je ta naprava – se imenuje Lidar. Nekaj takšnega. In me zanima, glede na to, da je to zelo pomembno, da se s tem, z laserskim zajemanjem iz zraka posname zelo natančno relief – se pravi, natančne podatke dobimo o gozdu, celo o drevesu, posameznem drevesu, gozdnih poteh, plazovih, kmetijskih površinah – bi bilo to zelo priporočljivo take meritve opravljati vsako leto, da bi potem lahko spremljali tudi razlike. Tako merjenje, mislim, da stane nekje okrog 2 milijona 300 evrov. Pa me zanima, če se razmišlja – glede na to, da je ta zadeva zelo, zelo koristna za vse – ali razmišljate o tem oziroma bo denar namenjen tudi v ta namen,</font><br/>
<br/>
<b><font size="4">21. TRAK: (DAG) - 15.40</font></b><br/>
<br/>
<b><font size="4">	</font></b><font size="4">(nadaljevanje) da bi se te meritve, laserski zajem, se pravi reliefno, opravljale vsako leto. </font><br/>
<font size="4">	Dotaknil bi se samo še kmetijsko-svetovalne službe. Mi imamo v Sloveniji nekje 70 tisoč 100 kmetij in pa 200 svetovalcev, če ta podatek drži. In se mi zdi, da je teh svetovalcev povsem premalo za toliko kmetij. Dostikrat so bili izraženi pomisleki, da tako malo svetovalcev ne more kvalitetno opraviti svojega dela, svojega poslanstva, za kar so izobraževani ti svetovalci, pa tudi plačani. In tudi to, da se ti svetovalci večinoma ukvarjajo z birokracijo, s papirologijo, kajti kmetje si predvsem želijo subvencij, se pravi prijave na subvencije in na razpise, in ti svetovalci potem večino časa zapravijo za izpolnjevanje teh vlog, premalo pa se ukvarjajo z družinami na kmetijah, z mladimi kmeti, s tem, da bi bili kmetje bolj podjetniško izobraženi, da bi se znali tudi tržno obnašati ali pa, recimo, pridobivali znanja s področja digitalizacije kmetijstva, kar je zdaj zelo pomembno. Tako me zanima, ali se razmišlja, da bi bilo kaj več denarja namenjenega za več svetovalcev. </font><br/>
<font size="4">	Zdaj pa samo še vprašanje subvencij, tudi o tem je bilo precej govora. Pri teh svetovalcih samo še to, no, mislim, da je pravi podatek, da se 80 % svetovalna služba financira s strani javnega denarja in pa 20 % s strani tržnih dejavnosti, se pravi s trga, kjer ti svetovalci prodajajo svoje storitve. Ob tem pa moram tudi poudariti, da mnogi mladi ali pa majhne kmetije, torej mlajši kmetje, ki prevzamejo kmetije, si težko privoščijo, da bi svetovalce plačevali. In me zanima, ali bo več denarja v prihodnje namenjenega tej dejavnosti. </font><br/>
<font size="4">	Zdaj pa samo še za konec. To, da kljub temu, da je občutek, da je še vedno premalo denarja namenjenega razvoju kmetijstva, razvoju podeželja in tako naprej, imamo nekje, po vseh podatkih v Evropi, mleko, recimo, ali pa hmelj najbolj kvaliteten, in mleko izvažamo, kvalitetno mleko, pa tudi kvaliteten hmelj, uvažamo pa potem seveda mleko od zunaj. Tako me zanima še vaš pogled, vaše videnje tega primera, ki sem ga navedel, je pa takih morda še mnogo več, ampak mi zmanjkuje časa, da bomo čim prej zaključili to sejo in nadaljevali z naslednjo nujno. </font><br/>
<font size="4">	Torej, prosil bi še za te odgovore, ta pojasnila in se vam že vnaprej zahvaljujem za odgovore. Hvala lepa. </font><br/>
<br/>
<font size="4">	</font><b><font size="4">PREDSEDNIK FRANC BREZNIK: </font></b><font size="4">Torej, ministrica, prosim za nekaj kratkih odgovorov, da lahko nekako zaključimo to prvo redno sejo. Hvala.</font><br/>
<br/>
<font size="4">	</font><b><font size="4">DR. ALEKSANDRA PIVEC: </font></b><font size="4">Hvala za besedo. Se bom potrudila čim krajše na to odgovoriti, vendar pa je nekaj pojasnil vseeno treba dati na ta vprašanja.</font><br/>
<font size="4">	Kar se tiče programov, ki podpirajo lokalne akcijske skupine, torej pobude LEADER oziroma CLLD. Seveda, ta program ostaja, ne samo, da je v trenutni finančni perspektivi eden najbolje črpanih ukrepov, za katerega je bilo v obdobju 2014-2020 oziroma je še namenjenih iz naslova programa razvoja podeželja 56 milijonov evrov, 6,5 milijona evrov iz Ribiškega sklada in približno še 30 milijonov evrov Evropskega sklada za regionalni razvoj.</font><br/>
<font size="4">	</font><br/>
<b><font size="4">22. TRAK: (DAG) - 15.45</font></b><br/>
<br/>
<b><font size="4">	</font></b><font size="4">(nadaljevanje) Torej, seštevek teh sredstev je namenjen programom LAS-a. Kot rečeno, je to eden najbolje črpanih programov in mislim, da smo tudi že presegli 50 % črpanja sredstev, kar se tiče te prednostne osi. Tako tu nobenega dvoma ni, da ne bomo počrpali vseh razpoložljivih sredstev in da se bo nadaljeval ta ukrep oziroma da bomo to spodbujali tudi v prihodnji finančni perspektivi. Tu gre v bistvu še za enega redkih programov, kjer dejansko pobude za razvoj prihajajo iz lokalnega okolja, in meni se zdi to res izjemnega pomena, podpirati ta prizadevanja in pobude tudi v prihodnje. </font><br/>
<font size="4">	Kar se tiče Sklada kmetijskih zemljišč. Jaz mislim, da sem prej povedala, da se zelo zavzemam za to, da bi čim prej prišlo do prenove tega zakona, ker je nekaj določil v zakonu, ki vplivajo na vse tisto, kar ste tudi danes vi izpostavljali, od prednostne pravice nakupa do zelo občutljivega ravnanja z nakupi na obmejnih zemljiščih, do tega, da je treba zemljo zagotavljati tudi mladim prevzemnikom, prednostno jim dati možnost, da pridejo do zakupa kmetijskih zemljišč. Zato, kot rečeno, takoj, ko dobimo ključne usmeritve za prihodnjo finančno perspektivo z nivoja Evropske komisije, bomo ta zakon odpirali. Kar se tiče sredstev, namenjenih za nakup, v letošnjem letu je milijon evrov približno namenjenih za nakup, in lani je bilo v istem znesku, tudi milijon evrov, bilo je pa izvedenih nakupov 41,4 hektarja zemljišč v letu 2018. </font><br/>
<font size="4">	Škode po divjadi, o tem bo povedal državni sekretar. </font><br/>
<font size="4">	Zavod za gozdove, kar se tiče laserske merilne tehnike. Jaz sem zelo naklonjena temu, da se poslužujemo čim bolj sodobnih tehnoloških pristopov. Kot veste, smo letos namenili tudi z Ministrstva za kmetijstvo del sredstev za financiranje satelita, s katerim bomo zagotavljali satelitske posnetke za namen naših lažjih obravnav in obravnav na Agenciji za kmetijske trge. Kar se tiče konkretno tega laserskega merilnika reliefa, jaz v tem trenutku ne vem, zagotovo pa lahko povprašamo oziroma damo pobudo na Zavod za gozdove, da se o tem razmišlja. Vem pa, da je bil projekt pilotno izvajan in da te tehnologije nedvomno bi prišle prav tudi pri nas. </font><br/>
<font size="4">	Kar se tiče subvencij in premalo zagotavljanja sredstev. Najbrž ste spremljali, da si mi zelo krčevito prizadevamo za to, da sredstva tudi v prihodnjem obdobju za programe razvoja podeželja in na splošno za kmetijstvo ne bi padala. Na tem se trenutno na evropskem nivoju res odvijajo ključna pogajanja. Jaz sem zelo vesela, da smo mi na pretekli seji ministrov, Sveta Evropske unije, uspeli dobiti podporo 22 držav, skupaj z nami 21, za deklaracijo, s katero nasprotujemo temu, da se ta sredstva znižajo v obsegu 15 %, in s tem dali tudi dobro podlago tistim, se pravi komisarju in vsem, ki se bodo v zaključnem delu pogajali za razdelitev sredstev med vsemi različnimi skladi. Seveda imamo tudi nek rezervni načrt, kje bi se ta sredstva dalo zagotoviti, ampak, kot rečeno, mislim, da smo mi v tem trenutku naredili tisti ključni napor, da smo izrazili ta interes, in jaz verjamem, da bomo uspeli vsaj znižati to predvideno zmanjšanje sredstev, ki je bilo v začetku komunicirano. </font><br/>
<font size="4">	Zdaj bi prosila samo še državnega sekretarja za podatke o škodi po divjadi oziroma zmanjševanja populacije divjadi in državno sekretarko za obrambo proti toči. </font><br/>
<font size="4">	Kar se tiče pa komunikacije s sadjarji, jaz nisem rekla, da ne vem, s kom smo se pogovarjali, ampak sem rekla, da iz sektorja nismo dobili takšnih podatkov, ki bi nam zagotovili zadostno podlago, komu ta sredstva plačati, na kakšen način. Torej, sektor je bil med sabo precej razdvojen, na eni strani zahteve za to plačilo, na drugi strani druga mnenja. In na koncu, ko bi morali te podatke imeti in sredstva razdeliti, do teh podatkov oziroma do tega konsenza ni prišlo. Pogovarjali pa smo se seveda s sadjarji, ta informacija ne drži, da sem jaz rekla, da ne vem, s kom smo se pogovarjali. </font><br/>
<br/>
<b><font size="4">23. TRAK: (SC) - 15.50</font></b><br/>
<br/>
<font size="4">	</font><b><font size="4">PREDSEDNIK FRANC BREZNIK: </font></b><font size="4">Izvolite, gospod državni sekretar na kratko. </font><br/>
<br/>
<font size="4">	</font><b><font size="4">DR. JOŽE PODGORŠEK: </font></b><font size="4">Čisto samo kratko morda dve tri informacije. </font><br/>
<font size="4">	Omenjeno je bila možnost golosečnje in pa, potem prodaje teh površin v skladu kmetijskih zemljišč in gozdov. Naj omenim, da je golosečnja pri nas v skladu z Zakonom o gozdovih prepovedana - mislim, da smo se o tem že enkrat pogovarjali tudi na tem odboru. Čeprav imam včasih danes občutek, da je pa marsikakšen gozd posekan na golo. Je pa res imamo pa ta občutek oziroma tudi kakšna golosečnja je narejena na pogorišču na ravni ujem, žled, lubadar oziroma podlubniki in vetrolom drugače je golosečnja prepovedana. Ne vem točno na pamet o katerem členu Zakona o gozdovih to piše, ampak nedvoumno je to zelo jasno navedeno. Po drugi strani je prav, da vemo, da v tem trenutku sklad kmetijskih zemljišč in gozdov kot tudi podjetje Slovensko državni gozdovi pred kakršnikoli nakupom ali kakršnimkoli opravljanjem s samimi zemljišči gredo tudi na teren pogledati, kvaliteto ocenijo in šele, potem odločajo o kakršnikoli nakupih in zato mislim bojazen, da sklad kupuje golosečnjo za kvalitetno kmetijsko zemljo v tem trenutku zagotovo odpade. Jaz osebno ocenjujem, da teh primerov od kar smo v tem mandatu do takih primerov ni prišlo. Tudi podatki govorijo o tem, da sklad je nakupil v lanskem letu 41,4 hektarja kmetijskih zemljišč. Tudi ta podatek govori točno o tem, da kaj več glede na budget milijon evrov, ki jih ima na razpolago za ta nakup kaj več tudi ne more. </font><br/>
<font size="4">	Par besed okoli divjadi. Tudi mi si želimo in tudi Zavod za gozdove, ki pripravlja načrte gospodarjenja z divjadjo intenzivno ves čas sodelujemo, spremljajo na zavodu populacije divjadi in na podlagi tega se odločijo, potem tudi o odvzemu. Na neki način težimo in tudi z lovsko zvezo smo ves čas na zvezi oziroma v komunikaciji ravno, zaradi tega, ker želimo, da se ta odvzem divjadi čim bolj približa nekim načrtovalskim planom tudi z namenom zmanjševanja škod po divjadi. Iz tega naslova tudi sedaj pripravljamo eno uredbo o škodah po divjadi, s katero bi radi uredili tudi tako imenovane sive lise, ki jih v tem trenutku še ne obravnavamo oziroma se še ne obravnavajo kot škode po divjadi. Kot sem že omenil tukaj sodelujemo z vsemi deležniki - zveze lastnikov gozdov, Kmetijsko-gozdarsko zbornico, Lovsko zvezo - in iščemo konsenz pri ugotavljanju in potem vrednotenju kakšnih škod po divjadi. </font><br/>
<font size="4">	To je to na kratko.   </font><br/>
<br/>
<font size="4">	</font><b><font size="4">PREDSEDNIK FRANC BREZNIK: </font></b><font size="4">Hvala. Kot zadnji od gostov še danes je prijavljen predsednik Kmetijsko-gozdarske zbornice gospod Cveto Zupančič. Izvolite, na kratko. </font><br/>
<br/>
<font size="4">	</font><b><font size="4">CVETKO ZUPANČIČ: </font></b><font size="4">Hvala lepa. Bom čisto kratek. </font><br/>
<font size="4">	Dva poslanca sta postavila vprašanje meni v zvezi z številčnost ljudi, ki jih imamo v zbornici. V sklopu zbornice imamo osem kmetijsko gozdarskih zavodov in znotraj teh zavodov v celemu sistemu je zaposlenih 713 ljudi. Govorimo o kmetijsko gozdarskih zavodov v zborničnem sistemu. Od tega je 327 kmetijskih svetovalcev skupaj s specialisti. Moram povedati - prej je bilo še izpostavljeno - glede financiranja. Vsa ta leta nazaj, če vzamemo od leta 2007 pa sploh je financiranje so javna sredstva padala tako, da smo prišli to, kar je tudi gospa poslanka povedala -, da se je preveč zaračunavalo in iskalo denar na trgu. Posledica tega je bila, da so se sredstva zmanjševala in smo prišli samo do 60 %  financiranja s strani države. Sedaj sploh po sprejetju uredbe pa se je ta stvar popravila tako, da bomo prišli na 80 % tako kot je tudi zapisano v aktih - 80 % država za javne službe in 20 % na trgu. Na ta način nekako bomo prišli do sprejemljivih cenikov. Hvala lepa.  </font><br/>
<br/>
<b><font size="4">24. TRAK: (SC) - 15.55</font></b><br/>
<br/>
<font size="4">	</font><b><font size="4">PREDSEDNIK FRANC BREZNIK: </font></b><font size="4">Najlepša hvala še za pojasnilo predsednikov Kmetijsko-gozdarske zbornice. Želite še dodatno vprašanje? Izvolite. Samo res na kratko kolega Doblekar. </font><br/>
<br/>
<font size="4">	</font><b><font size="4">BORIS DOBLEKAR (PS SDS): </font></b><font size="4">Hvala. </font><br/>
<font size="4">	Jaz bi se zahvalil ministrici in vsem ostalim za odgovore. Mogoče se nismo dobro razumeli prej pri teh meritvah. To je lider to pomeni 3D zajemanje podatkov to je lasersko merjenje. Lider je geodetska metoda za merjenje razdalje do tarče s pomočjo laserskih žarkov. Ta lider je široko uporabljen za izdelavo visokokakovostnih zemljevidov tako v geodeziji, geomatiki, arheologiji, geografiji, geologiji, geomorfologiji, seizmologiji, v gozdarstvu in drugod. Zavod za gozdove bi te podatke potreboval vsako leto in to merjenje bi bilo potrebno opravljati vsako leto, da bi imeli sveže podatke, da bi lahko, potem delali tudi primerjave. Ne bi bil to stran vržen denar. To sem samo hotel povedati. Te meritve opravlja zunanji izvajalec, ker to se ne da, kar kupiti in je verjetno zelo zelo drago. Bi samo dal pobudo, da bi se te meritve v korist vseh deležnikov ministrstva vašega in vseh ostalih. Seveda bi vas prosil, če boste to podprli kot ministrica za kmetijstvo in se tudi z ostalimi ministri, ki bi jim te meritve še kako prav prišle, da boste tudi vi dali pobudo naprej in sodelovali pri tem. Toliko bi se vam še lepo zahvalil. Upam in želim, da prihodnje leto ne bom več govorili, da vsak dan propade kmetija in pol na dan, ampak da bodo s temi ukrepi in s povečanjem denarja z rebalansom to propadanje trend, da se bo ustavil in da bo slovenskemu kmetijstvu šlo bolje. </font><br/>
<font size="4">	Toliko. Hvala lepa za odgovore.   </font><br/>
<br/>
<font size="4">	</font><b><font size="4">PREDSEDNIK FRANC BREZNIK: </font></b><font size="4">Hvala še vam za dodatna pojasnila. </font><br/>
<font size="4">	To ni bilo vprašanje v bistvu je bilo pojasnilo kolega poslanca. Naj še spomnim vse ostale, da imamo še eno točko, ki se glasi, pobude in vprašanja članic in članov, da se lahko tudi tam kdo oglasi, zato bom najprej sedaj zaključil 1. točko. Zaključujem razpravo članic in članov tega odbora. </font><br/>
<font size="4">	Ugotavljam, da se je Odbor za kmetijstvo, gozdarstvo in prehrano seznanil s predlogom rebalansa proračuna Republike Slovenije za leto 2019 v delo, ki se nanaša na področju kmetijstva, gozdarstva in prehrane. </font><br/>
<br/>
<font size="4">	Prehajamo na </font><b><font size="4">2. TOČKO DNEVNEGA REDA, TO SO VPRAŠANJA IN POBUDE ČLANOV ODBORA. </font></b><br/>
<b><font size="4">	</font></b><font size="4">K obravnavi te točke sem tudi povabil torej Ministrstvo za kmetijstvo, gozdarstvo in prehrano. Tukaj imamo še vedno torej našo ministrico za kmetijstvo z obema državnima sekretarjema. Besedo dajem članom in članic tega odbora glede pobud, vprašanj ministrici ali državnim sekretarjem. Izvolite kolegica Iva Dimic. </font><br/>
<br/>
<font size="4">	</font><b><font size="4">IVA DIMIC (PS NSi): </font></b><font size="4">Hvala lepa. </font><br/>
<font size="4">	Jaz bi imela eno pobudo. In sicer, v preteklosti je tudi ta odbor že razpravljal glede umestitve tretje razvojne osi in seveda je takrat prišlo do neke druge načrtovane trase. Moja pobuda je vezana tudi na Odboru za infrastrukturo in je, da bi imeli tudi možnost člani Odbora za kmetijstvo terenski ogled trase. Mislim, da glede na to, da je bilo na Odboru za infrastrukturo to že sprejeto, da se bo organiziral skupinski ogled. Mislim, da bi bilo prav, ker to se tiče tudi nas, ker tam so seveda tudi kmetijska zemljišča, da bi si tudi lahko imeli možnost člani Odbora za kmetijstvo tudi priključiti tej skupini skupnih ogled na terenu v Braslovčah. </font><br/>
<br/>
<font size="4">	</font><b><font size="4">PREDSEDNIK FRANC BREZNIK: </font></b><font size="4">Najlepša hvala za pobudo. Ima še kdo kakšno pobudo? Kolega Doblekar. </font><br/>
<br/>
<font size="4">	</font><b><font size="4">BORIS DOBLEKAR (PS SDS): </font></b><font size="4">Hvala za besedo, predsednik. </font><br/>
<font size="4">	Jaz bi na tem mestu tudi podprl pobudo kolegice Dimičeve. Kot drugo pobudo pa bi dal še enkrat to, kar sem prej v razpravi omenil, da se te meritve lider opravljajo vsako leto. Še ena pobuda oziroma prošnja, katero sem že tudi izpostavil zadnjič direktorici javnega sklada  </font><br/>
<br/>
<b><font size="4">25. TRAK: (SC) - 16.00</font></b><br/>
<br/>
<b><font size="4">	</font></b><font size="4">(nadaljevanje) kmetijskih zemljišč prav bi rekel taka konkretna zadeva mi dovolite v 10 sekundah. </font><br/>
<font size="4">	Pri kontroli zemljišč v lasti javnega sklada, da se gre še enkrat opraviti kontrolo nasada topolov v Ribčah ob reki Savi. Vsa leta se samo opozarja, prosi, da se nekaj reši, ampak ta nasad te topole še vedno tam propadajo in plavajo po reki Savi. Je res velik problem tako, da bi še enkrat dal to pobudo, če je le mogoče, da se to nekako uredi. Hvala lepa. </font><br/>
<br/>
<font size="4">	</font><b><font size="4">PREDSEDNIK FRANC BREZNIK: </font></b><font size="4">Hvala za vašo pobudo. Ker je, kar nekaj zainteresiranih tudi kolegic in kolegov eno opozorilo bom dal prvo pobudo kolegice Ive Dimic torej na glasovanje. Ne gre za terensko sejo odbora, ampak ogled članov in članic tistih seveda na prostovoljni bazi, ki ste bolj zainteresirani, da si pogledate traso. Gre predvsem za vprašanje tudi kvalitetnih kmetijskih zemljišč, ki bodo prešla torej po vsej verjetnosti v dele avtoceste morebitne trase. Glasujemo. </font><br/>
<font size="4">	Kdo je za? (9 članov.) Kdo je proti? (4 člana.)</font><br/>
<font size="4">	Sklep je, da se prostovoljno seveda na podlagi tega, da se člani in članice Odbora za kmetijstvo, gozdarstvo in prehrano udeležijo ogleda te trase skupaj z Odborom za infrastrukturo in prostor. </font><br/>
<font size="4">	Spoštovane kolegice in kolegi s tem zaključujem 6. redno sejo odbora in se vam zahvaljujem za udeležbo in razpravo. </font><br/>
<font size="4">	7. nujno sejo bomo pričeli čez 15 minut samo toliko v vedno. </font><br/>
<br/>
<b><font size="4">Seja je bila končana 12. februarja 2019 ob 16.02.</font></b>
</root>