<root>
<h5 class="label"><span>Vsebina zapisa seje</span></h5><div align="center">
<p><b><font size="4">REPUBLIKA SLOVENIJA</font></b><br/>
<b><font size="4">DRŽAVNI ZBOR</font></b><br/>
<b><font size="4">ODBOR ZA ZDRAVSTVO</font></b><br/>
<b><font size="4">37. nujna seja</font></b><br/>
<br/>
<b><font size="4">ODBOR ZA DELO, DRUŽINO, SOCIALNE ZADEVE IN INVALIDE</font></b><br/>
<b><font size="4">40. nujna seja </font></b><br/>
<br/>
<b><font size="4">(9. junij 2020)</font></b><br/>
</p></div><br/>
<br/>
<b><font size="4">Skupno sejo sta vodili Anja Bah Žibert, predsednica Odbora za zdravstvo, in Eva Irgl, predsednica Odbora za delo, družino, socialne zadeve in invalide. </font></b><br/>
<b><font size="4">Seja se je začela ob 17.05. </font></b><br/>
<br/>
<b><font size="4">1. TRAK: (DAG) </font></b><br/>
<br/>
<b><font size="4">	PREDSEDNICA EVA IRGL: </font></b><font size="4">Dober dan! Pozdravljam vse članice in člane obeh odborov. Lepo pozdravljam vabljene na današnjo sejo in ostale prisotne! Začenjam 40. sejo Odbora za delo, družino, socialne zadeve in invalide. </font><br/>
<font size="4">	Na seji kot nadomestne članice in člani odbora s pooblastili sodelujejo: namesto Marjana Pojbiča je z nami Elena Zavadlav Ušaj, ki jo lepo pozdravljam in ji želim dobro delo na odboru, in iz kvote SMC je z nami Branislav Rajić, ki ga tudi lepo pozdravljam in mu želim dobro delo na našem odboru. </font><br/>
<font size="4">	Besedo predajam predsednici Odbora za zdravstvo, Anji Bah Žibert. </font><br/>
<br/>
<font size="4">	</font><b><font size="4">PREDSEDNICA ANJA BAH ŽIBERT: </font></b><font size="4">Lep pozdrav tudi v mojem imenu! Med nami lepo pozdravljam vse vabljene in tudi vas, kolegice in kolegi, poslanke in poslanci! Začenjam 37. nujno sejo Odbora za zdravstvo.</font><br/>
<font size="4">	Obveščam vas, da opravičenih za današnjo sejo ni, imamo pa nadomestilo, in sicer Lidija Ivanuša nadomešča Nado Brinovšek. Lidijo lepo pozdravljam in ji želim prijetno delo z nami. Prav tako pa bo iz kvote SMC z nami Branislav Rajić, ki ga tudi lepo pozdravljam in mu želim uspešno delo.</font><br/>
<font size="4">	Besedo vračam predsednici Odbora za delo, družino, socialne zadeve in invalide Evi Irgl.</font><br/>
<br/>
<font size="4">	</font><b><font size="4">PREDSEDNICA EVA IRGL: </font></b><font size="4">Najlepša hvala. </font><br/>
<font size="4">	S sklicem seje ste prejeli naslednji dnevni red skupne seje: Nepotrebne smrti ter diskriminatorna in nezakonita obravnava starostnikov v domovih starejših občanov. Ker v poslovniškem roku nisva prejeli predlogov za spremembo dnevnega reda, je ta določen, kot je bil predlagan s sklicem seje. </font><br/>
<br/>
<font size="4">	Prehajamo na obravnavo </font><b><font size="4">1. - in edine točke - DNEVNEGA REDA -</font></b><font size="4"> </font><b><font size="4">NEPOTREBNE SMRTI TER DISKRIMINATORNA IN NEZAKONITA OBRAVNAVA STAROSTNIKOV V DOMOVIH STAREJŠIH OBČANOV. </font></b><br/>
<b><font size="4">	</font></b><font size="4">Sklic seje je zahtevala Poslanska skupina Levice. </font><br/>
<font size="4">	Na sejo so bili vabljeni: predlagatelj zahteve, Poslanska skupina Levica, Vlada Republike Slovenije, Ministrstvo za zdravje, Ministrstvo za delo, družino, socialne zadeve in enake možnosti, Nacionalni inštitut za javno zdravje, Komisija Republike Slovenije za medicinsko etiko, predstavniki katere so se opravičili, Skupnost socialnih zavodov, Zbornica zdravstvene in babiške nege Slovenije, Zveza strokovnih društev medicinskih sester, babic in zdravstvenih tehnikov Slovenije, Strokovno združenje izvajalcev zdravstvene in babiške nege Slovenije, Varuh človekovih pravic, Zagovornik načela enakosti, ki se je opravičil, Inštitut za socialno varstvo Republike Slovenije, Sindikat delavcev v zdravstveni negi Slovenije, Sindikat zdravstva in socialnega skrbstva Slovenije, Sindikat zdravstva in socialnega varstva Slovenije, Florence sindikat medicinskih sester - Pergam, Srebrna nit - združenje za dostojno starost, predsednica Biserka Marolt Meden. Vabili smo dr. Dušana Kebra, prof. dr. Alojza Ihana. Dodatno smo vabili Občino Šmarje pri Jelšah, župana Matijo Čakša, Dom upokojencev Šmarje pri Jelšah, Gordano Drimel, direktorico, Splošno bolnišnico Celje, mag. Franca Vindišarja, strokovnega direktorja, Ženski lobi Slovenije, prof. dr. Bojano Beović, vodjo svetovalne skupine v okviru Ministrstva za zdravje, Bolnišnico Golnik, dr. Aleša Rozmana, Zdravniško zbornico Slovenije, Inštitut Antona Trstenjaka, mag. Matejo Lopuh, prof. dr. Brigito Skelo Savič, Zvezo društev upokojencev Slovenije ter Amnesty International Slovenije. </font><br/>
<font size="4">	Prejeli ste naslednje gradivo: zahteva Poslanske skupine Levica za sklic nujne seje odborov z dne 25. maj 2020, ki je objavljena na spletnih straneh Državnega zbora s sklicem.</font><br/>
<br/>
<font size="4">	Začenjamo obravnavo točke dnevnega reda. Preden dam besedo predlagatelju, gospodu Primožu Siterju, naj samo povem, da bomo danes razpravljali o izjemno težki in zahtevni temi, ki od vseh razpravljavcev zahteva spoštljivo razpravo, brez manipulacij in tudi primerno izbiro besed, kar seveda kot predsednica tega odbora od razpravljavcev tudi pričakujem. Bodimo torej spoštljivi drug do drugega v razpravah in ohranimo dostojanstvo vseh, ki jim je razprava namenjena.</font><br/>
<font size="4">		</font><br/>
<b><font size="4">2. TRAK: (DAG) - 17.10</font></b><br/>
<br/>
<b><font size="4">	</font></b><font size="4">(nadaljevanje) Predvsem pa bodimo konstruktivni in vsebinski pri argumentiranju. </font><br/>
<font size="4">	Besedo dajem predlagatelju zahteve, gospodu… / oglašanje v ozadju/ Želeli ste še besedo, gospa predsednica Odbora za zdravstvo, izvolite. </font><br/>
<br/>
<font size="4">	</font><b><font size="4">PREDSEDNICA ANJA BAH ŽIBERT: </font></b><font size="4">Ja, res je. Imamo še eno nadomestilo, in sicer Roberta Pavšiča nadomešča Jerca Korče. </font><br/>
<br/>
<font size="4">	</font><b><font size="4">PREDSEDNICA EVA IRGL: </font></b><font size="4">Da se ne pozabi, sicer bi lahko tudi v nadaljevanju to povedali. </font><br/>
<font size="4">	Izvolite, gospod predlagatelj Siter, beseda je vaša. </font><br/>
<br/>
<font size="4">	</font><b><font size="4">PRIMOŽ SITER (PS Levica): </font></b><font size="4">Hvala lepa, spoštovani predsednici. </font><br/>
<font size="4">	Spoštovani kolegice in kolegi! Predstavniki zainteresirane javnosti, dobrodošli v Državnem zboru, prav tako predstavniki ministrstev! Da je današnja tema resnično pomembna, da je obširna, priča tudi to veliko število vseh, ki ste se nam danes pridružili, zato vam izrekam še toliko bolj posebno dobrodošlico. </font><br/>
<font size="4">	Epidemija covid-19 je najbolj od vseh udarila ravno domove za starejše. Če lahko zaključimo, da je družba sicer izšla iz te epidemije vsaj za silo, tega ne moremo trditi za domove za starejše oziroma za prebivalke in prebivalce, oskrbovanke in oskrbovance domov za starejše. Domovi so bili največja žrtev te epidemije. Domovi, ki že v siceršnjih, da rečem, normalnih okoliščinah, dihajo na škrge v svoji kadrovski sliki, finančnem poslovanju, opremljenosti, infrastrukturi, so se v času epidemije znašli v še večjih težavah. In te ekstremne okoliščine so bedo tega področja še bolj plastično prikazale. Z namenom, da to problematiko osvetlimo v tistih najbolj kritičnih točkah, ki so tudi v medijih in širši javnosti v zadnjem času bile deležne največ pozornosti, smo v Poslanski skupini Levica predlagali sklic te seje. Na problematiko v domovih za starejše opozarjamo že zelo dolgo, že vsaj od začetka tega mandata, na problematiko, ki se tiče oskrbe, ki se tiče plačljivosti oskrbe, položaja starostnikov v domovih, na problematiko kadrovskega manka, slabše tehnične in infrastrukturne opremljenosti, zdaj pa v času epidemije opozorimo še na nekaj zelo specifičnih problemov, ki so prišli z njo. Zato smo s tem namenom predlagali sklic te seje, ki nosi naslov Nepotrebne smrti ter diskriminatorna in nezakonita obravnava starostnikov v domovih starejših občanov. </font><br/>
<font size="4">	Slovenija se sooča z izjemno velikim deležem okužb in smrti zaradi bolezni covid-19 v domovih starejših občanov. Po podatkih, ki so dostopni na uradnih vladnih informacijskih kanalih, je bilo - opravičujem se za star datum, ampak številka ni tako zelo spremenjena - v ponedeljek, 18. maja 2020, skupaj tisoč 467 potrjenih okuženih, v domovih 458 potrjenih okuženih, od tega 312 stanovalcev in 137 zaposlenih; številka je v tem času, torej od tega redakcijskega datuma, do danes še zrasla. Ampak še bolj zaskrbljujoč podatek pa je podatek o smrtnih žrtvah med oskrbovankami in oskrbovanci v domovih za starejše. Statistika pravi, da je vključno do 20. maja 2020 od skupaj 106 umrlih - mislim, da je danes številka 109 - s covid-19 med stanovalci domov umrlo kar 86 ljudi, torej, približno 80 % vseh smrtnih žrtev v Sloveniji se je zgodilo s covid-19 v domovih starejših. Od tega pa - še en poveden podatek - le 10 stanovalcev, siceršnjih stanovalcev domov za starejše, je umrlo v bolnišnicah. </font><br/>
<br/>
<b><font size="4">3. TRAK: (DAG) - 17.15</font></b><br/>
<br/>
<b><font size="4">	</font></b><font size="4">(nadaljevanje) Torej, to pomeni, da navkljub zatrjevanju pristojnih, da so v bolnišnico sprejeti vsi, ki bi jim bolnišnično zdravljenje lahko pomagalo, je bilo tega deležnih le ena desetina starostnikov. Velika večina, torej približno 87 % teh stanovalcev pa je umrlo v domovih, ne da bi jim bilo zagotovljeno tudi bolnišnično zdravljenje. To je že samo po sebi skrb vzbujajoč podatek. So pa potem v javnost preko zaposlenih v domovih v medije prišle tudi informacije, da je bilo na neprimeren in celo nezakonit način vnaprej odločeno, kdo od starostnikov bo bolnišnične oskrbe deležen in kdo ne. V Levici seveda vztrajamo pri stališču, da je bila odločitev pristojnih ministrstev, da se okuženih stanovalcev iz domov starejših občanov ne premešča v bolnišnice, napačna, da je bila škodljiva. Toliko bolj potem, ko se je izkazalo, da pa slovenski zdravstveni sistem vseeno ni bil preobremenjen, da je zmogel, da je imel zadostne kapacitete za sprejem okuženih iz domov za starejše. Torej, na eni strani govorimo o domovih za starejše, ki že v normalnih delovnih pogojih, v normalnih okoliščinah, da rečem po domače, dihajo na škrge, ki so že v normalnih okoliščinah prenatrpani - naj spomnim na podatek, da na posteljo v domu za starejše v tem trenutku čaka, mislim, da približno 11 tisoč ljudi -, ki so že v normalnih okoliščinah kadrovsko podhranjeni, infrastrukturno podhranjeni, v času epidemije toliko bolj, in postavljeni v neko situacijo, ko morajo opravljati ne svoje naloge socialnovarstvenega zavoda, ampak se morajo preobraziti v infekcijske klinike, kjer so bolniki prestavljeni na neke druge oddelke ali pa po nekih nadstropjih, zaščiteni s polivinilastimi folijami in tako naprej - parafraziram poročila s terena -, na drugi strani pa imamo zdravstveni sistem, ki je v tem delu obravnavanja okužb, infekcij, okužb in epidemije obremenjen zgolj, po poročanjih, približno 35 %, torej v eni tretjini. </font><br/>
<font size="4">	Najostreje pa obsojamo to uvrščanje stanovalcev na te sezname. Vem, da so se v javnosti pojavila takšna in drugačna imena, seznam odpisanih in ne vem kaj vse, jaz bi se temu izogibal, ampak gre za te sezname, do katerih smo kritični in pri katerih gre za sprejemanje odločitev o paliativni oskrbi starostnikov, torej »na zalogo«, v navednicah, oziroma brez njihove vednosti, brez vednosti pacientov samih oziroma če okoliščine tega ne dopuščajo, njihovih svojcev. V Levici menimo, da je bilo ravnanje Vlade oziroma pristojnih ministrstev na tej točki neprimerno, ocenjujemo ga kot škodljivega, in mestoma tudi nezakonito. Domovi starejših občanov so, kar se tiče Vlade, bili puščeni na cedilu. Ta najbolj ranljiva skupina starostnikov in te že v normalnih okoliščinah ranljive institucije, za katere iz naslova politike v zadnjih 16 letih ni bilo posluha, so bile v teh najtežjih časih puščene na cedilu. Vlada Republike Slovenije in pristojna ministra zatorej morata prevzeti odgovornost. Nujno je treba na tej točki kadrovsko, finančno, infrastrukturno okrepiti domove za starejše, spremeniti način obravnave oskrbovank in oskrbovancev v domovih. In kar je morebiti še najbolj </font><br/>
<br/>
<b><font size="4">4. TRAK: (DAG) - 17.20</font></b><br/>
<br/>
<b><font size="4">	</font></b><font size="4">(nadaljevanje) nujno, pripraviti načrt za morebitni drugi del oziroma drugi val epidemije, ki da, po poročanjih stroke, se kani zgoditi jeseni. Pripraviti načrt, ki bo v ospredje postavil en in edini cilj, to je zdravje in dobrobit starostnikov, oskrbovank in oskrbovancev v domovih za starejše, tistih torej, ki jih virus dejansko najbolj ogroža. </font><br/>
<font size="4">	Dejstvo je, da glede na delež smrti v domovih za starejše Slovenije nikakor ni med bolj uspešnimi državami. Jaz vem, da je Vlada zelo entuziastična v prikazu svojih statistik o tem, na kakšen način in kako zelo uspešno je naslovila krizo in iz nje izšla, ampak marsikatera statistika pravi drugače; zdaj se ne bom dotikal brezposelnosti, učinkovitosti ukrepov za likvidnost podjetij pa državnih poroštev in tako naprej, čeprav so tudi to zelo povedne statistike. Zelo povedna statistika pa je tudi ta, o kateri danes govorimo - torej, sam vrh Evrope po umrljivosti starostnikov v domovih za starejše s covid-19. Vse to, še enkrat, v luči dejstva, da čeprav zdravstveni sistem nikoli, tudi v času največje špice epidemije ni bil preobremenjen, je sam poročal o zmogljivosti, o tretjinski zasedenosti. In ne glede na dejstvo, da je bolnišnično zdravljenje dejansko najbolj optimalen način za zdravljenje šibkejših skupin oziroma katerekoli tako rekoč skupine, ki se jih je dotaknila epidemija. </font><br/>
<font size="4">	Vlada in pristojni ministrstvi, torej, dejstvo je, da sta storili napako. Grešiti je človeško / smeh/, ampak okuženih niso učinkovito ločili od zdravih in neokuženih prebivalcev doma, nasprotno, okužene so skupaj z zdravimi puščali v domovih, z drugimi zdravimi, za bolezen dovzetnimi starejšimi. Kar pa je, upamo si trditi in ugotavljamo, bil tisti ključ v povečanju smrtnosti med starostniki, oskrbovankami in oskrbovanci v domovih. </font><br/>
<font size="4">	Kar se tiče teh seznamov, morebiti še informacija ali dve. Vsi se strinjamo, da poročila, kot prihajajo s terena, pravijo, da je šlo za sporno prakso. Da je šlo za sporno prakso z moralnega gledišča, čisto tehničnega, procesnega, sporno pa tudi s pravnega vidika, in sicer na treh naslovih. Odločitev ministra za zdravje Tomaža Gantarja z dne 17. 3. - bodimo pozorni na ta datum -, da se torej oskrbovancev, okuženih z virusom, ne bo sprejemalo v bolnišnice, ampak se jim bo zdravstveno oskrbo zagotavljalo neposredno v domovih starejših, je v nasprotju s samim konceptom popolne osamitve, kot jo za najbolj nalezljive bolezni določa Zakon o nalezljivih boleznih. Ta v svojem 18. členu določa (citiram), da »je popolna osamitev obvezna za bolnike s pljučno kugo, pljučnim vraničnim prisadom… » in tako naprej, »in z virusnimi mrzlicami,« ter da »način in trajanje osamitve določa Pravilnik o nalezljivih boleznih in posebnih ukrepih za njihovo preprečevanje in obvladovanje.« Ta pa v svojem 12. členu pravi, da »se bolnike z nalezljivimi boleznimi, pri katerih je po zakonu obvezna popolna osamitev,« pozor, »osami v pooblaščenem zdravstvenem zavodu, v posebnem prostoru, z zagotovljeno visoko stopnjo varnosti za preprečitev širjenja povzročitelja,« torej, v tem primeru covid-19. Pri tem pa je treba pojasniti - zdaj pa vas spomnim na tisti </font><br/>
<br/>
<b><font size="4">5. TRAK: (TB) – 17.25</font></b><br/>
<br/>
<font size="4">	(nadaljevanje) datum, 17. 3., ki sem ga prej omenil, da je vlada Janeza Janše, 13. 3., torej, 4 dni pred tem, sprejela sklep o uporabi ukrepov, ki jih določa Zakon o nalezljivih boleznih pri epidemiji Covid-19 in ki predpisuje, da se pri epidemiji Covid-19, uporabljajo ukrepi, ki jih Zakon o nalezljivih boleznih določa za kugo ali virusno mrzlico, kar pomeni, da je za bolnike, ki so okuženi s tem novim koronavirusom, potrebna, citiram zakon: »Popolna osamitev v pooblaščenem zdravstvenem zavodu.«</font><br/>
<font size="4">	To je prvo neskladje pri odločitvah o teh seznamih oziroma pri delovanju Vlade, se opravičujem. Prvo torej, pravno nesoglasje, da rečem. Druga stvar, Zakon o zdravstvenem varstvu in zdravstvenem zavarovanju, na področju zdravja pravi, je vsem zagotovljena ustavna pravica do enake obravnave oziroma enakosti pred zakonom, ne glede na njihove osebne okoliščine. Osebne okoliščine so lahko kakorkoli. Osebna okoliščina je lahko socialni položaj, spol, barva kože, tudi starost, tudi bolezensko stanje. In tretja, zakonsko sporna točka, pa je Zakon o pacientovih pravicah, kjer pridemo do seznamov. Zakon o pacientovih pravicah pa je popolnoma jasen, ko pravi, da je glede svojega zdravja oziroma poteka in načina zdravljenja, odločevalec bolnik. Ne minister, ne predsednik Vlade, ne, tudi zdravnik ali konzilij ne, ampak bolnik.</font><br/>
<font size="4">	Zdaj, jaz vem, da tukaj posegamo v eno kopico enih strokovnih vprašanj tudi in se jo v Poslanski skupini Levica zavedamo, zavedamo se, da smo poslanci, da nismo zdravniki, treba pa je poudarit, da ni naša matrica, da gledamo pod prste zdravniški stroki. Vse, kar želimo, je najti odgovore na vprašanja, ki smo jih bili deležni v javnosti, v medijih, med oskrbovanci, med zainteresirano javnostjo, med zagovorniki oskrbovancev, med zaposlenimi, v domovih.</font><br/>
<font size="4">	Iščemo odgovore na vprašanja, recimo, kako je mogoče, da je ena skupina ljudi lahko tako na hitro sestavila te sezname, brez vednosti pacientov, medtem, ko so bili ti pacienti mogoče, ne vem, dvoje vrat stran, in tako naprej. Dejstvo je, da je šlo za napačne politične odločitve. Jaz mislim, da si tukaj bomo, zlahka enotni, tako pri ne napotovanju na bolnišnično oskrbo, kot pri pisanju seznamov in iz tega naslova klic torej, po sprejemanju odgovornosti pristojnih ministrov.</font><br/>
<font size="4">	Seveda pa, treba je gledat naprej in razumet dejstvo, da epidemija v tem prvem valu se umirja, domovi so odnesli najslabše, treba je pogledat torej, kaj se je dogajal tam za nazaj, treba je pa tudi videti, kaj bomo na tem področju naredil vnaprej, kako bo Vlada urgirala in zagotovila normalno življenje, normalno delo v domovih, na način, ki bo stanovalcem zagotovil, torej, najvišjo možno stopnjo varnosti, ter domove finančno, kadrovsko, infrastrukturno in na vseh ravneh, okrepil pripravil, učinkovit načrt, za primer torej drugega prihajajočega vala epidemije. Načrt, ki bo strokovno utemeljen, načrt, ki bo usklajen in v skladu z, kot rečeno, z dobrobitjo, predvsem dobrobitjo starejših.</font><br/>
<font size="4">	Zato smo s tem namenom, s to dobro željo, po učinkovitem delu Vlade, smo tudi v Poslanski skupini Levica naslovili klic po tej seji, na kateri pa na koncu upam in verjamem, da bomo potrdili 13 predlaganih sklepov, v katerih zdaj zaključujem ta svoj uvodni del, ampak jih bom vseeno </font><br/>
<br/>
<b><font size="4">6. TRAK: (SB) – 17.30</font></b><br/>
<br/>
<font size="4">	(nadaljevanje) naštel, v katerem s prvim predlagamo, da odbora ugotavljata, da zelo visok delež smrtnih primerov zaradi COVID-19 med stanovalci domov starejših občanov ter izredno nizko število oskrbovancev in oskrbovank domov, ki so umrli v bolnišnicah, dejansko pomeni, da Slovenija ni učinkovito zaščitila prebivalcev domov starejših občanov in da morata pristojni ministrstvi spremeniti strategijo boja proti okužbi z novim koronavirusom v domovih starejših občanov ter postopke obravnave zdravih in okuženih prebivalcev teh domov. Torej v želji, da se scenarij ne ponovi. Odbora pozivata ministrstvo za zdravje, da v roku sedmih dni Državnemu zboru in javnosti predstavi natančno poročilo o vzpostavitvi in delu konzilijev, ki so prebivalce in prebivalke domov starejših razvrščali v skupine, pri tem naj natančno pojasni postopek po katerem so konzilij pregledovali stanje starostnikov ter metodo in kriterije na podlagi katerih so bile sprejete ocene glede bolnišnične oziroma paliativne oskrbe posameznega stanovalca. Tukaj je treba nujno poudarit, da položaj konzilijev razumemo, razumemo tudi pomembnost kakovostne paliativne oskrbe kot sestavnega dela medicinske, da rečem obravnave pacienta. Ampak način kako do procesnega način,a postopek, kako do točke paliative bolnik in zdravnik prideta, pa je torej po poročilih na tej točki vprašljiv. Zato klic, da se ti postopki razjasnijo in naprej pozivamo, da pri tem naj pristojno ministrstvo pojasni kako je zagotovilo, da se je v teh postopkih spoštovala volja osebe o poteku zdravljenja, katere se je odločalo ter kako se je zagotovilo, da so se v teh postopkih spoštovale pravice pacientov kot jih določa zakon, ki ureja pacientove pravice, torej paliativa vedno v soglasju z bolnikom. Odbor za zdravstvo in Odbor za delo pozivata ministrstvi naj se odločitve oziroma ocene glede upravičenosti bolnišničnega zdravljenja, ki so bile v domovih starejših občanov sprejete med epidemijo nemudoma prikličejo. Pristojni ministrstvi naj zagotovita, da bodo osebe na katere se te ocene navezujejo oziroma njihovi svojci o vsebini teh ocen nemudoma seznanjeni. Odbor za zdravstvo ter Odbor za delo pozivata Vlado naj nemudoma sproži vse postopke, ki so v njeni pristojnosti in nemudoma razišče ali so bile aktivnosti v domovih starejših občanov glede odločanja o poteku zdravljenja in oskrbo stanovalcev v času epidemije zakonite ter proti odgovornim osebam sproži vse potrebne postopke za ugotovitev njihove odškodninske in kazenske odgovornosti. Odbor za zdravstvo ter odbor za delo pozivata Vlado naj v največjem možnem obsegu zagotovi bolnišnično zdravljenje vsem bolnikom s COVID-19, tudi oskrbovancem v domovih starejših občanov in s tem v največji možni meri razbremeni posamezne socialno varstvene zavode, pri čemer je potrebno poudariti, da domovi za starejše, še enkrat, niso zdravstvene institucije, niso zdravstveni zavodi, nimajo tega znanja, te infrastrukture, te opreme, da kakovostno naslovijo te zdravstvene izzive, ki med epidemijo lahko pridejo. Osamitev oziroma preselitev okuženih v bolnišnice pa je ključnega pomena tudi zato, da se domove izolira od obolelih in da se v tej najšibkejši skupini ne omogoča nadaljnje širjenje okužb, torej dve stvari zdravljenje posameznika in zagotavljanje javnega zdravja znotraj tega okolja. Odbor za zdravstvo in Odbor za delo pozivata Vlado, da zagotovi sistematična testiranja za vse oskrbovance in zaposlene v domovih, kjer se je oziroma se bo pojavila okužba z novim koronavirusom tudi en ukrep na katerega smo že v začetku pomladi v Poslanski skupini Levica opozarjali s sklicem seje in s poslanskimi vprašanji. Odbor za zdravstvo in Odbor za delo pozivata Vlado naj zagotovi proračunska sredstva za financiranje z epidemijo povezanih višjih materialnih stroškov in izplačil kriznih dodatkov za vse zaposlene v domovih starejših občanov, ki so vključeni v javno mrežo. Odbor za zdravstvo </font><br/>
<br/>
<b><font size="4">7. TRAK: (SB) – 17.35</font></b><br/>
<br/>
<font size="4">	(nadaljevanje) in Odbor za delo pozivata Vlado naj zagotovi, da bodo vsi, ki so v času epidemije opravljali delo v domovih starejših občanov, prejeli najvišji možni krizni dodatek za delo v času epidemije. Ta naj bo izplačan tudi za nazaj. Odbor za zdravstvo in Odbor za delo, družino, socialne zadeve in enake možnosti pozivata Ministrstvo za zdravje, da sledi sklepu Vlade z dne 31. januarja ter najkasneje do 30. junija sprejme predlog kadrovskih standardov in normativov na področju zdravstvene in babiške nege ter oskrbe. </font><br/>
<font size="4">	Odbora pozivata Ministrstvo za zdravje in Ministrstvo za delo naj v roku 30 dni pripravita načrt povečanega zaposlovanja v domovih starejših občanov ter ga predstavita Državnemu zboru in javnosti. Bržkone eden ključnih ukrepov za izboljšanje situacije v domovih tako v normalnih okoliščinah kot v ekstremnih okoliščinah formata epidemija COVID-19. Če kaj domovi za starejše trpijo zaradi kadrovske podhranjenosti. In s tem sklepom in resnično upam, da ga bomo vsi poslanke in poslanci potrdili, Vlado oziroma pristojni ministrstvi pozivamo zelo konservativno ne k temu, da v 30-ih dneh zapolni ves kadrovski manko v domovih, ampak da v 30-ih dnevih izdela načrt, dobronamerno izdela načrt kako ta problem rešiti, koliko ljudi je potrebnih kje, na katerih delovnih mestih in kako seveda bo ta problem rešila. </font><br/>
<font size="4">	Odbor za zdravstvo in Odbor za delo pozivata Vlado, Ministrstvo za zdravje in Ministrstvo za delo, da se o nadaljnjih ukrepih za zajezitev epidemije v domovih za starejše predhodno posvetuje z vsemi vključenimi deležniki predvsem z vodstvi teh zavodov in sindikatov zaposlenih po možnosti pa tudi stanovalci, česar v teh ekstremnih okoliščinah žal Vlada ni storila. </font><br/>
<font size="4">	Odbor za zdravstvo in Odbor za delo pozivata Vlado in ministrstvi naj pripravijo enotno in strokovno utemeljeno strategijo za preprečevanje širjenja virusa v domovih za starejše in za delovanje domov starejših občanov ob morebitnem drugem valu epidemije. Strategija naj v največji možni meri predvideva izolacijo okuženih stanovalcev v bolnišnicah ter zagotavlja najvišjo možno raven socialne oskrbe tudi med pojavom okužbe v domu oziroma med epidemijo. </font><br/>
<font size="4">	In zadnji 13. sklep. Odbor za zdravstvo in Odbor za delo pozivata Ministrstvo za zdravje in Ministrstvo za delo, da v roku 30-ih dni pripravita pregled stanja zdravstvene službe v domovih starejših občanov. Iz pregleda naj bo za posamezni dom starejših občanov razvidno koliko zdravnikov, diplomiranih medicinskih sester in drugega zdravstvenega osebja je na voljo na posameznega stanovalca, ter koliko delovnih ur tedensko oziroma dnevno je osebi v domu starejših občanov na voljo zdravnik. Torej gre za en statistični sklep, da rečem, ki bo služil kot orodje za opis dejanskega stanja in potem izvajanje ukrepov, ki bi kanili to zatečeno stanje v domovih za starejše, dejansko odpraviti. </font><br/>
<font size="4">	Še enkrat. Situacija, v kateri so se znašli domovi za starejše, je kritična. Že v normalnih okoliščinah kot smo na dolgo in široko opozarjali v zadnjih dveh letih, v tej konkretni situaciji toliko bolj. Domovi za starejše so najbolj kruta žrtev te epidemije in politično napačno sprejetih odločitev trenutne Vlade. V imenu predlagatelja upam in se nadejam, da bo ta razprava osvetlila vse potrebno tako s strani poslancev, predstavnikov Vlade kot s strani zainteresirane javnosti, da bo odgovorila na ključna vprašanja zakaj je sploh do tega prišlo in kako se v prihodnosti morebitni ponoviti takšne drame socialne, zdravstvene in siceršnje drame lahko izognemo. Hvala lepa.</font><br/>
<br/>
<b><font size="4">	PREDSEDNICA EVA IRGL:</font></b><font size="4"> Najlepša hvala tudi vam za dodatno obrazložitev. Sedaj pa dajem besedo ministru za zdravje, gospodu Pavlu Gantarju. Izvolite, beseda je vaša. </font><br/>
<br/>
<b><font size="4">	TOMAŽ GANTAR:</font></b><font size="4"> Hvala lepa, predsednica. Torej, spoštovani vsi prisotni…</font><br/>
<br/>
<b><font size="4">	PREDSEDNICA EVA IRGL:</font></b><font size="4"> Se opravičujem, gospodu Tomažu Gantarju. Se opravičujem, moja napaka. Izvolite.</font><br/>
<br/>
<b><font size="4">	TOMAŽ GANTAR:</font></b><font size="4"> Še enkrat, lep pozdrav vsem, predlagatelj, predsednici, </font><br/>
<br/>
<b><font size="4">8. TRAK: (SB) – 17.40</font></b><br/>
<br/>
<font size="4">	(nadaljevanje) kolega minister, poslanke, poslanci, vabljeni gostje!</font><br/>
<font size="4">	Po eni strani sem vesel današnje priložnosti glede na to, da ena televizijska oddaja ni tista v kateri se da svoje stališče obrazložiti, povedati in ob neki časovni omejitvi in brez prisotnosti stroke je težko predstaviti tudi resnico takšno kot je bila v teh zadnjih treh mesecih. Zato sem te seje vesel. Na drugi strani mi je žal zato, ker tudi s podoživljanjem in poslušanjem vseh teh razprav, verjamem, da bodo nekateri prizadeti tako kot so bili prizadeti, naj bodo to svojci, svojih staršev v domovih, svojih najdražjih naj bodo to tudi tisti, ki so največ energije, znanja in vsega namenili tem starejšim občanom v domovih v teh zadnjih mesecih. In težko razumem, da vseeno lahko prihaja do takega sklica s strani stranke, ki verjamem sicer, da hoče dobro, ampak na podlagi enega članka nekoga, ki je sicer zdravnik, ki že vrsto let ne opravlja zdravniškega dela in ki že s svojimi odločitvami v preteklosti ravno velikih uslug starejšim ni napravil. Če bi jaz ravnal na podoben način kot je ta oseba ravnala pred leti, bi danes imel dejansko velik pogrom z vaše strani in me zato preseneča, da kljub vsemu navajate v svojih argumentih, v svoji predstavitvi, s katero se seveda v večini točk ne strinjam in je v resnici potekala drugače, praktično navedbe, ki ste jih prebrali v enem časopisu in ki ne morejo držati kot argument. Poleg tega, da razpravljamo o zelo občutljivih vprašanjih in zato bom jaz danes bolj govoril iz tega kaj je v resnici bilo delano s političnega vidika ne pa s strokovnega, ker danes so tukaj ljudje, ki to strokovno področje pokrivajo in za katerim stojijo, lahko samo v uvodu samo toliko povem predem bom obrazložil vse kako, na kakšen način in zakaj smo ravnali v okviru našega ministrstva in potem bo povedal tudi kolega Cigler Kralj s strani Ministrstva  za delo, družino in socialne zadeve. Naj samo v uvodu, da bo zadeva jasna, da ni nobenega dvoma povem, da ministrstvo ni zahtevalo niti pričakovalo niti dajalo navodila o nobenih seznamih, o nobenih prepovedih kdo, kdaj, na kakšen način se bo v domovih zdravil, ampak je ves čas skušalo tem domovom zagotavljati ustrezno strokovno pomoč zato, da bodo odločitve pravilne in da bodo deležni zdravljenja tisti, ki zdravljenje potrebujejo. Ta problem tu lahko ena ali druga stran predstavlja zelo različne podatke. Jaz se mogoče ne bi v to spuščal na ta način, par številk bom sicer v nadaljevanju omenil. Je pa treba vedeti, da danes tudi primerjava sistemov za oskrbo starejših občanov znotraj Evrope praktično na način kot bi si jo želeli ni možno. Prvič. Imamo zelo različno število postelj za starejše občane, zanimivo je, da na primer v Italiji, kjer je bilo žrtev največ, je v domovih praktično najmanj. Zakaj? Zato, ker nimajo postelj v domovih. Slovenija pa je država, ki ima nadpovprečno število postelj v domovih namenjenih starejšim občanom. Tudi struktura oskrbovancev je v teh domovih zelo različna in prav tako vsebina in tudi vsebina pri nas ne zadeva samo socialnega dela, ampak tudi v skladu z zakonom, tudi zdravstveni del, kar seveda ne pomeni, da pričakujemo od domov, da bodo zdravili tiste, ki zdravljenje ali hospitalizacijo tudi v resnici potrebujejo. Ampak mogoče najprej to,</font><br/>
<br/>
<b><font size="4">9. TRAK: (DAG) - 17.45</font></b><br/>
<br/>
<b><font size="4">	</font></b><font size="4">(nadaljevanje) se pravi, v času te epidemije je Slovenija ravnala dobro in še vedno lahko trdim, da je lahko ponosna na svoje rezultate v celoti. Tudi na tem področju so bili rezultati dobri. Sta pa bila v tej epidemiji v resnici prizadeta dva sistema, ki sta bila v vseh preteklih letih na nek način zapostavljena, na eni strani zdravstveni sistem, in kot smo zdaj ugotovili, vsaj mi s področja zdravstvenega ministrstva, tudi sistem socialnovarstvenih zavodov. Zakaj, je težko reči. Dejstvo je, da v vseh preteklih letih so ravno socialnovarstveni zavodi oziroma domovi za starejše občane bili izredno zapostavljeni, kadrovsko na vseh področjih, prostorsko na mnogih, pa čeprav zagotavljamo relativno veliko število postelj v teh domovih. In tudi to je seveda eden ključnih momentov, da se zadeve preko noči ne da v celoti reševati, lahko se pa pomaga in ustvari v relativno kratkem času pogoje, ki so znosni tudi za te oskrbovance v domovih. Gotovo pa situacija ni prispevala k temu, da bi bilo delo tudi zdravstva v teh domovih zdravstvenih delavcev, ki so hodili v pomoč zaposlenim v teh domovih, na kakršenkoli način olajšano. Treba je tudi vedeti, da ne gre tu v teh domovih samo za pomanjkanje - da ne bi kdo tako razmišljal - samo zdravstvenega osebja, gre za osnovno pomanjkanje na vseh nivojih. Zdravstveni delavci, ki so hodili na pomoč v te domove, so opravljali dela, ki nimajo nobene povezave z zdravstvom, ker ni bilo drugega osebja, vključno z ustreznim čiščenjem in skrbjo, vsaj v teh kritičnih domovih. Vseeno pa lahko rečem, da podatki, ki so lahko vedno varljivi, ampak kljub vsemu nekaj osnovnih informacij pa le dajo, povejo veliko. V Sloveniji imamo 102 domova, problem oziroma okužene smo imeli - v treh je bilo to število ekstremno in v treh je bil v resnici problem in v treh je, žal, umrlo tudi največ oskrbovancev. Vrnil se bom na te tri. Med vsemi okužbami med 22 tisoč oskrbovanci je bilo okuženih 323, dobrih 1,5 %, kar na koncu tudi ni rezultat, ki bi bil slab in ki nakazuje, da bi delali slabo. Seveda ne želim pripisati zaslug za to, da je bil rezultat dober, nam, samo nam, ampak da so le ob vseh navodilih, ob vseh razgovorih, ob vsej pomoči mnogi našli način, da se je preprečilo širjenje okužbe, nekontrolirano širjenje, s katerim smo se soočili v prvih domovih. Statistike so seveda grde, ob majhnih številkah so tudi izkrivljene. In veliko vas je tu noter, ki ste znanstveniki z doktorati znanosti in veste, kaj statistika tudi na ta način pomeni, da lahko ob majhnih številkah že majhen premik pomeni statistično velik odklon. Zato mi ni všeč to uporabljati, ampak imam raje konkretne podatke. Tudi podatek, da je navsezadnje v letošnjih mesecih do 12. maja umrlo manj starejših oseb kot lansko leto v istem obdobju, kaže, da ni epidemija bila tista, ki bi povzročila veliko število žrtev, sama po sebi. Od 2 tisoč 173 umrlih v tej starostni skupini je 86 umrlo zaradi okužbe z novim sars koronavirusom. To ne pomeni, da so umrli zaradi bolezni, ki jo ta virus povzroča, zaradi covid-19. Pomeni samo to, da so imeli vzporedno v tem obdobju v 0,5 % </font><br/>
<br/>
<b><font size="4">10. TRAK: (DAG) - 17.50</font></b><br/>
<br/>
<b><font size="4">	</font></b><font size="4">(nadaljevanje) primerov prisotno okužbo. Kakšen je bil pa dejanski razlog za smrt, bo pa jasno čez nekaj mesecev, ko bo Nacionalni inštitut za javno zdravje, ker pač ministrstvo ni pristojno, da bi šlo te podatke analizirati, ugotovil, kakšni so bili dejanski vzroki, vemo pa že danes, da so vsi imeli več kroničnih praktično neozdravljivih bolezni. In vemo, seveda, da je bila starostna struktura visoka, tudi to je ena od velikih razlik napram domovom v večini držav EU, da imamo izrazito starejšo strukturo v teh domovih, kot je drugje. Na drugi strani pa je zanimivo, da izpostavljamo starejše občane v domovih, ne pa tistih, ki so enako usodo doživeli doma. Pa lahko spet rečete, da je minister kriv, ker ni teh bolnikov hospitaliziral ali pa naročil posebnega zdravljenja za te bolnike, ki so bili okuženi tudi v domačem okolju. Po drugi strani je treba vedeti, da je tistih, ki so bili okuženi tudi v domovih, 80 % tam tudi ozdravelo, brez potrebnega hospitalnega zdravljenja, ker sama okužba ne pomeni bolezni, predvsem pa ne bolezni na način, da je potrebna za to tudi hospitalizacija. In predstava, da mora vsak, ki je okužen, biti premeščen v bolnišnico - žal mi je, o tem bo tudi stroka več govorila -, je napačna, laična. Če to omenja še zdravnik v svojem članku, mi je iskreno žal, da se je spustil na področje, ki je v resnici drugačno in ki ga glede na vse skupaj bi moral poznati, pa ga ne pozna dovolj. O tem priča veliko podatkov, ne samo naših. Veste, da smo ravnali korektno in v skladu z navodili, nam priznava tudi Svetovna zdravstvena organizacija. Tule imam članek Svetovne zdravstvene organizacije od 29. maja letos, samo par točk vam bom iz tega navedel, ker so pomembne in niso tiste, ki bi si jih izmislilo Ministrstvo za zdravje ali jaz ali politika, ampak je to na nivoju strokovnih odločitev širše po svetu in v okviru organizacije, ki išče rešitve, ki koristijo ljudem, ne pa tistih, ki bi ljudem škodovale. Dokument obravnava deset ključnih točk za preprečevanje in upravljanje pandemije - ne bom vseh našteval - in v teh desetih ključnih točkah je bila Slovenija izpostavljena tudi kot primer dobre prakse v treh: ena je za pripravo načrtov za ukrepanje v epidemiji, druga je vzpostavitev mobilnih timov za testiranje, se pravi, vzpostavljeni so bili za testiranje starejših občanov v domovih za starejše predvsem, in tretja točka je prerazporejanje dodatnih timov za pomoč zaposlenim v socialnovarstvenih zavodih; tu nam priznavajo, da smo naredili pomembne in dobre korake, s strani Svetovne zdravstvene organizacije. Poleg tega dokument posebej poudarja, da je lahko hospitalizacija posebej za ljudi s kognitivnimi motnjami izjemno stresna. Ta dokument poudarja, da je treba vse napore usmeriti v hiter odziv timov, ki se lahko vključijo v obravnavo starejših na njihovih domovih oziroma v institucijah, da bi se izognili nepotrebnim in neprimernim premestitvam v bolnišnice in da bi čim več teh ljudi dobilo ustrezno oskrbo znotraj socialnovarstvenih zavodov. To so smernice Svetovne zdravstvene organizacije, to ni posebnost, pa so bile izdane po tem, ko smo mi ustrezna navodila v tej smeri dajali v naši državi in tudi ustrezno organizirali delo v naši državi, ampak to je bilo naknadno določeno. In piše naprej: »Oskrbovance v socialnovarstvenih zavodih se v bolnišnice napotuje, če bolnišnično obravnavo potrebujejo.« Neumna je misel, da je treba zato, ker imamo v bolnišnicah dovolj kapacitet, premestiti vse starejše v bolnišnice.</font><br/>
<br/>
<b><font size="4">11. TRAK: (VP) 17.55</font></b><br/>
<br/>
<font size="4">	(nadaljevanje) Škodljivo za njih tudi s tega dokumenta to izhaja. Pa ni bilo treba tega dokumenta dobiti, ker je to bilo jasno večini in timom in ekipam, ki so s temi ljudmi delale, da je to za njih škodljivo, da poteka COVID-19 tudi na način, kjer bolnišnično zdravljenje ni potrebno in je izpostavljanje takšnega človeka s kupom težav, kroničnih obolenj, dodaten stres, ki tudi lahko povzroči smrt takšnega oskrbovanca. In naprej, paliativna oskrba je oskrba, do katere naj bi imeli pravico in možnost dostopa vsi državljani že v normalnih razmerah. In še posebej pa je dostop do paliativne oskrbe pomemben v luči pandemije COVID-19. Pa ne bom bral tega dokumenta naprej, vam je dostopen, sicer v angleškem jeziku, in si ga boste lahko sami pogledali. Da pač zadeve seveda niso čisto take kot se želi prikazati, da se enostavno določenih ljudi ni želelo zdraviti ali da se jih je že vnaprej obsodilo na to, da bodo žalostni konec dočakali v domovih za starejše občane. Sprijena, sprevržena misel do konca. In lahko jo izreka nekdo, ki ima bodisi drugačne interese ali res nima pojma, kako stvari potekajo v resnici. In žal mi je seveda, da je to potekalo na ta način in, glejte, iz tega naslova sem bil praktično ob vseh teh očitkih prisiljen in moram reči, da mi je po eni strani žal, po drugi strani pa vem, da je to potrebno, zahtevati tudi izredne strokovne nadzore s svetovanjem. Zakaj? Zato, ker bo stroka na koncu tista, ki bo ugotovila na kakšen način se je zdravilo, na kakšen način se je odločalo, kdo je bil deležen zdravljenja, v kakšnem trenutku je bil deležen zdravljenja in seveda kje so možnosti eventualnih izboljšav, da bi lahko bili v primeru drugega vlada boljši. In meni je ob tem, ko to gledam, veste, ni bil namen nadzora, ki ga določam za zdravstveno nego in za delo zdravnikov, da razbremenim sebe kot ministra ali pa ministrstvo za zdravje. Jaz vam vnaprej povem, vse kar sem podpisal, bi podpisal danes še enkrat. Pokažite mi pa tisti dokument, kjer piše, da sem ga podpisal z navodilom, da ne smejo biti starejši ljudje iz domov hospitalizirani kadar zdravljenje potrebujejo. Tega dokumenta ni. Nikjer ni dokumenta, ki bi zahteval pripravo seznamov, nikjer ni dokumenta, ki bi prepovedoval hospitalizacije teh bolnikov, ampak so samo navodila, ki so bila pripravljena v skladu z delom strokovne skupine na ministrstvu za zdravje in koordinatorje, ki pa niso posegale v ničemer v zdravniško delo in v zdravniške odločitve. Jaz tu nisem kot zdravnik namesto ministra, sem kot politik in se tega zavedam in se zavedam tudi, kako poteka zelo zdravnikov. In mi na kraj pameti ne pade, da bi določal svojim kolegom, kako, na kakšen način, s čim, po kakšnih kriterijih se bodo odločali, kako bodo koga zdravili. Bila pa je na meni skrb, in politike, da zagotovim, da bo zdravstveni sistem v primeru, da bo bolnikov bistveno več, česar smo se iskreno bali, pač ustrezno zmogljiv. A veste, in je popolnoma zgrešena misel, ko nekdo danes reče »imeli ste prazne postelje, pa starejših ljudi niste dali iz domov v bolnišnične postelje«. To ne gre. To je skregano s pametjo, skregano s strokovno doktrino, skregano z vsem, predvsem pa z njihovimi potrebami, kaj ti ljudje potrebujejo in kaj jim lahko koristi. Na ta način se pač ne dela. </font><br/>
<font size="4">	Lahko gledamo seveda to epidemijo morda tudi z drugega vidika ali pa ko iščemo odgovornost ali pa politično odgovornost. Veste, problem je bil v treh domovih, se pravi lahko se spomnite, prva je bila, je bil dom v Metliki, pa potem v Šmarjah in potem Ljutomer. </font><br/>
<br/>
<b><font size="4">12. TRAK: (VP) 18.00</font></b><br/>
<br/>
<b><font size="4">	</font></b><font size="4">(nadaljevanje) Prva dva domova sta bila v roku 5, 6 dni tista, ki smo jih dobili, ko smo pričeli z delom v tej vladi. V teh dveh domovih je od 86 ljudi umrlo 54. In glede na to, da je bil problem v privih petih dneh, ko smo mi začeli s to vlado, je evidentno to, kar smo opozarjali ves čas – v kolikor bi bili ukrepi sprejeti en teden prej, 10 dni prej, se danes o kritičnih domovih verjetno nebi pogovarjali, pa je to problem odločitve Nacionalnega inštituta za javno zdravje, ki je dolgo obravnaval COVID-19 kot nedolžno gripo in do zadnjega ni želel priznati, da gre za resno bolezen, pa čeprav je okrog nas že bil praktično vihar, če ne drugje, v Italiji. In mi smo se tega scenarija bali, ampak hočem reči, da bi v primeru kot so ga obravnavali v nekaterih drugih domovih v mojem kraju oziroma zraven v Luciji je dom, ki ni imel nobenega okuženega. Oni so zaprli dom za obiske in sprejemali ukrepe 14 dni predno je naša vlada pričela delati. Se pravi, praktično v začetku marca so začeli ukrepe sprejemati, ker so gledali, kaj se dogaja v Italiji in je bilo jasno, da obvladujejo zadevo pravočasno. In kot je že v svojih teh analizah pred časom že bivši rektor primorske univerze matematik prof. Marušič rekel, se pravi, če bi en teden prej ukrepe imeli, bi bilo petkrat lažje, en teden kasneje pa desetkrat hujše. In točno pri domovih pri teh prvih dveh, ki sta predstavljala ključne probleme, je to evidentno. Evidentno, samo da upoštevamo inkubacijo in razvoj bolezni, smo tam izgubili 10, 14 dni. In zadeva je izbruhnila in nas našla v resnici nepripravljene. Ne samo domov, našla je domove, nas, vse nepripravljene brez zaščitne opreme in seveda tudi organizacijsko mi nismo mogli čez noč sprejeti, napisati navodil, naučiti zaposlene ravnati z zaščitno opremo in tako naprej. Tudi to je eden od vidikov, zakaj je to število žrtev, o katerem danes govorimo in nam jih pač kot politika očitate ministrstvu za zdravje in ostalim. Zato dajmo biti pošteni in gledati, kaj smo se iz tega naučili. Bilo je veliko grenkega, meni je žal za vsako človeško življenje, pa čeprav se kot zdravnik zavedam, da pač in rojstvo in smrt sta del življenja. In ko prideš enkrat do določene točke, si želiš, vsaj jaz zase in za tiste, ki jih imam rad, da pač dostojno končaš svoje življenje. In paliativa je tista, ki daje ljudem dostojanstvo,  da tudi zapustijo ta svet na dostojanstven način. Ker danes pač medicina omogoča bistveno več. Ampak o tem bo govora tudi naprej, saj pravim, ne želim se spuščati preveč v strokovni del. Bi pa rad, da imate vseeno malček širšo sliko o tem, da enostavno ni reči »glejte, v iste podpisali, napisali ne boste se zdravili, prostora je bilo, ste napol kriminalci, pustili ste umirati ljudi«. Ej, mislim, meni kolegi zdravniki, nekateri, ki so bili v to vključeni in delali, pretreseni so. Nekateri so rekli »jaz bom nehal z medicino, to ne gre«. Verjemite mi, da res nekateri razmišljajo, mlajši, ko pride notri v to in se sooči z očitki, ki so popolnoma nekorektni. In vam bodo povedali kolegi strokovnjaki, na kakšen način se je odločalo in zakaj se je odločalo na tak način, jaz vam bom pa še malo povedal, kaj smo mi delali, kaj je bilo, ko smo začeli delati trinajstega marca oziroma štirinajstega. In bali smo se definitivno. Glede na to, da je bila eksponentna rast števila okuženih smo se bali scenarija Italije, res smo se ga bali. In po tem scenariju bi mi imeli na naše število prebivalcev skoraj 900 umrlih, skoraj 900. In resnično smo se tega bali. Zato smo delali vse, sprejemali ukrepe, vsakega, ki je imel minimalno možnost, da bo epidemijo na nek način uspel zaustaviti. </font><br/>
<br/>
<b><font size="4">13. TRAK: (TB) – 18.05</font></b><br/>
<br/>
<font size="4">	(nadaljevanje) Ker bolezni nismo poznali, tudi v literaturi še ni bilo dovolj podatkov, kako se virus obnaša, kako bolezen poteka. Vedeli smo edino to, kar je ponovno dejstvo, da v večini držav, ne v večini, v vseh državah, so žal zaradi te bolezni umirali starejši, pa naj je bilo to doma ali pa v domovih. Zato ker so starejši za kroničnimi bolezni, ker so imunsko kompromitirani in, pač, jih je v največji meri prizadelo, podobno, kot prizadene v bistveno manjši meri, ne vem, tudi gripo vsako leto – in tu Slovenija ni nobena izjema. Žal pač je tako.</font><br/>
<font size="4">	Zato smo želeli najprej reorganizirat in nekako prilagodit zdravstveni sistem. Sami veste, veliko let, veliko razprav je bilo, tudi na naših odborih, tudi jaz sem sodeloval, takrat, na njih, koliko je problemov v zdravstvenem sistemu, koliko manjka ljudi, kakšna je oprema, na kakšen način. In jaz mislim, da smo uspeli najti, s pomočjo strokovne skupine, ki je delala, način, ki je bil za to epidemijo optimalen, da smo iz vseh bolnišnic naredili praktično eno bolnišnico, imeli vzporedno postavljen nadzor nad vsemi intenzivnimi posteljami v državi, nad vsemi ostalimi posteljami za Covid bolnike, za ostale bolnike in da so zato bili potrebni koordinatorji, ki smo jih imenovali in so o tem določali, na kakšen način bo delo potekalo in da bo vedno dovolj postelj na razpolago. Ampak na razpolago za tiste bolnike, ki jo potrebujejo, ne za tiste, ki imajo okužbo in mogoče malo poln nos oziroma brez nekih resnih znakov respiratornega obolenja - brez temperature, brez padca »oksiginacije«, kisika v krvi, in tako naprej.</font><br/>
<font size="4">	To enostavno niso razlogi, zaradi katerih bi te okužene oskrbovance premeščali v bolnišnice. Smo bili pa dolžni zagotovit ustrezno število postelj, v kolikor bi bilo to potrebno in koliko bo potrebno, tega nismo vedeli. Na enak način smo vstopne točke na primarnem nivoju, organizirali, organizirali seveda, so bili v bistveno večji meri, ravno starejši v domovih in tu nas tudi WHO, kot sem prej prebral, pohvali, testirani z mobilnimi enotami, zato, da smo pravočasno videli, kje, na kakšen način ravnat, ko pridemo do prvih okuženih in zato smo tudi vzpostavljali primere dobre prakse. Jaz sem imenoval, mislim da, 27 koordinatorjev, za primarni nivo, za sekundarni nivo, zato, da bodo sodelovali. Ne s pooblastilom, mojim, podpisanim, da bodo sezname delali, koga se ne bo zdravilo. Ampak, da bodo imeli ti oskrbovanci optimalno oskrbo v teh domovih.</font><br/>
<font size="4">	O vsebini, o tem ne bom govoril, ker bom prepustil strokovnjakom, in to je primer dobre prakse, ki ga bomo poskušali, če bo le šlo, takšno sodelovanje vpeljat tudi v obdobje, ko te epidemije ni, ker je to potrebno sodelovanje, med primarnim, sekundarnim, terciarnim nivojem in ljudje so bili pregledani, so bili ustrezno obravnavani. Vedelo se je, kje, kdo, koliko je okužen, v kakšnih težavah je, ker je bilo to potrebno vedeti. Zato, seveda, ti očitki pač enostavno so res nepravični, predvsem do tistih, ki so to delali. Ker meni, ko, boste pogledali, moje podpise, pa moja navodila, seveda ni nič takega na njih. Koordinatorji so bili z naše strani enostavno pooblaščeni, tu imam, pač ta pooblastila, za to, da zagotovijo ustrezno število kadra, ki bo lahko skrbelo za te starejše.</font><br/>
<font size="4">	To je pa edino pooblastilo, ki so ga dobili. In prejemali so seveda s strani strokovne skupine, navodila, kako ravnat. Ob tem, seveda, smo jim nudili obsežno pomoč, v vseh teh primerih. Vam bo lahko tudi, vam bojo povedali kolegi. V Metliki, ki je izbruhnila takoj, ko smo začeli z delom, če bi bilo novomeške bolnišnice in kolegov, tam se je okužil prvi zdravnik, kajne, in če ne bi bilo vseh teh kolegov, bi bil rezultat v resnici katastrofalen in sodelovali so, od prostovoljcev, </font><br/>
<br/>
<b><font size="4">14. TRAK: (TB) – 18.10</font></b><br/>
<br/>
<font size="4">	(nadaljevanje) do medicinskih sester, z dodatnim usposabljanjem, do epidemiologov, zdravnikov vseh nivojev. Jaz ne vem, kaj hočete več, ker to, kar predlagate, da se avtomatično vse premesti, kot vreče, v bolnišnice, to pač strokovno ne gre in zato sem vesel, da bo nadzor, ker vem, da bo potrdil, da se je delalo dobro, sem prepričan v to in morda nakazal, kje se da sistem še optimizirat, da bo potekalo delo še boljše, pa na boljši način, glede na to, da se v resnici ukvarjamo z razmerami v teh domovih, ki so, ko vidiš, v marsikaterem nesprejemljive. Ampak nesprejemljive, ker smo jih zanemarjali zadnjih 10, 15 let, ne zato, ker mi nismo zdaj ničesar naredili, v teh domovih.</font><br/>
<font size="4">	Potem, zbirali smo dnevno, in za bolnišnice in za domove, preko Ministrstva za delo, družino, socialne zadeve, dnevno podatke, vsako jutro, 24 ur smo bili na razpolago, da smo videli, kje so potrebe po zaščitnih sredstvih, ki jih ni bilo in v Metliki je v resnici prišlo do velikega problema, tudi ker ni bilo zaščitnih sredstev, posebne varovalne opreme in jih po kapljicah delili tam, kjer je bilo najhujše, preko civilne zaščite in vojske, dnevno.</font><br/>
<font size="4">	Navodil smo napisali res veliko, morda preveč, morda preveč, kako ravnat, kako ravnat z zaščitno opremo, kako ravnat, da se bo ustrezno organiziralo te oskrbovance v domovih, namreč, treba je vedet, da navodila tudi za delo v domovih, jaz verjamem, da mnogim domovom je bilo težko, seveda se reorganizirat. Še posebej težko se jim je bilo reorganizirat, glede na to, da so imeli že prej težave in lahko prostorske in kadrovske, ampak kljub vsemu, edini način je, da prvega, ki ima znake, ne vem, respiratornega »infekta« ali dokler nimaš rezultata, da ga izoliraš v drug del, v posebno sobo, da ga obravnava posebno osebje in da se uporablja zaščitna oprema.</font><br/>
<font size="4">	To je edini način, da se okužba ne širi in večina okužb je prišla v domove, seveda, od zunaj. Enak je bil primer s Šmarjami, kjer je bil problem okužb v celotnem mestu, ne samo v domu in to tudi v samem začetku epidemije. Lahko verjamete, da če ne bi celotne ekipe, od epidemiologov, do sester in do vseh, vse sile usmerili v to, da bi bila zadeva dejansko neobvladljiva. Pa že zdaj, v tem primeru, seveda je bila tragična v marsičemu. Ampak ne zato, ker ne bi tistih, ki so rabili, hoteli sprejet v bolnišnico, ker tisti so bolnišnico dobili. Ampak enostavno zato, mislim, da je bila povprečna starost 86 let, noben ni imel samo ene kronične bolezni, to vemo, videli bomo pa naknadno, koliko jih je pa v resnici imelo, pri katerih je prišlo do konca življenja zaradi same bolezni Covid-19. Ta podatek bo na razpolago verjetno enkrat ob koncu poletja, ko bo NIJZ to uspel pregledat.</font><br/>
<font size="4">	Tudi danes, seveda, veljajo enaka navodila za vse te domove, veljajo naprej enaki ukrepi, enako tudi velja za testiranje. Posebna skrb, poseben poudarek, je namenjen tam, in če tega ne bi bilo, seveda bi bila verjetno slika bistveno drugačna v večini domov, zato smo uspeli obdržat, ker so zaposleni, v teh domovih, kljub težkim razmeram, uspeli doseči, da praktično v veliki večini, v 90 %, praktično ni bilo okužbe, pa čeprav smo doživljali v samem začetku, ko smo rekli, ni obiskov, kritika, kaj se pa greste, ubogi starejši. Danes, seveda, bi bilo verjetno obratno, če bi te obiske dovolili, bi iste očitke poslušali. Je bilo pač potrebno ukrepe sprejet.</font><br/>
<font size="4">	Drugič, bili smo do te mere, smo z navodili bili fleksibilni, da smo rekli, da, tudi za nekoga, ki je v fazi umiranja, praktično, da je tudi možno organizirat obisk svojca, če to želi, kljub temu, da smo se bali seveda vnosa vsake okužbe. Jaz mislim, da smo skrbeli, res</font><br/>
<br/>
<b><font size="4">15. TRAK: (VP) 18.15</font></b><br/>
<br/>
<font size="4">	(nadaljevanje) kar se je dalo optimalno za ljudi, ki res predstavljajo najbolj ranljivo populacijo. </font><br/>
<font size="4">	Poleg, zdaj glede same vloge. Zdaj jaz poslušam ves čas tudi, da domovi za starejše občane seveda niso bolnišnice. Absolutno se strinjam, niso bolnišnice in to tudi ne morejo biti. Je pa res, da imajo, v skladu z zakonom imajo pač določen delež zdravstvene nege in programa tudi s strani Zavoda za zdravstveno zavarovanje Slovenije, ki seveda ne služi temu, da bo težje primere obravnavalo, ampak služi osnovnim potrebam in negi tistih, ki niso v fazi bolezni, ki bi potrebovala bolnišnično zdravljenje. Se pa bojim seveda, da tudi to osebje, ki je dolgo let, prvič, tudi na nek način zanemarjeno, zapostavljeno in v premajhnem številu, v danem trenutku seveda ni ustrezno usposobljeno. S tem se je ukvarjala zbornica zdravstvene in babiške neke, kjer so organizirali izobraževanja in poskušali te ljudi v čim krajšem času naučiti, da bodo znali oceniti situacijo in tudi primerno ravnati, predvsem pri razvrščanju bolnikov, tisti, ki imajo sum na okužbo in predvsem pri uporabi seveda tudi varovalne opreme. In danes, se pravi jaz, a veste, moram reči, da nimam slabe vesti, pa bi jo imel, če bi videl, da smo naredili velike napake ali pa posebne napake. In tudi to, kar je bilo rečeno v oddaji na televiziji: minister ne vem kje, se je opravičil. Glejte, nimam s tem težav. Gladko bi se opravičil in res nimam s tem problema, ampak v resnici mislim, da bi naredil krivico vsem tistim, ki so v tem obdobju v teh domovih dobro delali. Ker, še enkrat, ni enega navodila, ki bi zapovedovalo to, kar očitate, da je politika delala. Ga ni. Jih imam tu eno celo mapo, mi smo jih napisali v obdobju epidemije, ne samo za domove, ampak generalno, preko sto navodil s strani strokovne skupine, ki je delala. S strani strokovne skupine, ki je delala trdo in tudi s tem se verjetno ne morem pohvaliti, ampak za to - tudi v nasprotju z gospodom, ki je to sprožil - evra ni dobila. Noben iz te skupine evra ni dobil. Enega samega evra. Ker vem, da se je to po družbenih omrežjih pojavljajo, zato to poudarjam. In mi je hudo poslušati to, kar se greste na podlagi enega članka, za vse te ljudi, ki so res vložili veliko v to in ki bodo še morali, ker jaz se bojim seveda, da drugi val bo, me je strah tega. In strah me je tega, kako bomo v drugem valu prepričali ponovno ljudi, da bodo na enak način se vključevali v to, ob takšnih očitkih. Ker, veste, tukaj vam mora biti jasno – vi lahko meni očitate, kar hočete, ker sem pač politik, naj bi imel debelo kožo. Žal je vedno nimam, ampak kljub vsemu pač vi mi pokažite kje sem jaz gor in kje je takšno navodilo. Glejte, naslednji trenutek grem. Ampak še enkrat sem vam rekel v začetku, podpišem to še enkrat, kar sem do danes podpisoval, v primeru te epidemije. </font><br/>
<font size="4">In še enkrat tudi, da zaključim v tej prvi, v tem prvem sklopu, da res moje opravičilo velja tu vsem, ki so delal in bodo zdaj deležni nadzora. Prepričan sem ,da ste delali dobro vsi, ki ste delali na tem področju, želim pa, da ni ob takšnih očitkih sence dvoma v to, da se je delalo napačno in da se je pripravljalo kakršnekoli sezname z namenom, da se bo nekoga pustilo umreti. Temu so namenjeni nadzori. In eventualno kje so možne kakšne izboljšave. Absolutno pa ne temu, da bi rekel ja »stroka je kriva, minister nima nič s tem«. </font><br/>
<br/>
<b><font size="4">16. TRAK: (VP) 18.20</font></b><br/>
<br/>
<font size="4">	(nadaljevanje) To, kar smo napisali kar je bilo dogovorjeno s strokovno skupino, za tem absolutno stojim tudi jaz. In če je bilo to slabo, glejte, potem jaz nimam tukaj nobene težave, ampak pač podatki, dejstva, številke, mednarodne primerjave govorijo pač drugače – da je v danih okoliščinah Slovenija tudi na tem področju naredila veliko. Ne morete pa pričakovati seveda, da bo Slovenija edina, kjer se ne bo zgodilo nič, ker je to nemogoče, ker se tudi brez COVID-19 seveda življenje teče pač v smeri, kakor teče. In tudi ne trdim, da je bilo stoprocentno idealno, ne. Danes bi verjetno kakšno stvar malo drugače peljal tudi jaz, ampak generalno ne. generalno ne. Ob kadru, ki je bil na razpolago, tudi ni bilo možno. Glejte, ne more biti, da bi zdaj pa tudi na drugi strani celoten personal bolnišnic bodisi dali v domove ali pa obratno, kot že prej očitano »niste pa selili vseh oskrbovancev, ki so bili pozitivni, v bolnišnice«. To pač ne gre nikjer po svetu to ne gre. Je ni doktrine, ki to določa, tudi zdrave pameti ne, ki to določa. Zato lepo prosim, jaz se zdaj nisem spuščal v vložni list oziroma obrazec, ki bi moral biti vedno del medicinske dokumentacije, tudi ne v algoritem, ki je običajna praksa dela, kdor je v medicini, pač to pozna, delamo na podlagi algoritmov, ampak ne zato, da bi nekomu škodili, ampak zato, da zavarujemo bolnika in seveda na nek način tudi sebe, da ravnaš pravilno v skladu s stroko. Ampak o tem bodo govorili strokovnjaki, ne bom jaz se spuščal na področje, ki ga poznam, so pa tu tisti, ki so na tem področju pač veliko naredili v svojem življenju in vam bodo znali verjetno razložiti na boljši način, kot bi vam znal jaz.</font><br/>
<font size="4">In druga stvar pa je, da bomo imeli seveda tudi končne rezultate verjetno teh nadzorov v nekaj mesecih, verjetno prej težko. Vsekakor pa pred tem, vsaj upam, preden bo kakšen morebitni drugi val, da bomo videli, kje pa so res tiste možnosti, kjer lahko naredimo korak naprej tudi v tej skrbi. Pripravljamo že zdaj, spreminjamo oziroma pripravljamo državni načrt, ki je bil pač star, neprilagojen in tako naprej, kako ravnati. Še posebej pa z našega ministrstva, se pravi določene spremembe v zakonu o nalezljivih boleznih, v načrtu, v ravnanjih, na kakšen način, kdaj, kako, da bo to drugič lažje in predvsem tudi, da nam ne bo zaradi tega praktično ustavljati življenja v državi, ki ima pač seveda spet svoje drugačne posledice. In to bomo naredili, a vi sprejemate sklepe ali ne, ker je to potrebno. In to bo tudi pripravljeno pravočasno. S tem seveda mi nimamo nobenih težav. Večinoma smo pa kar nekaj tega že seveda na podlagi izkušnje, ki je sveža, tudi že naredili.</font><br/>
<font size="4">Zaenkrat hvala.</font><br/>
<br/>
<b><font size="4">PREDSEDNICA EVA IRGL: </font></b><font size="4">Najlepša hvala tudi vam, spoštovani gospod minister gospod Tomaž Gantar. </font><br/>
<font size="4">Preden dam besedo naprej ministru za delo, družino, socialne zadeve in enake možnosti, pa je želel besedo predlagatelj te točke dnevnega reda gospod Siter.</font><br/>
<font size="4">Izvolite. </font><br/>
<br/>
<b><font size="4">PRIMOŽ SITER (PS Levica): </font></b><font size="4">Hvala lepa za besedo. </font><br/>
<font size="4">Moram se odzvati na nekaj trditev ministrovih in utrditi stališče, ki ga predlagatelji, iz katerega predlagatelji izhajamo. </font><br/>
<font size="4">In zdaj, osnovna podstat tega, na kar opozarjamo, je klic po kakovostni oskrbi vsakega stanovalca oziroma stanovalke v domovih, kar pomeni z vsemi kanoni zdravstvene oskrbe, ki jo premoremo in vsem možnim dostojanstvom. Na tej točki - tako poročila s terena – stvari pač niso šle tako. Ko nekdo potrebuje bolnišnično oskrbo, jo dobi. Mi ne pravimo, da, če povzemam ministra, da je treba vse strpati v</font><br/>
<br/>
<b><font size="4">17. TRAK: (DAG) - 18.25</font></b><br/>
<br/>
<b><font size="4">	</font></b><font size="4">(nadaljevanje) bolnišnico, samo strogo nasprotujemo temu, da nikogar tja ne damo. Saj minister je odprl kopico točk in verjamem, da se bo skozi razpravo še marsikaj osvetlilo. Ampak izhodišče, iz katerega sem jaz začel, torej, uspešnost Vlade v naslavljanju tega problema, ta Vlada rada pove, koliko je uspešna, ampak številke pravijo drugače. Zato sem povlekel statistike iz trga dela, iz gospodarstva in tako naprej. Ampak tudi mednarodne primerjave, ki jih je minister omenil, jih imate, spoštovane poslanke in poslanci ter vsi ostali, v sklicu seje dejansko zabeležene. Podatki za Španijo, Francijo, Italijo, Irsko in Belgijo kažejo, da je delež smrtnih žrtev oskrbovancev v domovih za starejše glede na vse smrtne žrtve med 42 in 57 %. Ta delež je Slovenija dosegla že sredi aprila. In zdaj trditve, da je Slovenija ena najuspešnejših držav pri premagovanju epidemije, je malo zavajajoče, no. Sem že parkrat omenil primer Švedske, kjer so imeli nek svoj način obravnave epidemije, kar jih je kaznovalo in so imeli po njihovih merilih - zdaj parafraziram - zelo visoko stopnjo umrljivosti med starostniki, 50 %. In so se opravičili in so tudi naredili takoj načrt, kako stvar popraviti, 200 milijonov v sektor domov za starejše, 10 tisoč novih zaposlitev in tako naprej. Tako, spoštovani minister, naša kritika, kot sem rekel, je postavljanje vprašanj in nikakor ne, da kar samo na podlagi enega članka - bržkone ste mislili gospoda Kebra in ga tu diskreditirali na celi črti uvodoma -, vse, kar smo predstavili, in vsa stališča, ki ste jih slišali uvodoma in v sklicu, so prevodi terena, da tako rečem, zainteresirane javnosti, aktivistov, Skupnosti socialnih zavodov, ni da smo mi zdaj v sklicu samo razširili en članek. Ampak vprašanja ostajajo odprta. Nismo kritični do navodil Vlade v domovih, recimo - mi smo kritični do navodil Vlade v domovih, kjer se je okužba pojavila, ne tam, kjer je ni bilo. Zato govorimo zdaj o tem, čeprav mogoče pridete z majhno številko domov z okužbo, dajmo mi secirati področje tam in videti, zakaj smo v špici Evrope s to majhno številko, 80 % smrtnosti vseh starostnikov oziroma vseh smrtnih žrtev covida-19. Ne moremo biti kritični do dela, do navodil Vlade v domovih, kjer okužbe ni bilo; pa še sami ste rekli, da je bilo veliko tega pozitivnega odziva na podlagi njihovega osebnega angažmaja, ne po navodilih Vlade. Ne trdimo, da je treba kategorično vse okužene brez izjem, brez diskriminacije strpati v bolnišnice, ampak sprašujemo, kako je mogoče, da se je odredil način zdravljenja v eni minuti, na hitro, brez prisotnosti bolnika samega, pa naj gre tu za napotitev v bolnišnično zdravljenje oziroma ne ali pa za to zloglasno napotitev na paliativo. To so vprašanja, na katera iščemo odgovore, ne streljanje kritik vsevprek, ampak enostavno iskanje odgovorov na vprašanja, da bomo kot družba lahko se pripravili na morebitni drugi val in posledice, ki bi jih znal prinesti. </font><br/>
<font size="4">	Hvala. </font><br/>
<br/>
<font size="4">	</font><b><font size="4">PREDSEDNICA EVA IRGL: </font></b><font size="4">Najlepša hvala tudi vam. </font><br/>
<font size="4">	Besedo dajem ministru za delo, družino, socialne zadeve in enake možnosti, gospodu Janezu Ciglerju Kralju.</font><br/>
<font size="4">Izvolite, beseda je vaša. </font><br/>
<br/>
<b><font size="4">18. TRAK: (MT) 18.30</font></b><br/>
<br/>
<b><font size="4">	JANEZ CIGLER KRALJ:</font></b><font size="4"> Hvala lepa, predsednica, obe predsednici, spoštovani poslanke in poslanci, spoštovani gostje. Najlepša hvala za vabilo na to sejo, najlepša hvala predlagateljem za ponovno priložnost, da predstavimo razmere, s katerimi smo se soočali, ne kmalu po prevzemu odgovornosti, ampak kar ob prevzemu odgovornosti za vodenje svojih ministrstev.</font><br/>
<font size="4">	Danes bomo v tej pomembni razpravi, in kolega Gantar je to izjemno dobro naredil, za kar sem mu hvaležen in se mu zahvaljujem, pogledali naprej, nazaj, se dotaknili tematike pravkar oziroma nedolgo nazaj preklicane epidemije in izkušenj, ki smo jih pridobili v domovih po Sloveniji.</font><br/>
<font size="4">	Sicer imam pripravljeno eno predstavitev, upam, da bo tole delovalo, če ne pa tudi nič narobe. Jaz se še vedno dobro spomnim tistih razmer. V začetku, kmalu po prisegi 13. marca, smo bili soočeni s prvimi znaki hitro napredujoče okužbe oziroma, tako kot je kolega Gantar omenil, okužbe so eksponentno rasle. Nismo imeli izkušenj ne iz tujine, ne doma, na podlagi katerih bi se lahko soočili ali pa na podlagi katerih bi lahko naredili taktike spoprijemanja z virusom. Nasprotno, morali in lahko smo se zanesli samo nase in na stroko in v tem primeru, v današnjem primeru, na stroko zaposlenih v domovih za starejše v Sloveniji. Kot veste, si pristojnost v domovih za starejše delimo zdravstvena stroka in pa stroka socialne oskrbe. In prva stvar, na katero sem ponosen in hvaležen, je da smo od ravni vsakega doma za starejše občane do ravni vlade presegli kar desetletni boj, če tako rečem, med zdravstvom in socialno oskrbo in prešli na sodelovanje. Sam sem kot minister za delo s kolegom Gantarjem od prve noči prevzemal odgovornosti, sodeloval in skrbel za to, da je komunikacija med nami, med najinima resorjema dobro tekla in da smo se lahko hitro odzivali na nastale razmere. Kmalu po prisegi, morda je to bilo že v nedeljo tisti vikend po primopredaji, je prišel klic iz Metlike. Številni klici direktoric in direktorjev domov za starejše so sledili v prihodnjih tednih. Kot je znano, sva bila s Tomažem Gantarjem že takoj na začetku epidemije v domu starejših občanov v Šmarju, med drugim sem obiskal skupaj z varuhom v maju tudi dom starejših občanov v Gorici, bil sem v Rakičanu oziroma v Murski Soboti in še kje, v Ljutomeru.</font><br/>
<font size="4">	Tako da težko sprejemam poročila s terena o tem, kako naj bi kdo pustil koga na cedilu. Sam sem bil vedno soočen s pozitivnimi odzivi, celo z odzivi, da Vlada oziroma minister za delo še nikoli ni tako hitro, še nikoli ni bil tako hitro odziven kot v tej koronakrizi.</font><br/>
<font size="4">	Morda ni odveč povedati misel nemškega klasika Jeana Paula, ki je zapisal, da starost ni turobna, ker bi v njej prenehalo veselje, pač pa zato in tedaj, ko v njej ni več upanja. Tu vidim bistveno razliko v naravnanosti Levice, predlagateljev te seje in pa vseh ekip domov za starejše občane in vseh</font><br/>
<br/>
<b><font size="4">19. TRAK: (VP) 18.35</font></b><br/>
<br/>
<b><font size="4">	</font></b><font size="4">(nadaljevanje) ostalih domov institucionalnega varstva. Levica upanje jemlje in želi tu z nekimi podatki, ki ne pašejo v politično polje, ljudem odvzeti upanje med tem, ko se zaposleni v domovih dan na dan, ne samo med koronakrizo, trudijo in ta vlada to vidi in spodbuja za to, da bi ljudem upanje dali, še posebej starostnikom, ki so najbolj ranljiva populacija v naši družbi in so bili tudi za ministrstvo za delo v ospredju naše skrbi v tem času. Na žalost in glede na to, da so številni predhodniki naše ekipe, lahko rečemo 15 let spregledali področje domov starejših, je realnost v domovih za starejše težka. To ste, gospod poslanec Siter, pravilno navedli. Domovi so kadrovsko, finančno podhranjeni in epidemija COVID-19 je to žalostno stanje samo naplavila na površje. </font><br/>
<font size="4">	Naj vam zagotovim, da iz prve roke vem, da so ti zaposleni v domovih za starejše, najsi bo to v socialni oskrbi ali v zdravstveni oskrbi, šli čez sebe in se pravzaprav dali na razpolago za to, da so zaščitili starostnike, ki pri njih bivajo, ki so tam doma. In skupaj z njimi lahko rečemo, da smo bili vsi skupaj uspešni, ko govorite o tem »uspešna vlada«. Vlada je uspešna, če so uspešne ekipe, če so uspešni ljudje, ki jih predstavljamo in za katere smo tudi danes tukaj. Na našem ministrstvu, na ministrstvu za delo delamo vse, kar je v naši moči, da upanje starejših nebi in ne bo ugasnilo. V tem kratkem času, kar smo prevzeli odgovornost, dosegamo že konkreten napredek. Če pogledamo globalno sliko boja Slovenije s koronavirusom, smo v polovici držav z najmanj smrtnimi primeri. </font><br/>
<font size="4">Pa še nekaj podatkov, konkretnih podatkov. V Sloveniji imamo 102 domova za starejše občane. V teh domovih je okoli 20 tisoč oskrbovancev. V 90 % domov za starejše ni bilo okužb s koronavirusom. Kolega Gantar je pred tem že dobro izpostavil, da so nekateri, predvsem v goriški in primorski regiji, že kar daleč pred navodili takratne vlade zaprli svoje domove. Omenil je en dom, ki je v Luciji, ki je že okrog 3. marca zaprl, 6. marca. V Domu v Gorici, v Novi Gorici so zaprli že na dveh tretjinah februarja in izkazalo se je, da kjer so prej zaprli, kjer niso čakali, kjer niso slepo zaupali podcenjevanju prihajajoče epidemije, tam so bili tudi uspešni pri tem, da so ubranili svoj dom starejših. Kjer pa se je okužba pojavila, pa so bili pravzaprav ti domovi žrtev lokalne epidemiološke slike. </font><br/>
<font size="4">Ministrstvo za delo, družino, socialne zadeve in enake možnosti je odgovorno za socialni vidik, za človeški vidik oskrbe starejših v domovih </font><br/>
<br/>
<b><font size="4">20. TRAK: (MT) 18.40</font></b><font size="4">	</font><br/>
<br/>
<font size="4">	(nadaljevanje) za starejše. Te odgovornosti se v polnosti zavedamo in zaradi tega smo bili pravzaprav 24 ur na dan na voljo, tudi sam, za vse pogovore o tem, kaj domovi potrebujejo, od najnujnejše zaščitne opreme, do potrebnih kadrov v domovih, ki so se soočili z okužbo. Poskusili smo biti res odzivni skupaj s strokovnjaki, s koordinatorji, zdravniki, z lokalnimi štabi civilne zaščite, z lokalnimi, torej z župani in ostalimi institucijami iz okolij, kjer so bili domovi, ki so se z okužbo spopadali, smo iskali hitre in učinkovite rešitve in večina domov, kjer se je okužba pojavila je pri tem bila tudi uspešna.</font><br/>
<font size="4">	V treh domovih pa se je okužba bolj razširila in tam smo priskočili na pomoč vsi, bolnišnice, zdravstveni domovi, prostovoljci, številni prostovoljci, ki smo jim izjemno hvaležni in jim tudi v imenu Ministrstva in Vlade izrekam veliko zahvalo za to, da so priskočili na pomoč v najtežjih razmerah.</font><br/>
<font size="4">	Ključne aktivnosti Ministrstva za delo, družino, socialne zadeve in enake možnosti so še naprej usmerjene v varstvo starejših, kot najbolj ranljive skupine. Mi aktivno spremljamo stanje v domovih, učimo se iz izkušenj in delamo načrte za naprej. Predvideni ukrepi v domovih starejših po prvem valu epidemije bodo rezultat že imenovane delovne skupine Ministrstva za delo, kjer je sodelovanje tudi z Ministrstvom za zdravje, vključena bo tudi stroka. Ta skupina že pripravlja načrt za obvladovanje COVID-19 za primer drugega vala. Pripravljeni bodo protokoli, navodila za soočanje z morebitnim drugim valom. Najpomembnejša nam je varnost in zaščita varovancev in zaposlenih v domovih za starejše. Skupaj z Ministrstvom za zdravje iščemo možnosti, da bi za primer drugega vala našli lokacije, morda nekaj lokacij po Sloveniji, kamor bi lahko, ob morebitnem pojavu okužbe, tudi prestavili tiste, ki so COVID ali pa korona pozitivni. Okrepili bomo izobraževanje za zaposlene v domovih za starejše za uporabo opreme za ravnanje v postopkih oskrbe ljudi v primeru drugega vala. In pa predvidevamo tudi vzpostavitev mobilnega tima za pomoč in svetovanje izvajalcem oskrbe starejših.</font><br/>
<font size="4">	Varstvo starejših je ključna tema našega ministrstva tudi po izteku pandemije, naš cilj bo že v letošnjem letu sprožiti postopke za čimprejšnjo zagotovitev dodatnih mest v domovih za starejše občane, kar bomo zagotovili s podelitvijo koncesij z intenzivnim črpanjem evropskih sredstev. Pri slednjih gre za projekte, vezane na zagotovitev dodatnih kapacitet, za dnevno varstvo in deinstitucionalizacijo, kar bo posledično sprostilo tudi mesta v domovih, obenem pa zagotovilo dodatna mesta. </font><br/>
<br/>
<b><font size="4">21. TRAK: (MT) 18.45</font></b><br/>
<br/>
<font size="4">	(nadaljevanje) To je naš hiter odgovor na te razmere, kot tudi predlagatelji opozarjate na kadrovsko in finančno stisko v domovih, menimo pa tudi, da bomo z deinstitucionalizacijo lažje zagotovili tudi ukrepanje čisto tehnično ob morebitnem primeru drugega ali pa naslednjih valov. Prav tako ostaja naša ključna skrb tudi ohranjanje oziroma izboljšanje socialno-ekonomskega položaja starejših.</font><br/>
<font size="4">	Naj v tem duhu zagotovim, da se tudi osebno zavzemam za to in vem, da tudi ekipe v domovih za starejše občane vsak dan, dan za dnem, znova in znova zagotavljajo, da se starostniki, oskrbovanci, ki so v domovih doma, starajo dostojanstveno, človeka vredno in s spoštovanjem, ki si ga zaslužijo, tako od zaposlenih, kot od vseh inštitucij. Za tem tudi osebno stojim.</font><br/>
<br/>
<font size="4">	</font><b><font size="4">PREDSEDNICA EVA IRGL:</font></b><font size="4"> Najlepša hvala tudi vam, spoštovani gospod minister, za dodatna pojasnila.</font><br/>
<font size="4">	Sedaj pa dajem besedo… Gospod Siter, jaz bi dovolila, jaz vem, da ste vi predlagatelj, ampak v skladu s 66. členom Poslovnika sicer predlagatelj dobi, kadar besedo želi, ampak šele, ko jaz odprem razpravo v nadaljevanju, tukaj uvodoma pa seveda imamo najprej vabljene na to sejo, ki morajo povedati svoja stališča, precej jih imamo in mislim, da smo tukaj danes tudi zato, da res slišimo neke odgovore, ki jih pričakujemo predvsem od strokovne javnosti.</font><br/>
<font size="4">	Zato bi jaz prosila, da sedaj damo besedo najprej predstavnici Vlade, v nadaljevanju gospe Jelki Godec, potem ostalim vabljenim, potem ko bom odprla razpravo poslank in poslancev, pa boste seveda lahko kadarkoli boste želeli dobili besedo, prav tako pa tudi Vlada.</font><br/>
<font size="4">	Izvolite, gospa Jelka Godec, beseda je vaša.</font><br/>
<br/>
<font size="4">	</font><b><font size="4">JELKA GODEC:</font></b><font size="4"> Najlepša hvala, lep pozdrav vsem. </font><br/>
<font size="4">	Jaz moram reči, da se danes zdi, kot da je Vlada na zatožni klopi zaradi nečesa, kar pač nekdo politično v Državnem zboru želi narediti iz tega afero oziroma neuspešnost Slovenije v boju z epidemijo COVID-19. Jaz vas sprašujem, oziroma vse naj, kaj v bistvu je biti uspešen ali neuspešen v boju z epidemijo COVID-19. Ali so to statistike, ali je to število umrlih, ali je to število ozdravelih, ali je to število tistih, ki niso oboleli, ali je to, kako so se lokalne skupnosti, domovi za starejše, zdravstveni domovi, bolnišnice bojevali s samo epidemijo? Moje osebno mnenje in stališče vlade je, da so se vsi tisti, ki so se na terenu bojevali s samo epidemijo, bojevali zelo dobro. In da so bili vsi napori Vlade dani v to, da izidemo iz tega s čim manj žrtev, takšnih in drugačnih, človeških življenj in drugih žrtev. In jaz verjamem, da so bili vsi napori in vsi, bom rekla, navodila in vsi ukrepi sprejeti v dobri veri, še enkrat, s tem, da imamo čim manj škode po epidemiji, sem rekla, tako kot človeških žrtev, kot gospodarske škode in tako naprej.</font><br/>
<font size="4">	In danes sedeti tukaj in poslušati, da se je v bistvu po mnenju predlagatelja pustilo ljudi umreti, je, bom rekla, žalostno že s tega stališča, da so s tem na takšen način sploh pogovarjamo. O paliativi smo se dostikrat pogovarjali, pa očitno še premalo. O paliativi smo se pogovarjali tudi v Državnem zboru, z namenom, da bi stvari spremenili, danes se o paliativi pogovarjate politično. In  se mi zdi, da ne želite strokovnih odgovorov, da ne želite, v bistvu, strokovno razpravljati, ampak želite samo politično obračunavati z Vlado.</font><br/>
<font size="4">	Kot je rekel minister, je politika, če želite, sprejela določene ukrepe, ki, še enkrat, so bili sprejeti v dobri veri in takrat, ko smo jih sprejemali, smo jih sprejemali, še enkrat, vedeli smo, da bo po koncu epidemije padalo z leve in z desne, z leve in z desne, da smo bili uspešni ali neuspešne, bo padalo z leve in desne, vendar, še enkrat, z zavedanjem, da gremo skozi to krizo epidemije s čim manj žrtvami in to nam je uspelo.</font><br/>
<br/>
<b><font size="4">22. TRAK: (SB) – 18.50</font></b><br/>
<br/>
<font size="4">	(nadaljevanje) Statistike vam tudi danes kažejo, da je Slovenija uspešna v tem boju, da je prva država, ki je lahko sprostila ukrepe in jaz mislim, da so to tisti pokazatelji in da smo naučili tudi ljudi spoštovati neke ukrepe, ki so bili dani s strani Vlade in gre tudi velika zasluga ljudem, ki so se držali vseh ukrepov, navodil NIJZ in tako naprej kako ravnati v tem času. Nikogar nihče ni pustil umreti, ste pa nekateri pustili, da se je virus razširil zelo hitro v Sloveniji. V času, ko je Vlada nastopila 13. 3. so bili v DSO Šmarju trije oboleli. V Metliki že 6. 3. so bili prvi primeri. In kakšni so bili odgovori politike takrat? Verjetno ste to kot, bom rekla, pravijo spominom zlate ribice, marsikdo pozabil. 24.2. je bilo s strani NIJZ povedano, da vsi potniki, ki se vračajo iz tujine, da če imajo bolezenske znake naj kontaktirajo zdravnika in zaščitno vedenje pač ni potrebno, tudi maske ne. 25. 2. je veleposlanik na Odboru za zdravstvo, ki ga je sklical takrat kolega Trček, še takrat kolega moj Trček, povedal, da potrebne so jasne, enoznačne, čiste informacije, navodila in tako naprej in takrat je bilo povedano s strani zdravnikov in zdravniške zbornice, da nimajo popolnoma nobenih navodil, nobenih informacij in če se bodo zadeve nadaljevale, če bodo delali zdravniki v paniki, da bodo zadeve samo še slabše. Državna sekretarka je takrat povedala, da s strokovnega vidika še vedno ni na razpolago, torej, da se odpove katerakoli dejavnost na prostem, v zaprtih prostorih in tako naprej. Tudi poslanci, moram reči, da so takrat razpravljali popolnoma drugače kot danes tudi s strani opozicijskih strank oziroma koalicijskih, se opravičujem. Takrat je bilo rečeno češ s strani LMŠ 2. 3. recimo stvari se zelo umirjajo, ni potrebna panika. Premier Šarec je dejal, kot že veste, 27.2., da zakaj se zdravniki bojijo virusa in tako naprej naj gredo ljudje delati. In to je povzročilo tisto kar danes vi obravnavate, če bi bila navodila pred 13.3. oziroma že v začetku marca ali če želite konec meseca februarja, ko so se ljudje vračali iz Italije popolnoma drugačna, če bi takrat, koliko če-jev je, če bi takrat že zaprli meje oziroma bi takrat rekli: »Tisti, ki ste bili v Italiji ostanite doma«, verjetno se danes o teh stvareh niti ne bi pogovarjali, kajti ukrepi, ki so bili sprejeti kasneje, so zadeve zelo hitro umirili. In kako paragrafsko se gremo danes. Seveda je enostavno govoriti v Zakonu o pacientovih pravicah piše, da imajo vsi pravico do zdravljenja in to kar ste navajali. Seveda, in jaz mislim, da so vsi imeli, vsi in včasih se je potrebno odločiti tudi v sekundi o zdravljenju, to vam bodo verjetno strokovno povedali bolje. Ampak ali ste že kdaj videli človeka, ki ima demenco, ki je v varovanem oddelku? Jaz sem delala v Spominčici nekaj časa in vem kaj pomeni za človeka z demenco prekaniti ga samo na hodnik. Ljudje, ki so v takšnem stanju, ki so v domovih, to je zdaj njihov dom, dom za starejše je njihov dom, doma več nimajo, tam so. In ko takšnega človeka prestaviš je za njega to lahko bolj nevarno kot zdravljenje v bolnišnici, če seveda to ni potrebno. 18. 3. je predsednik Vlade sklical prvi posvetovalni sestanek v Cankarjevem domu z zdravniki, z DSO-ji, prvi posvetovalni sestanek, potem drugi je bil čez teden dni in potem še eden. Tisti, ki niste bili tam, tisti, ki niste bili neposredno vključeni v boj s to COVID epidemijo, danes ne morete vedeti kaj je to bilo, enostavno ne morete, pa mi lahko rečete kar hočete. Tam so v Cankarjevem domu iz doma starejših jokali </font><br/>
<br/>
<b><font size="4">23. TRAK: (VP) 18.55</font></b><br/>
<br/>
<font size="4">	(nadaljevanje) oziroma mislim, da je bila predstavnica zdravstvenega doma Šmarje pri Jelšah, jokali nimamo varovalne opreme, nimamo kadra, ne vemo, kaj naj, pomagajte nam. To bi morali videti. In hvala mislim, da celjski bolnišnici in mariborski, ki so0 takrat rekli »glejte, mi še imamo za dva dni, vam bomo odstopili en del«. Zato bi jaz vprašala pač tudi bivšo vlado: ali se ne čutite krive? ali predlagatelji pomislite kdaj o tem, kaj je bilo 13. 3. ali pa 15. 3.? Ali se zavedate tistega stanja? Mogoče kdo, ki si je prebral, ki je vedel, ki je mogoče kje se dotaknil, poslanci, oprostite, moji bivši kolegi, marsikdo je bil doma, v nobenem stiku z nikomer. In to danes razpravljati češ, da je vlada pustila nekoga umreti, je nizkotno. Nizkotno pa je tudi to, da eden od zdravnikov kliče po domovih za starejše in sprašuje, če imajo morfij. Pa veste, s kakšnim namenom? Če bi rekli, da ga nimajo, bi bila naslednja afera. Ljudje so umirali v mukah. A to veste? Tudi to, recimo, je zelo nizkotno. Tudi to povejo na terenu. Vam to povejo na terenu, da kliče zdravnik in sprašuje, če imajo morfij? Tako, da tukaj se ne gre več v strokovnost in se gre res popolnoma politično obračunavanje. </font><br/>
<font size="4">	Naslednja stvar. Danes govorite morali bi vse oziroma vsaj tiste, ki po vašem mnenju niso dobili bolnišnične obravnave, prestaviti v bolnico, ne? ker to po vašem mnenju je strokovno. Jaz ne bom sodila, kdo je bil, kdo je potreboval in kdo ni potreboval, sem pa mnenja in vem in stojim za tem, da vsakdo, ki je potreboval, je bil prestavljen v bolnišnico. Me pa zanima, zakaj v vašem zahtevku oziroma zakaj se poslanci ali pa se mogoče boste v nadaljevanju dotaknili tega, da je splošna bolnišnica Ptuj zavrnila bolnike. Ali se bo kdo dotaknil tega problema? Tudi to je stroka. Ali pa je bila to politika. Tudi tukaj se lahko sprašujemo, kaj je bilo prav in kaj ne. </font><br/>
<font size="4">	Naslednja stvar, da tako kot ste sami ugotovili, to se strinjam s predlagateljem, da že več kot 10 let ni bilo namenjenih dovolj sredstev v razvoj, v domove za starejše, v kadre in tako naprej. 74 milijonov, 74 milijonov so prejšnje vlade namenile za raziskave za domove za starejše za dolgotrajno oskrbo. Koliko do teh 74 milijonov so dobili domovi, kakorkoli? V obliki kadra ali kako? Nič. Ni bil zgrajen en dom, ni bilo zgrajeno nobena negovalna bolnišnica ali karkoli. Tudi to je vprašanje. Kje je teh 74 milijonov? In seveda epidemija COVID je na plano dala tudi vse te slabosti, ki jih omenjate vsi danes, od obeh ministrov do tudi predlagatelja. Torej domovi za starejše so podhranjeni, to vam povedo, premalo je prostora in jaz moram reči, da v tistih kritičnih trenutkih je ministrstvo, je vlada, če želite, dala stvari na plan oziroma dala stvari v roke stroki in rekla »dajte povedati, kako, na kakšen način reševati«, in je. In to, kar vi danes govorite o teh paliativi, o teh listih, ki naj bi bili, vložnih listih, to imate vse na spletnih straneh ministrstva za zdravje že več kot mesec dni. Že več kot mesec dni, pa nihče nič ni reagiral. Zanimivo. Imate vse, naslov je Dom za starejše in drugo socialnovarstveni zavodi, organizacija dela izvajanja zdravstvene oskrbe v socialnovarstvenih zavodih, priporočila za / nerazumljivo /, v glavnem, vse imate, vse imate na spletnih straneh ministrstva za zdravje že več kot mesec dni. Potem imate, kateri so svetovalci za izvajanje paliativne oskrbe v socialnovarstvenih zavodih po regijah in tako naprej. Torej tudi vložne liste, katere omenjate, imate na spletni strani in jaz nikjer ne vidim, da bi minister tako kot je bilo rečeno, ali pa vlada ali pa kdorkoli drug, dal navodilo, da se pač določenih oseb ne prestavlja v bolnišnice oziroma, da se jim celo </font><br/>
<br/>
<b><font size="4">24. TRAK: (VP) 19.00</font></b><br/>
<br/>
<font size="4">	(nadaljevanje) zavrne bolnišnična oskrba. Jaz mislim, da je vsa ta epidemija pokazala nekaj – da se bo morala vlada seveda ukvarjati močno z domovi za starejše, poiskati vse tisto, kar je teh 74 milijonov za projekte mogoče celo dalo, zaključke teh silnih projektov. minister za delo, družino, socialne zadeve in enake možnosti je danes nekatere stvari že prestavil, mislim, da tudi minister za zdravje v negovalnih bolnišnicah. In da se bo potrebno ukvarjati tudi veliko več s paliativno oskrbo, kar je v razvitih državah normalno, v normalnih časih tako ali tako to poteka, da pa je v času epidemije potrebno oziroma v tistih časih bilo potrebno zelo hitro reagirati. In jaz moram reči, da se tudi s strani predsednika vlade zahvaljujem še enkrat vsem, ki ste pripomogli, da so stvari tekle tako dobro in tako hitro, da so bile reakcije tako stroke kot vseh ostalih -  in državljanov in vseh ostalih - tako dobre, da smo lahko zelo hitro izšli iz te epidemije. In upamo seveda, da se ne bo stvar ponovila v takšnem obsegu kot se je, čeprav se je v Sloveniji v manjšem kot recimo v Španiji in Italiji, ampak še enkrat, če ste gledali Bergamo, jaz mislim, da tisti, ki ste gledali Bergamo, pa če ste vsaj malo razumeli, danes nebi tu sedeli, nebi se ukvarjali s temi zadevami, definitivno ne. </font><br/>
<font size="4">Drugače smo bili v paniki, v strahu, v joku. Danes je lahko biti pameten, verjamem vsem, tudi mi včasih potem pametujemo kaj bi bilo, če bi bilo, ampak jaz verjamem, da vlada bi ponovno naredila to, kar je naredila na enak način, zahvala pa seveda državljanom in posameznikom, ki so tudi zelo hitro odreagirali.</font><br/>
<br/>
<b><font size="4">PREDSEDNICA EVA IRGL: </font></b><font size="4">Najlepša hvala, gospa Jelka Godec.</font><br/>
<font size="4">Sedaj pa dajem besedo predstavniku Vlade, dr. Vinku Gorenaku. </font><br/>
<font size="4">Izvolite. Beseda je vaša. </font><br/>
<br/>
<b><font size="4">DR. VINKO GORENAK: </font></b><font size="4">Hvala lepa. </font><br/>
<font size="4">Dobro, zdaj sem na eni stvari lahko spremljal delo obeh ministrov, delo celotne vlade, na drugi strani seveda sem imel možnost opazovati ali biti seznanjen s stvarmi v kraju, ki ga je seveda ta zadeva najbolj prizadela, to je Šmarje pri Jelšah, od koder prihajam. Nenazadnje imam pa tudi veliko politične kilometrine, a ne? Ene 10 let opozicije je za menoj in eno leto in nekaj ministrovanja. </font><br/>
<font size="4">In zdaj bom rekel tako, glejte, jaz seveda tole zahtevo za današnjo sejo razumem tudi s političnega vidika. Mislim, sem bil prej v parlamentu kot tisti, ki ste tole pisali. Osemnajsti maj ima datum, kakor sem videl, zahteva, a ne? Naprej je pa situacija taka, glejte, podpisali ste jo v Levici. Mislim, da druge opozicijske stranke tega sploh niso podpisale. Zdaj, politično gledano, je seveda vaš cilj ministrova glava ali pa glava dveh ministrom. Zelo fajn izbrano, eden od DeSUS-a, drugi od Nove Slovenije, enega smo pa že tudi interpelirali, mislim na gospoda Počivalška, ker pač gre za sesutje vlade. Saj ne gre za zdaj bolniki, zdravniki, vsi tisti, ki nas danes tu poslušate, župani, če želite, ste zgolj neka vmesna točka. Glavni cilj je seveda vlada. Ampak, a veste, ko pa pogledam rezultate Ninamedie, pa vidim, da ste kozla ustrelili. Namreč minister Gantar je drugi najbolj priljubljen politik, takoj za gospodom Pahorjem, čeprav je bil vaš cilj verjetno njegova glava, da tako rečem. Torej ste zgrešili, tarča ni zadeta, bi politično človek rekel.</font><br/>
<font size="4">Sicer pa poglejte, vi razlagate, predlagatelj, vi ste razglabljali 80 ali 81 % ljudi je umrlo v domovih. Ja, poglejte, ta podatek pravzaprav govori o uspešnosti. Namreč, zakaj? Ker če bi jih 900 umrlo v Sloveniji tako kot je govoril minister, potem bi bil ta podatek o tem številu mrtvih v domovih pravzaprav odstotkovno zelo nizek, ampak ker je bila država, ker so bili, ljudje v prvi vrsti in pa ukrepi vlade, uspešni, zato ostale populacije ni pomrlo 900, ampak žal so umrli ti ljudje v domovih. pa še to je treba povedati, glejte, gre za tri domove, za tri domove. V 90 domov sploh ni okužba prišla. In v teh treh domovih je pa žal res </font><br/>
<br/>
<b><font size="4">25. TRAK: (MT) 19.05</font></b><br/>
<br/>
<font size="4">	(nadaljevanje) naredila nekaj groznega, to pa seveda drži. Jaz sem imel seveda možnost dnevno biti na zvezi z županom in direktorico doma, ki je tudi danes tukaj z nami v Šmarju, jo danes prvič vidim osebno, ne, vem pa, da sem jo po telefonu poklical, če kaj rabi, tudi v žep sem segel, pa se ne bom s tem hvalil. Jaz ne vem, če jo je kdo od vas poklical. Je kdo od vas klical kak dom, pa rekel: »A kaj potrebujete?« ali ste bili skriti do danes, do te zahteve, ne? Meni se to ne zdi v redu, ne, sicer gre pa seveda za koordinirano akcijo, ne. Na eni strani politično, na drugi strani medijsko. Ja zakaj pa mislite, da so gospe in gospodje iz Tarče hodili po celi Sloveniji, ne, v Šmarju so naleteli na vsa vrata zaprta, je bilo vse zaprto, ne, da bi našli kak seznam kje, pa mogoče kak podpis gospoda Gantarja, to bi bilo najbolj idealno, ne, to bi bil »pulfer«, kot se temu reče politično. Vendar tega ni bilo, tega ni bilo. Nihče danes noče govoriti o Ptuju. Gospe in gospodje, kaj se je zgodilo na Ptuju? To, kar zdravništvo ne bi smelo nikoli narediti, ne, nikoli narediti. Jaz verjamem, da je ptujski primer zelo, zelo osamljen in da je devetindevetdeset cela pa še toliko odstotkov vseh zdravnikov, medicinskih sester in tako dalje v slovenskem prostoru odigralo neko fantastično vlogo z vidika tega, da so dali vse od sebe, ampak resnično vse od sebe, da bi reševali življenja, ne, in bili so uspešni, bili so uspešni. Ker nenazadnje je treba povedati tudi to, ne, glejte, tisti primer, ki smo ga imeli v Metliki ali Črnomlju, oprostite, to je treba pripisati zelo jasno z imenom in priimkom gospe Pirnatovi. Ja saj je ona rekla, če malo kašljate, pojdite na »šiht«, ja ona je to rekla, to je opevana direktorica Nacionalnega inštituta za javno zdravje, ne, ki je bila potem zamenjana, vi pa seveda v njej vidite boga, ne, ampak oprostite, tu gre za odgovornost po mojem mnenju, ne, to je ena zadeva.</font><br/>
<font size="4">	Drugo, rad vas bi spomnil, seveda, ker bi zelo rad slišal seveda ljudi iz stroke, ne, je treba reči, da si želim v nadaljevanju zelo na kratko, predsednica, prebrati dva stavka, če želite, saj ne več, ne. Federico Potočnik, mlajši zdravnik, ne, javno je nastopil, javno se je izpostavil, zato sem njegovo ime tudi omenil, on govori o razmerah na celjskem območju, očitno je specializant, ki so ga poklicali nazaj v bolnico, ne, na delo, ne, in zelo jasno opisuje nekatere stvari. Na eni strani pravi, glejte, nisem novinar, vendar bi želel, da se vsi novinarji zavedajo svoje odgovornosti do družbe, vsaj toliko, kot se mi, zdravstveni delavci, zavedamo svoje odgovornosti. V nadaljevanju je zelo jasno povedal, ne, kako kritična situacija je, da boš človeka peljal iz doma v bolnico, kritična situacija in da je to stvar stroke, to je stvar zdravnika, ki oceni in jaz ne verjamem, oprostite, ne verjamem v neke pavšalne spiske, kjer so delali kljukice, kdo naj umre, kdo naj ne umre. Tega, glejte, v to me ne boste prepričali. Sem pa imel dejansko možnost spremljati vse to dogajanje v Šmarju tudi z vidika Bolnice Celje, mislim, da je bil strokovni direktor zadnjič tukaj, glejte, ti ljudje, ki so bili v Šmarju na koncu z močmi, tako rekoč, ja, kdo jim je pomagal, zdravniki iz Celja, iz bolnice, medicinske sestre iz bolnice, ne. Jaz, nenazadnje, imam tam ožjega sorodnika, deset let je v domu v Šmarju pri Jelšah, okužen je bil. Ampak glede na njegovo zdravstveno stanje, je njegova žena odločila, ne vozite ga v bolnico, ker on pač sam ni zdravstveno sposoben niti govoriti, kaj šele kaj drugega, ne. Tisto, kar me najbolj jezi, ne, bom rekel, odnosno najbolj žalosti, je pa to, veste, da se znotraj zdravniške stroke, ki, še enkrat poudarjam, 99,9, kapo vam dol, pojavljajo posamezniki, ne, ki pa seveda vidijo vse strahove, pa sezname onih umirajočih, pa tiste, ne vem kakšne kljukice še, ko greš pa pogledat v erar, ne, erar je hudič, ne, na tem svetu, ne, namreč se ve, ne. Potem pa vidiš, ne, da imajo takšni posamezniki recimo v letu 2007 dvaintrideset tisoč evrov za svetovanje zdravstvenemu ministrstvu, ne, ja zdaj pač ni več tega, ker je prišel neki drugi minister, ne. </font><br/>
<br/>
<b><font size="4">26. TRAK: (VP) 19.10</font></b><br/>
<br/>
<font size="4">	(nadaljevanje) Veste, to pa je tisto, kar je izpod nivoja. Jaz razumem, zaključujem s tem, jaz razumem popolnoma Levico, da ste pač vložili. Računali ste na nek politični kapital, ampak tega političnega kapitala očitno ne bo, ker pravzaprav ne gre samo za napad na ministra in na vlado, če temu tako rečemo, v osnovi gre za pljunek v obraz zdravnikom. Tega pa si tudi politiki nebi smeli ali pa ne smemo dovoliti, ker zdravniki pa vendarle so v tem času naredili vse in še več, kakor so lahko. </font><br/>
<font size="4">	Hvala lepa.</font><br/>
<br/>
<b><font size="4">	PREDSEDNICA EVA IRGL: </font></b><font size="4">Najlepša hvala tudi vam.</font><br/>
<font size="4">	Preden dam besedo naprej vabljenim na sejo, je želela postopkovno gospa Nataša Sukič. Naj vas samo opozorim, da želim, da ravnate v skladu z 69. členom poslovnika, ki določa, da je postopkovno vprašanje vprašanje, ki se nanaša uporabo poslovnika. Zato želim, da mi natančno navedete, kateri člen poslovnika je bil kršen in ga tudi obrazložite, ne bom pa dovolila vsebinske razprave pri postopkovnih vprašanjih in tudi ne bom dovolila, da polemizirate kakorkoli z dosedanjimi govorici. Za to bo čas v razpravi.</font><br/>
<font size="4">	Izvolite, gospa Sukič. Prosim, ravnajte v skladu s poslovnikom. </font><br/>
<br/>
<font size="4">	</font><b><font size="4">NATAŠA SUKIČ (PS Levica): </font></b><font size="4">Spoštovana predsedujoča, zahtevam, da gospodu Gorenaku izrečete opomin, ker oni je tisti, ki je zlorabil svoje pristojnosti in polemizira s poslanci kot, da je malodane sam poslanec. On je državni sekretar in nima kaj polemizirati tukaj s poslanci na način, kot si je to dovolil. To ni parlamentarna praksa. On naj argumentira svoje zadeve, ne pa, da polemizira z nami, ki niti še nismo v stanju, da polemiziramo nazaj z njim. </font><br/>
<font size="4">	Zato zahtevam, da mu izrečete opomin in da se ta praksa na tej seji ne dopušča. To pravi poslovnik. Vsi se moramo držati poslovnika. Členi gor ali dol, ne bom vam navajala členov, to je dejstvo. To so moje izkušnje iz parlamenta in vem, kako se parlamentira tukaj. </font><br/>
<font size="4">	Hvala. </font><br/>
<br/>
<font size="4">	</font><b><font size="4">PREDSEDNICA EVA IRGL: </font></b><font size="4">Najlepša hvala tudi vam.</font><br/>
<font size="4">	No, jaz moram povedati, da pa vendarle, ko zahtevate postopkovno, potem morate seveda razpravljati o postopku, se pravi o členih poslovnika. V tem primeru ni bil kršen in sicer tudi sami veste, da po 282 členu poslovnika sem jaz tista, ki sejo razlaga oziroma poslovnik razlaga med sejo. </font><br/>
<font size="4">Tako, da sedaj dajem besedo predstavniku Nacionalnega inštituta za javno zdravje, v kolikor je z nami. </font><br/>
<font size="4">Postopkovno ste želeli, gospod Koražija, ampak vas res prosim, da ravnate v skladu z 69. členom poslovnika in želim, da najprej, preden obrazložite, navedete, katere člen poslovnika je bil kršen, potem to obrazložite. Ne bom pa dovolila vsebinske razprave. </font><br/>
<font size="4">Izvolite, gospod Koražija. Verjamem, da poslovnik poznate in da boste tudi ravnali v skladu s tem.</font><br/>
<br/>
<b><font size="4">BOŠTJAN KORAŽIJA (PS Levica): </font></b><font size="4">Spoštovana predsednica, hvala za besedo, hvala, da se mi omogočili postopkovni predlog. </font><br/>
<font size="4">Jaz pač osebno predlagam, da pač opozorite predstavnika vlade, da naj ne širi neresnic glede Ptuja. Ta zadeva je dejansko bila takrat zelo nekorektno tudi medijsko pokrito in predstavljeno. In pač naj potem, če že uporablja oziroma če poskuša vsebinsko razpravljati, kar mu v bistvu ni dovoljeno po poslovniku, naj potem uporablja pravilne oziroma resnične podatke. </font><br/>
<font size="4">Hvala. </font><br/>
<br/>
<b><font size="4">PREDSEDNICA EVA IRGL: </font></b><font size="4">Najlepša hvala tudi vam.</font><br/>
<font size="4">Mislim, da vsi, ki smo danes tukaj prisotni, so slišali vaš postopkovni predlog, ki v resnici ni bil postopkovni predlog, ampak ste ga zlorabili.</font><br/>
<font size="4">In sedaj dajem besedo predstavniku Nacionalnega inštituta za javno zdravje, v kolikor je z nami, bi tudi želela, da se potem predstavi za magnetogram.</font><br/>
<font size="4">Če ni nikogar, potem dajem besedo skupnosti socialnih zavodov. In če se lahko oglasite in tudi za magnetogram poveste, če želite besedo, kdo ste. </font><br/>
<font size="4">Izvolite. </font><br/>
<br/>
<b><font size="4">DENIS SAHERNIK: </font></b><font size="4">Lep pozdrav. Moje ime je Denis…</font><br/>
<br/>
<b><font size="4">PREDSEDNICA EVA IRGL: </font></b><font size="4">Mikrofon morate… Aha, se opravičujem. </font><br/>
<br/>
<b><font size="4">DENIS SAHERNIK: </font></b><font size="4">se slišimo? Aha. </font><br/>
<font size="4">Hvala za besedo. Moje ime je Denis Sahernik, sem v. d. sekretarja Skupnosti socialnih zavodov Slovenije. </font><br/>
<font size="4">V skupnosti, ki smo največje strokovno združenje izvajalcev iz socialnega varstva starejših in tudi posebnih skupin za odrasle, pozdravljamo vse pobude za urejanje problematike na področju skrbi za starejše. In v bistvu mi že leta opozarjamo, da je starejšim treba nameniti več pozornosti ter dejansko vsem omogočiti dostojno in kakovostno življenje v starosti. </font><br/>
<font size="4">To, kar ste predhodniki povedali, to je dejstvo. Domovi so epidemijo pričakali povsem zasedeni, kadrovsko podhranjeni in marsikje tudi brez nujno potrebne zaščitne opreme. </font><br/>
<br/>
<b><font size="4">27. TRAK: (VP) 19.15</font></b><br/>
<br/>
<font size="4">	(nadaljevanje) Tudi to, kar ste povedali, v obdobju epidemije so domovi res prejeli številna navodila tako s strani ministrstva za delo, družino, socialne zadeve in enake možnosti kot tudi s strani ministrstva za zdravje in tudi Nacionalnega inštituta za javno zdravje. Ampak to, kar opozarjamo, je to, da oblikovalci teh navodil žal niso v zadostni meri upoštevali omejenih prostorskih, kadrovskih, tehničnih in tudi drugih zmogljivosti izvajalcev, in na to smo ves čas skozi epidemijo na skupnosti opozarjali. Žal moram povedati, da je pač po mnenju skupnosti ta odločitev, da se je stanovalce s koronavirusno boleznijo izolira oziroma poskuša izolirati v samih domovih, bila neustrezna, ker opozarjali smo, da večina domov nima pogojev za izvajanje popolne osamitve in s tem ne moremo oziroma ne morejo učinkovito in uspešno preprečiti nadaljnjega širjenja okužb. Tudi dosedanje izkušnje so pokazale na to, da tisti domovi kjer so obolele takoj, v trenutku ko je prišlo do okužbe, premestili izven domov, tam so lahko uspešno to preprečili oziroma preprečili nadaljnje širjenje. </font><br/>
<font size="4">Bilo je že povedano to, da je bila ta odločitev tudi v nasprotju z veljavno zakonodajo kot sta zakon in pravilnik o nalezljivih boleznih. In tam je jasno določeno, da kadar osamitev ni mogoča na domu, kar velja tudi v domovih za starejše, se bolnika osami v zdravstvenem zavodu, ki je določen za zdravljenje bolezni, ki lahko zagotovi visoko stopnjo varnosti pri preprečevanju širjenja bolezni. In to je bistvu to, kar smo na skupnosti skozi opozarjali. Potrebna je ustrezna izolacija oziroma osamitev. In tukaj sedaj ne govorimo več o zdravljenju, ampak o tem, da preprečimo bolezen oziroma preprečimo širjenje bolezni in s tem zaščitimo zdravje stanovalcev. Tako, da mislim, da se vsi tukaj zdaj izmikamo vprašanjem glede same izolacije. </font><br/>
<font size="4">Če se na hitro dotaknem še kadrovskih normativov. To, kar vsi ugotavljamo, v domovih so ti kadrovski normativi res zastareli in neprimerni ter niso sledili vedno večjim oziroma spremenjenim potrebam naših stanovalcev. Po podatkih skupnosti je oziroma po podatkih skupnosti dve tretjini stanovalcev potrebuje večji obseg neposredne pomoči in tri četrtine oziroma konkretno 78 % stanovalcev je v zdravstveni negi 3, kar pomeni, da je njihovo zdravstveno stanje takšno, da dnevno potrebujejo vsaj eno uro pomoči zdravstvenega osebja. In to, kar omenjate, 15 let se niso spremenili - normativi se niso spremenili že skoraj 30 let. </font><br/>
<font size="4">Na skupnosti smo na podlagi pogodbe o izvajanju javnih pooblastil že pripravili predlog podrobnejših standardov za razvrščanje uporabnikov v kategorije oskrbe. Naredili smo tudi nabor vseh storitev, ki se izvajajo v domovih. Vse to smo časovno opredelili, ste to smo stestirali in v sklopu tega testiranja smo prišli do ugotovitve, da je za zadovoljevanje vedno večjih potreb stanovalcev potrebno približno 25 % povečanje kadra, to na socialni oskrbi. Seveda to pa pomeni približno 12 do 13 % višja cena oskrbnine v domovih, tu pa se potem seveda vse skupaj ustavi, ker to financirajo stanovalci oziroma njihovi svojci. In z vidika skupnosti je to nedopustno, da bi to breme prenesli na stanovalce in svojce, ki že sedaj težko plačujejo visoke oskrbnine. V osnovi je razmerje v domovih: 70 % vseh stroškov krijejo stanovalci, svojci oziroma skupaj z njihovimi doplačniki, s strani države dobijo domovi povrnjenih le 30 % vseh stroškov. To je to, kar povrne zdravstvena zavarovalnica za opravljanje zdravstvene storitve. Enako je tudi stroka ocenila, da potrebujemo približno 25 % povečanje zdravstvenega kadra, to se pravi zdravstvenega kadra. </font><br/>
<font size="4">Tako, da vse skupaj, da bi zagotovili vsem potrebam v domovih, potrebujemo 50 % dvig kadra. Domovi se tudi že vrsto let soočajo z vse večjo kadrovsko krizo in ne morejo zapolniti vseh prostih delovnih mest. tu gre predvsem za delovna mesta do V. stopnje izobrazbe. In po drugi strani, če bi uspešno dvignili kadrovske normative, bi tudi to krizo lahko na nek način zmanjšali. V letih 2018 in 2019 smo na skupnosti naredili analizo po uspešnosti razpisov za posamezne poklice in razmere so zlasti zaskrbljujoče pri poklicih kot so </font><br/>
<br/>
<b><font size="4">28. TRAK: (VP) 19.20</font></b><br/>
<br/>
<font size="4">	(nadaljevanje) kuhar, kjer je bila uspešnost teh razpisov, prijav na to delovno mesto, le 16 %. Potem pa so tukaj še bolničarji-negovalci, delovni terapevti, fizioterapevti in srednje medicinske sestre. Pri vseh teh razpisih je bila uspešnost manj kot 50 %. Vsi to vedno govorimo, da je delo v domovih za starejše res zahtevno in odgovorno in nujno potreben je tudi dvig plač delavcem, ampak spet ne na račun stanovalcev in njihovih svojcev. V tem trenutku domovi pri teh deficitarnih poklicih v bistvu ne morejo več konkurirati samim delavcem v proizvodnji, ker se prej odločijo za delo v teh na primer večjih trgovskih centrih ali pa v proizvodnji kot pa za delo v domovih. </font><br/>
<font size="4">	Bom kratek, da zaključim.</font><br/>
<font size="4">	Sedaj imamo priložnost v bistvu, da se na podlagi vseh teh pridobljenih izkušenj bolje pripravimo na morebiten drugi val. Tudi da upoštevamo dejanske razmere v domovih. V tej luči pozdravljamo oblikovanje delovne skupine pri ministrstvu za delo, družino, socialne zadeve in enake možnosti, ki naj bi pripravila protokol za ravnanje v domovih za starejše v času morebitnega drugega vala. Smo tudi veseli oziroma pozdravljamo napoved pristojnih, da se bodo prihodnje vsi prvi okuženi stanovalci izolirali izven domov. Tukaj še enkrat govorimo o tem, da ni potrebno, da gredo to v bolnišnico, lahko so to neke druge ustrezne lokacije, kamor pride ustrezno usposobljen kader in poskrbi za te, vse z načinom, da zaščitimo zdrave stanovalce v domovih. </font><br/>
<font size="4">	No, mogoče še za zaključek tole, da po vsem tem povedanem, je bistvu jasno, da domovi za starejše, ki so se žal morali soočiti s koronavirusom, sami nebi zmogli obvladati tako izjemne preizkušnje. In zato se jaz tem v imenu skupnosti zahvaljujem vsem zdravstvenim delavcem, vsem prostovoljcem, v bistvu tudi vsem donatorjem, ki so domovom priskočili na pomoč v res najtežjih trenutkih. Hvala vsem.</font><br/>
<font size="4">	Hvala za besedo. </font><br/>
<br/>
<font size="4">	</font><b><font size="4">PREDSEDNICA EVA IRGL: </font></b><font size="4">Najlepša hvala tudi vam.</font><br/>
<font size="4">	Sedaj pa dajem besedo varuhu človekovih pravic, gospodu Petru Svetini.</font><br/>
<font size="4">	Izvolite.</font><br/>
<br/>
<font size="4">	</font><b><font size="4">PETER SVETINA: </font></b><font size="4">Hvala lepa spoštovani gospe predsednici.</font><br/>
<font size="4">Spoštovani poslanke in poslanci, gospe in gospodje! </font><br/>
<font size="4">	Spoštovanje starejših oseb in skrb zanje je ena od stalnic človeške humane kulture. pri varuhu človekovih pravic smo zelo aktivni na tem področju. Pogosto poudarjamo, da temeljijo človekove pravice na dostojanstvu, na dostojanstvu vsakega človeka, a žal mnogokrat s sodelavkami in sodelavci ugotavljamo tudi, da kot skupnost, družba in država na nekatere skupine ljudi pogosto pozabljamo. Starejši ljudje so zagotovo ena izmed bolj ranljivih skupin, ki jih mnogokrat spregledamo, preslišimo in o njih odločamo, ne, da bi njih povprašali za njihove želje, mnenje in potrebe. Skrb za starejše je naša skupna odgovornost, tega se moramo zavedati, pa tudi tega, da sta spoštovanje drug drugega in sodelovanje med generacijami ključ za strpno in uspešnejšo družbo. Moramo se poslušati in slišati. </font><br/>
<font size="4">	Žal smo morali doživeti COVID-19, da smo vsaj na nekaterih področjih ugotovili, kako odvisni smo drug od drugega. verjamem, da hočemo biti vsi skupaj opremljeni za boljšo prihodnost, zato je danes še bolj kot kadarkoli prej pomembno, da naredimo vse, da pri tem nikogar ne bomo pustili zadaj. Razmere, v katerih smo se znašli zaradi epidemije, so še dodatno pokazale na pomanjkljivosti v slovenskem sistemu skrbi za starejše, zato upam, da smo sedaj spoznali, kam bomo morali v prihodnje usmeriti svoje sile – kakovostna in varna oskrba, usmerjena v uporabnika in njegove potrebe mora biti naš primarni cilj. Hitri in učinkoviti moramo biti še posebej, ker ne vemo, če oziroma ali je pred nami še kakšen epidemijski val. </font><br/>
<font size="4">	Inštitucija varuha človekovih prav je ves čas epidemije spremljala situacijo v domovih za starejše in nadzirala ukrepe, ki so posebej vplivali na ranljive skupine prebivalstva. Sam sem bil v aktivnih stikih predstavniki vlade, saj je naša naloga, da po pridobitvi vseh nerelevantnih informacij, nosilce oblasti z močjo argumentov opozorimo na morebitna nedopustna ravnanja ali kršitve pravic, in zahtevamo njihovo odpravo. Pogosto sem bil tudi v stikih z direktorji domov za starejše, pa tudi s stanovalci, od katerih sem dobival poročila o razmerjih v domovih. Moram reči, da smo še posebej postali pozorni, ko smo prejeli nekaj pobud, ki so zatrjevale domnevno diskriminacijo starejših v domovih za starejše. Pobudniki so opozarjali, da domovi </font><br/>
<br/>
<b><font size="4">29. TRAK: (VP) 19.25</font></b><br/>
<br/>
<font size="4">	(nadaljevanje) za starejše ne smejo postati negovalni improvizirani infekcijske bolnišnice ter da mora biti tudi starejšim zagotovljen dostop do zdravljenja v skladu z načelom enake obravnave. Na podlagi teh pobud smo aprila na ministrstvo za zdravje naslovili dopis, v katerem smo poudarili, da ima po zakonu o pacientovih pravicah vsak pacient pravico do enake obravnave pri zdravstveni obravnavi ne glede na osebno okoliščino. Nenazadnje diskriminacija na podlagi osebnih okoliščin prepoveduje že zakon o varstvu pred diskriminacijo, enake človekove pravice in temeljne svoboščine pa nam vsem zagotavlja tudi Ustava Republike Slovenije. Pri tem smo poudarili tudi, da navodila za oskrbo kritično bolnih, po katerih naj bi zdravniki na urgencah in oddelkih za intenzivno nego prednostno obravnavali bolnike med epidemijo COVID, ne smejo voditi k diskriminaciji pacientov na podlagi njihove invalidnosti, starosti ali druge osebne okoliščine. Ministrstvo za zdravje smo opozorili še, da mora imeti vsak, ki potrebuje bolnišnično obravnavo, do nje dostop pod enakimi pogoji kot drugi.</font><br/>
<font size="4">	O primernosti ukrepov ne morem soditi, za to so pristojne druge inštitucije. Je pa nujno, da država oblikuje jasne protokole in sicer na ustreznih pravnih podlagah. Jasno mora biti, kako ravnati v primeri potencialnega drugega vala epidemije v domovih za starejše občane, v socialnovarstvenih zavodih in drugod, kjer so ranljive skupine navadno prostorsko koncentrirane. Glede problematike t.i. seznamov v domovih smo pri varuhu človekovih pravic sprožili vse postopke, ki so v naši pristojnosti. V tem trenutku zbiramo relevantne informacije, zato se o tem ne morem podrobneje opredeljevati, lahko pa povem, da bomo uporabili vsa naša zakonska pooblastila, da bi ugotovili dejansko stanje. </font><br/>
<font size="4">	Hvala lepa.</font><br/>
<br/>
<font size="4">	</font><b><font size="4">PREDSEDNICA EVA IRGL: </font></b><font size="4">Najlepša hvala tudi vam. </font><br/>
<font size="4">	Sedaj pa dajem besedo dr. Dušanu Kebru.</font><br/>
<font size="4">	Izvolite, beseda je vaša.</font><br/>
<br/>
<font size="4">	</font><b><font size="4">DR. DUŠAN KEBER: </font></b><font size="4">Hvala lepa.</font><br/>
<font size="4">	Dovolite najprej, čeprav ni bil moj namen, ampak ker sem slišal nek poskus diskreditacije s strani ministra, da seveda ne odvrnem enako z enakim, ampak da morda drugim prisotnim povem, da je bil morda, ne spomnim se, moj študent na vajah na inštitutu za gerontologijo v interni kliniki, ki sem jo vodil vrsto let. v tistem času sem delal že z mnogo starimi, obiskal gotovo 30 do 40 domov za stare. In morda mi boste verjeli, da ne glede na to, da gre za desetletja nazaj, da imam nekaj izkušenj tako z domovi, z njihovo notranjo organizacijo, pa tudi s problemi, zdravstvenimi socialnimi ekonomskimi, ki so trli ljudi v tistih časih, bilo je še v prejšnji državi. To je ena stvar.</font><br/>
<font size="4">	Druga stvar, da nebi pozabil. Prej bi želel povedati, da ne sprejemam, da se dve ali tri kritične pripombe, ki jih bom razložil, širijo kot napad na vse slovenske zdravnike. To, mislim, je res nizek udarec. Mi ne zahtevamo oziroma kje bi jaz sploh zahteval, ker nisem ne član parlamenta, jaz sem član civilne družbe, da greste pregledovati domove za stare, razen v smislu, da jim pomagate. Ampak mislim, da raziščite okoliščine, ki so pripeljale, še vedno trdim do možnosti, da je šlo za diskriminacijo, kaznivo dejanje in neetično dejanje v zvezi z obravnavami v domovih za stare. Za to gre. In tukaj je število naslovnikov ozko. Jaz ga celo ne poznam, ne vem, kdo je odločal, ampak nikakor to niso slovenski zdravniki, ki se jim zdaj pravzaprav solzavo zahvaljujete za njihovo delo.</font><br/>
<font size="4">	Tretja stvar. Nikoli, ne samo jaz, tudi drugih nisem slišal, nismo trdili, da je v tej aktivnosti v zvezi z ukrepi okrog epidemije vse narobe. Ravno obratno. Jaz sem vsak svoj nastop, kadarkoli sem imel seveda to možnost, morda na televiziji to ravno ni, ampak v svojih člankih zanesljivo, povedal, da je Slovenija odgovorila razmeroma dobro in naštel zakaj. In mimogrede, prav gotovo je velika sreča, prihodnost bo pokazala, kaj je vse k temu prispevalo, ampak velika sreča je, da je od 102 domova za starejše občane tako veliko število prešlo brez okužbe in torej tudi brez smrti na račun ali pa ki bi jo pripisali koronavirusu. </font><br/>
<br/>
<b><font size="4">30. TRAK: (VP) 19.30</font></b><br/>
<br/>
<font size="4">	(nadaljevanje) Ampak v tem pogledu je bilo zame vedno še bolj zaskrbljujoče, da tisti trije, štirje ali pet, nekateri so imeli res čisto malo okužb, zato včasih govorimo o treh, včasih govorimo o desetih, ampak da gre na račun teh domov kar 81 % vseh umrli v Sloveniji za koronavirusom. To je bilo bistvo. In mimogrede, saj navsezadnje bi moral biti celo ponosen, če misli minister, da vi danes razpravljate na osnovi enega članka. Ampak seveda to ni res. Tudi jaz sem napisal, kar sem napisal, na osnovni mnogih parcialnih podatkov pogumnih novinarjev, pogumnih direktorjev, ki so nastopali v medijih. Bila so pisma, ki so bila poslana predsedniku države že v aprilu, predsedniku vlade, varuhu za človekove pravice in še mnogim drugim institucijam, ki so odpirale to temo. Ne gre torej za en članek. In ob tem smo imeli do nedavnega, do pojava recimo teh člankov smo imeli molk. Ko smo poslušali tiskovne konference, nismo slišali nobenega podatka oziroma ti podatki so začeli izginevati, kakšen je delež starih, kakšen je delež mladih, kdo, kje, zakaj umira – tega ni bilo. In poglejte, tudi danes nismo slišali podatka. Zdaj imamo 109 ali 110 umrlih, še zmerja nimam za 110 umrlih, če je to zadnja številka, podatka, koliko ljudi je iz domov. Imamo neke podatke, ki so jih novinarji prinesli na plan in potem ministrstvo prikazalo nazadnje pred enim tednom na tiskovni konferenci. Torej to je, kar se tega tiče. </font><br/>
<font size="4">	Potem uporaba statistike. Poglejte, saj lahko rečemo »manj jih je umrlo v letošnjem letu kot lani«, ampak a se zavedamo, kaj to pomeni? Umrlo jih je vseeno 86. »Manj jih je umrlo kot lani« - a želimo iz tega karkoli reči? Da je mogoče COVID pomagal, da ljudje manj umirajo? Ali gre mogoče ravno za ta fenomen majhnih številk? V domu v Šmarjah jih je umrlo dva-in-pol-krat več kot lani v istem času, dva-in-pol-krat več. In če bi epidemija udrla v vsa 102 doma, kar seveda nikakor ni izključeno, poglejte, v mnogih državah na zahodu je epidemija vdrla v mnoge domove, če bi vdrla – zgolj govorim o statistiki – v vsem domove, potem upoštevaje samo povprečno število umrlih v okuženih domovih, ne želim samo Šmarje ekstrapolirati na 102, ampak 10 okuženih domov, če ekstrapoliram na 102 domova, pridemo do 700 mrtvih ob razmerah oziroma ob pogojih, ki so bili dani. Težko je verjeti ob tem, ko ste danes sami pripovedovali, kako so jokali direktorji, da nimajo opreme, da nimajo kadra, da ne vedo, kdo nadzira ponoči, na kakšen način naj razdelijo svoje stanovalce na zdrave, sumljive in okužene, na kakšen način jih ločiti, preprečiti premik zaposlenih iz enega v drug oddelek. Težko si je zamisliti, da bo ob vdoru okužbe v 100 ali pa tudi v 50 domov, si je težko zamisliti, da bi zdržali s tako marljivostjo. </font><br/>
<font size="4">Jaz si celo mislim, ampak to ni več za današnjo razpravo, da bodo prihodnje analize pokazale, seveda za ves svet, da je prišlo do zanemarjanja ljudi v domovih za stare glede na ogroženost, ki pa smo jo poznali. Poglejte, je zgolj samo moja hipoteza, mogoče vam bo celo pomagala relativizirati problem, ampak zakaj je v vzhodni Evropi tako nizka umrljivost? V bistvu imajo vse države vse tja do Rusije boljše rezultate. Ena od razlag, ki se še ni pojavila, je pa moja, ne, da bi bil to glavni argument, je, da imajo bistveno manj domov za stare kot mi. Mi smo eni od najbolje opremljenih s posteljami za domove, najboljša država, Belgija, jih ima 13 tisoč na milijon, mi jih mamo, kot slišimo, okrog 10 tisoč, to pomeni blizu smo te najboljše preskrbe s številom. Druga stvar pa je, kako so ti domovi opremljeni s kadri in tako naprej. Hrvaška sosednja ima polovico manj domov, Srbija jih ima štirikrat manj, Rusija jih skoraj nima. To se bo v prihodnosti skoraj zanesljivo obravnavalo, ampak jaz bi se želel vrniti v situacijo.</font><br/>
<font size="4">In kaj je bil pravzaprav moj, če zdaj preidem na to, kar sem jaz terjal vprašanja. Ali je bilo prav, da smo takrat, ko smo že vedeli, da smo mi v padcu epidemije. </font><br/>
<br/>
<b><font size="4">31. TRAK: (DAG) - 19.35</font></b><br/>
<br/>
<b><font size="4">	</font></b><font size="4">(nadaljevanje) Dovolite, da vam pokažem sliko. Mi smo okrog 3. aprila bili na vrhu števila dnevnih okužb in okrog 6. aprila - in o tem bom govoril, o tistih seznamih in ukrepih ministra - smo bili v padcu epidemije, ne pa seveda pri smrtih. Če že govorimo, in kar je res, da okužbe teh treh, štirih domov so se odigrale na začetku, nihče za to ni kriv. Če hočete zdaj iskati nazaj krivdo, jaz je ne maram relativizirati. Seveda bi bilo bolje, če bi bili ukrepi še en teden prej, ampak tega niso naredili skoraj nikjer po svetu, poglejte  njihove rezultate. To pomeni, mi smo relativno hitro reagirali in tu gre tudi zasluga med drugim tej Vladi, ampak zlasti pa samozaščitnemu ravnanju državljanov in zlasti ukrepom, ki so jih sami domovi sprejeli, mnogi med njimi ali pa večina, še pred ukazom Vlade, naj se zaprejo. Število smrti v celi Sloveniji je bilo 6. aprila - malo kasneje bom o tem govoril - 30, torej takrat, 6. aprila, en mesec kasneje je bilo mrtvih 30. Še 50 jih bo umrlo v domovih; najbrž se v tem času že umira, najbrž so bili že v slabem stanju. Ampak moje vprašanje je zelo človeško in zdravniško - ali teh umirajočih ali pa v nekem slabšem stanju, ali je bil dejansko dober sklep pustiti jih v domu, sklep, da bomo v domu na hitro naučili ljudi na nizkih plačah, frustriranih, preveč obremenjenih, da bomo te ljudi naučili, da bodo te ljudi zdravili, sorazmerno, tako kot se zdravi, ker je to pač bolezen, ki še ni za bolnišnico, in jim potem pomagali, zdravstvenim kadrom, ob tem da je bilo tisoč zdravstvenih delavcev doma na čakanju in da je bila ena tretjina bolnišnic komaj zasedenih. Ali ne bi bilo bolje, da bi vsaj te prve domove v tej najhujši stiski, ko so direktorji - citiram za vami - jokali, da bi vsaj te na nek način poskušali obravnavati v bolnišnici? Ali res lahko trdimo, da nikogar ne bi rešili? Ali je res strokovno utemeljeno, da danes govorimo pravzaprav, kako je nenadoma vsem starim ljudem bolnišnica nevarna? Jaz iz svojih izkušenj, dolgoletnega dela v taki bolnišnici, nimam takega občutka. Poznam, kaj se zgodi s starejšimi ljudmi, poznam, kako lahko zapadejo v delirij, poznam, kako njihovi svojci drugi dan rečejo, »kaj pa delate z njim, saj je bolj bolan kot kadarkoli prej.« Ampak kljub vsemu si upam trditi, če bi te bolnike v različnih fazah njihovih zdravstvenih težav zaradi covida ali ob covidu napotili v bolnišnico, bi najbrž kdo tudi preživel. Rekel bi tudi, da doslej še nismo slišali, mi samo slišimo, da so vsi bolniki, ki so potrebovali bolnišnico, bili sprejeti v bolnišnico. Jaz še nisem slišal kriterijev, po katerih so se ravnali. Ali so bili to kriteriji enaki kot za mlade ljudi, za 20-letnika, 30-letnika, ki zboli in pride v bolnišnico? Cel svet je že govoril - in najbrž je ta številka še celo podcenjena -, da so starejši vsaj desetkrat bolj ogroženi, vsaj desetkrat bolj. Jaz bi ob tej točki rad navedel, vsi zdravniki poznamo izrek, svetovno znanega, pa izrekel ga je celo ekonomist, ne zdravnik: ko pride do vprašanja bolezni in zdravja, življenja in smrti, so vsi ljudje enaki. Vi lahko rečete, da je to patetično, ampak ljudje so enaki. Eno leto življenja stare osebe je njemu enako vredno kot 20 let mlajši osebi. Vsi ljudje imajo enako pravico in v primeru, da so težje bolni, da so bolj ogroženi, pomeni po etičnih kriterijih, da imajo celo več pravic, če so ranljive osebe, je o njih morda, nisem strokovnjak na tem področju, ampak morda potrebno znižati prag, kdaj potrebujejo boljšo obravnavo. Jaz se ne pogovarjam o ventilatorju ali pa o intenzivni terapiji, jaz samo govorim, da stara oseba, pri kateri ob covidu, ob infekciji pride do srčnega popuščanja, ledvičnih vnetij, pljučnice, da bo v bolnišnici </font><br/>
<br/>
<b><font size="4">32. TRAK: (DAG) - 19.40</font></b><br/>
<br/>
<b><font size="4">	</font></b><font size="4">(nadaljevanje) imela večje možnosti, da bo te vzporedne bolezni zdravila in mogoče preživela tudi covid. </font><br/>
<font size="4">	Zdaj pa, minister in vsi ostali, jaz sem mislil, da bomo danes razpravljali vsebinsko, kaj bi bilo treba narediti v prihodnosti, to je cilj, ne, kaj se je zgodilo prej. Ampak ponovno slišimo, da nič od tega ni res. Jaz ne vem, kako naj naredim… Jaz vam bom prebral ponovno dokument, ki ga je 6. aprila podpisal minister, tule zgoraj je njegov elektronski podpis. Žal mi je, ker ta dokument kroži, da ga danes razpravljajoči, nekateri bodo rekli, da ga niso prebrali, nekatere sem že slišal, da pravijo, da ne vejo zanj, piše naslednje, da naj zdravnik oziroma, da skrajšam, in medicinska sestra v socialnovarstvenem zavodu pripravita načrt zdravstvene nege, obravnave oziroma nege za vsakega uporabnika. Torej, tu je napisano, naj se pripravi načrt, to se običajno imenuje paliativni načrt, za vsakega uporabnika. Mi smo že slišali, da teh načrtov domovi praviloma nimajo. Ta načrt je seveda zelo potreben in prav je, da bi ga vsak uporabnik doma res imel, ni nič sporen načrt. To pač seveda pomeni, da praviloma ob vstopu celo v dom posameznika ocenijo, kakšne so njegove možnosti in kako bomo zdravili njegova stanja v prihodnosti, ampak to se naredi s pacientom, z oskrbovancem ali z njegovimi svojci, če oskrbovanec ni v takem stanju, in to je proces, ki nekaj časa traja. En zdravnik, ki je zavrgel vse te dokumente, je rekel, to bi jaz moral delati dve leti, zato sem to vrgel proč. Ampak, ta dokument se ne konča s tem, kar sem zdajle prebral, za vsakega uporabnika se izdela ta načrt, ampak piše: »Hkrati prilagamo vložni list za zdravstveni karton, ki se ga izpolni v začetnem presejanju,« to pomeni, uporaba je beseda presejanje, »ko še ni okužbe za covid,« posebej napišejo, ampak se uporablja prav v primeru covida. In kaj je ta vložni list, ki je bil priložen temu dokumentu, podpisanemu s strani ministra - ta vložni list preprosto na eni strani omogoči, da s kljukanjem okenc pridemo na koncu do sklepa »izboljšanja bolnikove prognoze ni moč pričakovati«, da ne, ali pa napotitev v bolnišnico, da ne; podpis: vsi člani strokovnega kolegija. Jaz lahko verjamem in zlasti če bi slišal razlago teh dokumentov, bi verjel v dobronamernost tega dokumenta, da ni bil mišljen tako, kot zdajle, ko vam ga berem, je res mišljen. Vsak še ne okužen pacient, vnaprej ga je treba opredeliti, ali bo šel v bolnišnico, če bo zbolel za covidom. Ampak tega ne slišimo, pravijo, da to ne obstaja, to slišim v odgovor. In zaradi tega bi rekel, da dokler teh odgovorov ne bom slišal, bom vztrajal pri svojih trditvah. Pri čemer bi rekel, da nekatera vprašanja to vse, kar smo danes slišali, ne odgovarja na to, kar bi želel slišati. In je tudi razprava mimo. Slišati bi morali najmanj podatke o starostni strukturi vseh okuženih v Sloveniji, vseh obolelih v Sloveniji, vseh zdravljenih in umrlih v državi in ločeno v domovih za stare in v bolnišnicah. Ko bomo imeli starostno strukturo, mimogrede, kar res ne bo težko za to majhno število. Naj še to omenim, da sem pred enim tednom prosil za te podatke v imenu nevladne organizacije, ki jo predstavljam, Nacionalni inštitut in seveda nisem dobil teh odgovorov, čeprav so mi osebno odgovorili, da mi bodo to zlahka dostavili. Teh odgovorov nimam. Prosim, zahtevajte, če že ne boste mogli priti s svojimi predlogi, zahtevajte, da dobimo podatke, ki bodo res dokazovali - ne, mi moramo verjeti za vse paciente, ki so to potrebovali, je bilo poskrbljeno. Prosim dokaz, na kakšen način to lahko trdite. Jaz pravim, potrdite s številkami. 	</font><br/>
<font size="4">	In še nekaj. Omenjeni so bili stari izven domov, njih smo pa pozabili, mislim, da je to rekel minister. Naj omenim, če vseh tistih 18, ki so umrli izven domov, pripišem tem starim izven domov, teh je pa 400 tisoč, potem čisto enostavna </font><br/>
<br/>
<b><font size="4">33. TRAK: (DAG) - 19.45</font></b><br/>
<br/>
<b><font size="4">	</font></b><font size="4">(nadaljevanje) matematika pokaže, da so bili stari izven domov stokrat manj ogroženi kot pa stari v domovih. Stari v domovih so strahovito ogroženi, velika sreča je, da okužba ni prišla v domove. In moj poziv vam je, v prihodnosti, v morebitnem druge valu mogoče ne bo tako. In če bomo imeli še naprej tak postopek, da slabo opremljeni domovi z dvema ali tremi kisikovimi bombami, s čimerkoli že, če poznate bolje domove od mene, današnje, prav gotovo med vami kdo bolje pozna, zlasti na tej strani družbe, potem povejte, da je to možno. Jaz menim, da so potrebni drugačni standardi, ampak ne se ponovno izgovarjati, da to rabimo dve, tri, štiri leta, ker res toliko rabimo. Mi rabimo ravno zaradi tega, ker tega še ni, odgovor, točno, kaj bomo pa letos naredili, čez en mesec, če se vrne okužba, mi želimo vedeti. In bojim se, da sem slišal ministra, ki je rekel, enako bomo delali naprej. In to je tisto, kar me skrbi. Jaz bi rekel, ko je on citiral Svetovno zdravstveno organizacijo oziroma najbrž mi lahko zdaj vlečemo različne dokumente, kar tudi dokazuje nekoordiniranost zunanjih agencij in vlad in tako naprej, kako bodo reagirali. Ampak imam pa dokument, kjer pa Svetovna zdravstvena organizacija pravi, vsi oboleli, ne okuženi - oprostite, če je kdo uporabil besedo okuženi na laični strani, ne tega pripisovati meni -, ampak vsi oboleli iz domov za stare naj se zdravijo v bolnišnicah. To stvar pa jaz podpiram vse do takrat, dokler niso kapacitete blizu zasedenosti. In najbrž poznate ta podatek, vsaj tisti, ki ste brali, spremljali polemiko v časopisih, triaža je nekaj drugega kot opredeliti pacienta za paliativo. Triaža je, ko odredimo, ali nekemu pacientu v primeru pomanjkanja sredstev, pomanjkanja opreme ali pomanjkanja postelj pripada ali ne pripada, to je ta triaža, grozna, ki so jo delali v Italiji in Španiji, nam je pa ni bilo treba. Ampak v tem primeru pride seveda potem tudi v poštev, da rečemo, oseba je v takem splošnem stanju, zdravstvenem, duševnem, zaradi mene tudi starostnem, da takrat lahko rečemo, prednost bomo dali mlajši osebi, ki ima take in take perspektive. Ampak to se v Ontariu, v njihovem predlogu zgodi, ko je bolnišnica 130 % zasedena, takrat začnejo o tem razmišljati. In ko je 200 % zasedena, takrat, ko vsi ležijo po hodnikih, še takrat je bolnišnica boljša od doma za ostarele. To vam želim povedati, tudi takrat je to bolje. Šele takrat so se odločali - ne vem, ali so potem ta sklep sprejeli, se opravičujem, je treba naprej spremljati -, šele takrat se odločamo, katere bomo izločili. Jaz pa trdim, torej, dve odločitvi, da se blago bolni - bom uporabil besedo blago, pri čemer naj povem, da ne vem, kaj je pri starem blaga bolezen, če je pa desetkrat bolj ogrožen kot pa mlajši pacient. Torej, odločitev, da se blago bolni - in celo v tistih pogojih v prvem mesecu, ki sem jih opisal, direktorji domov jokajo ob vsem pomanjkanju -, da se blago bolni zdravijo v domovih, in druga odločitev, da se vse oskrbovance, 20 tisoč, razdeli na tiste, ki so primerni in ki niso primerni za bolnišnično zdravljenje, brez njihove vednosti. Jaz tu javno sprašujem, ker iz nekaterih domov imam ta podatek - ne vem, ali bodo direktorji zdaj pogumni, da ga bodo povedali -, v nekaterih domovih za starejše so več kot polovico varovancev razglasili za neprimerne za bolnišnico, vnaprej. Če se je to zgodilo v 102 domovih - imamo podatke, da se v nekaterih domovih ni, ampak dokument, celo nekateri se hvalijo s tem, saj zdravniki ne ubogajo, zdravniki so avtonomni, odločni in tako naprej, ampak če bi se to zgodilo po navodilih ministrstva, bi se moralo, to pomeni, da bi 20 tisoč ljudi razdelili, morda 10 tisoč v bolnišnice, 10 tisoč pa ne. Gre torej za etično vprašanje. Tu gre za nekaj, kar imenujemo starizem, naš odnos do starih. Če bi se to zgodilo v domu za mlade, če bi kakšen otrok umrl v študentskem domu, </font><br/>
<br/>
<b><font size="4">34. TRAK: (DAG) - 19.50</font></b><br/>
<br/>
<b><font size="4">	</font></b><font size="4">(nadaljevanje) če bi, ne vem, dva vojaka umrla v vojašnici… Spomnite se ladij za turiste pred tokijsko obalo, kakšne panike so to bile, kako je nesprejemljivo, da se ljudje zadržujejo v koncentriranih prostorih, ki niso bolnišnice. Mi smo se pa za to odločili, in to v trenutku, ko to ni bilo potrebno. Zato prosim, ne govorite o tem in relativizirajte, ker ni bil moj cilj, da bi govoril in da bi zmanjševal uspehe, ki so bili prisotni. Jaz govorim samo v ta prid, odločite se za naprej, da bo bolje poskrbljeno za starejše ljudi, v skladu z njihovo ogroženostjo. </font><br/>
<font size="4">	Hvala lepa. </font><br/>
<br/>
<font size="4">	</font><b><font size="4">PREDSEDNICA EVA IRGL: </font></b><font size="4">Najlepša hvala tudi vam.</font><br/>
<font size="4">	Naj vas samo opozorim, da v tem trenutku to še ni razprava, ker je bilo nekaj izraženih stališč v tej smeri, ampak gre za stališča vabljenih na sejo. Naj povem, da v tem trenutku boste dobili vsi, ki ste vabljeni na to sejo, tudi besedo, potem bom odprla razpravo poslank in poslancev in v okviru te razprave se lahko kadarkoli prijavita tako predlagatelj točke dnevnega reda kot Vlada Republike Slovenije oziroma predstavniki. Tako predlagam, da se v nadaljevanju oglasite, razen če ste želeli samo kratko repliko, potem lahko to dam, ne morete pa… / oglašanje v ozadju/ V redu, jaz predlagam, da se držimo poslovnika, kot je v skladu s 66. členom, in predlagam, da ima zdaj besedo oziroma dajem besedo mag. Francu Vindišarju, strokovnemu direktorju Splošne bolnišnice Celje. Izvolite, beseda je vaša.</font><br/>
<br/>
<font size="4">	</font><b><font size="4">MAG. FRANC VINDIŠAR: </font></b><font size="4">Hvala lepa za besedo. Bom poskušal v petih minutah povzeti 39 dni aktivnosti v domu Šmarje pri Jelšah. </font><br/>
<font size="4">	Splošna bolnišnica Celje se je v delo v tem domu vključila v soboto, 21. marca 2020, potem, ko je poklicala družinska zdravnica, ki je bila nadomestna, ki je nadomeščala neplanirano odsotnega domskega zdravnika in je prosila za pomoč. Ta dan, 21. marca 2020, so imeli 14 okuženih stanovalcev in 5 okuženih zaposlenih. Težava je bila izčrpanost kadra, ki je več dni bil bitko z novo situacijo. Iz moralnih in etičnih razlogov sem takoj organiziral ekipo prostovoljcev, zaposlenih v Splošni bolnišnici Celje, enega zdravnika, dve diplomirani medicinski sestri in tri zdravstvene tehnike, ki smo jih najprej opremili z osebno varovalno opremo, kajti po informacijah iz doma te tam praktično ni bilo. Isti dan smo jih popoldne napotili v dom, kjer so se vključili tako v zdravstveno oskrbo in zdravstveno nego oskrbovancev. Isti dan je bil prvi okuženi, oboleli oskrbovanec tudi sprejet v hospitalno oskrbo. V nekoliko okrepljeni sestavi smo ekipo zagotovili še naslednji dan in nato še tri dni tistega tedna. V Splošni bolnišnici Celje smo sicer že konec januarja začeli pripravljati ukrepe ob grozeči epidemiji. Bolnišnico smo planirali reorganizirati v treh fazah. 16. marca smo v skladu s priporočili za medicinski odziv za masovne nesreče in katastrofe, ki je uradni del ukrepanja v takšnih primerih, ustanovili bolnišnično poveljniško skupino, kjer je bilo sedem vodilnih zdravnikov, glavna medicinska sestra bolnišnice in poslovna direktorica. Ena od prvih nalog teh priporočil je ocena stanja na terenu, kar je potem osnova za organiziranje dela v bolnišnicah. V skladu s tem smo se odločili, da ocenimo zdravstveno stanje oskrbovancev v DSO Šmarje pri Jelšah, in 25. marca sprejeli sklep, da v najkrajšem možnem času tja napotimo dva zdravnika specialista, saj smo dobivali informacije, da je število okuženih vsak dan večje. Ta dan, 25. marca, je bilo okuženih 34 oskrbovancev in 7 zaposlenih. Izdelan je bil obrazec, mnenje zdravniškega konzilija o medicinski utemeljenosti sprejema v bolnišnico, ki ga je bolnišnična poveljniška skupina 27. marca </font><br/>
<br/>
<b><font size="4">35. TRAK: (DAG) - 19.55</font></b><br/>
<br/>
<b><font size="4">	</font></b><font size="4">(nadaljevanje) potrdila in isti dan napotila tja omenjena zdravnika. Navedeno konziliarno mnenje je bilo nezavezujoče mnenje, ki je bilo namenjeno za lažje odločanje zdravniku, ki je izvajal zdravstveno oskrbo v domu, tako v rednem delovnem času kot tudi v času neprekinjenega zdravstvenega varstva. Dogovor z domsko zdravnico je bil, in je bil tudi realiziran, da bodo vzpostavljeni kontakti s svojci v primeru poslabšanja zdravstvenega stanja oskrbovancev. Z županom Občine Šmarje pri Jelšah pa je bilo dogovorjeno, da bodo za vse svojce oskrbovancev in zaposlene zagotovili potrebno psihološko pomoč. </font><br/>
<font size="4">	Aktivno sem se vključil tudi v pridobivanje osebne varovalne opreme in 23. 3. 2020 je tja prišel prvi malo večji nabor te opreme. Isti dan smo s strani ministra dobili tudi dopis, v katerem je svetoval, da vključimo v to delo zdravnika specialista lokalne pristojne bolnišnice. In tako zglednega sodelovanja primarnega in sekundarnega nivoja, kot je bilo v času te epidemije, lahko popolnoma odgovorno trdim, vsaj za zadnjih 26 let, slovensko zdravstvo še ni imelo, me pa skrbi, ali ga bo tudi v prihodnosti imelo. Isti dan sem posredoval tudi dopis direktorjem vseh zdravstvenih domov, pozival, da dobimo kadre. Opravljeni so bili razgovori z epidemiologi, člani vladne svetovalne skupine, z županom in tudi ministrom, v korespondenco je bil vključen tudi državni sekretar. Minister je 26. marca 2020 izdal sklep o imenovanju koordinatorja za izvajanje zdravstvene dejavnosti v socialnovarstvenih zavodih na območju celjske regije v povezavi z zajezitvijo in obvladovanjem epidemije covid-19. Isti dan je bil potem tudi že izdan omenjeni dokument o organizaciji in izvajanju zdravstvene oskrbe, ki je med drugim predvideval tudi algoritem ukrepanja. 27. je bil dan, ko je bilo v domu okuženih 51 oskrbovancev, in dan, ko je ekipa Splošne bolnišnice Celje v sodelovanju z domsko zdravnico in glavno medicinsko sestro doma opravljala ta pregled. Mi smo bili proaktivni in mogoče smo zaradi tega tudi krivi. Kot koordinator sem bil v rednih stikih z vodstvom doma, sodeloval sem pri iskanju kadrov zdravstvene nege, v dom napotoval zdravnike, se vključeval ob nameščanju prostovoljcev, ker je bil glavni sogovornik predvsem župan. </font><br/>
<font size="4">	Na osnovi ugotovitve koordinatorke za področje zdravstvene nege 4. aprila smo se 5. aprila sestali v Splošni bolnišnici Celje, predstavniki Ministrstva za zdravje, epidemiologinja, direktorica doma, domska zdravnica. In 6. aprila sem izdelal akcijski načrt, ki je bil takšen, da smo ponovno pregledali cel dom, odstranili vse, kar je bilo možno odstraniti, opravili generalno čiščenje in ponovno vzpostavili tri cone. V pogovorih z direktorico je bilo to nekaj najhujšega, kar je bilo v domu - prenašanje teh starostnikov je nekaj, kar si verjetno nihče ne želi več. Ko sem potem ob koncu zadnji dan, mislim, da je bilo 28. maja, obiskal ta dom, sem pravzaprav spoznal, kaj je to navezanost starostnika na eno sobo. Gospa, ki ima v pritličju stanovanje, iz tega stanovanja ne gre, nikakor ne. In prav je, da bi to tudi spoznali in obiskali takšne oskrbovance. Pri tem se je treba tu zahvaliti ekipi civilne zaščite, gasilcev, Nacionalnega laboratorija za zdravila, okolje in hrano, ki so opravili to mukotrpno delo. Ampak po tem delu je število novih okuženih drastično padlo; grafični prikaz vam lahko tudi posredujemo. </font><br/>
<font size="4">	Mogoče še nekaj podatkov. Kapaciteta Splošne bolnišnice Celje kot tretje največje bolnišnice </font><br/>
<br/>
<b><font size="4">36. TRAK: (SC) - 20.00</font></b><br/>
<br/>
<b><font size="4">	</font></b><font size="4">(nadaljevanje) Celje kot tretje največje bolnišnice v državi je 645 bolniških postelj. To so postelje, ki so namenjene za ljudi s kapjo, srčnimi infarkti, zlomljenimi kolki, nosečnic in vse ostalo. V času priprav smo pripravili skupaj 31 intenzivnih postelj in v prvi fazi 35 in v drugi fazi še 100 navadnih bolniških postelj. Ko  sem prejel sklep ministra o koordinatorstvu in tabelo socialno varstvenih zavodov in centrov za mladino in / nerazumljivo/ na tem seznamu skoraj 3 tisoč 100 oskrbovancev. 3 tisoč 100 oskrbovancev proti 645 posteljam, če pozabimo na čisto vse druge zdravstvene probleme v regiji. V domu Šmarje pri Jelšah je bilo od prvotnih 191 oskrbovancev okuženih 124 največ med vsemi. Kaj je razlog bo verjetno pokazala prihodnost? Vsekakor je razlog izrazito velika okuženost lokalnega okolja. Po enem tednu od prvega primera so nehali jemati brise, kajti število klicev v zdravstvenih domovih je bilo enostavno preveliko. Lokalno okolje je bilo zanesljivo Vuhan na slovenskem. Od tega jih je 38 umrlo največ na eni lokaciji. 15 jih je umrlo v Splošnih bolnišnici Celje. Podatek, da bi jih umrlo 10 kot sem slišal na začetku v celi državi zanesljivo ne drži. 23 jih je umrlo v domu Šmarje pri Jelšah. Povprečna starost umrlih skoraj, da 86 let, ampak ob tem je tudi 86 oskrbovancev ozdravelo. Povprečna starost njihova je bila nižja okoli 81 let. V Splošni bolnišnici Celje pa je bilo skupaj hospitalizirano 27 oskrbovancev doma Šmarje pri Jelšah oziroma polovico vseh hospitaliziranih COVID pacientov v času epidemije v Splošni bolnišnici Celje. Dovolite, da se na koncu še enkrat iskreno zahvalim prav vsem, ki so pomagali pri tej res izjemni izkušnji. Preko 9 tisoč ur so namenili pomoči temu domu. Celotna ekipa doma od vodstva do zadnjega zaposlenega je šla skozi izjemno težko preizkušnjo. Od 106 zaposlenih je bilo 36 okuženih, ena tretjina. Delo, ki so ga opravili je vredno vsega spoštovanja in zahvale. Davek je visok, davek COVID je visok še tudi marsikje drugje. </font><br/>
<font size="4">	Hvala lepa. </font><br/>
<br/>
<font size="4">	</font><b><font size="4">PREDSEDNICA EVA IRGL: </font></b><font size="4">Hvala tudi vam, spoštovani strokovni direktor Splošne bolnišnice Celje. Hvala tudi za vse te podatke, ki ste jih delili z nami. Sedaj pa dajem besedo docentu dr. Rozmanu iz Bolnišnice Golnik.   </font><br/>
<br/>
<font size="4">	</font><b><font size="4">DR. ALEŠ ROZMAN: </font></b><font size="4">Spoštovani, hvala za besedo. </font><br/>
<font size="4">	Vrnem se bom na čas v začetku marca, ko smo 11. marca dobili povabilo, prošnjo pravzaprav od takratne državne sekretarke na Ministrstvu za zdravje, da vzamemo brise vsem v Zdravstvenem domu Metlika in pa tudi Domu ostarelih Metlika tako oskrbovancem kot osebja in smo takrat seveda / nerazumljivo/, ko te bolezni še nismo dobro poznali tudi temu odzvali. Situacija, ki smo jo vodili takrat na terenu nas je pretresla. Osebje ni imelo primerne zaščitne opreme tudi ni jo znalo pravilno uporabljati. Mi smo v ta dom vstopili, kjer je bilo več kot tri četrtine oskrbovancev nepokretnih, brise smo jemali po sobah in pravzaprav ta situacija nam je, potem dala misliti, ko smo se vrnili domov. Na to epidemijo ni bil nihče pripravljen, niso bili pripravljeni tako domovi za ostareli kot tudi ne bolnice in po besedah predstavnice pravzaprav predsednice zdravniške zbornice tudi zdravniki ne. Imeli smo neke pandemske načrte za gripo takrat pripravljene, ampak bolezen se je obnašala drugače. Bila je bolj prenosljiva, drugače se je zbolevalo, umrljivost je bila večja. Nismo imeli                      </font><br/>
<br/>
<b><font size="4">37. TRAK: (SC) - 20.05</font></b><br/>
<br/>
<b><font size="4">	</font></b><font size="4">(nadaljevanje) zadosti zaščitne opreme, vse nas je bilo tudi po domače povedano nekoliko strah. Kot sem že omenil bolnico, v kateri delam in v kateri direktor sem ni primerna za obvladovanje epidemij, ampak smo rekli s tem, kar imamo s tem moramo potegniti največ ven, kar se da za prebivalstvo, ki ga oskrbujemo, ne smemo jih pusti na cedilu - to je isto kot, če bi v požaru gasilci se ne odzvali. Improvizirali smo, postavili smo stene iz »knaufa«, opredelili smo oddelke, imeli smo treninge uporabe zaščitne opreme, se pripravili. V času epidemije je v naši bolnišnici so od osebja zboleli samo trije tudi to je preveč, ampak samo trije in ukrepi, ki smo jih pripravili v neprimernih prostorih so delovali in tako smo vedeli, da se da tudi drugo to narediti. </font><br/>
<font size="4">	Kar se domov tiče skrb je bila velika kasneje, sem postal koordinator področja spodnjo Gorenjsko. Na tem področju je več domovih ostarelih. Skupna številka stanovalcev je tisoč 500. V naši bolnišnici, ki je ta področja pokrivala smo s tem, ko smo ves / nerazumljivo/ program odpovedali lahko pripravili do maksimalno 60 postelj na navadnem oddelku in 15 na intenzivnem, maksimalno, po tem, ko smo dobili nekaj ventilatorjev 25 se pravi 25 intenzivnih postelj in 60 navadnih postelj za tisoč 500 ljudi samo iz domov ostarelih, če bi pravzaprav morali vse to sprejeti. Posebna skupina, ki smo jo že takrat z zdravniki naše bolnice sklical mi je pomagala pri pripravi nekega takega načrta kako se tega problema lotiti. Videli smo, da je treba iti v te domove, jih usposobiti, da okužba ne pride v dom pač okužbo mora v dom nekdo prinesti to je, če so zaprti za obiske je to osebje se pravi naredit režim kako se bo osebje vsakodnevno kontroliral, če ni imel znakov okužbe se je izločil iz delovnega procesa. Na ta način bi najbolj zavarovali domove in potem tudi kaj ukrepati oziroma kaj narediti, če okužba v dom pride. Edina stvar, ki rešuje življenja tukaj v epidemiji virusa, ki nima ne zdravila ne cepiva je pravzaprav, da zmanjšamo število okuženih. Določen pacient od teh okuženih bo umrl in če se jih okuži 100 bo smrtnost manjša kot, če se jih okuži tisoč, zato smo se takrat povezali s primarnim zdravstvo, z direktorji domov za ostarele v regiji, z epidemiologi, z higieniki bolnišnic, s strokovnjaki za obvladovanje bolnišničnih okužb, zdravstveni domovi in smo naredili delovne skupine in šli v te domove pomagati. Pomagali smo pri reduciranju osebja kako naj pravilno uporablja zaščitno opremo, pomagali smo jim pregledati domove, ki smo vsak svojo arhitekturo razdeliti jih na te morebitne cone, sive cone za / nerazumljivo/ primere, za rdeče, če bi bilo večje število obolelih in pa te zelene cone, kjer bi naj okuženi stanovalci. Pravzaprav oblikovali smo tudi time, ki bi v primeru okužbe v določenem… To bomo tudi vstopili v te domove in pomagali tako sestre kot tudi zdravnike. To je bila izkušnja, ki sem jo prvič doživel, da so se vsi nivoji zdravstva in oskrbe povezali - Angleži pravijo / nerazumljivo/ - in to je tisto čemur bi pravzaprav naše zdravstvo moralo imeti in to je bila odlična priložnost in pravzaprav tudi izkušnja, da je to možno v težkih situacijah. Nekako te prve izkušnje, ki smo jih pač dobivali v teh domovih žal prezgodaj, ko še nismo bili pripravljeni so, potem tudi pomagali, da smo oblikovali način kako obvladati kasnejših domovih okužbo in pri parih domovih smo bili zares uspešni. Nekaj osebja smo zaznali pravočasno tako, da se okužba ni zanesla v domove in po nekaterih domovih smo spet na samem začetku ustaviti okužbo in pravzaprav zajeziti večjo umrljivost v teh domovih. Namreč, s samim evakuiranjem okuženih in zbolelih bolnikov ne bi dosegli veliko. Poznano je namreč, da vsaj 40 %, če ne več se zgodi med osebami, če oseba še ni simptomatska ali blago simptomatska. Potem tudi, ko zdravnik pride pogledati bolnika v domu ni rečeno, da ta ima COVID je treba počakati na bris odvzema brisa do rezultata običajno traja več ur in potem tudi do morebitnega prevoza v bolnico in v tem času se lahko marsikaj zgodi v domu, zato so te sive cone, da ne bomo vsakega, ki bo »posmrkal« na rešilca in s polno zaščitno opremo nekam odpeljali, ampak da se v  miru lahko naredi bris, počaka na rezultate brisa, če klinična situacija ni urgentna. Potem pa tudi vse, ki so bili v kontaktu s tem bolnikom je treba dati v karanteno in jih pravzaprav 14 dni opazovati, ker mnogi med njimi predvsem sostanovalci iz iste sobe bodo tudi zboleli. To, da so bolnišnice </font><br/>
<br/>
<b><font size="4">38. TRAK: (DAG) - 20.10</font></b><br/>
<br/>
<b><font size="4">	</font></b><font size="4">(nadaljevanje) kapaciteto in da niso sprejemale bolnikov, to je pravzaprav dosti demagoška trditev. Namreč, v bolnišnicah ne moremo ravnati na način, danes imamo prostor, prosim, pridite, še deset jih rabimo, če ima kdo nahod, naj se oglasi. Naslednji dan, ko smo pa polni, pa rečemo, ups, zdaj pa ne gre več, in potem v avli delamo triažo med slepiči in infarkti, komu bomo dali morfij. V bolnišnice sprejemamo ljudi, ki imajo indikacijo za sprejem v bolnišnico, se pravi, ki imajo bolezen, ki je prehuda, da bi jo lahko zdravili doma, in v bolnišnici naredimo razliko, naredimo spremembo, jih pozdravimo in damo boljše možnosti in tako naprej. </font><br/>
<font size="4">	V začetku te epidemije v domovih so se pojavili ti vložni listi, kjer je konzilij zdravnikov ocenjeval stanje bolnikov, stanje zmogljivosti, spremljajoče bolezni, in so jih potem vlagali v kartoteke bolnikov. Na teh konziliarnih listih piše mnenje konzilija, ne piše pa odredba konzilija ali pa ukaz konzilija, to je mnenje. Bolnika so pregledali v času, ko še ni bil okužen, ko je bil v boljšem stanju, kot bi bil mogoče teden dni kasneje, ko bi bil bolan in bi sredi noči prišel dežurni zdravnik, bi ga prvič videl v zelo slabem stanju in bi mogoče sklepal, da gre za bolnika v zadnjem stadiju neke bolezni, in na ta način bi preprečili krivico, ki bi se jim zgodila. Se pravi, je nekako ocenil funkcionalno stanje bolnika, ko je še bil boljši in bi se ga obravnavalo z višjo stopnjo intenzivnosti. Druga stvar je, ti vložni listi so, kot tudi piše na njih, namenjeni samo za čas, ko je bila epidemija covid in če so bolniki okuženi s covidom, ne pa tudi sicer za neko listo. </font><br/>
<font size="4">	Še nekaj številk glede statistike je treba povedati. Govorimo, da je v domovih umrlo 80 % vseh ljudi. Res je, da 80 % umrlih prihaja iz domov za ostarele, je pa razlika mogoče z drugimi državami v tem, da je v naši populaciji bilo manj bolnih in starostniki iz populacije, ki so bili bolj zaščiteni, ko jih ni bilo po 100, 150 v isti ustanovi, ampak po eden, dva, pri družinah oziroma osamljeni v svojih stanovanjih, so bili seveda neprimerno bolj zaščiteni zaradi tega in je bilo manj obolelih med to populacijo in tudi manj umrlih. Ti podatki so na voljo, če vtipkate v Google sledilnik, boste videli starostno strukturo obolelih in število obolelih, pač ti podatki, za katere smo prej slišali, da niso na voljo, so na voljo že ves čas. Od 54 bolnikov, ki so bili pripeljani v bolnišnice iz domov za ostarele, je v bolnišnicah umrlo 31, kar je 57 % smrtnost, v domovih je umrlo 55 od preostalih, kar pomeni 20 % smrtnost. Če štejemo, koliko ljudi je umrlo v domovih, je to 50 % ljudi, ki so umrli v domovih, in ne 80 % v domovih. To so pač te primerjave, ki jih delamo s Francozi, Španci in tako naprej, pri nas je 50 % ljudi umrlo v domovih, ne 80. Res pa je, da je 80 % ljudi bilo iz domov, ampak mnoge smo pripeljali v bolnišnico in nismo mogli tam pomagati, ker so pač imeli številne spremljajoče bolezni in je bil izhod tak, kakršen je pač bil. Bolnišnice nikoli niso bile zaprte za bolnike, ki so to potrebovali. Če je dežurni zdravnik bolnika napotil, ga pač nismo nikoli zavrnili. V naši bolnišnici smo zdravili dve 95 let stari gospe, ki sta imeli blago klinično sliko, in sta se potem vrnili po ozdravitvi v svoj dom. </font><br/>
<font size="4">	Mogoče samo še zaključim. Glede objave, ki se je pojavila pred tednom v Mladini, je zdravstvene delavce, kolege, s katerimi smo sodelovali, medicinske sestre zelo prizadela, ko se je pisalo o listah, seznamih za odstrel in podobne stvari in kako se jih diskriminira. Bil sem potem tudi dober teden nazaj na obisku v Metliki, mimo sem se peljal in sem pozdravil direktorico, ki je rekla, osebje je zelo demoralizirano, ko to bere, veliko so prestali, delali do v domu noč in dan in potem se na ta način piše o njih. Tudi moji sodelavci, kolegi, ki so delali na covid oddelku, so bili pretreseni nad takimi zapiski. Slabo potem ljudje ločijo, o čem pravzaprav bi mi morali razpravljati, kaj se je v resnici zgodilo. In to, kar se je zgodilo, je začelo trgati osnovno strukturo družbe, ki je pa zaupanje. Ko pride bolnik k meni v ordinacijo in začne razmišljati, ali sem ga dal na listo za odstrel ali ne, ko svojec urgira, misleč, da človeku nočem pomagati, tako kot si zasluži, ko jaz začnem razmišljati, kaj naj storim, da me ne bodo tožili, potem se zdravstveno težko gremo. Predvsem pa pri tistih, ki so v zadnjih stadijih bolezni, ki so paliativni. Mi imamo aparature, imamo razne stvari, na katere lahko umirajoče ljudi priključimo in jih mučimo do zadnjega, ampak ali je to dostojen </font><br/>
<br/>
<b><font size="4">39. TRAK: (DAG) - 20.15</font></b><br/>
<br/>
<b><font size="4">	</font></b><font size="4">(nadaljevanje) zaključek življenja; jaz sam si ga ne bi želel na ta način. </font><br/>
<font size="4">	Hvala. </font><br/>
<br/>
<font size="4">	</font><b><font size="4">PREDSEDNICA EVA IRGL: </font></b><font size="4">Najlepša hvala tudi vam. </font><br/>
<font size="4">	Besedo dajem predsednici Zdravniške zbornice Slovenije, gospe Zdenki Čebašek Travnik. </font><br/>
<br/>
<font size="4">	</font><b><font size="4">DR. ZDENKA ČEBAŠEK TRAVNIK: </font></b><font size="4">Hvala.</font><br/>
<font size="4">	Spoštovani predsedujoči, spoštovane poslanke in poslanci ter vsi danes tu prisotni!</font><br/>
<font size="4">	Danes me že ves dan preveva občutek, da vozimo v napačno smer. To je pač prispodoba, ki mi je prišla na misel ob pripravah na to sejo. Na sejo Zdravniška zbornica s prvim sklicem ni bila povabljena - slučajno? Ne gre za frustracijo zbornice ali njene predsednice, kot je bilo slišati na eni od preteklih sej odbora, temveč za legitimno pričakovanje, torej, po Zakonu o zdravniški službi, da je povabljena zraven. Morda pa je nekdo ocenil, da je bolje govoriti o zdravnikih brez prisotnosti njihove stanovske organizacije. Kot prejšnjikrat tudi danes začenjam z vprašanjem, komu in zakaj je namenjena ta seja političnega preigravanja na plečih obubožanega in preobremenjenega zdravstva. Upam, da bo ta seja prelomna in se bo v prihodnosti res kaj spremenilo. </font><br/>
<font size="4">	Pred poslanci Državnega zbora in pred celotno slovensko javnostjo se na ogled postavljajo slabosti sedanje ureditve domske oskrbe za bolne starostnike, za tiste, ki ne morejo več živeti v svojem domačem okolju. Statistični podatki, ki smo jih danes slišali, so en del zgodbe. Pravih številk, ki so metodološko ustrezne, še nimamo oziroma jih je v omejenem obsegu predstavil le strokovni direktor celjske bolnišnice dr. Franc Vindišar in kasneje še dr. Rozman. Mi še vedno nimamo pravih številk o tem, koliko je bilo okuženih zdravstvenih delavcev, še manj vemo o okoliščinah njihovih okužb. To vprašanje sem postavljala NIJZ, Ministrstvu za zdravje večkrat. Danes smo iz NIJZ dobili odgovor, številke pa so popolnoma drugačne kot tiste, ki so objavljene na spletni strani Vlade. Treba bo res se usesti in narediti metodološko ustrezne epidemiološke analize, da bomo videli, kje in kdo ter kako se je okužil in kako je to vplivalo na širjenje okužb, ampak o tem bomo na kakšni drugi seji odbora. </font><br/>
<font size="4">	Še vedno mislim, da vozimo v napačno smer. Mnogi kolegi so me opozarjali, da bi Zdravniška zbornica lahko v medijih oblatene zdravnike zaščitila že prej, takoj po objavi obtožb v medijih. A Zdravniška zbornica takrat v sredini meseca maja ni imela nobenih podatkov, nobenih obrazcev ali priporočil, niti ni sodelovala pri izbiri koordinatorjev, za razliko od zbornice zveze, ki je bila angažirana pri postavitvi koordinatork v posameznih regijah. Zdravniška zbornica ni bila niti med naslovniki večine navodil o organizaciji dela v domovih, ne glede na to, od kje so bila posredovana v domove. Zato sem, da bi se stvari razjasnile, že 17. maja, se pravi, kmalu po objavi v omenjeni reviji, državni sekretarki dr. Tini Bregant predlagala, da se odredi sistemski nadzor po Zakonu o zdravstveni dejavnosti - njej sem predlagala, ker se je pač ona obrnila name -, saj bi le na podlagi ugotovitev dejanskega stanja lahko podali neko verodostojno mnenje ali izjavo. Če bi takrat bil nadzor odrejen, bi lahko imeli danes drugačno sejo, bili bi bolj pripravljeni na kritične pripombe, ki so se pojavile v javnosti; in tem kritičnim pripombam je tudi treba prisluhniti. Strokovni nadzori, ki jih kot javno pooblastilo izvaja Zdravniška zbornica, niso namenjeni iskanju dokazov oziroma krivde za potrebe policije in tožilstva, to naj bo vsem jasno - namenjeni so zagotavljanju večje kakovosti dela in s tem večje varnosti pacientov. In po vsakem nadzoru, ko se pomanjkljivosti ugotovijo, sledi svetovanje. </font><br/>
<br/>
<b><font size="4">40. TRAK: (DAG) - 20.20</font></b><br/>
<br/>
<b><font size="4">	</font></b><font size="4">(nadaljevanje) In to je po mojem mnenju edini način, da pridemo do jasnih odgovorov na številna vprašanja, ki se pojavljajo ne samo v javnosti, temveč tudi znotraj stroke. Nenazadnje so takšne odgovore, vsaj nekatere, zahtevali tudi predlagatelji današnje seje, a verjetno niso bili seznanjeni, kako takšen nadzor poteka več mesecev, da bo tu časovna dimenzija dodana. Dodajam pa, da na Zdravniško zbornico ni prišla niti ena prijava suma na napačno ravnanje zdravnikov, niti ena sama. Če bi prišla ali pa če bodo prišle, jih bomo seveda obravnavali, tako kot bomo izvedli izredni strokovni nadzor, ki ga je prejšnji petek odredil minister Gantar. Posebna dragocenost zdravniškega poklica je v tem, da smo vedno pripravljeni svoje strokovno delo preverjati s strokovnim nadzorom, kar nas loči od ostalih poklicev, ki nimajo vgrajenih mehanizmov za prostovoljne samokritičnosti. In ta je namenjena stalnemu izboljševanju našega dela s pacienti. Zdravniki, ki smo člani Zdravniške zbornice, vemo, da se pri vsakem od delujočih članov lahko opravi redni ali izredni strokovni nadzor. Pooblastilo za izvedbo teh nadzorov nam je podelila država. Hkrati pa moramo zdravniki in tudi zobozdravniki biti pripravljeni, da se temu nadzoru pošteno izpostavimo in da ta nadzor, tisti, ki bo ocenil kakovost opravljenega dela in pokazal morebitne pomanjkljivosti. In iz teh bomo potem sprejeli izboljšanje našega delovanja. In zakaj menim, da vozimo v napačno smer - zato, ker vozimo v smeri preteklosti. V čas, ko je bilo odločanje zdravnikov obremenjeno s težo dogajanj v sosednji Italiji, od koder so nas kolegi vsakodnevno obveščali o nemogočih situacijah, na desetine mailov sem dobila. Situacija, v kateri so se znašli, ko so se morali odločiti o tem - saj veste, so že kolegi povedali -, kako bodo izbrali tiste, ki jih bodo priključili, in kako bodo ostalim lajšali težave do njihove prezgodnje smrti. Breme odločanja italijanskih kolegov smo občutili tudi mi, zato smo na različnih ravneh delali načrte o tem, kako ravnati, če pride do podobnih razmer tudi pri nas. Takrat smo postavljali vprašanja ministrstvu, takrat smo postavljali vprašanja javnosti, ali imamo dovolj osebne varovalne opreme, ali imamo algoritme razporejanja osebja, vse to smo vprašali 24. februarja 2020. Zavedali smo se teže etičnih vprašanj. Prav tako pa smo v času epidemije množično spoznali in spoznavali, da imamo na področju paliativne oskrbe velik primanjkljaj, tako osebja kot nujno potrebnega znanja. Ne gre le za stanovalce v domovih, temveč za vse starostnike in hudo bolne osebe z neozdravljivo boleznijo, ki živijo v domačem okolju. Tudi za njih je oziroma bi bilo treba narediti načrt zdravljenja v zelo kratkem času, ki je bil na razpolago od prvega potrjenega primera do takrat, ko smo pričakovali največji naval na bolnišnice. Spomnite se, kako je znani infektolog iz tujine napovedoval tisoče ljudi, ki naj bi bili napoteni v naše bolnišnice, in da tega ne bomo zmogli. Ne bom rekla na srečo, ampak s prizadevanjem vseh zaposlenih, ki so stopili skupaj in se organizirali, se takšen scenarij ni zgodil. Čeprav načrtov, kako bi to naredili, ni bilo, tudi ne institucije, ki bi morala voditi te postopke, ne, se pravi, nikogar, ki bi dal jasna navodila. Zato smo bili priče številnim navodilom, sklepom, usmeritvam, ki so se spreminjali, dopolnjevali pa preklicevali iz dneva v dan. Takšna je bila realnost, ne le v Sloveniji, temveč povsod, kjer so se spopadali z epidemijo, nihče ni vedel, kaj nam ta virus prinaša. In če smo se v začetku zanašali na navodila iz tujine, je kmalu postalo jasno, da to ne bo dovolj. </font><br/>
<br/>
<b><font size="4">41. TRAK: (TB) – 20.25</font></b><br/>
<br/>
<font size="4">	(nadaljevanje) Lastne strukture, ki bi znale in zmogle voditi zahtevne postopke na vseh področjih zdravstva nismo imeli. Na hitro zbrani in imenovani strokovnjaki so se trudili naredit najboljše, kar se je v tistih okoliščinah dalo in mislim, da so vas danes tudi prepričali. Očitno je, da so bili uspešni, vsaj kar se tiče zaustavitve epidemije.</font><br/>
<font size="4">	Zdaj je čas za pregled dogajanja v času epidemije. Čas, da strokovnjaki ugotovijo, kaj je delovalo in kaj ni, kaj bi bilo treba izboljšati in kaj ukiniti. To, kar potrebujemo so jasni in učinkoviti državni načrti, po katerih se bo lahko v najkrajšem obdobju vzpostavilo delovanje zdravstva v izrednih razmerah. Vse drugo obračunavanje služi le namenu, kot ga ima mlatilni stroj, če se še kdo spomni članka Lenarta Kučića, mislim, da je bilo to v Delu, pred nekaj leti.</font><br/>
<font size="4">	Zdravniki in zobozdravniki se v okviru Zdravniške zbornice Slovenije in tudi v vseh drugih strokovnih združenjih, dejavno prizadevamo za izboljšanje kakovosti in varnosti našega dela. Žal pa pri teh načrtih pogrešamo podporo in pomoč države. V mojem mandatu predsednice, se je zamenjalo nekaj ministrov. Vsi so, razen zadnjega - ta mi še tega ni obljubil – vsi so obljubljali Zakon o kakovosti in varnosti v zdravstvu.</font><br/>
<font size="4">	Glejte, zdaj, ali ta zakon dobimo ali ne, ni toliko pomembno, pomembno pa je, da dobimo sredstva in možnosti, da bomo te kakovostno pomembne postopke začeli implementirat, da bodo ljudje vedeli, komu lahko zaupajo, v katero bolnišnico naj se grejo zdravit, da bo tam njihova bolezen najbolje pozdravljena. Pogrešamo podporo in pomoč države. Zdravniki pogrešamo pomoč in podporo države. Enako tudi drugi zdravstveni delavci.</font><br/>
<font size="4">	Ne bom danes govorila o sredstvih, ki jih je premalo, ne bom govorila o tem, da so v zdravstvu zaposleni ljudje preobremenjeni, pač pa vas bom spomnila, da je letos Slovenijo zapustilo 23 mladih zdravnikov – 23, do zdaj. Vprašajmo se, kakšne pogoje bomo ponudili mladi generaciji, da bo ostala in da nas bo reševala v prihodnje in le tako bomo lahko varno vozili v pravo smer, v prihodnost, v smer napredka in dostopnega zdravstva, za vse prebivalce naše države.</font><br/>
<font size="4">	Hvala.</font><br/>
<br/>
<font size="4">	</font><b><font size="4">PREDSEDNICA EVA IRGL:</font></b><font size="4"> Najlepša hvala tudi vam.</font><br/>
<font size="4">	Sedaj bom dala besedo predstavniku Zbornice zdravstvene in babiške nege Slovenije, potem pa prof. dr. Bojani Beović, vodji svetovalne skupine v okviru Ministrstva za zdravje in potem seveda še naprej, imamo še kar nekaj vabljenih na to sejo in zdaj sprašujem, ali torej, predstavnik, če se lahko tudi predstavite za magnetogram.</font><br/>
<font size="4">	Izvolite, beseda je vaša.</font><br/>
<font size="4">	Zbornica zdravstvene in babiške nege Slovenije.</font><br/>
<br/>
<font size="4">	</font><b><font size="4">MONIKA AŽMAN:</font></b><font size="4"> Hvala lepa za besedo, obe predsedujoči.</font><br/>
<font size="4">	[Monika Ažman, predsednica Zbornice — Zveze.] Predvsem bi se želela zahvalit, da lahko zdaj zelo na kratko povzamem oziroma strnem, vse tisto, kar strokovna organizacija pravzaprav poroča, izraža, piše že zadnjih 15 let, v zvezi z zdravstveno nego, ki se izvaja na področju socialnovarstvenih zavodov.</font><br/>
<font size="4">	Tisto, kar bi želela izpostavit, je to, da smo izvajalci zdravstvene nege, da se pač srečujemo z različnimi situacijami, ki so povezane z zdravstvenim stanjem posameznika, tudi skupin, pacienta, uporabnika, varovanca, v domu starejših občanov drugih socialnovarstvenih zavodov in da kadarkoli, s čimerkoli se srečamo, smo pravzaprav medicinske sestre vedno tiste, ki smo zagovorniki pacientovih pravic in te pravice smo se še kako zavedali vsi zaposleni v zdravstveni negi, tudi v času epidemije s koronavirusom.</font><br/>
<br/>
<b><font size="4">42. TRAK: (TB) – 20.30</font></b><br/>
<br/>
<font size="4">	(nadaljevanje) Osnovno delo pri našem, vodilo, pri našem delu, je zagotovo tudi spoštovanje človeka, njegove integritete, v najširšem smislu in zato, hvala, za glas medicinskih sester, ki so tudi v času epidemije zagotovo storile vse, da so zagotovile potrebe, ki izhajajo iz potreb pacientov. Res je, da nas je ta nepoznani koronavirus našel nepripravljene, pravzaprav, za razliko od naših kolegic, kolegov, po svetu, ki so se že mnogo pred nami srečal tudi z ebolo, tudi s cunamijem, tudi z drugimi naravnimi nesrečami, pa nam je bilo prizaneseno, v naši državi in pravzaprav, izkušenj s tem, s takšnimi izrednimi ukrepi, stanji, nismo imeli.</font><br/>
<font size="4">	Zato je res, da smo tudi medicinske sestre, vsak dan znova pripravljale posamezna navodila, vodila, ki so morda nekatere celo begali, res pa je, da smo se učili, tako kot vsi, skupaj in da smo želeli pri tem nuditi vsak dan, v vseh zavodih, največjo možno strokovno podporo. Res je tudi to, da smo bili pozvani k temu, da lahko priporočimo, imenujemo, damo, nekako imena za 18 koordinatorjev zdravstvene nege, za vse socialnovarstvene zavode v Sloveniji in teh 18 koordinatorjev je opravilo več kot 200 svetovalnih obiskov. Ne zgolj v domovih za starejše, pozabljamo še na eno zelo veliko skupino uporabnikov drugih socialnovarstvenih zavodov, katere prav tako ne smemo spregledat, to so vsi, ki so uporabniki varstveno delovnih centrov, centrov za delovno varstvo in usposabljanje, skratka, še tisti, katerih glas, ni slišan.</font><br/>
<font size="4">	Res je tudi to, da smo zelo pomagali iskati tudi osebno varovalno opremo, ki jo, zlasti v začetku epidemije ni bilo. In, res je to, da smo poskušali pomagati, tudi iskati ustrezne kadre in na koncu, z vsem velikim spoštovanjem, na ta način našli tudi 53 prostovoljcev, v večini študentov, študentov zdravstvene nege in medicine, brez katerih bi bila verjetno situacija tudi drugačna in tudi ti prostovoljci so med okuženimi s koronavirusom in študentka zdravstvene nege, je bila okužena, je bila pozitivna, 8 tednov.</font><br/>
<font size="4">	Res je, da se je, če kdaj, potem v izrednih razmerah, izkazala izdatna kadrovska podhranjenost, zlasti v domovih za starejše in prav to smo tudi v teh prostorih govorili že večkrat in zato verjamem, da bo ta izredna situacija, res, če kdaj, pa zdaj, dala vsem nam skupno odgovornost, da k reševanju tega pristopimo vsi skupaj, tako, kot ste mnogi pred menoj danes že izrazili. Z obstoječimi kadrovskimi standardi in normativi, ki izhajajo iz leta 1984, dejansko vsi, ki se še tako naprezajo, ne morejo slediti potrebam uporabnikov in tako kot je bilo danes že izpostavljeno, drži, da je 78 % stanovalcev domov za starejše, v Sloveniji, kategorizirano v tretjo, najvišjo možno kategorijo potreb po zdravstveni negi. Da je to v posebnih socialnovarstvenih zavodih, ta odstotek še bistveno večji</font><br/>
<br/>
<b><font size="4">42.a TRAK (VI) 20.35</font></b><br/>
<br/>
<font size="4">	(Nadaljevanje) in je to števila od 90 do 97 %. Se pravi, to so vsi uporabniki, ki so popolnoma odvisni od, če drugega ne, od popolne zdravstvene nege. In ja, potrebujemo prenovljene kadrovske standarde in normative, tako na strani zdravstvene nege kot tudi na strani socialne oskrbe. In tisto, kar je morda še pomembno je tudi to, da te prenovljene kadrovske standarde in normative potrebujejo tudi zdravstveni zavodi, patronažno zdravstveno varstvo in še kdo. In samo skupen sistemski pristop k reševanju te problematike bo lahko dal prave rezultate. In verjamem, če smo se danes že velikokrat tudi izrekli besedo dostojanstvo, da si to dostojanstvo zaslužijo, seveda, v prvi vrsti tisti, ki potrebujejo našo pomoč, našo podporo uporabniki, stanovalci, pacienti, to dostojanstvo do, ne samo eo pravičnega plačila, predvsem do ustreznih pogojev dela potrebujejo tudi vsi tisti, ki za te uporabnike skrbijo. Ne gre samo za plačilo, gre za ustrezne pogoje dela. In jaz verjamem, da je to, tako kot je bilo tudi že omenjeno, priložnost, ne samo za med poklicno sodelovanje. Tukaj je to res priložnost za skupno sistemsko ukrepanje obeh ministrstev, tako Ministrstva za zdravje kot Ministrstva za delo, družino, socialne zadeve in enake možnosti. Zagotovo z vsemi najboljšimi cilji, da zagotovimo podporo in potrebe tistim, ki so pomoči najbolj potrebni. In zagotovo je vložek v medicinske sestre, v zdravstveno nego, v zdravstven kader tisti, ki daje tudi naložbo v družbo in nenazadnje se potem verjetno meri tudi cena, ki jo dosegamo. Hvala lepa vsem tistim, ki so se v teh izrednih razmerah še dodatno trudili, še dodatno v 13 urnih delovnikih zares dali ne le samo svoje strokovno znanje, ampak še vse tisto empatijo, sočutje, blažilne besede, karkoli to že pomeni ali pa karkoli kdo to razume. Verjamem, da zaenkrat še premoremo tudi altruizem, tudi vso solidarnost, bi želela da tako ostane v družbi tudi v prihodnje, ampak če se ne bomo vsi skupaj ozavestili, da smo starajoča se družba, da se pravzaprav danes pogovarjamo tudi o naših potrebah nas samih, če bomo imeli to priložnost, če bomo imeli to srečo, potem je čas, da sedaj res strnemo vrste in da je slišan tudi glas zdravstvene nege. Hvala lepa. </font><br/>
<br/>
<b><font size="4">	PREDSEDNICA EVA IRGL:</font></b><font size="4"> Najlepša hvala tudi vam. </font><br/>
<font size="4">	Sedaj pa, kot sem že povedala, bom dala besedo prof. dr. Bojani Beović, potem pa predstavniku strokovnega združenja izvajalcev zdravstvene in babiške nege Slovenije. </font><br/>
<font size="4">Sedaj dajem besedo dr. Beovićevi, vodji svetovalne skupine v okviru Ministrstva za zdravje. Izvolite, beseda je vaša. </font><br/>
<br/>
<b><font size="4">	DR. BOJANA BEOVIĆ:</font></b><font size="4"> Hvala za besedo. Lepo pozdravljeni. </font><br/>
<font size="4">	Jaz bom v začetku povedala nekaj številk, nekaj statistike, ki jo je do neke mere omenil že dr. Rozman, potem nekaj dejstev v zvezi z epidemijo COVID in obravnavo bolnikov in na koncu še nekaj svojih misli, ki se mi zdijo pomembne. </font><br/>
<font size="4">	Podatki se nanašajo na 20. 5., takrat smo imeli obolelih v Sloveniji v domovih 323. 26 % jih je umrlo, 54 jih je bilo premeščenih v bolnišnice. Med premeščenimi v bolnišnice jih je umrlo 57 %. Med tistimi, ki so umrli v domovih je ta delež znašal 20 %. Če gledamo </font><br/>
<br/>
<b><font size="4">43. TRAK: (NB) – 20.40</font></b><br/>
<br/>
<font size="4">	(nadaljevanje) delež umrlih v domovih glede na delež umrlih v državi, je to 51 %. Nekaj besed o mednarodnih primerjavah. O številu umrlih v domovih poroča Evropski center za nadzor in preprečevanje bolezni. Delež umrlih v teh domovih v evropskih državah za katere navajajo podatke, znaša od 40 do 60 % vseh smrti. Iz sporočila ni natančno razvidno za vsako državo posebej, ali gre za smrti v domovih ali za smrti stanovalcev. Za Francijo je eksplicitno navedeno, od 13 tisoč 500 umrlih, jih je 3 tisoč 300 umrlo v bolnišnici in 9 tisoč 500 v domovih, kar pomeni, da jih je v bolnišnici umrlo 25 % vseh umrlih stanovalcev, pri nas jih je v bolnišnicah umrlo 36 %, kar pomeni, da so bili v Sloveniji kar precej pogosteje, v 44 % pogosteje premeščeni v bolnišnico. Poleg tega lahko razberemo iz sporočila, da je delež umrlih v domovih v Franciji 50 %, se pravi, ne gre za število umrlih stanovalcev oziroma delež umrlih stanovalcev glede na vse, ampak delež ljudi, ki so dejansko umrli v domovih. Zdaj, če te številke, ki so navedene v tem poročilu, pogledamo še primerjalno za Slovenijo, če bi upoštevali belgijsko število smrti, bi v Sloveniji umrlo 800 ljudi v domovih. Na podlagi francoskih podatkov, 404, na podlagi nemških 74, na podlagi irskih 98, na Norveškem 51, se pravi, manj kot pri nas. V Španiji, verjetno ste vsi videli posnetke iz Španije kjer so našli ljudi, ki so umrli v domovih, celo 754. Švedska primerjava za naše razmere blizu 200 se pravi 198, Velika Britanija 210, Wales posebej 257, Škotska celo več kot 500 ljudi. Potem lahko pogledamo delež umrlih v domovih glede na število okuženih, na Škotskem 28 %, Švedske 33, Irska celo 55, v Nemčiji 20, v Franciji kjer so imeli vključene tudi domove za mladino 17, v Sloveniji 26 in za ZDA je poročilo iz enega doma 34. te podatki ne govorijo, da je bila Slovenija odlična na prvem mestu, ampak vendarle za naše ljudi je bilo očitno poskrbljeno bolje kot v številnih drugih evropskih državah. </font><br/>
<font size="4">	Omenjeno je bilo že stanje v naših domovih. V bistvu od sedmih domov kjer sta bila vsaj dva stanovalca okužena, se samo pri treh epidemija ni ustavila po predvidenih štirinajstih dneh po uvedbi ukrepov. To je nekako pričakovano obdobje v katerem se ukrepi tega za zajezitev epidemije poznajo. Ukrepi, ki so vključevali preglede zdravstvenega stanja zaposlenih in pa prekinitve obiskov ne glede na to kako je bilo to v bistvu hudo za stanovalce, tega se zavedamo, pa so omogočili, da se bolezen ni razširila še v drugih domovih. Zdaj, premestitev v bolnišnico je ukrep, ki mora biti strokovno opravičen in tako kot pri vsakem medicinskem ukrepu mislim, da tehtamo tudi pri premestitvi v bolnišnico v bistvu dobrobit in tveganje za tega bolnika. Premeščanje stanovalcev domov v bolnišnice samo zato, ker imajo okužbo, ki so zboleli zaradi COVID-19 in so blago bolni, je iz tega stališča strokovno neupravičeno in lahko tudi škodljivo. Tudi sicer vseh starostnikov pri katerem je bila diagnosticirana ta bolezen, nismo sprejemali v bolnišnice, zavedati pa se je treba, da v domovih obstaja zdravstvena oskrba med tem, ko so bili ljudje doma prepuščeni sami sebi, tako da je bilo bivanje starostnika s COVID-19 blago bolnega v bistvu v domu sorazmerno varno, če primerjamo to z oskrbo ljudi, ki so ostali doma. </font><br/>
<br/>
<b><font size="4">44. TRAK (VI) 20.45</font></b><br/>
<br/>
<font size="4">	(nadaljevanje) Mislim, daje treba ponovno povedati, čeprav je bilo že večkrat rečeno, tudi danes, da ocena stanja kronične bolezni ali pa odločitve za paliativno zdravljenje ne moremo in ne smemo enačiti s kakšnimi seznami odpisanih. Tukaj gre za individualne strokovne odločitve in to ne posameznega zdravnika, ampak konzilija. In v presojo takega stanja so, kadar je ta presoja relevantna za ukrepanje, se pravi za, recimo, kirurški poseg, premestitev v bolnišnico, premestitev na intenzivno zdravljenje vključeni tudi bolniki oziroma moram reči iz prakse, da praviloma ne bolniki, ampak njihovi svojci, ker bolniki te odločitve niso več sposobni. V domovih vsak mesec v Sloveniji umre nekaj sto ljudi. Letos aprila jih je umrlo nekoliko več, pač iz znanih razlogov v primerjavi z nekaterimi prejšnjimi leti. Nikakor niso bili vsi ti stanovalci domov pred smrtjo premeščeni v bolnišnico. In v bistvu bi bilo strokovno in etično ustrezno, da bi tudi pri njih potekalo odločanje o tej premestitvi ali pa nepremestitvi na podlagi neskrbne presoje več zdravnikov in ne trenutne odločitve dežurnega zdravnika, ki lahko presodi tako, da umirajočega bolnika po nepotrebnem premesti v bolnišnico ali po drugi strani ne premesti v bolnišnico človeka, ki zaradi akutne bolezni izgleda slabo. </font><br/>
<font size="4">	Smernice za obravnavo bolnikov s COVID-19 je Svetovna zdravstvena organizacija, konkretno njen evropski urad izdal 29. maja 2020. In moram reči, da te smernice pravzaprav v veliki meri odražajo točno to, kar smo v Sloveniji uspeli v tem kratkem času vzpostaviti. Tisto, kar te smernice izrecno navajajo je, da je treba v domovih okrepiti zdravstveno službo, da je treba povečati poudarek na paliativni oskrbi, kadar je ta indicirana, da je treba nuditi tako bolnikom kot njihovim svojcem psihološko pomoč in da je treba omejiti nepotrebne premestitve v bolnišnico. To Svetovna zdravstvena organizacija posebej poudarja. </font><br/>
<font size="4">	Za konec mi dovolite pa nekaj besed na temo, ki pravzaprav ni neposredno tema današnjega sestanka, ampak se nanjo navezuje tesno navezuje, in sicer najbrž vsi vemo, da je v Sloveniji iztekanje življenja še vedno velik tabu. Pred nekaj leti smo imeli sicer razpravo o evtanaziji, ki je lahko ena od izbire za redke posameznike. Žal pa takrat razprava ni prinesla ene širše razprave o zadnjem delu življenja, ki nas čaka pravzaprav vse. S sodobnimi načini zdravljenja lahko življenje, to se pravi bitje srca, preskrbo tkiv s kisikom, v mnogih primerih podaljšamo za nekaj dni, nekaj tednov ali celo dlje. In zaradi enostavnosti teh postopkov se zelo pogosto zgodi, da gre medicina pri bolniku predaleč. In z nekimi lažnim upanjem, da bomo bolniku pomagali, ga obremenjujemo bodisi v bolnišnici ali pa kje drugje z neprimernimi bolečimi postopki in gre za ljudi, ki imajo razsajano rakovo bolezen z bolečimi metastazami, neozdravljivo, nepopravljivo terminalno okvaro ponavadi več organov, ki so dementni, nepokretni, vezani na posteljo, pogosto v kontrakturah in preleženinah. Takih bolnikov je med starejšimi ljudmi več. Tukaj ne gre za kakšno diskriminacijo starostnikov, ampak za življenjsko dejstvo, pri katerem ni nobene neenakosti. Vsi se enkrat postaramo, zbolimo in na koncu umremo. In ob tem podaljševanju stanja, ki mu še biološko rečemo življenje, imamo nekako zdravniki občutek, da vzdržujemo neko sveto stvar, ki se ji reče življenje. Za zdravnike je življenje vedno sveta stvar, ne glede na svetovni nazor. Ampak ob tem pa pozabljamo na bolnika. In namesto, da bi se posvetili aktivno lajšanju njegovih težav in kakovosti življenja zaradi svojega včasih neznanja,</font><br/>
<br/>
<b><font size="4">45. TRAK: (TB) – 20.50</font></b><br/>
<br/>
<font size="4">	(nadaljevanje) pa pritiskov svojcev in tudi javnosti, se raje odločimo za to lažjo pot nadaljevanja postopkov aktivnega specifičnega zdravljenja in tega vzdrževanja življenja za vsako ceno. To kljub sodobni medicini, trpljenje ljudi povečuje in ne zmanjšuje in zato se je v razvitem svetu, zlasti ob staranju prebivalstva, več teh terminalnih kroničnih boleznih, razvil aktivni pristop, ki mu rečemo paliativna medicina in pri paliativni medicini nudimo bolniku zdravljenje, ki mu pomaga, aktivno nudimo, namesto specifičnih drugih oblik zdravljenja, ki mu pač ne pomagajo. Ne gre za odtegnitev, ampak za uvajanje tistega načina zdravljenja, ki bolniku pomaga.</font><br/>
<font size="4">	Jaz vendarle upam, da je današnji sestanek v bistvu začetek odpiranja te nujno potrebne razprave o koncu življenja in o paliativni medicini, se pa bojim, da se bodo zaradi neustrezne razprave, lahko strahovi tudi v javnosti povečali in obrnili potek dogodkov v smer, ki je niti kot zdravnica, niti kot človek, ne želim. Umiranje lahko postane, na podlagi takih razprav, še večji tabu. Še več ljudi bo svoje življenje zaključevalo na oddelkih za intenzivno zdravljenje, v trpljenju in v okolju, daleč od okolja, v katerem se počutijo varne, v zadnjih dneh, je opažanje kolegov na urgentnih oddelkih, tako, mogoče je prezgodaj o tem govorit, da se ta negativni trend, o katerem sem govorila, že nekoliko pozna.</font><br/>
<font size="4">	Hvala lepa.</font><br/>
<br/>
<font size="4">	</font><b><font size="4">PREDSEDNICA EVA IRGL:</font></b><font size="4"> Najlepša hvala tudi vam, za vaše stališče.</font><br/>
<font size="4">	Sedaj bom, kot sem že prej povedala, dala besedo predstavniku Strokovnega združenja izvajalcev zdravstvene in babiške nege Slovenije, v kolikor bo želel besedo, potem bom dala besedo županu Občine Šmarje pri Jelšah, gospodu Matiji Čakšu, torej občine, ki je imela največ okuženih s Covid-19, potem pa gospe Gordani Drimel, iz doma upokojencev, direktorici, Šmarje pri Jelšah, prav tako.</font><br/>
<font size="4">	Torej, sedaj sprašujem, ali želi predstavnik Strokovnega združenja izvajalcev zdravstvene in babiške nege, besedo? (Da.)</font><br/>
<font size="4">	Izvolite, pa še za magnetogram, če se lahko predstavite. Izvolite.</font><br/>
<br/>
<font size="4">	</font><b><font size="4">KLEMEN MARKEŠ:</font></b><font size="4"> Hvala za besedo.</font><br/>
<font size="4">	Jaz sem Klemen Markeš, predsednik Strokovnega združenja izvajalcev zdravstvene in babiške nege Slovenije.</font><br/>
<font size="4">	Naše mnenje je, da je, ta sestanek danes, ta sklic seje, politizacija te epidemije in krepka zaušnica vsem tistim, ki so tri mesece se trudil, delal, v nemogočih pogojih, se trudil, reševal, kolikor se je reševat dalo, tvegal svoja življenja in da se sedaj ugotavlja, koliko ljudi je bilo nepotrebno umrlih po domovih in tako naprej, in mislim, da je to, ni ustrezno. Mislim, da je to neprimerno.</font><br/>
<font size="4">	Bi pa dotaknil se par točk sklepov, ki jih je predlagatelj danes navedel. Kar se tiče primerjav smrti po domovih v Sloveniji in po evropskih državah, mislim, da je stvar neprimerljiva, ker, situacija v domovih, po Sloveniji je, že 20 let lahko rečem, vsi povemo, domovi so prenatrpani, premalo je ustreznega kadra, nemogoči pogoji dela. Zato mislim, da je neprimerljivo, ker nek standard, standard domov, drugje, po Evropi, je verjetno - ne verjetno - je sigurno višji, kot je v naši državi, tako da je bilo možno, v primerih, ko je bil pacient okužen, ni bilo možno izvajat izolacije, ker v naših primerih, ob začetku, seveda, ni bilo možno, ker pač, ker so bili domovi prenatrpani, ker niso obstajali prostori, kjer bi bili ti ljudje nameščeni.</font><br/>
<font size="4">	Premestitve v bolnice, po našem mnenju, je bil premeščen vsak pacient, ki je to potreboval, se pravi, vsak, ki je zbolel, še ni potrebno… sprejet je bil v primeru, po našem mnenju, takrat, ko je pač zdravnik ocenil, ko je imel simptome take, da je potreboval zdravljenje, ni pa ustrezno, da bi bil sprejet nekdo, po našem mnenju, ki nima takih simptomov, ki bi potrebovali bolnišnično zdravljenje. V neenakopravnem položaju bi bil recimo nekdo, z enakimi simptomi, ki bi moral it, ki bi mogel bit doma, ne bi bil sprejet v bolnišnico, zato ker je pa nekdo iz doma, bi pa mogel bit sprejet v bolnico. To smatramo, da ni ustrezno.</font><br/>
<br/>
<b><font size="4">46. TRAK: (DAG) - 20.55</font></b><br/>
<br/>
<b><font size="4">	</font></b><font size="4">(nadaljevanje) Kar se tiče zdravstvenih kartonov oziroma teh famoznih kartonov, mislim, da je bilo danes nekajkrat navedeno, kako so, kdaj so ti kartoni bili izpolnjevani. In tudi v dneh pred tem, ko je zadeva prišla na plano, ko so mediji to objavili, je tudi dr. Voljč jasno povedal, kako so se zadeve izpolnjevale, da so bili ti kartoni izpolnjevani vnaprej. In v primeru, če bi bil pacient okužen, bi bili tudi svojci obveščeni. Je pa normalno, da se jih ne obvešča vnaprej, kaj se bo zgodilo, če bo okužen, in mislim, da bi bila to nepotrebna panika. Smatramo, da je neustrezno, da se nihče, ki se zdaj javlja kot glavni zaščitnih teh oskrbovancev, se javljajo ljudje, ki so 20 let vedeli, kakšni so pogoji po domovih, menedžment po zavodih, 20 let jih ni zanimalo, v kakšnih razmerah živijo pacienti, ali je dovolj ustreznega kadra, ali gre pacient v nedeljo lahko na voziček, ali je mrzlo hrano ali je toplo hrano, to jih do zdaj ni nikoli preveč zanimalo oziroma niso se nikoli oglašali. Zdaj so kar naenkrat postali neki veliki zaščitniki. Smatram, da je kadrovska podhranjenost seveda velika, kadrovski normativi so, kakršni so, in sem prepričan, da tudi taki, kot so, jih domovi ne izpolnjujejo, se pravi, so pod kadrovskimi normativi, stanje zaposlenih tudi po kadrovskih normativih, ki so trenutno, je neustrezno. Kot sem danes slišal predstavnika enega teh domov, »ne najdemo ljudi.« Seveda jih ne najdete, ker so pogoji dela nehumani in ljudje za 600 evrov, kolikor dobi srednja medicinska sestra za delo v takem okolju, tega ne bodo šli počet. Objavljen je bil podatek, da ne vemo, nikjer ni jasno opredeljeno, koliko pacientov je umrlo zaradi covida, koliko jih je pa umrlo s covidom. V enem od časnikov je bil objavljen intervju s patologom iz Ljubljane, ki je povedal, da so bile opravljene samo štiri obdukcije pacientov, samo štirih od teh, ki naj bi umrli zaradi covida oziroma s covidom, samo pri štirih so bile narejene obdukcije. Se pravi, za vse ostale ne moremo trditi, ali so umrli s covidom ali zaradi covida, tega ne vemo. In kar se tiče kadrovskih standardov in normativov, seveda, treba jih je narediti na novo, postaviti na novo, pri tem je pa zelo pomembno, da sodeluje vsa stroka zdravstvene nege, ne samo en del, se pravi, vsi, ki smo zaposleni v zdravstveni negi, bi morali pri tem sodelovati, da pridemo do nekih številk, ki bodo zagotavljale varno oskrbo pacientov in tudi varnost tistih, ki to izvajajo. </font><br/>
<font size="4">	Hvala lepa. </font><br/>
<br/>
<font size="4">	</font><b><font size="4">PREDSEDNICA EVA IRGL: </font></b><font size="4">Najlepša hvala tudi vam za vaše stališče.</font><br/>
<font size="4">	Besedo dajem županu Občine Šmarje pri Jelšah, gospodu Matiji Čakšu. Izvolite, beseda je vaša. </font><br/>
<br/>
<font size="4">	</font><b><font size="4">MATIJA ČAKŠ: </font></b><font size="4">Lepo pozdravljeni vsi zbrani še v mojem imenu, v imenu naše lokalne skupnosti, naše civilne zaščite in vseh slabih dvesto prostovoljcev, ki so ves čas epidemije aktivno sodelovali v programu reševanja te kužne bolezni. Hvala za besedo.</font><br/>
<font size="4">	Naj najprej povem sam potek, kako se je v našem kraju bolezen pojavila, kako se je širila in kako smo reševali te zadeve, da boste imeli dejansko predstavo za vsa svoja vprašanja, ki jih trenutno danes tu poslušam. Naj povem, da tudi v naši lokalni skupnosti se je marsikdo našel po zaključku te agonije v našem kraju in je prišel bodisi na občino bodisi na štab civilne zaščite in z veliko nadobudnostjo povedal, kako in kaj bi morali ravnati drugače oziroma bolje. Ampak moram povedati, da ne samo jaz, tudi civilna zaščita ga z mirnim srcem zavrne, če njegovega imena ni na seznamu prostovoljcev, ki so se res trudili in delali, da so lahko</font><br/>
<font size="4">	</font><br/>
<b><font size="4">47. TRAK: (DAG) - 21.00</font></b><br/>
<br/>
<b><font size="4">	</font></b><font size="4">(nadaljevanje) v bistvu ubranili naš kraj okužbe. Kot veste, se je okužba pojavila pri osebi na osnovni šoli. Naša osnovna šola je ena večjih osnovnih šol v Sloveniji, ima več kot tisoč učencev, razpršenih po naši lokalni skupnosti. In tisti dan, ko je ta okužba bila potrjena, smo mi skozi cel dan, štab civilne zaščite, vodstvo doma ostarelih, vodstvo zdravstvenega doma, občinska uprava, sedeli za mizo in premlevali različne scenarije, kako in kaj reagirati naprej. Navodila so bila takšna, da moramo ves čas sodelovati z nacionalnim inštitutom, nacionalni inštitut naj bi nam dajal navodila, kako in kaj reagirati. Ampak moram povedati, da šele pozno zvečer, mislim, da ob osmih ali devetih zvečer, smo končno dobili nekoga iz nacionalnega inštituta, ki nam je jasno in glasno zabičal, da ne smemo zapreti osnovne šole, zaradi tega, ker je to manjša okužba, skoraj za tisoč procentov so nam garantirali, da se ta okužba ne bo širila po našem kraju, da bo zelo, zelo malo obolelih in da naj ne delamo panike. Takrat sem, moram reči, hvala bogu, prišel tudi v stik s takratnim ministrom, gospodom Pikalom, in moram povedati, da sva imela dokaj korektne odnos v komunikaciji. Žal je imel on zvezane roke, ker nam ni mogel dati dovoljenja o zaprtju šole, ker ni dobil tega »befela« s strani nacionalnega inštituta. Ampak naj vam povem, da sem sam po izobrazbi veterinar in se velikokrat v svoji stroki srečamo s kužnimi boleznimi. In bom rekel tako, da je v veterini program zatiranja kužnih bolezni veliko bolj dodelan kot mogoče v medicini oziroma se večkrat srečamo s kužnimi boleznimi kot medicina. Meni je bilo takoj jasno, da če bomo zaprli šolo, bomo v bistvu preprečili širjenje okužbe po kraju. Morate vedeti, da vsi ti učenci, ki so na naši šoli, imajo doma svoje starše, imajo doma svoje stare starše in ta okužba bi se veliko hitreje in v večji razsežnosti razširila po našem kraju. Ko smo mi šolo zaprli - sami veste, kakšna je bila komunikacija kasneje med lokalno skupnostjo in ministrstvom, pa vendar moram povedati, da je še vedno ostala na nekem korektnem nivoju. Kasneje smo takoj aktivirali štab civilne zaščite, vsak dan delali od ranega jutra do poznega večera. Na začetku ni bilo zaščitne opreme, zaščitne opreme ni bilo nikjer v Sloveniji. Naj vam povem, kako smo mi zaščitno opremo za svoje zaposlene v našem zdravstvenem domu in domu za ostarele pridobivali na začetku - darovali so nam jo avtoličarji, privatni zdravniki, veterinarji, zobozdravniki. Delavci našega zdravstvenega doma so se vozili po celi Sloveniji in zbirali eno ali dve ali deset ali pa petdeset mask in jih vozili v naš kraj oziroma naš zdravstveni dom, da je lahko zdravstveni dom funkcioniral. Prišlo je tudi do momenta, ko bi zdravstveni dom lahko bil zaprt, predvsem zaradi tega, ker zaščitne opreme ni bilo. Potem, ko se je stanje nekoliko umirilo, ko je začela prihajati zaščitna oprema, se je v našem kraju lažje dihalo. Nenehno smo se bali in premlevali scenarije, kako in kaj reagirati, če okužba pride v dom za ostarele. Kot vsi veste, v domovih za ostarele je najbolj ranljiva skupina ljudi, na katerih bo virus povzročil največje težave in tudi največjo smrtnost, kar se je pa, žal, tudi zgodilo. Naj povem, da v našem kraju okužba ni prišla zgolj od ene osebe, ampak, kot je že prej povedal gospod Vindišar, je bila okuženost naše lokalne skupnosti zelo velika, zakaj, kako, nihče ne ve. Sama okužba je v dom za ostarele že prišla veliko, veliko prej, preko zaposlenih oseb po vsej verjetnosti, ker naš dom je bil že veliko prej zaprt za obiskovalce. </font><br/>
<br/>
<b><font size="4">48. TRAK: (DAG) - 21.05</font></b><br/>
<br/>
<b><font size="4">	</font></b><font size="4">(nadaljevanje) Kot sem že povedal, še enkrat se moram v svojem imenu in v imenu lokalne skupnosti zahvaliti vsem, ki so darovali zaščitno opremo na začetku epidemije. Vsem privatnikom, vsem podjetnikom, vsem zdravnikom, veterinarjem, zobozdravnikom, ki so prišli in darovali opremo, da je lahko naš kraj oziroma naš zdravstveni dom in dom upokojencev funkcioniral. Kasneje, ko je okužba prišla v dom za ostarele, moram povedati, da smo vzpostavili kontakt, pravilen kontakt z nacionalnim inštitutom, s strokovno vodjo našega zdravstvenega doma, s strokovno vodjo Splošne bolnišnice Celje, da smo lahko v bistvu začeli izvajati programe oziroma da so oni lahko imeli nek sistem, kako reševati okužbo v domu za ostarele, šele takrat se je v bistvu začelo stanje zelo izboljševati. Morate vedeti, da vsi ti ljudje so delali po 12, 13 ur na dan. Še pozno v noč smo usklajevali scenarije, kako reagirati naslednji dan, kaj bomo naslednji dan storili, da bo bolje. Z gospodom Vindišarjem sva bila nenehno na telefonski liniji, še v poznih večernih urah, zato da smo lahko zagotovili bivališča, kjer bodo lahko zdravstveni delavci iz cele Slovenije prespali, ker po 13-urnem delavniku v popolni zaščitni opremi se, žal, ne morejo voziti na drug konec Slovenije in tvegati svoje življenje, da se jim kaj zgodi še na cesti. Nenehno smo usklajevali scenarije, kako razkuževati, kje dobiti opremo, koga aktivirati, da bo prišel, da bo razkužil. Zato lepa hvala celjski poklicni enoti, ki je prišla, pomagala vsem zaposlenim v domu, da so lahko premeščali vse oskrbovance, da so lahko odstranili nepotrebno opremo v domu za ostarele in da so lahko celoten dom tudi razkužili. </font><br/>
<font size="4">	Kot predstavnik lokalne skupnosti se še enkrat zahvaljujem vsem tistim, ki so delali po 12, 13 ur na dan, ki so se angažirali z vso svojo dušo in telesom, da so preprečili nadaljnje širjenje okužbe po našem kraju, da so preprečili umiranje v našem domu za ostarele. In v bistvu ta naslov vabila, ki sem ga dobil, na današnji sestanek, Nesmiselne smrti v domu za ostarele, je ena velika, velika žalitev za naš kraj, za našo lokalno skupnost. Ne vem, kako lahko nekdo napiše »nesmiselne smrti«. Morate vedeti, da smo lokalna skupnost z dobrih 10 tisoč prebivalci, če že nismo vsi v sorodu drug z drugim, se vsaj poznamo. Mi smo vedeli za vsako babico in za vsakega dedka, ki je umrl v domu. Bilo nam je hudo za vsakega prijatelja, za vsakega znanca, ki je izgubil svojo babico ali dedka v domu za ostarele. In zato mi je zelo žal, da morajo vsi ti ljudje poslušati o nesmiselnih smrtih v našem domu. Hvaležen sem res vsakemu, ki je prišel, se angažiral in pomagal naši lokalni skupnosti. Morate vedeti, koliko je bilo to nekih usklajevanj, dela, dela od jutra do poznih večernih ur. Še enkrat hvala strokovnemu vodstvu Splošne bolnišnice Celje, da je prišlo, se angažiralo, ne samo, da je angažiralo Splošno bolnišnico Celje, ampak da je angažiralo vse zdravstvene domove okoli Celja, da smo dobili ustrezen kader, ki je lahko prišel v dom in reševal problematiko, ki se je pojavila v našem domu. In ne zdi se mi pošteno do ljudi, ki so dejansko delali, ki so pustili svoje družine, ki so živeli v karantenah, da so lahko skrbeli za oskrbovance in jim nudili največ, kar so jim v tistem danem trenutku lahko. Še enkrat, velika hvala vsem tem ljudem! </font><br/>
<font size="4">	Zavedati se morate, da domovi so, kakršni so, šole so, kakršne so, tudi lokalne skupnosti so, kakršne so. Tega problema ne bomo rešili z danes na jutri, to je v bistvu težava, ki se verjetno </font><br/>
<br/>
<b><font size="4">49. TRAK: (DAG) - 21.10</font></b><br/>
<br/>
<b><font size="4">	</font></b><font size="4">(nadaljevanje) težava, ki se verjetno pojavlja že zadnjih deset let, pa nihče ni za to ničesar naredil. Mi kot lokalna skupnost, kot civilna zaščita pa smo v tistih danih trenutkih bili prepuščeni sami sebi in smo morali reagirati, tako kot smo. In smo v danih možnostih naredili največ, kar se da. </font><br/>
<font size="4">	Hvala lepa. </font><br/>
<br/>
<font size="4">	</font><b><font size="4">PREDSEDNICA EVA IRGL: </font></b><font size="4">Najlepša hvala tudi vam. </font><br/>
<font size="4">	Besedo dajem direktorici Doma upokojencev Šmarje pri Jelšah, gospe Gordani Drimel. </font><br/>
<font size="4">Izvolite, beseda je vaša. </font><br/>
<br/>
<font size="4">	</font><b><font size="4">GORDANA DRIMEL: </font></b><font size="4">Hvala lepa. </font><br/>
<font size="4">	Spoštovani predsedujoči, spoštovane gospe in gospodje!</font><br/>
<font size="4">Sem Gordana Drimel in prihajam iz Doma upokojencev Šmarje pri Jelšah, enega izmed domov, ki je bil najbolj prizadet v času epidemije. Sem ena redkih s tovrstno izkušnjo, žalostno izkušnjo, in jo bom tudi poskušala čisto kratko predstaviti in orisati v celoti, vsaj približno, kako je zgledalo v našem domu.</font><br/>
<font size="4">	Dom upokojencev Šmarje pri Jelšah skupaj z enoto v Podčetrtku skrbi za 214 stanovalcev. Ob institucionalnem varstvu izvaja tudi ostale storitve, in sicer storitve dnevnega varstva, storitve pomoči na domu in druge dejavnosti v skladu z veljavno zakonodajo. Dom je bil zgrajen pred 44 leti s takratnimi normativi in standardi, vmes večkrat preurejen in danes nudimo namestitev za naše stanovalce v eno-, dvo- ali triposteljnih sobah. Pretežni del naših stanovalcev je ženskega spola in ob zaključku leta 2019 je bila povprečna starost naših stanovalcev 81 let. V zadnjem času, v zadnjih letih število povpraševanj po namestitvah v domove za starejše narašča, tako kot v celotni Sloveniji. Največ povpraševanja je ravno po namestitvah oseb, ki so težje prizadete, zdravstveno, polimorbidno obolele. Povpraševanje je po namestitvah ravno zaradi tega, ker za te osebe v domačem okolju ne morejo več svojci skrbeti. Za vse te stanovalce in uporabnike pomoči na domu skrbi 124 zaposlenih in od tega jih je 106 zaposlenih na področju zdravstvene nege in oskrbe, ostali delajo na terenu. 	Dom upokojencev Šmarje pri Jelšah je prvi dom v Evropi, ki je prejel mednarodni certifikat kakovosti na področju skrbi za starejše, po modelu E-Qualin. Smo prvi dom starejših, ki smo iz starejše generacije domov naredili koncept stanovanjskih skupin. Smo tudi eden izmed domov, ki uvajamo trenutno najsodobnejše koncepte skrbi za starejše… / nerazumljivo/ nege. In to je tisto naše osnovno poslanstvo in to je tisto, kar nas domove ločuje od zdravstvenih zavodov, in tu smo tudi v primerjavi med domovi po zadovoljstvu vseh treh ključnih skupin, tako stanovalcev, zaposlenih in svojcev, dosegali najvišje rezultate v kakovosti teh storitev. Pa vendar, del naloge, ki jo prevzemamo, je tudi zdravstvena oskrba, v skladu z zakonodajo. In na žalost v tej zgodbi smo se znašli v okolju zelo daleč od Italije, pa vendar v okolju, ki je bilo eno izmed največjih žarišč koronavirusa v slovenskem prostoru. In že samo dejstvo, koliko okuženih je bilo v lokalnem okolju, dejstvo, da je večina teh naših zaposlenih ravno iz tega okolja, so bili tisti ključni faktorji, ki so vplivali na to, da se je ta okužba v našem okolju tako razširila in tudi v našem domu tako razširila. Spoštovane gospe in gospodje, človek bi rekel, da nismo upoštevali navodil, da nismo doma pravočasno zaprli, da nismo upoštevali vsega tistega, kar je bilo znano. Na žalost, prva okužena, ki smo jo prepoznali, je bila okužena, ki je bila popolnoma brez simptomatike in je bila tudi brez vseh simptomov potem tudi nadaljnjih sedem tednov, ko je bil pozitiven bris še vedno prisoten. Mi smo se s prvim sumom soočili 15. 3., in sicer v popoldanskem času, ko se je pojavila okužba pri eni izmed zaposlenih, pravzaprav so se pojavili simptomi pri eni od zaposlenih; naslednji dan je bila potrjena kot negativna. </font><br/>
<br/>
<b><font size="4">50. TRAK: (DAG) - 21.15</font></b><br/>
<br/>
<b><font size="4">	</font></b><font size="4">(nadaljevanje) Področna epidemiologinja je naročila odvzem brisov vsem zaposlenim, vzeli smo jih preko 120, vendar se nacionalni laboratorij ni odločil teh brisov narediti ravno zaradi tega, ker je prvoten sum bil potrjen kot negativen, in zaradi tega, ker so vsi zaposleni bili praktično asimptomatski. Na žalost smo potem skušali nekako pridobiti vsaj en vzorec, da nam naredijo, da kljub temu vseh vzorcev na zavržemo. Pri 23 vzorcih, ki so bili narejeni, je prva oseba potrjena z okužbo koronavirusa med zaposlenimi bila popolnoma brez vseh simptomov. Takrat smo vedeli, da zadeve ne gredo tako, kot smo si predstavljali. Takrat smo vedeli, da ne govorimo o gripi, o tipičnih znakih gripe. Enostavno se je zgodba začela odvijati v nekoliko drugačni luči, kot je bilo vseskozi predstavljano, kot je bilo vseskozi s strani pristojnih institucij izkazovano. Mi smo vseskozi spremljali zdravstveno stanje stanovalcev, vseskozi spremljali zdravstveno stanje tudi zaposlenih, in to dejstvo, ki se je potem izkazalo, je bilo tisto, ki nas je prepričalo v to, da vse pa tudi ni tako, kot so nas učili, vse pa tudi ni tako, kot so nas pripravljali. </font><br/>
<font size="4">	V skladu z vsemi smernicami smo imeli pripravljen krizni načrt za primer okužbe, vzpostavljene izolacijske prostore, vse skupaj, spoštovani, zaradi drastičnega naraščanja iz dneva v dan, tako pri vseh zaposlenih kot pri stanovalcih, ni zadoščalo. Skozi noč smo morali hišo, ki smo jo leta in leta gradili prav za namene dobrega počutja, kakovostnega bivanja starejših, spremeniti v okolje, ki ni bilo več dom, spremeniti v okolje, ki je terjalo prostore, ki so bili potem dejansko lahko primerni za čiščenje, vzdrževanje in tudi za zamejitev prenosa. V prvih dneh smo imeli potrjene okužbe v vseh stanovanjskih skupinah, praktično okužbe zaposlenih, ki so delali na različnih delovnih mestih. Kar je bilo zelo veliko opozorilo, kar je pomenilo zelo veliko tveganih stikov, in dejansko smo tu lahko samo čakali, do kakšne mere je ta prenos, če upoštevamo inkubacijsko dobo, bil prenesen. </font><br/>
<font size="4">	Potem smo 21. 3. 2020, kot je povedal že tudi dr. Vindišar, klicali na pomoč. Odzvali so se takrat zaposleni bolnišnice Celje. Takrat smo obvestili tudi oba pristojna ministra. Največja težava in ključni element za širitev okužbe, po moji oceni, je zagotovo bilo že večkrat izpostavljeno pomanjkanje zaščitne opreme. Spoštovani, ne da se nismo trudili, ne da smo pozabili jo naročati, enostavno je nismo imeli kje kupiti, enostavno je ni bilo dobiti pri dobaviteljih. Kupovali smo, karkoli smo kjerkoli dobili pa po kakršnikoli ceni. V državnih zalogah ni bilo praktično ničesar. In enostavno so nam ob tem pomagali, tako kot so povedali, civilna zaščita, zdravstveni dom, bolnišnica Celje, vsi, ki so zmogli, sosednji zavodi, skupnost socialnih zavodov, angažiral se je NIJZ, preko ministrstva. Pa tu ni šlo za nenormalne količine, tu je šlo za komade, da smo preživeli dneve, da smo preživeli iz dneva v dan. In tu je bil, po mojem vedenju in po mojem razmišljanju, tudi eden izmed ključnih dejavnikov za širitev tovrstne okužbe. Prav gotovo tudi nismo imeli potrebnega znanja. Če se spomnim tistih prvih navodil, ki smo jih dobili pred začetkom epidemije, je to obsegalo eno, dve strani, tri strani. Pravzaprav smo rabili kar nekaj časa, mi smo se verzirali, mi smo trenirali, trenirali smo tudi stanovalce, kako si razkuževati roke, kako se zaščititi. Vendar vse skupaj, na žalost, ni bilo dovolj, to znanje smo morali še dodatno utrditi in smo ga tudi utrdili, skupaj z bolnišnico Celje in njihovimi higieničarkami in tudi z njihovimi zdravniki. Prve dni smo praktično bili prepuščeni sami sebi, epidemiologinji, lokalni civilni zaščiti. </font><br/>
<br/>
<b><font size="4">51. TRAK: (DAG) - 21.20</font></b><br/>
<br/>
<b><font size="4">	</font></b><font size="4">(nadaljevanje) No, kasneje, par dni kasneje je bila s strani Ministrstva za zdravje imenovana koordinacijska skupina, ki nam je bila v izjemno pomoč. Pravzaprav smo vsi člani, ki smo bili vključeni, delali praktično noč in dan. Ni bilo vprašanja, ali je to nedelja ali je to popoldan ali je to praznik. Iskali smo rešitve, iskali odgovore, telefoni so praktično zvonili cele dni, korespondence pozno v noč. Vsi skupaj smo se izjemno trudili, da bi lahko rešili, kar se še rešiti da. </font><br/>
<font size="4">	Tu je neizpodbitno dejstvo, da smo domovi grajeni za neke druge namen, da smo grajeni drugače, kot so grajene bolnišnice, infekcijski oddelki. Tako kot sem rekla, naša poglavitna usmeritev je bila usmerjena v povsem drugo smer, ta koncept bivanja približati čim bolj domačemu. </font><br/>
<font size="4">	Ko pogledam zdaj za nazaj, tu ne morem brez tega, da ne omenim izjemnih naporov tako vseh zaposlenih, ki so vložili v ustrezno zdravstveno nego - in tu ne govorimo samo o goli zdravstveni negi in oskrbi, tu govorimo predvsem o psihični podpori stanovalcem. Kdor tega ni doživel, spoštovani, si ne zna predstavljati, kako so naši stanovalci ob bolezenskih težavah, ob bolezni dojemali ta premeščanja že znotraj ustanove, selitve iz svoje okolice, ki so jo bili vajeni. Bili so tudi primeri, ko stanovalka ni hotela zapustiti sobe, zato ker je to njihov dom, zato ker bi želeli v tistem domu ostati do konca svojih dni. Pa tudi tu smo zaposleni skušali narediti največ, kar se da. Opravljali smo video klice, telefonske klice svojcev, komunicirali, nadomeščali ta socialni kontakt, kolikor je bilo seveda mogoče v dani situaciji. Jih tolažili, bodrili, negovali. Za naše stanovalce je bilo to izjemno naporno obdobje. Več tednov niso videli svojcev. Okoli njih smo hodili ljudje - pa si predstavljajte osebo z demenco -, oblečeni v skafandre, kako je to na njih vplivalo, vemo samo mi, ki smo bili z njimi. In vemo, da smo naredili vse, kar je bilo v naši moči, da bi to stisko, to tegobo, ki je včasih bila hujša od same bolezni, skušali omiliti. </font><br/>
<font size="4">	Srečevali smo se tudi s pomanjkanjem kadra. Kot je bilo že povedano, zbolelo je veliko tudi naših zaposlenih, veliko je bilo že rednih bolniških, izločiti smo morali vse tiste zaposlene, ki so bili v rizičnih skupinah. In tu enostavno ni ostalo drugega, kot da na pomoč priskočijo kolegi iz sosednjih zavodov, klicali smo na pomoč, potrebovali bi še več, pozivali jih, vendar, na žalost, odziva vedno ni bilo takšnega, kot smo ga pričakovali. Določeni zavodi se niti odzvali niso, pa kljub temu, da vemo, da je velika večina zdravstvenih delavcev bilo doma na čakanju. Vsi zaposleni iz drugih zavodov, prostovoljci, zbornice zdravstvene nege, sekcije medicincev, študentov medicine, fizioterapevtov, drugi prostovoljci, ki so se vključevali - veste, spoštovani, vključili so se v delovno okolje, v delovni proces, ki jim v bistvu ni bil nikoli poznan. Niso poznali naše hiše, naših procesov, niso poznali naših stanovalcev, ni bilo časa za uvajanje, ni bilo časa za vodene oglede doma. Enostavno so morali vskočiti, in mislim, da so to delo skupaj z našimi zaposlenimi odlično izpeljali in da so naredili in dali od sebe vse, kar je od vsakega posameznika mogoče pričakovati. </font><br/>
<font size="4">	Govorili smo že tudi o sami izoliranosti, od domačih, od družin. O zaskrbljenosti, ko se vračaš v domače okolje, ali si mogoče naredil kakšen napačen gib, kakšen napačen korak, ali ogrožaš sebe in svojo družino. Vsega se tu danes opisati ne da. Kljub vsemu naštetemu pa se nikoli nismo predali. Nihče nas ni vprašal, ali zmoremo, nihče nas ni vprašal, ali hočemo, vedeli smo, da je to naša naloga. </font><br/>
<br/>
<b><font size="4">52. TRAK: (DAG) - 21.25</font></b><br/>
<br/>
<b><font size="4">	</font></b><font size="4">(nadaljevanje) Zelo verjetno je, da v danem trenutku ni bilo vse optimalno. Bili smo v izrednih razmerah, znašli smo se v neki situaciji, ki nam ni bila poznana, na katero se ne moreš nikoli pripraviti, in srečali smo se z nečim pravzaprav, česar nismo poznali. Zdravljenje obolelih v našem domu za starejše je bilo v pristojnosti zdravniške ekipe. V našem primeru - ne poznam primerov drugih zavodov - je bila prisotna vsak dan več ur dnevno, ne glede na to, ali je bil praznik ali je bila sobota ali je bila nedelja. V delo so se vključevali tudi zdravniki iz Splošne bolnišnice Celje, opravljali vizite, bili so vedno na razpolago za konzultacije, in kolikor mi je znano, so te konzultacije tudi redno potekale. Oni so odrejali način zdravljenja in naša naloga je bila, da smo te negovalne intervencije tudi izvedli. </font><br/>
<font size="4">	Kot so bili že povedani podatki, skupaj je bilo potrjenih 124 primerov okužb, 86 stanovalcev je ozdravelo, v bolnišnico je bilo napotenih 25 stanovalcev, od tega dva dvakrat, se pravi, 27 stanovalcev, ki so imeli okužbo s covidom. V bolnišnici jih je, na žalost, umrlo 15, v našem domu 23 stanovalcev, ki so imeli covid, povprečna starost je bila, kot je povedal že dr. Vindišar, 86 let, s pridruženimi obolenji. In tu smo se srečevali tudi z zelo različnimi situacijami. Veste, upoštevati željo človeka, je tudi, da zavrne, da ga pošljemo v bolnišnico. Tu je treba povedati, da so bile situacije, ko se s premestitvijo v bolnišnico niso strinjali svojci. Bile so tudi situacije, ko je stanovalka v bolnišnici podpisala, da želi nazaj v dom, pa čeprav še ni bila pripravljena za odpust, ker je želela nazaj domov. </font><br/>
<font size="4">	Na koncu bi želela izpostaviti nekaj dejstev, ki so po mojem mišljenju zelo pomembna. Srečali smo se z nečim neznanim. Še danes pravzaprav ne vem, ali imamo dovolj znanja, s čim imamo opravka, o samem virusu, kužnosti, poteku bolezni. Mi smo bili, na žalost, med prvimi, se sproti učili, pravzaprav tako kot ves svet. Ko smo opazovali dogajanje okoli sebe, v Italiji in drugje, smo opozarjali. Sama sem tudi predsednica Komisije za zdravstvo pri Skupnosti socialnih zavodov. Bila sem udeležena na več sestankih, kjer smo opozarjali, ni zaščitne opreme, ni akcijskih načrtov, kako naj v primeru izbruha domovi za starejše reagirajo. Opozarjali smo, slišali so nas, na žalost, takrat le redki, če sploh kdo. Prepričana sem, da smo v tistem trenutku z danimi možnostmi, kar je bilo na razpolago, naredili največ, kar smo lahko naredili, več kot je bilo pričakovati. Vse zaposlenim in celotni ekipi, ki se je vključevala v delo v naši hiši, ves poklon! Ni ga denarja in ni ga načina, na katerega bi se jim zahvalil za trud, ki so ga v teh trenutkih dali. </font><br/>
<font size="4">	Domovi nismo ne prostorsko ne kadrovsko in prav tako ne z znanjem, na žalost, opremljeni za omejitev tovrstnih okužb. Tu ne bom izpostavljala težav domov za starejše, predvsem teh kadrovskih težav, že v normalnih časih. Ne bom ponovno izpostavljala leta in leta opozarjanj, da so potrebne dodatne kapacitete, da je potreben dodaten kader. Kaj vse smo v preteklosti spremenili, vemo vsi - zelo malo. Danes imamo izkušenj in znanja že veliko več. Danes je tudi lažje soditi, kaj je prav in kaj ni prav, po bitki je vedno lahko biti general. Sprašujem se, kje so bili določeni, še preden se je začelo, in kje so bili določeni, ko se je dogajalo. </font><br/>
<font size="4">	Ob vsem potrebnem delu moram izpostaviti tudi srečevanje z medijskim pritiskom. Dnevno bi želele informacije vse medijske hiše v državi. Spoštovani, na žalost je zmanjkovalo časa, tudi energije za tovrstna poročanja. Tudi ta del smo skušali korektno izpeljati, vendar tega nekateri</font><br/>
<br/>
<b><font size="4">53. TRAK: (DAG) - 21.30</font></b><br/>
<br/>
<b><font size="4">	</font></b><font size="4">(nadaljevanje) niso razumeli ali pa niso želeli razumeti, drugi so razumeli bolj. Tu sem vedno izhajala iz naših stanovalcev. Ob nas, ki smo tam delali, ki smo bili ob njih, je edini stik z zunanjim svetom pravzaprav predstavljal medij, televizija in radio, ki so dnevno poročali samo še o bolezni in samo še o smrtih. In predstavljajte si te starostnike, ki so vedeli, da so okuženi s to boleznijo, kako so se ob tem počutili, da ne govorim o grozi, ki so jo ob tem morali doživljati vsi svojci, ki so doma spremljali in čakali klic iz doma. </font><br/>
<font size="4">	In kje smo danes? Spoštovani, mislim, da smo ob napovedih novega vala jeseni že krepko v zamudi. Načrti pravzaprav bi že morali biti narejeni. Strategije bi že morale vsebovati, kam z okuženimi stanovalci, kdo jih bo negoval, kje se bodo in kako se bodo zdravili. Če mislite, da bomo kadre uspeli pridobiti v dveh mesecih glede na kadrovske stiske preteklih let, potem se po mojem osebnem mnenju in prepričanju zelo motite - ni jih na trgu. In tu je treba zdaj narediti korenite načrte, kako v primeru drugega vala. Danes domovi pripravljamo krizne načrte, sive cone. Na žalost vsi ti domovi teh možnosti nimajo, kaj v teh primerih. Kako bomo nadomestili manjkajoče kapacitete, kdo bo v njih delal. In tu osebno dvomim, da bomo uspeli te kadre pridobiti. Danes pravzaprav trepetamo ob vsaki vročini, ob vsakem kašlju, vsaki driski, ali je spet kaj narobe, in čakaš izvide vsak dan znova. Premeščaš ljudi sem in tja, v cone, ljudje te gledajo, ne razumejo, nekako jim skušaš dopovedati, kaj se dogaja in za kaj gre. Govorimo o ljudeh, govorimo o starostnikih, ki si na stara leta želijo predvsem ljubega miru, vendar se zavedamo, da druge izbire nimamo. Vsak dan trepetamo ob obiskih, ob novih sprejemih, delamo epidemiološke ankete in se bojimo, da slučajno česa ne spregledamo. Naša izkušnja nas je naučila, da moramo biti izjemno previdni in da je lahko vsak najmanjši korak tudi zelo nevaren. </font><br/>
<font size="4">	Ob zaključku želim izpostaviti, da pravzaprav želim, da se naša zgodba nikomur več in nikdar ne zgodi. Želim, da se iz tega vsi kar se da največ naučimo. Danes zmanjkuje časa za razprave, kaj bi bilo prav in kaj ni bilo prav, iskanje krivcev za odločitve, ko so bile pravzaprav sprejete takrat, ko še nič ni bilo znanega oziroma se je o tem vedelo zelo malo. Danes je čas, da skupaj iščemo rešitve za naprej. In kot državljanka bom vesela, če bodo tovrstna srečanja tudi na tovrstnih odborih namenjena ravno iskanju teh rešitev. Časa na razpolago res ni veliko. </font><br/>
<font size="4">	Hvala lepa. </font><br/>
<br/>
<font size="4">	</font><b><font size="4">PREDSEDNICA EVA IRGL: </font></b><font size="4">Najlepša hvala tudi vam, predvsem za ta, če tako rečemo, kar plastičen prikaz, s čim vse ste se soočali v domu za starejše v Šmarjah pri Jelšah. Hvala vam za to zgodbo, ki ste jo tu danes delili z nami. </font><br/>
<font size="4">	Zdaj dajem besedo predstavniku Inštituta za socialno varstvo Republike Slovenije, če je z nami… Ni nikogar. Besedo dajem predstavniku Sindikata delavcev v zdravstveni negi Slovenije. Tudi ni nikogar z nami. Sindikat zdravstva in socialnega skrbstva Slovenije, ali želi kdo besedo? Predstavnik? (Ne.) Ali želi besedo Sindikat zdravstva in socialnega varstva Slovenije? Mislim, da je z nami gospa Irena Ilešič Čujovič. Izvolite, beseda je vaša. </font><br/>
<br/>
<font size="4">	</font><b><font size="4">IRENA ILEŠIČ ČUJOVIČ: </font></b><font size="4">Najlepša hvala za besedo obema predsedujočima. </font><br/>
<font size="4">	Lep pozdrav, poslanke in poslanci ter ostali vabljeni!</font><br/>
<font size="4">	Sem predsednica Sindikata zdravstva in socialnega varstva,</font><br/>
<br/>
<b><font size="4">54. TRAK: (MT) – 21.35</font></b><br/>
<br/>
<font size="4">	(nadaljevanje) glas zaposlenih, ki so se soočili z bremenom epidemije v kateri smo se vsi znašli na tem mestu, morda v prvi vrsti zahvala vsem našim članom, da so zmogli to breme, ki so ga nosili v vsem času, od 12. marca dalje, pa še pred tem časom. Veliko je bilo že povedano danes, ne bom ponavljala, vendar delo v dvanajst, trinajsturnem delovniku v popolni opremi s starostniki, prav tako s pacienti v zdravstvenih zavodih je za nekoga, ki tega ni izkusil dejansko nepredstavljivo.</font><br/>
<font size="4">	Želela bi opozoriti na nekaj aspektov, na katere je opozoril naš sindikat tudi v času epidemije, večkrat smo že danes slišali o prepotrebni zahtevi po kadrovskih standardih in normativih, gre za kadrovske standarde in normative, ki niso bili sprejeti, kljub večkratnim pozivom sindikata, navsezadnje tudi že sprejeti v strokovnem sporazumu, objavljenem v decembru 2018, roki za sprejetje standardov in normativov za zdravstveno nego so že potekli, prav tako bi bili potrebni tudi za socialno oskrbo, če se zdaj samo opredelim na domove starejših občanov. na pristojne dejansko apeliramo, da začnejo intenziven socialni dialog in čimprej sprejmemo standarde in normative, za katere smo se v nekaterih delih že dogovorili, s področja Ministrstva za delo, družino, socialne zadeve in enake možnosti pa še čakamo na poziv za vključitev v delovne skupine glede socialne oskrbe, o tem smo s predstavniki ministrstva že govorili.</font><br/>
<font size="4">	Socialni dialog smo v našem sindikatu pogrešali v času epidemije, želeli bi, da bi bil bolj intenziven, vlada in resorna ministrstva na nekatere predloge socialnih partnerjev niso odreagirali, kot primer naj povem, da smo v Sindikatu zdravstva in socialnega varstva z dopisom 25. marca opozorili na potrebo po dodatni pomoči, dodatnem kadru v domovih starejših občanov, opozorili smo, da naši člani delajo na robu zmogljivosti, v predlog PKP 1, torej prvega protikoronskega zakona, smo predlagali, da se umesti pravna podlaga za premestitve zdravstvenih delavcev v domove starejših občanov, to se je zgodilo po našem mnenju absolutno prepozno, konec aprila z uredbo vlade, medtem ko bi bilo po našem stališču to treba rešiti z zakonsko materijo v, konec marca oziroma v začetku aprila, že tedaj je bilo prepozno, vendar vseeno še dovolj časa za to, da se ne bi soočali s tako situacijo, na katero je bilo danes že opozorjeno, torej s tem, da so bili mnogi zdravstveni delavci poslani na čakanje na delo doma, medtem ko so, denimo, domovi starejših občanov, pa niso bili edini, se soočali z neverjetno kadrovsko stisko. In da se je to kadrovsko stisko reševalo s prostovoljci, v dani situaciji edino možno seveda, ampak po našem mnenju pač nedopustno, da nismo mogli tega na drugačen način rešiti.</font><br/>
<font size="4">	Menim, da je odlično, da je bila nudena pomoč pri kurativi, torej v domovih, kjer so se soočali z okužbo z novim koronavirusom. Želeli pa bi si, in to posebej poudarjam, tudi večjo pomoč pri preventivi, namreč, o tem danes nismo slišali veliko, ampak domovi starejših občanov, kjer se niso soočili z okužbo s koronavirusom, je temu tako tudi zato, ker so se vsi zaposleni zelo trudili, da so preventivno</font><br/>
<br/>
<b><font size="4">55. TRAK: (MT) – 21.40</font></b><br/>
<br/>
<font size="4">	(nadaljevanje) raven dvignili na tak nivo, daje bila okužba, verjetnost okužbe bistveno manjša. In tu gre zahvala seveda tudi tem zaposlenim v teh zavodih. Slišali smo, da je potrebno okrepiti zdravstveno službo, okrepiti je treba tudi socialno oskrbo, okrepiti je treba tudi pomoč na domu, torej tiste zaposlene, ki so nudili, če se zdaj zreduciram zgolj na starejše občane, pa so še mnogi drugi, jim nudili pomoč in oskrbo na domovih. Tega še vedno ni, torej tu pogrešamo pač enostavno neko določbo, kjer bi rekli, kakšen mora biti standard storitve, koliko mora biti potrebnih zaposlenih za to, in šele ko bomo to določili, se bomo lahko pogovarjali o tem ali je dovolj kadra ali ni dovolj kadra. Dokler tega sploh nimamo, se o tem niti ne moremo pogovarjati, in seveda v situaciji, ko se leta in leta, in to se strinjam, leta in leta zanemarja skrb za starejše, prav tako zdravstvo, se potem pogovarjati o tem, da ni dovolj kadra, ni ga dovolj zaradi tega, ker pogojev za delo ni primernih in v taki situaciji seveda ne moremo pričakovati, da bomo ohranili raven, ki smo jo do sedaj imeli tako v socialnem varstvu kot v zdravstvu, hvala.</font><br/>
<br/>
<font size="4">	</font><b><font size="4">PREDSEDNICA EVA IRGL: </font></b><font size="4">Najlepša hvala tudi vam.</font><br/>
<font size="4">	Sedaj pa dajem besedo oziroma sprašujem, ali želi besedo predstavnik Sindikata medicinskih sester Pergam, če je kdo z nami? (Ne.)</font><br/>
<font size="4">	Potem dajem besedo, tukaj pa vidim, da je gospa predsednica, Združenju za dostojno starost Srebrna nit, predsednici gospe Biserki Marolt Meden, izvolite, beseda je vaša.</font><br/>
<br/>
<font size="4">	</font><b><font size="4">BISERKA MAROLT MEDEN: </font></b><font size="4">Hvala lepa za besedo, gospa predsednica, lepo pozdravljeni, vsi prisotni.</font><br/>
<font size="4">	Tukajle predstavljam civilno družbo, Društvo Srebrna nit, združenje za dostojno starost, moje ime pa je Biserka Marolt Meden. Moram povedati, da zelo dobro poznamo situacijo na področju skrbi za starejše, zato smo napisali kar nekaj predlogov javnih pisem, opozarjali smo tako Cerarjevo, kot Šarčevo vlado in sedaj tudi v času epidemije aktualno vlado, najprej Šarčevo, potem pa tudi vlado gospoda Janeza Janše. Samo v času epidemije smo napisali 8 javnih pisem z zelo konkretnimi predlogi, kaj narediti, da bi se stanje izboljšalo, tako da, ko smo 8. 4. pisali: »Nujno ukrepajte v domovih starejših,« zato ker smo ugotavljali, da imajo domovi premalo pomoči s strani odločevalcev, kar je povedala tudi gospa direktorica doma v Šmarjah in smo želeli, da ko bi dobili odgovore na vprašanja, koliko medicinskih sester, zdravnikov, bolničarjev, fizioterapevtov, delovnih terapevtov in tako naprej, je bilo poslanih na pomoč v domove, seveda odgovorov na to in tudi druga vprašanja nismo dobili, dejstvo pa je, da se zelo strinjam z gospo Čujevič, da je ta odlok o prerazporeditvi delavcev v domove starejših prišel prepozno, kajti domovi starejših so bili takoj ob začetku epidemije soočeni še s hujšo kadrovsko situacijo, kot je bila že dolga leta pred tem, vendar je epidemija potencirala vse pomanjkljivosti. Ni bilo več dijakov in študentov, tudi ne prostovoljcev in ne sorodnikov, zato so morali zaposleni delati toliko več ob tem, da je tudi bil kdo na bolniški, da so imeli hude probleme z zaščitno opremo, kot je bilo pa danes že večkrat povedano, je pa veliko zdravstvenih delavcev bilo na čakanju doma, ko bi pričakovali, da jih minister za zdravje, pa tudi minister za delo, ker gre tudi za delavce v oskrbi,</font><br/>
<br/>
<b><font size="4">56. TRAK: (AB) – 21.45</font></b><br/>
<br/>
<b><font size="4">	</font></b><font size="4">(nadaljevanje) z odlokom pošlje v domove starejših. Povsod po svetu se zavedajo, da za starejše v času epidemije ni bilo dovolj dobro poskrbljeno. To lahko danes beremo študije iz vseh razvitih zahodnih držav in nenazadnje je tudi generalni sekretar združenih narodov predlagal sklepe, ki so bili potem potrjeni tudi s strani Slovenije kot članice OZN, kjer med drugim piše, da smo globoko zaskrbljeni nad porastom starizma, diskriminacije in stigmatizacije starejših, ki jih dodatno slabo njihov ranljiv položaj. Na začetku bi rada povedala, ker je spoštovani gospod Gorenak vprašal kaj smo naredili, da bi pomagali, pa tukaj naš avditorij – jaz sem se takoj javila za prostovoljko, ko je poziv objavila Zbornica zveza, ampak na žalost imamo takšen sistem, da vse od 65 do 110 uvrša v ranljivo skupino. Tako da nekdo pri 66, jaz mislim, da nisem ranljiva, da bi lahko še kar veliko pomagala, ker nenazadnje so v domovih starejših recimo šoferji avtobusov razkuževali prostore, torej bi jih kot ena dobra gospodinja lahko tudi jaz. Ministra obadva sta rekla, da je bili pri nas vse dobro. Veliko je bilo dobrega in najslabše je to, da se skuša sedaj kritiko Vlade in njeno neukrepanje kot rečeno pri odloku za razvrščanje oziroma pošiljanje strokovnih delavcev v domove starejših, skuša preusmeriti v kritiko zaposlenih v domovih starejših in v kritiko zdravnikov. Zaposleni v domovih starejših so naredili več kot je bilo od njih pričakovano, zato jim vsa zahvala. Ravno tako zdravniki, kjer so bili prisotni, so naredili veliko, žal pa ko govorimo o tem, da so bili v  domovih na voljo, da je bila v domovih na voljo zdravstvena oskrba, če samo preberemo enega od javnih pozivov Skupnosti socialnih zavodov, med drugim piše, da »ni bilo v domovih prisotno zdravnikov splošne medicine, niti ne po veljavnem kadrovskem normativu. To se mi zdi, da leti tudi na dom starejših v Metliki, kjer je pač njihov zdravnik zbolel in so potem pomagali zdravniki iz treh zdravstvenih domov, to pa kaže na to, kar je povedal tudi cenjeni profesor dr. Voljč, da so starejši v domovih starejših diskriminirani kar se tiče zdravstvene oskrbe družinskega zdravnika, kajti starejši v domovih niso imeli družinskega zdravnika, ki bi poznal njihovo stanje, ki bi lahko ukrepal in odreagiral tako kot odreagira družinski zdravnik, ki zelo dobro pozna svojega pacienta. Veliko je bilo besed v številkah, bolj malo o kakovosti in če že govorimo o številkah, kar nas je zelo zmotilo že na začetku, so domovi dobili navodila, osnovne usmeritve pri organizaciji dela v DSO iz razširjenega strokovnega kolegija za družinsko medicino in ko sem prej govorila o kadrovski problematiki, tukaj pišejo, da ekipa dveh – to naj bi bil predvidoma bolničar in srednja medicinska sestra, te ekipe delajo od dvanajst do trinajst ur na dan in poskrbijo za praviloma trideset nepokretnih stanovalcev domov starejših. A si predstavljate kako naporno delo je to in s 1. junijem letos iz obveznega zdravstvenega zavarovanja vsi inkontinentni, starejši, mlajši, katerikoli že, večina jih je v plenicah v domovih starejših, dobijo eno plenico več. Torej štiri plenice na dan. Že danes pa sporočajo sorodniki pa tudi sami stanovalci,</font><br/>
<br/>
<b><font size="4">57. TRAK: (AB) – 21.50</font></b><br/>
<br/>
<b><font size="4">	</font></b><font size="4">(nadaljevanje) da osebje nima časa, da bi jim zamenjalo toliko plenic kolikor jim pripada, kaj šele da bi jih zamenjali takrat, kadar je to potrebno. Rada bi poudarila, da se je v epidemiji izkazalo kako pomembno vlogo je odigralo javno zdravstvo in želimo si, da bi se javno zdravstvo pa tudi javna sociala okrepila in bi lahko sledila potrebam starejših, ker vemo da jih vedno več potrebuje institucionalno oskrbo. Želimo si, pa da bi bile to sodobne moderne oblike nastanitve, kjer bi bila tudi možna večja izolacija, ko bi bilo to potrebno. Večkrat je bilo omenjeno, da kako je dobro, da so bili obiski ukinjeni 25. februarja imam jaz informacijo, ampak to moramo vedeti, da to niso bili samo obiski. To je bila pomoč sorodnikom v domovih in ravno včeraj se brala študijo iz Anglije, kjer ugotavljajo, ker so bili tako dolgo prepovedani obiski in še vedno so v Angliji, kakšne hude posledice ima to na stanje oseb z demenco, kajti odtegnjena jim je ne samo psihološka socialna pomoč s strani sorodnikov, ampak tudi vse tisto, kar sorodniki v domu počnejo, da nadgradijo skrb zaposlenih. Zato bi kazalo o tem ob ponovni epidemiji razmislit kako bi morda, če bomo imeli dovolj zaščitne opreme, glede na to, da tudi zaposleni v domovih niso v karanteni in primer v Šmarjah je pokazal kljub zaprtim obiskom, se je korona virus širil, torej to pomeni, da je ključna dobra zaščitna oprema, ki jo pa tudi v Šmarjah niso imeli. Zdaj pa morda še nekaj o triažiranju. Pričakujemo, da bodo ustrezni organi preiskali triažiranje v domovih starejših, kar se je dogajalo v strahu, da starejši ne bi preobremenili zdravstveni sistem. Da se je to dogajalo, nenazadnje je v svoji izjavi povedala tudi gospa doktor Bregantova, državna sekretarka na prvi na tiskovni konferenci, ko je nastopila kot državna sekretarka 9. 4., kjer se je pohvalila, da je smrtnost v intenzivni terapiji nizka zato, ker imamo tako odlično triažo v domovih starejših in se obenem zahvalila vsem, ki tako odlično triažirajo. Tako da vsi – ne bom rekla zdaj dokazi, ampak to kar nam sporočajo, ne samo stanovalci, ampak sorodniki, govori o tem, da se je na zalogo delala ali rečemo to epidemiološki status ali rečemo triaža, kar imam tukaj pred sabo en izpolnjen obrazec, datum in ura odločanja 1. 4. 2020, glavne diagnoze demenca, arterijska hipertenzija, zmožnost odločanja je ni, v naprej izražena volja je ni, svojci ne povedo nič, predlagana opustitev medicinsko neutemeljenega zdravljenja, nič oživljanja, nič intubacije, nič mehanske ventilacije, nič operativnih posegov, nič antibiotikov, nič krvnih komponent, nič inotropno vazopresornega zdravljenja, nič dializno zdravljenje, nič diagnostičnih preiskav in podpisi vseh zdravnikov. Tako da res si vsi želimo, da bi stroka, kajti jaz sem laik tako kot mnogi drugi in laiki lahko pač samo sprašujemo in prosimo za konkretne odgovore, ki nas bodo zadovoljili. Res pa je, da je Srebrna nit že 5. maja pisala pismo na obe ministrstvi, Vlado in varuhu, kjer je opozorila, da prihaja do Srebrne niti, da prihajajo pač ti obrazci in da želimo, da se to pregleda. </font><br/>
<br/>
<b><font size="4">58. TRAK: (AB) – 21.55</font></b><br/>
<br/>
<b><font size="4">	</font></b><font size="4">(nadaljevanje) Kar se tiče pa navodil, so pa navodila, ki govorijo o tem da stanovalci domov, ki bodo uvrščeni v paliativno oskrbo, ne gredo v bolnišnico, so pa to obrazci, ki so še danes na voljo in pod dopisan je pa podpisan minister Gantar. Potem morda đe nekaj o 74 milijonih, ki so bili zapravljeni. Vse ob teh 74 milijonih piše o – prosim – piše v reviziji Računskega sodišča iz leta 2019, kjer je navedeno kaj je bilo porabljeno in kaj se še zdaj aktualno porablja in to pa gospod minister Cigler Kralj lahko pove, da ravnokar iz teh sredstev poteka razpis za dnevno varstvo, ker to sodi v sklop tega denarja. Tako da mislim, da se ne moremo slepiti, da so vsi stanovalci domov imeli enako možnost do bolnišničnega zdravljenja, predvsem zato, ker ni bilo zdravnikov v domovih, ki bi to lahko odredili. To je dejstvo in to bo pokazal tudi nadzor, ker sem videla da tam sprašujete koliko časa so bili zdravniki prisotni v domovih oziroma kakšna je bila dostopnost do zdravnika. Za konec pa bi rada samo še povedala, da pričakujemo, da obe ministrstvi, ker res zamujamo, tako kot je gospa direktorica rekla, nemudoma pričneta s konkretnimi aktivnostmi za izboljšanje stanja v domovih. To je potrditev kadrovskih normativov za zdravstveno nego in oskrbo, financiranje več zdravstvenih storitev, ustrezno plačilo zaposlenih in zagotovitev novih kapacitet v negovalnih bolnišnicah in sodobnih oblikah domov za starejše. Seveda sem sodi tudi takojšnje sprejetje Zakona o dolgotrajni oskrbi, ki bo poskrbel tudi za starejše, ki so danes bili v slabšem položaju doma, čeprav so imeli možnost, da so jih pomagali negovati njihovi najbližji. Rada bi pa še nekaj povedala o paliativni oskrbi. Danes srečujemo veliko različnih definicij paliativne oskrbe oziroma paliativne medicine in paliativne oskrbe in si zelo želim, da bi stroka res pripravila neka izhodišča, definicije in da bi zavarovalnica financirala to paliativno oskrbo, da bi bili do nje upravičeni oziroma, da bi bila dostopna vsem, ki smo v procesu umiranja, ki si želimo dostojno dokončanje življenja brez bolečin, predvsem s tem, da odloča starejši sam oziroma bolnik, ki mora imeti glavno besedo pri v naprej izraženi volji za invazivne posege oziroma za uvrstitev v paliativno oskrbo. Večkrat je bilo rečeno kako dobro sodelujeta oba ministra. Minister za delo, družino, socialne zadeve in enake možnosti je rekel, da se pogovarja z direktorji domov starejših, ni dovolj da se z njimi pogovarjate, se opravičujem, sem starejša pa če vam dam lahko še kakšen nasvet – treba jih je slišati in glede na pozive skupnosti Socialnih zavodov in glede na peticijo, ki jo ljudje podpisujejo, kaže da se niste dovolj slišali, tako da se je treba še naprej pogovarjat in se slišati, ker si vsi skupaj želimo bolj dostojno starost tako v domovih starejših, kot tudi doma. </font><br/>
<font size="4">In hvala lepa vsem, ki se v to smer trudijo in hvala lepa, da ste mi dali priložnost, da sem to lahko povedala. </font><br/>
<br/>
<b><font size="4">PREDSEDNICA EVA IRGL: </font></b><font size="4">Najlepša hvala tudi vam. Sedaj pa dajem besedo profesorju doktorju Alojzu Ihanu. </font><br/>
<font size="4">Izvolite, beseda je vaša.</font><br/>
<font size="4">Kar priključite se, gospa se je prej pozabila izključiti. </font><br/>
<font size="4">Izvolite, zdaj bo šlo.</font><br/>
<br/>
<b><font size="4">ALOJZ IHAN:</font></b><font size="4"> Je že?</font><br/>
<br/>
<b><font size="4">PREDSEDNICA EVA IRGL:</font></b><font size="4"> Tako je. Izvolite doktor Ihan.</font><br/>
<br/>
<b><font size="4">59. TRAK: (AB) – 22.00</font></b><br/>
<br/>
<b><font size="4">	ALOJZ IHAN:</font></b><font size="4"> Dober večer pa hvala za besedo. </font><br/>
<font size="4">	Torej jaz moram priznati, da sem imel hude pomisleke, da sploh pridem sem, ker se mi je zdelo, da vsaj v dveh točkah v katerih bi mogoče bilo pametno govorit, da stvari niso pripravljene in zaradi tretje točke bom govoril. Se pravi prvi dve točki sta – jasno, da bi bilo dobro narediti eno temeljito analizo za naprej, za jesen kako bo. Jaz ne vem, če je strokovni nadzor najboljša forma te analize, ker vsi ti nadzori so namenjeni za točno določene okoliščine. Tudi upravni nadzor kot neka nadgradnja strokovnega nadzora, ki potem da skupaj in ker strokovni nadzor je samo nadzor zdravnika. Upravni nadzor obsega še vso tisto organizacijo okoli, ampak spet – to je bila epidemija, to so bile popolnoma nenormalne okoliščine. Vsak, ki bo delal te tipične nadzore, bo enostavno kljukal zadeve kot bi bilo vse normalno, ampak vsi vemo, da ni bilo vse normalno, kar pomeni da bo spet ta nadzor pokazal nič nič. Čeprav še vedno je boljše, da je nek nadzor, ampak pametno bi bilo pravzaprav narediti nek bom rekel ad hoc sestavljen pa usklajen ekspertni nadzor, ki bo v resnici odgovoril na vprašanje kje so bile pomanjkljivosti. Sigurno, da so bile nekje pomanjkljivosti. Slišali smo že, da sigurno ni bilo dobro, da je veliko zdravstvenih delavcev bilo na čakanju, nekje je pa manjkalo teh zdravstvenih delavcev, ampak seveda oba, vsi vemo, sploh pa minister, kako težko bo nekega urologa ali karkoli drugega – nič ne mislim zoper urologe, ampak sem mogel nekaj reči – kako težko bo prestaviti eno specialnost ali pa zobozdravnika, zobozdravniki tudi niso delali – v neko drugo funkcijo. To v medicini ni zelo enostavno, oziroma zahteva en kup enih priprav, en kup enih debat in na koncu seveda so pomisleki ali je boljše delati s tistim kar imaš, ali je boljše si odpreti še eno fronto. Ampak kot rečeno, te stvari bi bilo treba analizirati zaradi jeseni. Ne zato, ker se bojimo nekih konsekvenc v medijih ali pa kaj takega. In zaradi tega recimo tale razprava kakor je bila zanimiva, zlasti ta drugi del, smo pač podoživljali borbene čase. Tudi jaz bi lahko govoril kako smo testirali pa še zdaj kako se na vse te klice odzivamo pa kako ljudem v domovih za ostarele, kako na drugi strani telefona vidno izdihnejo, ko slišijo, da so negativni – to se še zdaj dogaja ta akcija, ampak kot rečeno, prej bi morali – jaz sem vseeno navajen, da v medicini mora biti najprej bom rekel nek ekspertni pogovor med ljudmi, ki poznajo situacijo, ki jo razumejo. Zaradi tega tudi imamo konzilije na primer. Velikokrat imamo konzilije, kaj jaz vem, prejšnji teden – jaz se bolj s temi otroškimi deficiti ukvarjam, pa je bil konzilij sestavljen iz petnajstih specialistov različnih strok in je šlo prav tako za paliativo, se pravi pri otroku, ki se mu presadi en organ in se potem ugotovi, da je kot neka posledica diagnostike te presaditve nastala težava na drugem organu in tistega organa drugega ni mogoče kar presaditi, ker je s tistim prvim posegom odpadla varianta B, če bi tista druga varianta odpadla in seveda to so vsakdanje zadeve, o katerih se en človek ne more odločiti, ker bi znorel, </font><br/>
<br/>
<b><font size="4">60. TRAK: (VP) 22.05</font></b><br/>
<br/>
<font size="4">	(nadaljevanje) če bi sprejemal tako odgovornost. V medicini imamo radi odločanje, kjer ima sicer zdrav človek en problem in smo z njim na liniji tega problema in smo veseli, da rešimo ta njegov problem, ki je hkrati tudi naš uspeh. Takoj, ko je pa tukaj zelo komplicirana situacija, pa dejansko velikokrat gremo na neke konzilije. Ampak to ni stvar te debate. </font><br/>
<font size="4">Tista zadeva, ki me je kar, moram reči vznejevoljila, je pravzaprav to, da je bilo tukaj velikokrat rečeno oziroma iz obeh, tako strani ministra, če se najprej to, da minister tisti konziliarni list. Podobne sem jaz če videl v 500 različnih variantah. Da tisti konziliarni list ni on ukazal narediti. jaz mislim, da to sploh ni problem. v medicini obstaja vedno osebna odgovornost. Torej čisto vseeno je, kaj minister ukaže, čisto vseeno je, kaj konzilij ukaže. Na koncu je v medicini zdravnik, ki se bodisi prav zdravnik ali pa napačno zdravi. Če napačno zdravi, je kazensko odgovoren in to se vsi zdravniki zavedamo. zato je čisto vseeno, kaj piše na kakršnemkoli konziliarnem listu. Torej v tisti poziciji kot je zdravnik v domu, če se reče, da je bil pacient napačno zdravljen, kar pomeni, da ni  bil ustrezno poslan v bolnico ali pa ne, to je pravzaprav kazenska ovadba za tistega zdravnika in za nobenega drugega. Tukaj ne gre za ministra, ne gre za konzilij – če je zdravnik naredil narobe, je on odgovoren. </font><br/>
<font size="4">In kaj se mi zdi najbolj napačno sporočilo teh razprav? Zdi se mi to, da skušamo sugerirati ljudem, da smo zdravniki strokovno in pa moralno tako šibki, da zadošča en sam list, en sam namig od zgoraj, pa bomo izdali svojega pacienta in ga poslali v smrt. Torej, to ni res. Zdaj, zakaj, se pravi zakaj smo v medicini zdravniki osebno odgovorni? Se pravi, v medicini ni poveljniške odgovornosti tako kot je v vojski, niti ni uredniške odgovornosti tako kot je v medijih, niti ni birokratske odgovornosti, se pravi to, da ima vsak svoje pristojnosti, ki se križajo in če raziskujete, zakaj je nastalo nekaj narobe, potem ne pridete do konca. V medicini nimamo teh križajočih pristojnosti. Se pravi, imamo samo osebno odgovornost. In zakaj je to nujno? Ne zato, ker bi bili radi krivi, ne zato, ker nas zavarovalnice bi rade tožile, ampak zato, ker je osebna odgovornost bistvena komponenta odnosa med zdravnikom in pacientom. Torej samo pacient, ki ve, da zdravnik za njega v polno odgovarja ne glede na to kaj mu reče direktor, ne glede na to kaj mu reče minister. Zdravniki čisto vsak dan pišejo napotnice, zaradi katerih direktorji norijo zato, ker jim uničujejo bilance. Ampak večina zdravnikov se s tem sploh ne ukvarja zato ker ve, da če bo naredil napako, ne bo kriv direktor, ampak bo kriv zdravnik. In to, da obstaja ta osebna odgovornost, to mora vedeti, to zdravniki vemo.</font><br/>
<br/>
<b><font size="4">61. TRAK: (VP) 22.10</font></b><br/>
<b><font size="4">	</font></b><br/>
<b><font size="4">	</font></b><font size="4">(nadaljevanje) Se pravi, če nekdo reče, da je bil pacient narobe zdravljen, jaz takoj vem, da sem jaz kriv. Ampak in če nekdo reče, da je pravzaprav kriv moj minister, jaz vem, da je to šala, ker na koncu bom vedno jaz kriv. Ampak problem te debate v javnosti je to, da drugi, da se pri drugem partnerju, se pravi ne pri meni, jaz vem, da nisem, jaz vem, da stvari tako ne delujejo, ampak pri tistem drugem partnerju, ki je pacient, pri tistem pa ta razprava ustvarja vtis, da lahko vsak ministrov gib me tako premakne, da bom svojega pacienta zabrisal na odpad. To je tisto, kar se mi zdi pri tej razpravi skrajno škodljivo. Torej to, da nekdo obtoži, koliko domskih zdravnikov, šest? V šest domovih so umrli ljudje. Se pravi, če nekdo reče, da je šest ljudi oziroma, da je šestih domovih bilo verjetno napačno zdravljenje, je to pravzaprav enostavno rešiti. Naj prijavi na zbornico, zbornica bo določila, bo malo preiskala, določila tožilca in vse tiste zadeve in se bo ugotovilo ali je bilo napačno zdravljenje. In to je normalen postopek. In normalno je, da se taka  obtožba ne dela pred javnostjo zato, ker si lahko predstavljate zdravnika, ki je obtožen, da je serijsko napačno zdravil svoje paciente. Imamo takoj primer Radan na novo. In zaradi tega je fajn, da se te stvari najprej naredijo znotraj ekspertnih krogov, ki bodo naredili zapisnike in če obtožba stoji, potem seveda gre na sodišče in to je pravilno. Torej v tem primeru se pa absolutno ne strinjam, se pravi, prvič, če ima nekdo indice, da je šlo za napačno zdravljenje, te stvari gredo vedno ne od statistike navzdol, ampak gredo vedno od primera pacienta navzgor. Vse velike afere, ki so se zgodile, so se začele pri konkretnem pacientu in to je edino prav. Ugotovimo, da je bil nekdo napačno zdravljen in potem gre to na sodišče. In če ugotovimo, da je bilo pri istem zdravniku drugi in tretji in četrti, za tem stoji nekaj, kar je monstruozno in je v redu, da se to obsodi. Obsoditi konkretno šest domov za ostarele oziroma njihove zdravnike na podlagi nekih statistik – to pa se mi zdi, da mora v vsakem primeru priti na sodišče. Se pravi prav je, da se naredi zdaj ta ekspertni nadzor in če se ugotovi nekaj, je prav, da se to da na sodišče. Če se pa ne ugotovi, je pa tudi prav, da ti domovi svojo tožbo naredijo. se pravi to je nekaj, kar se mi v zvezi s temi tožbami zdi narobe. Kot rečeno, najbolj narobe pa se mi zdi, da se za čisto novinarske potrebe, se pravi jaz sem ugotovil, da novinarji v bistvu ne vedo tega, da je v medicini osebna odgovornost. Novinarji mislijo, da je v medicini uredniška odgovornost, torej da urednik reče »napišita članek in če ga boš napisal, ti bom jaz kril hrbet«. V medicini ti nihče ne krije hrbta. In noben zdravnik in tako nor, da bi na kakršenkoli ukaz od zgoraj naredil napačno zdravljenje, ker ima vsak sebe in svoj poklic tako rad, da nebi rad ostal brez tega poklica. </font><br/>
<br/>
<b><font size="4">62. TRAK: (AB) – 22.15</font></b><br/>
<br/>
<b><font size="4">	</font></b><font size="4">(nadaljevanje) In torej sem sem prišel samo zaradi tega, da se nekako dogovorimo kako bi ta napačen vtis v javnosti popravili. Ker dejansko zaradi ene napačno, zaradi ene novinarske akcije izstreljene v napačno tarčo, ker tukaj ni tarča Vlada, tukaj je tarča teh šest domskih zdravnikov. In zaradi ene take akcije, bodo zdaj zlasti stari ljudje še mesece ali pa kakšno leto, ko bodo prišli k zdravniku, ne bodo želeli povedati svojih težav, ker jih bo strah, da jih bo zdravnik uvrstil na eno od tistih list, ki sploh ne obstaja, oziroma tisti, ki trdi da obstajajo, mora to dokazati ali pa dela klevete in to hudo resne klevete. Torej to je tista zadeva zaradi katere sem prišel. Torej ne bi želel, da ljudje res verjamejo, da lahko minister ali pa direktor samo malo pomaha z enim papirjem in bom jaz takoj pripravljen drugače pisati recepte kot bi jih sicer pisal, pa drugače napotnice delati kot bi jih sicer delal. To ni res. Tega noben zdravnik pri pameti ne bo delal. Je pa čisto v redu, da se pogovarjamo o objektivnih težavah. Se pravi zdravniki so zlasti v pogojih kot so pogoji za ostarele pa primar, so seveda velikokrat nekako potisnjeni v položaj, ko imajo čedalje bolj omejene odločitve. Se pravi ne ukaže se jim naenkrat – ti ne smeš pisati receptov, ampak počasi se jih potiska v situacijo, da imajo premalo časa, premalo sredstev, premalo vsega in potem kar nastopi ena taka kriza kot je epidemija, takrat seveda se lahko marsikaj narobe dogaja in te stvari je treba analizirati, torej kaj vse se je zaradi stisk zdravnikov narobe dogajalo. Ampak ne bomo, tega ni mogoče rešiti od zgoraj navzdol. To je mogoče rešiti samo z analizo, ki analizira vsak dom posebej in sploh jih ni veliko. Seveda pa se moramo na koncu, da grem malo v svoj posel, najbolj zavedati, da je edina stvar, ki rešuje domove za ostarele pred temi Šmarji pri Jelšami in podobnimi krizami, da je edina stvar, da ni epidemije med prebivalstvom. Čeprav vemo že malo več o virusu, ampak še vedno veliko premalo, da bi bilo zmožni, če epidemija enkrat doseže proti deset odtokov prekuženosti, da bi kdorkoli znal ustavljati vdor v bolnice pa domove za ostarele. Nikjer po svetu jim ni to uspelo in tudi pri nas nam ne bo. Se pravi osnovni razlog, da je bila pri nas vdor samo omejeno število domov za ostarele je to, da smo uspeli obdržati prekuženost na zelo nizki ravni. In če bomo to uspeli v jeseni, potem z določenimi ukrepi bomo seveda lahko uspešni tudi glede domov za ostarele. Če tega ne bomo uspeli, imajo vse preventivne mere pač nek plafon učinkovitosti in bomo imeli seveda veliko več teh zgodb. Upam pa da ne. </font><br/>
<br/>
<font size="4">	</font><b><font size="4">PREDSEDNICA EVA IRGL:</font></b><font size="4"> Najlepša hvala za vašo razpravo, doktor Ihan. Mislim, da je bila za ta prostor v tem trenutku zelo pomembna. </font><br/>
<font size="4">	Sedaj pa sprašujem ali želi besedo predstavnica Ženskega lobija Slovenija? Mislim, da je ni med nami. Sprašujem, ali želi besedo predstavnik Inštituta Antona Trstenjaka. Tudi ne vidim nikogar. </font><br/>
<br/>
<b><font size="4">63. TRAK: (AB) – 22.20</font></b><br/>
<br/>
<b><font size="4">	</font></b><font size="4">(nadaljevanje) Sprašujem ali želi besedo magister Mateja Lopuh? (Da.)</font><br/>
<font size="4">	Izvolite, beseda je vaša.</font><br/>
<br/>
<font size="4">	</font><b><font size="4">MATEJA LOPUH:</font></b><font size="4"> Dober večer tudi v mojem imenu. Hvala za povabilo na to sejo.</font><br/>
<font size="4">	Paliativna oskrba tradicionalno prihaja na koncu vseh simpozijev, vseh pogovorov, tudi bolj proti koncu današnje razprave. Upam, da ne zaradi tega, ker jo dojemate kot neko zloglasno stvar, ampak zaradi tega, ker ne glede na vse, nas opozarja na to, da je naše življenje minljivo. Soočanje s paliativno oskrbo pomeni, da se zavedamo minljivosti življenja, ne glede na vse tehnološke napredke medicine, ne glede na številna nova inovativna zdravila, na številne strategije boja proti boleznim. Na žalost lahko danes ugotovimo, da še vedno veliko večino bolezni ne moremo vzročno pozdraviti in so v svojem bistvu paliativne, kar pomeni seveda, da lahko lajšamo njihove težave. Žal mi je, da je danes ta tema bolj proti koncu, ko verjamem, da vas vse načenja utrujenost, ker je pravzaprav prav nerazumevanje paliativnega načrtovanja, povod za večino nerazumevanj  v sklopu ukrepov, ki so bili pripravljeni za zamejitev in zajezitev epidemije z virusom. Paliativna oskrba je tista oskrba, seveda katere osnovni princip je razumeti človeka v vseh njegovih razsežnostih. Torej, ne samo videti težave, ki jih tak bolnik ima, ampak tudi razumeti kaj bolniku te težave prinesejo. Skrbno paliativno načrtovanje omogoča največjo stopnjo dialoga med bolnikom in njegovim zdravnikom. Omogoča vključenost bolnika, da pove, da se za določeno medicinsko zdravljenje tudi ne bo odločil, čeprav mu ga zdravnik to predlaga, ker ne vidi v tem nobene dobrobiti za kvaliteto njegovega življenja. Omogoča tudi vključenost svojcev, v kolikor seveda bolnik to dopušča in v kolikor je njihova volja taka. V paliativnem načrtovanju seveda težko razumemo predloge, da bi morali evakuirati vse okužene stanovalce ali jih celo osamiti oziroma preseliti, ker vendar vemo, da se določeni s tem ne bi strinjali. Težko razumemo, da v teh razpravah govorimo o upoštevanju njihove volje, pa bi jo lahko z enim takim ukrepom seveda v celoti povozili. Težko razumemo, da se nihče ne vpraša kakšna je bila volja stanovalcev, ki so bili priseljeni v bolnišnice. Ne bom pozabila zgodbe enega stanovalca, ki sem ga obiskala in ki mi je pokazal vrvico, s katero se je privezal na rob postelje, da ga ne bi odpeljali, če bi bil slučajno okužen z virusom. Paliativna oskrba omogoča, da je stanovalec, bolnik, prebivalec Slovenije, ki se sooča s tako boleznijo aktivno odločen, vključen v proces odločanja. Paliativna oskrba seveda ni nekaj, kar lahko načrtujemo v času izrednih razmer. Tega se morate zavedati. Paliativno načrtovanje je dolgotrajen postopek, če le bolezen pusti dovolj časa, da se v vseh vrednotah in smislih in načrtovanih ukrepih lahko z bolnikom pogovorimo. Zakaj smo se na ministrstvu odločili za pripravo takega celostnega algoritma in teh tako imenovanih – ne seveda iz našega ministrstva, ampak drugje, iz drugih krogov list za odstrel. Vrnem se nazaj v začetek te epidemije, ko smo se pravzaprav soočali s podatki italijanskih kolegov. </font><br/>
<br/>
<b><font size="4">64. TRAK: (AB) – 22.25</font></b><br/>
<br/>
<b><font size="4">	</font></b><font size="4">(nadaljevanje) Videli smo kakšno veliko breme je bilo na ramenih italijanskih zdravnikov in težko smo poslušali obsodbe svojih kolegov, da so kar postavili starostno mejo 65 let in od tam naprej nikogar več pripustili na aparat. Mislim, da so tudi italijanski kolegi bili pod velikim medijskim pritiskom in so stežka pojasnjevali, da odločitve niso bile povezane s starostjo, ampak s simptomatiko okužbe in da so po izkušnjah ugotovili, da bolniki s hudo prizadetostjo pljuč niso preživeli intenzivnega predihavanja in se zato ob pojavu take simptomatike niso odločili, da takega bolnika intubirajo, ne glede na starost. Kaj se je dogajalo še v Italiji in na kar so nas opozorili kolegi, pa potem tudi druga evropska združenja, da so v bolnišnico vozili ljudi, ki so že umirali zaradi svoje osnovne bolezni. In ti bolniki, teh bolnikov potem niso mogli vračat več v svoja primarna okolja in ko so prišli drugi bolniki, enostavno v bolnišnicah ni bilo prostora. In umirali so ljudje v rešilcih, umirali so pred vrati bolnišnice in na hodnikih bolnišnic. In to je nekaj kar si ob skrbnem paliativnem načrtovanju zagotovo ne želi nihče. Najmanj, da bi njegov bližnji, ki se mu življenje izteka končal na hodniku neke bolnišnice, najmanj, da zdravnik ne more ponuditi aparata, ker so pač aparati zasedeni. V luči načrtovanja teh dokumentov smo želeli, da ocenimo zdravstveno stanje stanovalcev v socialno varstvenih zavodih, z namenom, da bi prepoznali tiste bolnike, pri katerih je osnovna bolezen napredovala do te mere, da se jim življenje izteka. Tukaj moram popraviti nekatere predhodne sogovornike, ki so enačili pripravo teh obrazcev s paliativnimi načrti. V vseh sprejemnih dopisih, na spletni strani, kjer so ti dokumenti objavljeni, je posebej napisano, da ti dokumenti ne nadomeščajo siceršnjega paliativnega načrtovanja in da se seveda zavedamo, da je paliativno načrtovanje mnogo širši proces, kot sem prej povedala – dialog med bolnikom in njegovim zdravnikom, v katerega so po presoji bolnikov vključeni tudi svojci. Smo si pa želeli, da pri identifikaciji takih uporabnikov ne bi v Sloveniji imeli različnih dokumentov. In ko smo iz terena dobivali vprašanja ali nam lahko pomagate, ali lahko izdelate kakšne dokumente, da bodo vsi enaki, smo seveda k temu pristopili, pomagali smo si z osnovnimi dokumenti Evropskega združenja za paliativno oskrbo in z dokumenti, ki so jih tudi temu združenju poslali italijanski kolegi in izdelali algoritem, ki je bil 27. 3. poslan v vse ustanove, kjer se ukvarjajo z zdravstveno oskrbo bolnikov. Pred tem pa na usklajevanje, na strokovna telesa, tako je ta dokument dobila tudi Zdravniška zbornica in je imela možnost podati pripombe in ga je zbornica tudi objavila v svojih dnevnih poročilih, kakor so ga seveda tudi objavile različne ustanove, na primer Klinični center. Iz tega algoritma smo potem izpeljali še tri ostale dokumente, ne samo vložnega lista, ki ga je pokazal, ki je bil danes pokazan na tej seji, ampak še dva algoritma, ki pomagata potem ko ocenimo zdravstveno stanje, če bi se okužba pojavila, odločali ali bo ta okuženi napoten v bolnišnico ali ne. Na vrhu teh algoritmov jasno piše, da gre za odločanje v primeru težke okužbe, ne za odločanje v primeru asimptomatskih bolnikov. Težko razumem, da kdo lahko reče, da bi na osnovi teh algoritmov </font><br/>
<br/>
<b><font size="4">65. TRAK: (AB) – 22.30</font></b><br/>
<br/>
<b><font size="4">	</font></b><font size="4">(nadaljevanje) 70 % stanovalcev moralo ostati v domskem okolju, če bi bili okuženi, ker ta algoritem v resnici predvideva, da v domskem okolju ostanejo samo tisti, ki se jim življenje zaradi osnovne bolezni že izteka. Torej tisti, za katere bi bilo popolnoma neetično in strokovno neutemeljeno, da jih napotujemo v bolnišnico in to so tisti bolniki, ki jim mora biti paliativna oskrba zagotovljena v domskem okolju, ker je to tako kot vi vsi poudarjate njihov dom. To ni neka inštitucija, to je okolje, ki ga poznajo, okolje, ki so si ga izbrali, da bodo v njem preživeli svoje življenje do smrti. Zato lahko rečem, da je bil ta algoritem in ta vsa dokumentacija pripravljena z namenom pomagati zdravnikom, ki se bodo na terenu soočali s temi bolniki, bodisi v domu, v domskih okoljih ali pa tudi na terenu. Nikakor ne zavezujoče tako kot je pravilno povedal profesor Ihan. Končna odločitev je vedno prepuščena konkretnemu zdravniku, ki bolnika vidi. Tudi niso bili predpisani, da jih morajo uporabiti. V dokumentih je jasno napisano lahko so vam v pomoč. Zakaj so vam lahko v pomoč – zaradi tega, ker se mi v Sloveniji seveda zavedamo, da je ocenjevanje stopnje napredovane bolezni nekaj, česar pravzaprav nismo vajeni početi, ker si na žalost zdravniki še vedno želimo, da bi bili naši bolniki ves čas bolezni zdravi in čili in brez večjih težav in se nam velikokrat zgodi, da če nas kdo vpraša ali ti misliš, da bo ta bolnik še živ čez eno leto, da se zavemo, da pravzaprav o temu nismo nikoli razmišljali. Ampak to je osnova paliativnega načrtovanja, osnova zavedanja tega, da bolnik lahko zaradi svoje kronične bolezni tudi umre. Razmišljanje o tem, da so zdravniki delali sezname za odstrel in še druge podobne izraze, ki smo jih srečali v medijih, ne velja samo za teh šest okuženih domov, velja za vse zdravnike v domskem  varstvu in velja in je pomembno v luči tega, kot je izpostavil profesor Ihan, da se bo izgubilo temeljno zaupanje med zdravnikom in njegovim bolnikom, z grenkim priokusom na katero listo sem bil uvrščen. Vprašanje svojcev, ali je bil naš namenjen za odstrel, so izjemno obremenjujoča. Jaz upam, da se zavedate kaj ta razprava pomeni za vpeljavo paliativnega pristopa, ne vem, če se. Ampak pogovor o tem kako napredovala je bolezen in da se življenje lahko izteče, v luči tega medijskega pogroma, je verjetno za dolgo časa obsojeno na propad. Vedno kadar jaz nastopam v tem zboru, zdaj že tretjič, paliativna oskrba nikoli ni razumljena kot stroka, ki pravzaprav omogoča največjo kvaliteto življenja ob pridruženi bolezni. Kvaliteto življenja, ki ga bolnik lahko doseže kljub temu, da se mu življenje izteka. Vedno znova je zlorabljena v neke vrste političnega dokazovanja, bodisi kot argument proti evtanaziji, bodisi v tem primeru kot izdelava liste za odstrel. Jaz upam, da stanovalci domov zaupajo svojim zdravnikom in da tudi tako dobro poznajo svoje zdravstveno stanje, da razumejo, da so njihovi zdravniki njihove diagnoze izpisali na papir, zato da bi svojim kolegom pokazali ali pa olajšali razumevanje njihovega bolezenskega stanja in upam, da to zares ne bo pustilo pečata pri nadaljnjem vpeljevanju paliativne oskrbe, ki je v Sloveniji ne tako kot vedno slišimo v povojih, ampak v zadnjem času naredilo velik napredek, se pa bojim, da bo zelo malo kolegov pri tem še vztrajalo.</font><br/>
<font size="4">	Hvala.</font><br/>
<br/>
<b><font size="4">66. TRAK: (DAG) - 22.35</font></b><br/>
<br/>
<font size="4">	</font><b><font size="4">PREDSEDNICA EVA IRGL: </font></b><font size="4">Najlepša hvala tudi vam.</font><br/>
<font size="4">	Zdaj pa dajem besedo prof. dr. Brigiti Skeli Savič.</font><br/>
<font size="4">Izvolite, beseda je vaša. </font><br/>
<br/>
<font size="4">	</font><b><font size="4">DR. BRIGITA SKELA SAVIČ: </font></b><font size="4">Hvala lepa, predsedujoča.</font><br/>
<font size="4">	Spoštovani vsi!</font><br/>
<font size="4">	Hvala stranki Levica, ki me je povabila na to razpravo. Tu govorim kot raziskovalka zdravstvene obravnave. Delam kot redna profesorica na Fakulteti za zdravstvo Angele Boškin in na doktorskem študiju Medicinske fakultete Univerze v Ljubljani. Sem tudi nadomestna članica Komisije za medicinsko etiko pri Ministrstvu za zdravje. </font><br/>
<font size="4">	Danes gledati stvari nazaj, retrospektivno, pomeni, da je treba ugotoviti tiste dobre plati reakcije na epidemijo in tiste stvari, kjer mogoče so potrebne izboljšave; seveda je potreben konstruktiven pristop. To, kar smo zdaj poslušali mag. Matejo Lapuh, jasno pove o pomenu paliativne oskrbe v slovenski družbi in kako premalo jo poznamo, in vemo, kako pomanjkljivo je sistemsko integrirana. Kaj vidim tu kot glavni problem pri tem »medijskem linču«, pod narekovaji, oziroma medijskem zavzemanju za nastalo situacijo - predvsem, v vsem tem navalu epidemije smo mogoče pozabili na pacientove pravice oziroma smo pozabili na pacientove pravice. Saj razvrščanje oziroma načrtovanje paliativne obravnave zagotovo vključuje pogovor s tem, ki je načrtovan, ki mu predlagamo paliativno obravnavo. On se mora na osnovi tega pogovora in informacije samostojno o tem odločiti; če se ne more sam odločiti, je treba vključiti svojce. Ima tudi pravico do drugega mnenja in ima tudi pravico do vpogleda v zdravstveno dokumentacijo. To so pacientove pravice, kjer se je izkazalo, da te stvari vsepovsod niso bile tako opravljene, in potem je seveda prišlo v medije s temi vložnimi listi in ne vem kaj še vse. Opozorila bi tudi, da je Komisija za medicinsko etiko 17. aprila jasno napisala, da je vnaprejšnja diskriminacija obravnave okužbe s korono zaradi prisotne kronične bolezni nesprejemljiva in da je pri razvrščanju ljudi na respiratorje dala usmeritve zdravnikom, da zgodnja starostna ali kakršnakoli druga meja, ki bi kategorizirala bolnike pri odločanju za zdravljenje, ni sprejemljiva. Tako, če govorimo v luči vseh teh strokovnih prizadevanj, da bi ocenili stanje v domovih in kako bi lahko bile bolnišnice prizadete zaradi tega oziroma preobremenjene, je to strokovno pravilen pristop. Mislim pa, seveda, da nismo upoštevali ustrezno volje pacientov in seznanitev svojcev. </font><br/>
<font size="4">	Dodala bi še en komentar na načrt zdravstvene obravnave bolnikov ob težji okužbi dihal v pogojih epidemije covid; to je ta obrazec, za katerega so rekli, da ga vidimo na spletni strani Ministrstva za zdravje. Logična je seveda ta umestitev na dve skupini, uporabniki, ki imajo paliativno bolezen, in tisti, ki te bolezni nimajo. Potem pa imamo vnaprejšnje razvrščanje uporabnikov z nivojem oskrbe tri in štiri in uporabnikov z nivojem ena in dva. Če gledamo s tega etičnega vidika, vnaprejšnje razvrščanje ni ustrezno in je treba oceniti zdravstveno in funkcionalno stanje. In če se bo ta algoritem naprej uporabljal, bi svetovala popravek. Zato, ker nekdo je lahko v kategoriji tri, pa je bolnik na peritonealni dializi, lahko je nepokreten zaradi zloma kolka, zaradi poškodbe hrbtenice, pa še vedno je v kategoriji tri, ker potrebuje popolno oskrbo, to pa še ne pomeni, da nima pravice biti obravnavan v okužbi covid, ker ni v paliativi oziroma ni dal soglasja za paliativo. </font><br/>
<font size="4">	Naj se vrnem, kaj smo se iz tega naučili. Neizpodbitno dejstvo je, da imajo vse politične stranke, vse vlade do sedaj odgovornost za to, da nimamo v Sloveniji Zakona o dolgotrajni oskrbi. Če bi imeli v Sloveniji Zakon o dolgotrajni oskrbi in s tem implementirano dolgotrajno oskrbo, bi bil močno zmanjšan pritisk na domove za starejše. Bolj stabilno bi bilo staranje na domu, ne bi se srečevali s krhkimi starostniki, ki jih hospitaliziramo in s tem delamo zdravstveni sistem dražji, manj učinkovit. Manj bi bilo zapletov, staranja in kroničnih obolenj oziroma kronična obolenja bi bila bolj stabilna, ranljivi stan, in vse to bi imelo učinke na zdravstveni sistem. Slovenija nameni le 0,9 % </font><br/>
<br/>
<b><font size="4">67. TRAK: (DAG) - 22.40</font></b><br/>
<br/>
<b><font size="4">	</font></b><font size="4">(nadaljevanje) bruto družbenega proizvoda za dolgotrajno oskrbo, države OECD 1,7 %, skandinavske države 3,7 %. Zelo bi si želela, da bi vse stranke tu v parlamentu stopile skupaj in se odločile, da paliativno oskrbo državljani, vaši volivci, potrebujejo in da jo končno tudi naš zdravstveno-socialni sistem dobi. To se mi zdi ključna razprava današnjega dneva in neka usmeritev, kaj bo Vlada naredila v naslednjem preostalem mandatu, ki ga še ima, se pravi, v preostalem času. </font><br/>
<font size="4">	Nadalje, financiranje zdravstvenih storitev v DSO-jih. Ali mi vemo, da negovalna obravnava ni enakovredno vrednotena kot v negovalni bolnišnici. V domovih je pomembno nižja cena, varovanci jo morajo plačevati sami; posledično je v domovih manj kadra. Da ne govorim o kadrovski strukturi, ki je bila danes že povedana, ampak vseeno, s številkami. Mi imamo 2,3 zaposlenega na sto starejših od 65 let, OECD jih ima 4,9, medtem ko jih ima Nemčija 5,1, pa vemo, da je v Nemčiji kar veliko črnega trga, ko delajo dolgotrajno oskrbo ljudje, ki pridejo iz vzhodnoevropskih držav, Nizozemska 8 in Norveška 12,7. Se pravi, naš manko, najmanj 50 % kadra nam manjka v domovih za starejše. In tu raziskave jasno kažejo, da se moramo vprašati, kakšna je stopnja neizvedenih storitev v domovih za starejše, to imenujemo »missed care«. In tu imamo ogromno raziskav, ki to potrjujejo in jasno povedo, da gre za diskriminacijo starejših v domovih za starejše, zato ker jim ne damo oskrbe, ki jo potrebujejo. Struktura kadra v domovih se mora premakniti s polovico kadra v zdravstveni negi - kader v zdravstveni negi se začne s strokovno izobrazbo, tehnik zdravstvene nege, sledi diplomirana medicinska sestra in magistrica zdravstvene nege - in polovico kadra v socialni oskrbi. Tujina imenuje domove za starejše »nursing home«, že to vam pove, da so tam večinski kader medicinske sestre. In Slovenija se tudi mora na tem področju premakniti in tudi medicinske sestre izobraziti na napredni ravni, saj bodo lahko odnesle velik del dela družinskega zdravnika, ki hodi v domove, in bodo lahko stabilne kronične paciente obravnavale same. To so jasna spoznanja mednarodnih raziskav, mi pa mižimo in mislimo, da bomo cel sistem rešili samo z zdravniki. Jaz mislim, da se mnogo zdravnikov zaveda, da potrebujejo sodelavce pri reševanju problemov dolgožive družbe. </font><br/>
<font size="4">	Negovalne bolnišnice. Seveda, kjerkoli bomo rekli, da bo negovalna bolnišnica v Brežicah ali bo na Ptuju ali bo ne vem kje, vsepovsod bodo rekli »ne.« Ampak Slovenija negovalne bolnišnice potrebuje. In dajmo osvežit podatke, koliko negovalnih postelj v slovenskem prostoru potrebujemo, in izpeljimo projekt negovalnih bolnišnic. Zdaj se pogovarjamo sivih pa rdečih conah v domovih, gospa direktorica je rekla, da ne vejo, kako bodo to izpeljali - ja, takšni ljudje, jasno, sodijo v negovalne bolnišnice, če jih ne moremo v domovih izolirati, kar pa večina domov seveda ne more izolirati teh starejših. </font><br/>
<font size="4">	Paliativna oskrba. Lepo je bilo povedano, kako je to zadnja stvar, o kateri se pogovarjamo. O njej kar nekaj vem, ker sem delovala 18 let na Onkološkem inštitutu in sem bila odgovorna za vzpostavitev paliativnega oddelka. To je zelo težak posel, že zaradi tega, da prepričaš zdravstvene delavce, zakaj je paliativna oskrba medpoklicna in zakaj jo zdravstveni sistem potrebuje. In uvrstiti eno četrtino ljudi v domu v paliativno oskrbo, takoj se postavi vprašanje - ja, kako pa to paliativno oskrbo dajemo tem ljudem, ali jo sploh imajo ali samo formalno rečemo, da gredo v paliativno oskrbo. Saj ti ljudje so bili paliativni že prej, ker so se ocenjevale paliativne potrebe pred okužbo covid. Se pravi, imamo sistemski problem, da paliativne oskrbe nimamo uvedene na sistemski ravni. </font><br/>
<font size="4">	Jaz mislim, da glede na nastalo situacijo je ključnega pomena, da se zavedamo, da zdravljenje bolnih starejših iz DSO naj poteka izključno v zdravstvenih ustanovah ali negovalnih oddelkih, tam, kjer okuženih ne moremo varno izolirati. To je pa večina takih ustanov oziroma redke so ustanove, kjer lahko vzpostavijo rdečo cono, že sive cone so velik problem. </font><br/>
<br/>
<b><font size="4">68. TRAK: (DAG) - 22.45</font></b><br/>
<br/>
<b><font size="4">	</font></b><font size="4">(nadaljevanje) Veliko smo se tudi naučili o starizmu. V kar nekaj raziskav o starizmu v slovenskem prostoru sem bila vključena, prisoten je tako pri zdravstvenih delavcih kot pri družbi kot celoti. Tako bo treba tudi razmišljati o tem v prihodnosti, kakšen je naš odnos do starejših, kakšno je sožitje med mladimi in starejšimi. In gotovo te razprave, ki jih imamo sedaj, temu ne koristijo. Razvite države, vsaj sedem jih je, so pristopile tudi k oblikovanju posebnega resorja za starejše, imenujejo ga ministrstvo za starejše, ministrstvo za ranljive ali kakorkoli, zato ker je ta tematika dolgožive družbe tako integrirana v delovanje družbe, da enostavno to kupčkanje med tem, o čem odloča o starejših zdravstvo, o čem odloča sociala, ni učinkovito. In ta kriza, ki jo imamo, in število zaposlenih, ki jih imamo v domovih starejših, ter nedostopnost domov jasno kaže na to. </font><br/>
<font size="4">	Hvala lepa.</font><br/>
<br/>
<font size="4">	</font><b><font size="4">PREDSEDNICA EVA IRGL: </font></b><font size="4">Najlepša hvala tudi vam.</font><br/>
<font size="4">	Ali želi besedo predstavnik Zveze društev upokojencev Slovenije? Mislim, da ga ni več med nami. Ali želi besedo Amnesty International Slovenije, gospod Blaž Kovač? (Da.)</font><br/>
<font size="4">Izvolite, beseda je vaša, še kot zadnji med vabljenimi. </font><br/>
<br/>
<b><font size="4">	BLAŽ KOVAČ: </font></b><font size="4">Hvala, gospa predsedujoča.</font><br/>
<font size="4">	Spoštovane in spoštovani, hvala za vabilo, za možnost sodelovanja na razpravi o tej temi, ki jo lahko označimo za življenjsko pomembno. Ob tem tudi v imenu Amnesty International Slovenije izrekamo sožalje vsem, ki so izgubili svoje bližnje. </font><br/>
<font size="4">	Izzivi, ki jih tukaj izpostavljamo vsi skupaj, so simptomatična slika odnosa države do starejših, ki jo že dolga leta zaznamujejo kronična prezasedenost in pomanjkanje kapacitet v domovih za starejše, spreminjanje domov v de facto negovalne bolnišnice, brez primerne zasnove - recimo, glede izolacije smo tudi danes lepo slišali -, popoln manko nekih alternativnih stanovanjskih oblik, neobstoj podpornih mehanizmov, recimo, sofinanciranje vgradnje dvigal, adaptacij stanovanj, niti evra ni za to na voljo. Popolni manko storitev, usmerjenih v zdravstveno-socialno prevencijo, na podeželju predvsem, razdrobljenost sistema oskrbe v domovih, pomoči na domu in osebna asistenca namesto enotnega sistema dolgotrajne oskrbe. In popolna zmeda glede plačila in obsega storitev, kar povzroča, da v tej zgodbi med občinami, državo, starejšimi in bližnjimi svojci, ki to plačujejo, v tej državi je možno, da je nek starejši v neki občini v bistveno boljšem položaju kot njegov sovrstnik v drugi občini; to je nedopustno. Kot je bilo že omenjeno, lahko na vse to gledamo tudi v luči že 20-letnega zaostanka pri sprejemanju sistema dolgotrajne oskrbe. Podobne izzive je danes izpostavil tudi zdravstveni sistem, med drugim kadrovske izzive in vse, kar smo slišali. </font><br/>
<font size="4">	Danes pa ta izjemno pomemben kontekst vsaj začasno stopi malce v ozadje, saj imamo pred sabo neke očitke, javne očitke ravnanj, ki potencialno posegajo celo v pravico do življenja, pravico do najvišje ravni zdravja, samo človekovo dostojanstvo v starosti, sredi EU, v državi, ki je utemeljena na konceptu človekovih pravic, v demokratični ureditvi zahodnega tipa. Ta medijska pričevanja, ti izračuni, da so bili starejši potencialno, vsaj v nekaterih domovih za starejše, vnaprej po nekajminutnem ocenjevanju morebiti označeni kot primerni ali neprimerni za bolnišnično zdravljenje, so zelo resna. Potencialno to pomeni diskriminacijo, potencialno pomeni kršitev pravice do najvišje možne ravni zdravja in potencialno tudi kršitev pravice do življenja. </font><br/>
<font size="4">	V Amnesty International Slovenije brez kakršnihkoli očitkov o krivdi kogarkoli pozivamo k takojšnji nepristranski preiskavi teh navedb, ki bo zajela vse vidike teh dogodkov. Pavšalna zanikanja preko medijev niso dovolj, ne morejo zadostiti temu omajanemu zaupanju v zdravstveni sistem. In to je ključno, stanovalci, njihovi bližnji, starejši, bolniki, celotna javnost to spremlja. V Amnesty International Slovenije smo ministra Gantarja že 21. maja - nekateri so že prej - pozvali k sistemskemu nadzoru. Danes smo tu slišali, da bo odrejen oziroma da je že odrejen strokovni nadzor. Slišali smo tudi določena vprašanja, katera oblika preiskave in nadzora je najprimernejša, da se to razišče. Mi predlagamo preiskavo s strani nekih neodvisnih, nepristranskih strokovnjakov, zato da se razčisti vse to, v interesu javnosti,</font><br/>
<br/>
<b><font size="4">69. TRAK: (DAG) - 22.50</font></b><br/>
<br/>
<b><font size="4">	</font></b><font size="4">(nadaljevanje) pozicije, opozicije, zdravstvenega sistema, vseh nas, da ohranimo to zaupanje, ne samo v delujoč zdravstveni sistem, v bistvu v delujočo državo. To zaupanje je ključno. Tu moramo razjasniti tako strokovni vidik kot politični vidik. Preiskati je treba, v kakšnih razmerah je potekalo zdravljenje v domovih. Slišali smo, da zaradi neustrezne opremljenosti domov so morda ljudje po nepotrebnem trpeli. </font><br/>
<font size="4">	Bilo je že omenjeno, da je treba preiskati vsak posamezen primer smrti v domovih, ugotoviti, koliko prebivalcev ima še te famozne vložne liste oziroma kakršnokoli drugo dokumentacijo, na kateri je potencialno zapisano, da v primeru obolelosti za koronavirusom ne bodo deležni bolnišničnega zdravljenja. In tu je pri tej raziskavi, preiskavi treba posebno skrb nameniti vidiku, ali je to bil nek, kako naj rečem, v narekovajih, nek »krizni« odziv, ali gre mogoče za neko prakso. In če je bilo to kategoriziranje odrejeno vnaprej in obvezno, menimo, da je to treba izničiti, kajti tu smo danes že slišali, ključna presoja je na plečih zdravnika. To, po poročanju medijev, je bilo opravljeno v nekaj minutah, brez vednosti in soglasja same osebe, svojcev, in je treba to, tako kot sem omenil, temeljito raziskati, skladno z zdravstveno stroko. Zagotoviti je treba transparentnost, tako glede posameznih stanovalcev oziroma njihovih sorodnikov, ki morajo biti seznanjeni z vso to dokumentacijo. Če je bila storjena krivica, bo treba zagotoviti odpravo krivic. Morda bo kakšna posledica tako težka, da bo o odpravi težko govoriti, recimo, v primeru neke smrti, potencialno. Vendar pa je treba to zagotoviti na najvišji možni ravni. In tako kot so že drugi danes izpostavljali, ob morebitnem drugem valu, če bo prišel - upajmo, da ne bo -, se mora ta država, ta sistem ustrezno odzvati, na podlagi ugotovitev, ki bodo ugotovljene. </font><br/>
<font size="4">	Člane odbora danes pozivamo, da sprejmejo sklep, če je le možno, z nekim političnim konsenzom, da se v sodelovanju z oblastmi in seveda s stroko naloži, izvede neka ustrezna preiskava, da se razkrijejo podatki, da se popravi potencialne krivice. Da se zagotovi, da se to ne bo ponovilo, in da se izniči potencialno sporne, potencialno obvezne kategorizacije. Te stvari se morajo razčistiti, da se ne zgodi, da bi bilo komurkoli vnaprej odtegnjeno bolnišnično zdravljenje, brez neke presoje zdravnika v posameznem primeru. </font><br/>
<font size="4">	To so naše zahteve za danes. Na koncu bi pa rad še poudaril, da bi se radi zahvalili tako novinarjem, ki so to zgodbo izpostavljali, da imamo danes to javno razpravo, kot seveda tudi zdravstvenemu sistemu in sistemu socialnega varstva za vse delo, ki so ga opravili v času te epidemije.</font><br/>
<font size="4">	Hvala.</font><br/>
<br/>
<font size="4">	</font><b><font size="4">PREDSEDNICA EVA IRGL: </font></b><font size="4">Najlepša hvala tudi vam. </font><br/>
<font size="4">	Naj povem, da gospo Andrejo Zabret nadomešča gospod Jani Möderndorfer. </font><br/>
<font size="4">	Vsi, ki ste prišli na sejo kot vabljeni, ste dobili možnost, da poveste svoja stališča, večina jih je tudi podala. Jaz sem vesela, da je bila opravljena ta razprava, in mislim, da je bila zelo konstruktivna. </font><br/>
<font size="4">	Zdaj pa odpiram razpravo poslank in poslancev… / oglašanje v ozadju/ Želite postopkovno, gospod Soniboj Knežak. Ampak dajte res postopkovno, v skladu z 69. členom poslovnika, najprej navesti člen, ki je bil kršen, potem pa tudi obrazložite. Izvolite. </font><br/>
<br/>
<font size="4">	</font><b><font size="4">SONIBOJ KNEŽAK (PS SD): </font></b><font size="4">Spoštovana predsednica, mislim, da mene še niste dobili, da bi izrabljal ta inštitut postopkovnega. Imam pa naslednji predlog. Do zdajle že šesto uro opravljamo to razpravo, ki je bila za mene zanimiva, saj nam je, politiki, natočila kar nekaj vina, nekaj grenkih, tudi za nazaj, obstoječim in tistim, ki so bili pred nami. In je kar nekaj nalog, če hočemo, da se bo stanje izboljšalo, tudi pred tistimi, ki bodo prišli za nami. Nekateri imamo v Državnem zboru obveznosti že od devete ure zjutraj. Tudi nimamo vsi privilegija, da imamo službeno stanovanje v Ljubljani oziroma nas je kar nekaj, ki se vozimo. Se pravi, bom izkoristil tudi prisotnost ministra za delo in družino, pristojnost katerega je tudi zakonodaja, Zakon o delovnih razmerjih pa Zakon o varovanju zdravja pri delu.</font><br/>
<font size="4">	</font><br/>
<b><font size="4">70. TRAK: (DAG) - 22.55</font></b><br/>
<br/>
<b><font size="4">	</font></b><font size="4">(nadaljevanje) Pa ne vem, ali ne velja to tudi za nas, poslance, ker zdajle naj bi se razprava šele začela. Zadnje čase imamo po 25 ur, pred štirinajstimi dnevi sem tu presedel do treh zjutraj, sem šel po 25 urah v avto in sem se peljal domov…</font><br/>
<br/>
<font size="4">	</font><b><font size="4">PREDSEDNICA EVA IRGL: </font></b><font size="4">Vas razumem, vendar postopkovno…</font><br/>
<br/>
<font size="4">	</font><b><font size="4">SONIBOJ KNEŽAK (PS SD): </font></b><font size="4">Moj predlog je, da prekinete sejo. Jaz razumem, da ste jo morali sklicati v štirinajstih dneh in da tudi ni veliko terminov na razpolago. Danes smo slišali goste, predlagam, da sejo zdaj prekinete in jo nadaljujemo kak naslednji dan.</font><br/>
<font size="4">	Hvala lepa.</font><br/>
<br/>
<font size="4">	</font><b><font size="4">PREDSEDNICA EVA IRGL: </font></b><font size="4">Najlepša hvala tudi vam. </font><br/>
<font size="4">	V skladu s 73. členom poslovnika prekinjam sejo. Kdaj se bo nadaljevala, vas bom pravočasno obvestila oziroma obe s predsednico. </font><br/>
<font size="4">Tako vas lepo pozdravljam in vam želim lahko noč! Srečno! </font><br/>
<br/>
<b><font size="4">(SEJA JE BILA PREKINJENA 9. JUNIJA 2020 OB 22.56.)</font></b>
</root>