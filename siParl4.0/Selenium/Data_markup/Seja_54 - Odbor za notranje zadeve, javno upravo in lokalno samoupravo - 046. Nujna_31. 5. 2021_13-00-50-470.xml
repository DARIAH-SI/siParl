<root>
<h5 class="label"><span>Vsebina zapisa seje</span></h5><div align="center">
<p><b><font size="4">REPUBLIKA SLOVENIJA</font></b><br/>
<b><font size="4">DRŽAVNI ZBOR</font></b><br/>
<b><font size="4">ODBOR ZA NOTRANJE ZADEVE, JAVNO UPRAVO IN LOKALNO SAMOUPRAVO</font></b><br/>
<b><font size="4">46. nujna seja</font></b><br/>
<br/>
<b><font size="4">(31. maj 2021)</font></b></p></div><br/>
<b><font size="4">Sejo je vodil mag. Branko Grims, predsednik odbora.</font></b><br/>
<b><font size="4">Seja se je začela ob 14.01.</font></b><br/>
<br/>
<font size="4">	</font><b><font size="4">PREDSEDNIK MAG. BRANKO GRIMS:</font></b><font size="4"> Začenjamo 46. nujno sejo Odbora za notranje zadeve, javno upravo in lokalno samoupravo. Vse zbrane prav lepo pozdravljam.</font><br/>
<font size="4">	Danes upravičenih ni. Glede pooblastil pa poslanka gospa Mateja Udovč nadomešča poslanca mag. Dušana Verbiča in poslanka Mojca Žnidarič iz kvote SMC dodatno. Tako, da tudi njim lep pozdrav.</font><br/>
<font size="4">	Prehajamo zdaj na dnevni red. glede na to, da ni bilo pripomb ugotavljam, da je dnevni red tak, kot je bil poslan s sklicem seje.</font><br/>
<br/>
<font size="4">	Prehajamo na </font><b><font size="4">1. in edino točko dnevnega reda - PREDLOG ZAKONA O SPREMEMBAH IN DOPOLNITVI ZAKONA O INFORMACIJSKI VARNOSTI.</font></b><br/>
<font size="4">	Zdaj bi kar povabil k besedi predstavnika vlade za kratko predstavitev. Prosim. Mag. Geršak, prosim.</font><br/>
<br/>
<font size="4">	</font><b><font size="4">MAG. PETER GERŠAK: </font></b><font size="4">Najlepša hvala, predsedujoči. Dober dan. Spoštovane, spoštovani.</font><br/>
<font size="4">	Predstavil vam bom…</font><br/>
<br/>
<font size="4">	</font><b><font size="4">PREDSEDNIK MAG. BRANKO GRIMS:</font></b><font size="4"> Dajmo mikrofon malo bolj k sebi obrniti, ker se ne sliši.</font><br/>
<br/>
<font size="4">	</font><b><font size="4">MAG. PETER GERŠAK:</font></b><font size="4"> Aha, se slišimo zdaj?</font><br/>
<br/>
<font size="4">	</font><b><font size="4">PREDSEDNIK MAG. BRANKO GRIMS:</font></b><font size="4"> Zdaj je boljše.</font><br/>
<br/>
<font size="4">	</font><b><font size="4">MAG. PETER GERŠAK:</font></b><font size="4"> Ja, super. </font><br/>
<font size="4">Torej predstavil vam bom spremembe in dopolnitve Zakona o informacijski varnosti, ki so pred vami. Veljavni zakon o informacijski varnosti, se pravi uradni list Republike Slovenije, številka 30/18 določa umestitev pristojnega nacionalnega organa, kar je pri nas Urad Republike Slovenija za informacijsko varnost. Kot organ v sestavi Ministrstva za javno upravo. Nacionalne in mednarodne izkušnje kažejo, da so pristojni nacionalni organi za področje informacijske in hkrati tudi kibernetske varnosti postali ključni deležniki v sistemu zagotavljanja nacionalne varnosti sodobnih držav. Zavedati se moramo, da je digitalizacije vse pristna, za njen razvoj se bo namenjalo vedno več sredstev, širila se bo tudi v vse družbene podsisteme, potrebno pa bo zagotavljati visoko stopnjo informacijske varnosti. Torej nujno je potrebno izpostaviti čim prejšnjo mednarodno izmenjavo podatkov v mreži CSIRT in okrepiti mednarodno sodelovanje med nacionalnimi organi, to kar trenutno še ne deluje. Pri obravnavi zadnjih incidentov in koordinacij aktivnosti le teh so bile zaznane tudi slabosti. Zavedati se moramo, da se vsakodnevno soočamo s kibernetskimi grožnjami in ranljivosti informacijsko komunikacijskih sistemov, ki bi v primeru realizacije lahko imeli težko popravljive posledice za državo in gospodarstvo. Tretja točka nekako v času predsedovanja svetu Evropske unije, Evropski komisiji v drugi polovici leta 2021 smo pred izzivom zagotavljanja razpoložljivosti, dostopnosti in zaupnosti informacijsko komunikacijskih sistemov povezanih s predsedovanjem. In kot zadnja točka, kibernetsko varno predsedovanje bo ključno za ogled države. Tudi v ta namen moramo dvigniti nivo odpornosti, zato je nujna čimprejšnja ustrezna umestitev pristojnega nacionalnega organa, ki mora takoj prevzeti proaktivno vlogo na področju informacijske kibernetske varnosti. Z novo umestitvijo se bo doseglo dvig nivoja koordinacije kibernetske varnosti ter doseglo primerljivo ureditev z vodilnimi državami. </font><br/>
<font size="4">Zdaj pa čisto na kratko, če povzamem ključne rešitve iz predlaganega zakona. Štiri ključne so tukaj in potem še ostale.  </font><br/>
<br/>
<b><font size="4">2. TRAK: (ŠZ) – 14.05</font></b><br/>
<br/>
<font size="4">	(nadaljevanje) Torej prvič, spreminja se umestitev pristojnega nacionalnega organa za informacijsko varnost po Zakonu o informacijski varnosti. Uprava Republike Slovenije za informacijsko varnost, organ v sestavi Ministrstva za javno upravo se preoblikuje v samostojno vladno službo do 31. julija 2021 je rok. Drugič, v novo vladno službo se umesti tudi CSIRT organov državne uprave, skupina, ki se odziva na incidente na področju informacijske varnosti, tako imenovani SIGOV-CERT. Sprejema prijave o kršitvah, varnost izvaja analize in pomaga priglasiteljem pri obvladovanju incidentov. To je rok do 1. januarja 2022. tretjič, pristojnost izdaje podzakonskih aktov se prinese z ministra za javno upravo na Vlado Republike Slovenije. Četrtič, URSIV, se pravi Urad Republike Slovenije za informacijsko varnost dobi novi nalogi na področju priprave predpisov s področja informacijske in kibernetske varnosti in nacionalnega certifikacijskega organa za kibernetsko varnost. Ostale rešitve se nanašajo na področje poimenovanja nacionalne strategije, jasno zapisa, vložitve tožbe v upravnem sporu v postopku nadzora ter področje revizije, ocene varnostnih omrežjih in informacijskih sistemov. Posegamo tudi v Zakon o dostopnosti spletišč in mobilnih aplikacij, torej ZDSMA, kjer želimo ohraniti pristojnost na ministrstvu, ki je pristojno za informacijsko družbo. Gradivo je bilo usklajevano z službo Vlade Republike Slovenije za zakonodajo in Ministrstvom za finance. Opozoriti je potrebno, da spremembe ne posegajo neposredno v organiziranost drugih deležnikov s področja kibernetske varnosti. </font><br/>
<font size="4">Finančne posledice izhajajo predvsem iz naslova vzpostavitve samostojne vladne strokovne službe v aktu o notranji organizaciji in sistematizaciji delovnih mest bo potrebno sistematizirati posebna delovna mesta za izvajanje nalog na področju upravljanja kadrov finančno informacijskih in drugih virov ter zagotoviti kadrovsko popolnitev. Prav tako, jaz bi rekel predvsem  je potrebno upoštevati finančne posledice vzpostavitve CSIRT, organ državne uprave v okviru samostojne strokovne službe. Finančne posledice so tako ocenjene na 260 tisoč evrov letno in se zagotovijo iz veljavnega proračuna uprave Republike Slovenije za informacijsko varnost za leto recimo 2021 že letos. Torej predlaga se nujni postopek obravnave predloga zakona v Državnem zboru Republike Slovenije na podlagi prvega odstavka 143. člena Poslovnika Državnega zbora. Ker je sprejem zakona nujen zaradi interesov o varnosti države in da se preprečijo težko popravljive posledice za delovanje države. V tem trenutku bi bilo to to, hvala lepa za besedo. Za mano je tudi dr. Uroš Svete, ki je direktor URSIV, tako da verjamem, da bova lahko odgovorila na vaša vprašanja.</font><br/>
<font size="4">	Hvala.</font><br/>
<br/>
<font size="4">	</font><b><font size="4">PREDSEDNIK MAG. BRANKO GRIMS:</font></b><font size="4"> Hvala. </font><br/>
<font size="4">	Povabil bi k besedi predstavnico Državnega sveta, gospo Potočan. Izvolite.</font><br/>
<br/>
<font size="4">	</font><b><font size="4">BOJANA</font></b><font size="4"> </font><b><font size="4">POTOČAN:</font></b><font size="4"> Najlepša hvala za besedo. Lep pozdrav vsem poslancem, predsedujočemu, vsem navzočim. </font><br/>
<font size="4">	Državni svet se je na komisiji za državno ureditev 26. maja 2021 seznanil oziroma je obravnaval predlog zakona o spremembah in dopolnitvah, skratka predmetni zakon, ki ga danes obravnavamo. Komisija je predlog zakona podprla. Pred samo predstavitev in kako je potekala razprava je razvidna iz našega mnenja, morda bi samo dala nekaj krajših poudarkov v zvezi z našimi vprašanji. In sicer zanimalo nas je ali se bodo v novoustanovljeni vladni nacionalni organ za kibernetsko informacijsko varnost umestile tudi službe MNZ in MORS, ki delujejo na področju zaščite informacijske in kibernetske varnosti in direktor uprave Republike Slovenije za informacijsko varnost je v odgovoru poudaril, da predlog zakona v delovanju MZN in MORS ne posega. Obe ministrstvi bosta informacijsko in kibernetsko varnost in s tem v polnem obsegu še naprej izvajali sami. Spremembe ne posegajo v organiziranost drugih deležnikov nam je bilo pojasnjeno, s področja kibernetske varnosti, razen recimo na MORS, razen da se prenaša SIGOV-CERT z MJU na novo vladno službo za informacijsko varnost, vse ostale </font><br/>
<br/>
<b><font size="4">3. TRAK: (ŠZ) – 14.10</font></b><br/>
<br/>
<font size="4">	(nadaljevanje) službe pa ostajajo tam kjer so in v pristojnostih, kot so bile doslej po tej krajši razpravi smo potem predlog podprli.</font><br/>
<font size="4">	Hvala.</font><br/>
<br/>
<font size="4">	</font><b><font size="4">PREDSEDNIK MAG. BRANKO GRIMS:</font></b><font size="4"> Hvala.</font><br/>
<font size="4">	Zdaj bi k besedi povabil predstavnico Zakonodajno-pravne službe, mag. Karlovšek. Prosim.</font><br/>
<br/>
<font size="4">	</font><b><font size="4">MAG. SONJA BIEN KARLOVŠEK:</font></b><font size="4"> Hvala lepa. </font><br/>
<font size="4">	V pisnem mnenju je ZPS podala pripombe k posameznim določbam predloga zakona z vidika njihovih skladnosti z Ustavo in pravnim sistemom. Na podlagi mnenja ZPS so bili vloženi amandmaji koalicijskih poslanskih skupin k 6., 10. in 11. členu, ni pa bil pripravljen amandma k 5. členu, po katerem pristojni nacionalni organ ne bo več organ v sestavi ministrstva, ampak vladna služba. ZPS  je opozorila kakšna je opredelitev vladne službe po Zakonu o vladi Republike Slovenije in tudi, da so naloge pristojnega nacionalnega organa po tem zakonu tipične upravne naloge, saj zajemajo tudi upravljanje inšpekcijskega nadzora. Upravne naloge opravljajo upravni organi, po 14. členu Zakona o državni upravni so to ministrstva, organi v njihovi sestavi in upravne enote. Vladna služba s pravno sistemskega vidika po oceni ZPS ne more biti pristojna za izvajanje inšpekcijskega nadzora in drugih nalog, ker ni pristojna za izvajanje upravnih nalog. Glede na to, da amandma ni bil vložen, ZPS še dodaja, da se ta pravno sistemski vidik odraža tudi v Zakonu o prekrških in sicer v določbi, ki določa prekrškovne organe. To so lahko le upravni organi, državni organi in nosilci javnih pooblastil. Zaradi tega bodo lahko o morebitnih postopkih po Zakonu o prekrških lahko nastali dvomi o tem ali je vladna služba pristojna odločati po Zakonu o prekrških, torej ali je lahko tako imenovani prekrškovni organ. V zvezi z amandmajem k 6. členu pa je treba opozoriti, da pripomba iz pisnega mnenja ne bo v celoti odpravljena, ker bo naloge / nerazumljivo/ državne uprave izvajala notranje organizacijska enota pristojnega nacionalnega organa. </font><br/>
<font size="4">	Hvala.</font><br/>
<br/>
<font size="4">	</font><b><font size="4">PREDSEDNIK MAG. BRANKO GRIMS:</font></b><font size="4"> Hvala. 	</font><br/>
<font size="4">	Obveščam vas, da poslanec gospod Igor Peček nadomešča poslanca gospoda Rudija Medveda. Zdaj prehajamo na drugo obravnavo na našem odboru. Zdaj jaz predlagam, glede na to, kako je zakon sestavljen, da imamo tri amandmaje, da opravimo razpravo o vseh in glasujemo na koncu. Kdo temu ugovarja? Če ne, potem gremo potem in so zdaj že trije prijavljeni, gospod Möderndorfer, gospod Baković in gospa Sukič. Aha, bom zapisal, gospod Möderndofer, imate besedo. Prosim.</font><br/>
<br/>
<font size="4">	</font><b><font size="4">JANI (JANKO) MÖDERNDORFER (PS LMŠ):</font></b><font size="4"> Hvala lepa za besedo. </font><br/>
<font size="4">	No pred nami je zakon, kjer moram reči, da so se, bom rekel zanimivo pravne službe znotraj vlade kar lepo razpisale kaj pravzaprav vse ne štima. Ampak preden bom začel s tem, mene zanima eno zelo preprosto vprašanje na katerega preprosto ne dobim nobenega odgovora, niti iz predstavitve s strani vlade, državnega sekretarja, niti od kogarkoli drugega. Moram reči, da sem kar nekaj ljudi, ki se ukvarjajo na tem področju in so se ukvarjali s tem delom v državni upravi zadnjih 20 let, vsi mi govorijo eno in isto. Nimajo pojma zakaj to vlada počne oziroma nimajo nobenega resnega argumenta. Pa pojdimo pogledati kaj je državni sekretar danes povedal. Da to delajo zato, ker je nujna mednarodna menjava informacij. Dajte mi povedati državni sekretar, seveda je to retorično in niti ne pričakujem odgovora od vas, kaj boste s to službo dosegel, da bo mednarodna menjava večja kot je danes? A to na ministrstvu ne znajo narediti? Ali so tam nesposobni ljudje? Bo ta specialna skupina, ki jo zaradi kibernetske varnosti selite v neko posebno službo, začela delati bolje na mednarodni menjavi ali kaj? Mislim, dajte mi razložiti meni, kot neuku, ki nimam pojma in nimam iz teh dokumentov niti ene besede zapisano zakaj je to službo čisto zares ustanavljate. Namreč jaz sem presenečen, da pravzaprav ne bo nobene povezave s tistimi službami, ki se to najbolj bojijo oziroma ministrstvi, kjer je ta napad najbolj nevaren in ne boste imeli niti nobene povezave z njimi, ampak v vsakem primeru vi še vedno trmasto vztrajate v ustanovitvi svoje službe. Potem drugo nalogo oziroma razlog, ki ste ga navedli je, da je to treba v bistvu ustanoviti zato, ker je treba nadgraditi sistem zaradi varnosti. </font><br/>
<br/>
<b><font size="4">4. TRAK: (ŠZ) – 14.15</font></b><br/>
<br/>
<font size="4">	(nadaljevanje) Še enkrat vprašanje ali to Ministrstvo za javno upravo ni sposobno narediti oziroma vsi, ki delajo na tem področju v tisti sestavi, namreč preprosto ne vidim nobenega pametnega argumenta. Ker če tega na ministrstvu ne znajo, potem jaz ne pričakujem, da bo služba kaj več znala, saj bodo preseljeni isti ljudje v novo službo, mogoče eden, dva več zaposlenih in to je to. Ali se pač motim? Pridite na dan z besedo, pa me prepričajte v nasprotno. Potem naslednja zadeva povezana z predsedovanjem. Dvig odpornosti. Glejte, to zadnje moram pa reči, je pa tako kot da se norca delate iz vseh nas. En mesec pred začetkom predsedovanja vi ustanavljate z zakonom službe, ki jim v bistvu v nadaljevanju poveste, da bo ta posebna skupina začela delati šele 31., se opravičujem, 1. januarja 2022. Halo. Predsedovanja bo konec takrat. Konec. Jaz ne vem koga vi farbate, a nas mate vse za norca malo ali kaj? Zakaj to sploh omenjate ali res ste prepričani, da smo vsi malo bukavi kle notri. To preprosto ne gre. Pa pojdimo k faktom. V redu, dobite pismo na katerega ste sami na ministrstvu ga naslovili na službe Vlade Republike Slovenije za zakonodajo. Ste ga naslovili in jih povprašali za njihovo pravno mnenje in oni vam odgovorijo 9. marca 2021, podpisan je gospod dr. Miha Pogačnik in vam napiše par stavkov zelo konkretnih. Prav tako smo v navedenem jasno opozorili, da prenašanje nalog oziroma pristojnosti URSIV na vladno službo predstavlja odstop od sistema, česar se glede na navedbe v  vašem dopisu tudi zavedate. Še celo tako ste jim napisali, kot da veste. </font><br/>
<font size="4">Zdaj, jaz ne vem ali vas je kdo prisilil, da morate to delate, pa ste jih potem malo zaprosili za pravno mnenje, da vas odrešijo muk, danes pa tako govorite, kot da tega pisma sploh ni bilo. In potem pošljete v Državni zbor zakon in ne popravite tega, kar vam je celo Zakonodajno-pravna služba, se opravičujem, služba vlade za zakonodajo v bistvu povedala kaj vse morate narediti. Na to vas potem kasneje opozori. Naša služba in potem koalicija slavnostno vloži notri amandmaje. Dajte si prebrati te amandmaje, saj so prav zanimivi, to je hecno. Ves čas govorite o neki nacionalni varnosti, o nacionalni službi in potem vas Zakonodajno-pravna služba opozori, da to je spet odstop od zakonodaje, da to preprosto ne gre in vi z amandmajem v 6. točki, tako kot je povedala že gospa iz ZPS-ja, spremenite naslednjo zadevo. V 6. členu se besedilo pristojni nacionalni organ nadomesti z besedilom notranje organizacijska enota pristojna nacionalnega organa. Pa koga imamo zdaj za norca tukaj. Obračate besede, v resnici pa hočete na vsak način speljati to službo, za katero mimogrede jaz vedno trdim, vsak predsednik vlade ima pravico, da si organizira službo tako kot misli, da je prav. Vendar, pogoj pa je v skladu z Ustavo in zakonodajo, ki jo imamo zapisano. In mi imamo še vedno zakon, ki govori, zelo jasno kako so te službe organizirane. Govorimo o zakonu, ki je za vas zelo pomemben, preden se odločate karkoli kaj spreminjati Zakon o državni upravi, ki govori v 14. členu kot jasno ne vem vsak, ki je končal osnovno šolo in zna brati in ve kje so vejice in pike bi razumel ta stavek. Dajmo ga prebrati: »Upravne naloge upravljajo ministrstva, organi v njihovi sestavi in upravne enote (v nadaljnjem besedilu upravni organi).« Ali moram še kaj prebrati? Pa kaj ni jasno? Kaj hočete doseči? Najprej govorite o tem kaj je to nujno, kako je treba zaradi varnosti poskrbeti vse, potem govorite, da to delate zaradi predsedovanja, potem zaradi neke specialne službe, ki bo ne vem, kot da bi gledali nek film FBI tam v Ameriki z neko posebno službo, ki bo skrbela za informatizacijo oziroma zaradi kibernetske varnosti in potem nam navedete datume, ki sploh ne držijo in podrejo vse to, kar ste povedali. Če zanemariva dejstvo, da itak kršite zakon in ga sploh ne spoštujete. Vložite take lepotne amandmaje, seveda ne upoštevate pa vsega tistega, kar je ZPS omenila. 5. člen preprosto preskočite, kot da ne obstaja in potem zapišete sledimo Zakonodajno-pravni službi in vlagamo naslednje amandmaje. Ta je pa ključen. </font><br/>
<br/>
<b><font size="4">5. TRAK: (ŠZ) – 14.20</font></b><br/>
<br/>
<font size="4">	(nadaljevanje) Gospod državni, moral se boste opredeliti in nam jasno povedati ali vi stojite za tem predlogom ali to delate zato, ker vam je nekdo naročil, da morate to narediti? Tudi tako me spominja, a veste, kot da nekdo pritiska, pritiska, pa ne ve kako bi, nima inštrumentov, premalo časa ima, ampak to se mora zdaj zgoditi, zato ker je nekdo odločil, da se mora to zgoditi. Lepo vas prosim. To je milo rečeno, bom zelo nežen, ob vsem tem, da seveda določene stvari puščate na MGRT-ju, se zavedate da preprosto ne bodo zdržale, me prav zanima kako bo to izgledalo, ko se prvi, ki se bo pritožil in bo zadeva spet padla, kot je v tej vladi običaj. Ker vse, kar ste do zdaj sprejeli, pa kdorkoli se je pritožil je kar za po vrsti več ali manj padajo. Ampak padajo zaradi takih neumnosti, ki jih počnete. </font><br/>
<font size="4">A veste, ne vem državni, mogoče so vam to razložili, ampak informacijska služba je nekoč že bila pod vlado. Pred mnogimi leti je bila za časa Drnovška. Ampak zakaj je šla na MJU? Ker se je spremenil zakon in so morali takrat prestaviti vse na MJU. To ni nobena novost, kar počnete zdaj. Nobena. Samo izgleda, da hoče imeti nekdo resen nadzor preko vladne službe, ker je to potem lažje manevrirati kot znotraj ministrstva, ki ima svoje pristojnosti in obveznosti skrbeti za vse ostale stvari, kar se tiče samega nadzora. Informatika je v naši državi že zdavnaj problem, ker jaz vsakemu ministru z MJU, ki pride na ta resor vedno rečem in ga povprašam po zdravju katerega bo, če govorimo o nabavah za IT procese v državi, komu bo spet delil denar, ker imamo ene in iste dežurne, bom rekel prodajalce tega znanja in seveda tudi samega servisiranja celega sistema. Da ne govorim, da dela itak zelo slabo, že pet dni nam ne dela spletna stran in ne moremo dostopati do nobenih dokumentov. Kaj delate, ne vem, ampak vi ob tem, da nič ne dela, hočete, ja deset dni, ne vem koliko, ob tem hočete še novo službo imeti. Lepo vas prosim. To nikamor ne pelje. In res me zanima kdo bo spet nekaj imel od tega. Tako smrdi, da ne rabiš biti strokovnjak na področju IT-ja, da veš da nekaj ni v redu. Niti ne vem zakaj imamo danes to sejo. Po navadi je ob ponedeljskih bilo, čisto nekaj drugega smo imeli ob ponedeljkih, ampak to se tako mudi, da mora biti to zdaj speljano in narejeno. Gospod državni, meni je žal, da danes ni ministra tukaj, ker bi ga res po zdravju vprašal. Nisem imel možnosti in časa ga te stvari spraševati, ampak absolutno je to začetek razgradnje enega sistema in začetek nekaj novega nadzora in tega se jaz bojim. In tukaj predstavniki ljudstva moramo imeti besedo kje je pa meja in kje je pa dovolj tega, kar počnete. Ne se igrati z ljudmi. To da se z njihovim denarjem, to vemo že dolgo časa. Ne podpiram tega predloga in je nevaren. Predvsem iz prve vrste, dokler mi ne poveste ta pravega razloga. Je nezakonit in brez resnega argumenta. </font><br/>
<br/>
<font size="4">	</font><b><font size="4">PREDSEDNIK MAG. BRANKO GRIMS:</font></b><font size="4"> Hvala. 	</font><br/>
<font size="4">	Besedo ima gospod Baković, za njim je gospa Sukič. Prosim.</font><br/>
<br/>
<font size="4">	</font><b><font size="4">PREDRAG BAKOVIĆ (PS SD):</font></b><font size="4"> Predsednik, hvala lepa za besedo.  Spoštovane kolegice, kolegi. Spoštovani predstavniki vlade. </font><br/>
<font size="4">	Seveda ključni sektorji v vsaki državi so vse bolj odvisni od digitalnih tehnologij in če rečemo, da so eni izmed ključnih sektorjev tudi promet, energetika, finance in v zadnjem času tudi zdravje, ki je predvsem osvetljeno s področja trenutne epidemije, je zadeva toliko bolj pomembnejša. Seveda pa se digitalna preobrazba sama prinaša izjemne priložnosti in ponuja tudi rešitve za številne izzive, pa vendarle smo seveda izpostavljeni tudi kibernetskim grožnjam in ti napadi in ta kibernetska kriminaliteta postaja vse bolj problematična in seveda pojavljajo vsepovsod. In če ocenjujemo, da bo do leta 2024 z internetom povezanih preko 22 milijard naprav po vsem svetu, seveda se bo trend teh kibernetskih napadov še poveča. </font><br/>
<br/>
<b><font size="4">6. TRAK: (ŠZ) – 14.25</font></b><br/>
<br/>
<font size="4">	(nadaljevanje) Zato razumem, da je potrebno kibernetsko odpornost izboljšati, okrepiti tako kibernetsko obrambo, kot tudi kibernetsko diplomacijo, spodbujati raziskave in seveda tudi učinkovito varovati kritično infrastrukturo in seveda se učinkovati bojevati proti kibernetski kriminaliteti. In ta novela zakona, ki je pred nami sicer nekako rahlo poskuša nekaj naslavljati nekaj od tega, pa vendarle se mi zdi, da je ključna novost te novele samo sprememba pri umestitvi pristojnega nacionalnega organa za informacijsko varnost in sicer tako, da se uprava za informacijsko varnost, ki je trenutno organ v sestavi Ministrstva za javno upravo, seli oziroma preoblikuje v samostojno strokovno službo vlade. In na to seveda opozarja tudi ZPS in kot je kolega Jani prej povedal, tudi služba vlade. In pravzaprav tudi mene zanima, vlada kot samostojna strokovna služba ne bo mogla izvajati inšpekcijskega nadzora, ker ni pristojna za izvajanje teh in nekaterih drugih upravnih nalog. Inšpekcijski nadzor seveda je pa eden od bistvenih nalog nacionalnega organa za kibernetsko varnost. Hkrati me je zmotilo tudi dejstvo, da javnost ni sodelovala pri pripravi te novele, češ da gre zgolj za notranje organizacijske zadeve države uprave in seveda potem tudi, bom rekel mi daje vedeti, da pravzaprav je to edina novost, se pravi sprememba sedeža te enote. In tudi jaz sprašujem tukaj pristojne, kako nameravate izvajati te inšpekcijske nadzora s področja kibernetike? Kot vemo, kot je prej predstavnica Zakonodajno-pravne službe povedala to pravzaprav na nek način vlada ne more narediti kot sama ali pa bom rekel organ, ki je pod vlado. In nenazadnje tudi prekrškovni postopki. Zdaj ali bo vlada postala prekrškovni organ ali kako bo zdaj to? To je skregano z vsemi pravnimi normami do sedaj. Lahko rečemo, tukaj pa res pride tista v poštev »kadija tuži, kadija sudi«. Mislim, da tukaj bi bilo treba upoštevati opozorila Zakonodajno-pravne službe, ki problematizira to in hkrati tudi sam razmišljam na ta način, kot kolega Jani, da tukaj verjetno ne gre za vse kaj drugega, kot za to, da bi se kibernetska varnost na nek način izboljšala ali pa da se postavijo neke druge prakse. Toliko za enkrat.</font><br/>
<font size="4">	Hvala lepa.</font><br/>
<br/>
<b><font size="4">	PREDSEDNIK MAG. BRANKO GRIMS:</font></b><font size="4"> Hvala.</font><br/>
<font size="4">	Besedo ima gospa Sukič, za njo gospod Polnar. Gospa Sukič, prosim.</font><br/>
<br/>
<font size="4">	</font><b><font size="4">NATAŠA SUKIČ (PS Levica):</font></b><font size="4"> Ja, hvala lepa za besedo.</font><br/>
<font size="4">	Saj spoštovani in spoštovane mene natanko ista vprašanja zanimajo, kot so bila že pred mano izpostavljena. Tudi enega razumnega argumenta ni, zakaj prihaja do te premestitve nalog iz enega od ministrstev na vlado, kjer vemo kdo ima glavno besedo. In oprostite, da to rečem, ampak ko se vlada Janeza Janše odloči za reorganizacijo državne uprave, je pač na žalost treba biti še posebej pozoren in še posebej zastriči z ušesi. Sploh pri takih nenavadnostih, kjer ni enega samega razumnega argumenta. Ga ni. Smo slišali, ne samo da ni razumnega argumenta, kup nesmislov je napaberkovanih skupaj in potem naj mi takšne zadeve tukaj podpremo. Zdaj vemo kaj je značilnost na žalost te aktualne vlade, koncentriranje moči v eni osebi. In tako na formalni ravni z raznimi reorganizacijami, kot na neformalni ravni z mnogimi pritiski in brezpogojnim podrejanjem tako ministrov in kot seveda ministrstev predsedniku vlade. In zdaj bi mi to selili v imenu kibernetske varnosti, to službo, kar lepo direktno pod vlado, s tem da, kot smo slišali ta služba nima upravnih pristojnosti. In na to vas opozarjajo tako Zakonodajno-pravna služba Državnega zbora, kot celo vladna pravna služba. In še nekaj je zanimivo. Zakaj je treba ta zakon sprejemati po nujnem postopku brez sodelovanja javnosti. Zakaj? Zakaj se tako mudi? </font><br/>
<br/>
<b><font size="4">7. TRAK: (ŠZ) – 14.30</font></b><br/>
<br/>
<font size="4">	(nadaljevanje) Tudi to vprašanje me zanima, če mi lahko prosim odgovorite, pa si ga kar zapišite, da ne boste mi pozabili odgovoriti, kot se to rado tukaj dogaja. Namreč zakon ni bil v javni obravnavi. Jaz nič ne vem o tem, da bi bil v javni obravnavi. In to, da pride do reorganizacije v državni upravi, še ne pomeni, da to ne vpliva na delovanje služb in s tem na ostale deležnike v celotni družbi. Te stvari so, kot je že Jani povedal zelo nevarne. Niso nedolžne, četudi se zdi mogoče komu nekam minorna spremembica. Pa ni. Gre za stopnjevanje nadzora, gre za stopnjevanje koncentracije, neke moči, kot rečeno v eni osebi na žalost v tej državi in to na zelo občutljivem področju. In kot rečeno niti ene prepričljive obrazložitve jaz ne vidim, zakaj je takšen prenos nad vlado potreben, same pavšalne navedbe, da gre za pomembno in prioritetno področje, o čemer se seveda vsi strinjamo, kibernetska varnost je pomembno področje, še kako pomembno področje, a to ne pomeni, da mora to področje obvladovati, biti obvladovano znotraj vladnih služb. To je izrazito področje, ki vemo kje so pristojnosti zmeraj bile in upam, da bodo v tej državi, kjer sicer hočete razgraditi vse sisteme in podsisteme ostali v pristojnosti tam, kjer je treba. Zdaj če pogledamo podrobneje kaj se bo zgodilo, če pride do tega prenosa. </font><br/>
<font size="4">Predsednik vlade dejansko očitno želi dobiti s tem neko dodatno moč, kljub temu torej, da takšna služba, kot smo danes že na večih mestih ugotovili, ne spada v vlado in direktorja urada bi naj imenoval in razreševal, torej imenovala in razreševala Vlada Republike Slovenije, na predlog predsednika vlade. Direktor za delo urada je neposredno odgovoren predsedniku vlade. In kaj bi to pomenilo v primeru, kaj to pomeni v primeru, ko je predsednik vlade Janez Janša pa na žalost vemo. In to nikakor ne bo neka samostojna vladna služba ali nek samostojni nacionalni organ, kot ste ga imenovali, ki bo strokovno skrbel za informacijsko  varnost. To bo pač očitno osebna služba predsednika vlade, ki bo imel po novem popolni nadzor tudi nad tem področjem. Ali se vi zavedate v kakšne vode plujemo in kako nevarno se igračkate z res, res zelo občutljivimi stvarmi. Ne samo z našim denarjem, kot je povedal Jani, ampak z mnogo več. In to ni neka stvar, ki bo šla neopažena mimo. To ni nedolžna stvar. In poglejte, v Levici nismo ravno nagnjeni k nekim teorijam zarote, ampak po navadi se trudimo vsa dejstva kritično premisliti, tudi večkrat kritično premisliti in šele nato postaviti zaključke. Ampak tudi menimo, da dve neki korelaciji nista nujno tudi vzročna zveza, ampak ko se dve korelaciji pojavita pod to vlado, oprostite, pa mi je zelo žal, to dobiva neke drugačne pomene. Recimo v nekih drugih časih se nam ne bi mogoče zdelo nič čudnega, da že nekaj časa ne deluje pravno informacijski sistem, ampak bi se rekli okej, v tem času se to dogaja, pride do sesutja, nek heker je sesul stran in tako naprej. Ampak gre za izjemno pomemben portal, ki zagotavlja večjo pravno varnost med državljani in tudi državnimi organi, ki ga uporabljajo pri svojem delu. In se pač zanimivo domnevno sesuje ravno zdaj, ko sprejemamo oziroma obravnavamo spremembo zakona o informacijski varnosti. No to pa je, bom rekla naravnost čudovito naključje, s katerim boste vi zdaj verjetno visoko zadoneli in zagrmeli kako pomembna je ta kibernetska varnost in kako dosti bolj učinkovita bo, če jo bo imel pod nadzorom sam predsednik vlade znotraj vladne službe. Zelo zanimivo naključje, ki bo podkrepilo vaše kvazi argumente, ki jih itak ni, zakaj naj bi se to itak zgodil ta prenos in tako naprej. </font><br/>
<br/>
<b><font size="4">8. TRAK: (ŠZ) – 14.35</font></b><br/>
<br/>
<font size="4">	(nadaljevanje) Pa poglejmo, če se malo vrnem k tem naključjem, kdo pa bi imel torej motiv, da sesuje ta portal in to v času, ko vlada sama sesuva pravni red in institucije eno za drugo, kot hišico iz kart. To so tista vprašanja spoštovane in spoštovani, ki si jih moramo v resnici zastaviti. No in zdaj o sami spornosti predlagane ureditve, s pravno sistemskega vidika je vse že itak zapisala Zakonodajno-pravna služba v svojem mnenju, tako da res se ne mislim ponavljati, tudi prej je bilo izčrpno pojasnjeno s strani drugih poslancev kaj vse je narobe, ker je vse narobe, in več kot očitno gre za neko, res spet šlamastiko, rokohitrsko akcijo in personalno kaprico predsednika vlade, ki je pač neposredno povezana z ničemer drugim kot z njegovo željo po absolutni moči in nadzoru vseh sistemov v družbi. In zato je takšna sprememba zakona absolutno nesprejemljiva, škodljiva in še eden kamenček v mozaiku tega, kako rušite pravni sistem in je seveda v Levici odločno nasprotujemo in ne bomo dopuščali, da se greste takšne protizakonitosti v tej državi in da se tako igračkate tako s pravnim redom, kot z ustavnim redom te države, ko se norčujete iz državljank in državljanov, iz opozicije in iz vseh, ki niso vaši.</font><br/>
<font size="4">	Hvala lepa.</font><br/>
<br/>
<font size="4">	</font><b><font size="4">PREDSEDNIK MAG. BRANKO GRIMS:</font></b><font size="4"> Hvala.</font><br/>
<font size="4">	Besedo ima gospod Polnar, za njim se je javil še gospod Rajh. Gospod Polnar, prosim.</font><br/>
<br/>
<font size="4">	</font><b><font size="4">ROBERT POLNAR (PS DeSUS):</font></b><font size="4"> Hvala za besedo, gospod predsednik. Gospe poslanke, gospodje poslanci. </font><br/>
<font size="4">	Za moderno državo, za vse državne sisteme in podsisteme, za družbo v celoti je v dandanašnjem času značilna močna odvisnost od neprekinjenosti in zanesljivosti delovanja informacijskih tehnologij in sistemov. Zato smo v Sloveniji ugotovili, da je suverenost Republike Slovenije v kibernetskem prostoru pravzaprav odločilnega pomena. To je celo zapisano v strategiji kibernetske varnosti, ki je bila sprejeta leta 2016. Tam je tudi navedeno oziroma se da razbrati iz zapisovanja tistih ljudi, ki na tem področju delajo, poznajo sedanje stanje in morda znajo tudi prognozirati vsaj del bodočega stanja, da je potrebno za učinkovito zagotavljanje delovanja nacionalnega sistema kibernetske varnosti zagotavljati njegovo kontinuirano prilagajanje stalni spremenljivosti in predvsem je treba kontinuirano zagotavljati nadgradnjo virov, mehanizmov in procesov. To dvoje pa je na dveh ravneh. Na strateški ravni in na izvedbeni ravni. Na strateški ravni se to nanaša na operativno raven, to se pravi na raven zaznavanja in odzivanja na kibernetske oziroma incidente s področja informacijske tehnologije. Tukaj imamo organizacije, kot je SI-CERT, kot tista strokovna skupina, ki obravnava incidente na področju računalniške varnosti, na drugem nivoju imamo tovrstne skupine, ki se nanašajo na organe državne uprave. Semkaj spadajo tudi varnostno operativni centri znotraj Ministrstva za notranje zadeve, policije, slovenske obveščevalno-varnostne agencije in obveščevalne službe Ministrstva za obrambo. In potem imamo še tretji nivo, to pa je nivo zavezancev. Kot rečeno sem govoril zdaj o operativnem nivoju. Ravno tako sem malo prej poudaril, da je bila strategija kibernetske varnosti sprejeta aprila 2016. Tisti strateški nivo, se pravi tisti nivo, ki bi v skladu s strategijo moral vzpostaviti osrednjo koordinacijo nacionalnega sistema zagotavljanja kibernetske varnosti in tisto telo, ki bi naj zagotovilo pogoje za stabilno delovanje celotnega nacionalnega sistema kibernetske varnosti, </font><br/>
<br/>
<b><font size="4">9. TRAK: (ŠZ) – 14.40</font></b><br/>
<br/>
<font size="4">	(nadaljevanje) pa je bilo formalizirano 1. januarja 2020. Se pravi tri leta in pol po tistem, ko je bila strategija sprejeta. Če upoštevamo tisto osnovno predpostavko kot pravilno, kako je odvisnost in neprekinjenost in zanesljivost delovanja informacijskih tehnologij in sistemov za državo pomembna, potem se velja vprašati kako za boga milega je lahko trajalo tri leta in pol, da se je konstituiral strateški del, vrhnji del organizacijskega sistema obrambe oziroma varovanja kibernetske in informacijske varnosti. 1. januarja 2020 je začela delovati Uprava Republike Slovenije za informacijsko varnost. Eno leto dobro proračunsko je že zaključila, sedaj se približuje že polovica drugega leta in dobili smo na mizo predlog, da ta uprava preide iz službe znotraj Ministrstva za javno upravo oziroma proračunskega uporabnika znotraj Ministrstva za javno upravo v neposredno ingerenco vlade, kot vladna služba. Kot da do zdaj ne bi bila del vlade. Verjetno se vsaj glede tega strinjamo, da je Ministrstvo za javno upravo sestavni del vlade. </font><br/>
<font size="4">V gradivu, ki smo ga dobili, sem najprej pogledal kaj to pomeni v finančnem smislu. Za leto 2020 je Uprava Republike Slovenije za informacijsko varnost realizirala nekoliko manj kot dva milijona evrov odhodkov. V letih 2021 in 2022 je predvideno dva milijona in 400 tisoč evrov odhodkov, ob tem, da je evidentno, da se ta uprava srečuje s tremi velikimi pomanjkljivostmi. Prva so kadrovski viri, drugo so informacijsko tehnični viri in tretje so finančni viri. Če pogledamo realizacijo v letu 2020, malo manj kot dva milijona in predviden učinek v letu 2021, dva milijona in 400 tisoč to pretvorimo v vsakodnevno pragmatiko in to pomeni sedem novih delovnih mest. Ali lahko s temi sedmimi novimi javnimi uslužbenci, za katere mimogrede povedano se postavlja vprašanje kako jih bo sploh mogoče dobiti vsaj kvalitetne glede na nivo plač v javnem sektorju ali lahko torej s temi bodočimi sedmimi ljudmi dosežemo kakršen koli kvalitativen premik tudi v perspektivi, glede kibernetske varnosti. Kar pa se tiče same ideje oziroma pojasnila, da je zadeva nujna zato, ker mora korespondirati s predsedovanjem Slovenije Svetu Evropske unije in da mora zato novi urad začeti delovati 31. julija 2021, spoštovani gospod državni sekretar, kot predstavniku vlade vam povem, da imam počasi dovolj takih vladnih diletantizmov, ker take stvari se delajo vendarle z malo več občutka. Ne morete vi 1. julija začeti predsedovati Svetu Evropske unije, potem pa pogojevati tule z mesec dni kasneje ustanavljanje nekega posebnega vladnega urada, ki bo pazite, pomislite, se ukvarjal z večjo kibernetsko varnostjo predsedovanja. To govorim predvsem zato, ker nisem teoretik zarote, ampak se mi pa zdi, da s takimi zadevami vlada, izvršna oblast te države, da je izjemno kvalitetno prehrano lokalnim teoretikom zarote in tistim njihovim standardnim besednjakom, ki jih tule poslušamo v tej in ostalih dvoranah praktično vsak dan. In druga zadeva, čisto generalno povedano, v gradivu je tudi opisano, sicer bolj skromno, tisti ki ga to zanima si lahko pogleda tudi na spletnih straneh ministrstva posameznih držav, recimo avstrijski oziroma francoski primer njihovih organizacijskih struktur po podobnih inštitucij državnih  </font><br/>
<br/>
<b><font size="4">10. TRAK: (ŠZ) – 14.45</font></b><br/>
<br/>
<font size="4">	(nadaljevanje) in tu pa se vidi vsak poskus kakršnegakoli uveljavljanja standardov razvitega, civiliziranega sveta v Sloveniji, bo vedno naletel na strahovit odpor, zato ker to določene ljudi v Sloveniji moti. Jaz mislim, da bi to zadevo veljalo sprejeti, sploh je ne vezati na aktualnega predsednika vlade, zato ker je veliko vprašanje kako dolgo bo ta človek sploh še predsednik vlade, pa predvsem bi želel, da v obrazložitvi v bodoče takih bedarij ne bi pisali več. </font><br/>
<font size="4">	Hvala lepa.</font><br/>
<br/>
<b><font size="4">	PREDSEDNIK MAG. BRANKO GRIMS:</font></b><font size="4"> Hvala.</font><br/>
<font size="4">	Besedo ima gospod Rajh, za njim še gospa Muršič. Gospod Rajh, prosim.</font><br/>
<br/>
<b><font size="4">	MAG. ANDREJ RAJH (PS SAB):</font></b><font size="4"> Hvala lepa. Lep pozdrav vsem skupaj.</font><br/>
<font size="4">	Veliko je bilo že povedanega, vendar bi se jaz v bistvu nekako dotaknil ene druge pomembne stvari, ki jo v tem zakonu, v tej noveli in teh pojasnilih nismo slišali. Drži namreč dejstvo, da si vlada sama izbira način, kako bo imela organizirane svoje institucije, urade, organe v sestavi, vendar pa je prav, če za to pride po soglasje v Državni zbor, da to zna utemeljiti. In seveda mi tu do zdaj neke prave razumske utemeljitve nismo slišali, še posebej v luči ene nejasnosti, da se to mudi, da je treba urad takoj ustanoviti, z nejasno kadrovsko strukturo, z nejasnimi pristojnostmi, novimi pristojnostmi, z nejasnostjo kdo bo izvajal inšpekcijske nadzore in z neko predpostavko, da bo ta urad, če se ustanovi v roku enega meseca že lahko aktiven. In to tudi, če gre samo, bom rekel pro forme za prestavitev službe iz enega ministrstva, direktno pod vlado. Še posebej v tej luči to odpira številna vprašanja, če ni nobenih vsebinskih sprememb in pristojnosti zakaj se to sploh počenja. Mene bolj skrbi, ker v tem zakonu notri ni vsebine. Zavedati se moramo, da digitalizacija se že dogaja, da praktično ni aparata, ki ne bi bil pameten, ki ne bi bil povezan s svetovnim spletom in če pogledamo kritično infrastrukturo od energetskega naftnega sistema, pa tudi do spletnih strani vlade, ki so nedosegljive vsaj že dva tedna, vendar sem v času potrjevanja referenduma za čisto pitno vodo iskal zakone in preprosto zakoni, ki torej podzakonski akti, ki so v tej noveli zakona bili navedeni in odpirajo možnost poseganja na priobalna zemljišča, torej CCISI klasifikacija in uredba…</font><br/>
<br/>
<b><font size="4">	PREDSEDNIK MAG. BRANKO GRIMS:</font></b><font size="4"> Gospod Rajh dajte se omejiti na temo, ki je danes tukaj.</font><br/>
<br/>
<b><font size="4">	MAG. ANDREJ RAJH (PS SAB): </font></b><font size="4">…se bom. Niso bili dosegljivi. In če se zavedamo, da so v bližnji prihodnosti vsi naši aparati pametni, torej pomeni, da bo računalnik vedel kaj imamo v hladilniku, kakšne imamo življenjske in bivalne navade, bi jaz bolj pričakoval, da bi se začeli ukvarjati s tem, da bi država ustanovila enega neodvisnega operaterja vseh teh podatkov, ki se bodo začeli zbirati. Mene zelo skrbi, da se bo to zgodilo in da bo tak urad imel tudi kontrolo nad vsemi podatki kaj jemo, kdaj gremo spat, kako kurimo, kakšne so naše potovalne, prehrambne in življenjske navade. Jaz bi si želel, torej da se v tem smislu dosegajo najvišji pravni in tudi človeški standardi, da bi se začel nekdo tudi v pravnem smislu ukvarjati z vsemi izzivi, ki jih digitalizacija slovenske družbe </font><br/>
<br/>
<b><font size="4">11. TRAK: (ŠZ) – 14.50</font></b><br/>
<br/>
<font size="4">	(nadaljevanje) prinaša za ljudi, za gospodarstvo, da bi se začel ukvarjati z vsemi pravnimi problemi, pa z vsemi tudi drugimi aplikativni problemi, sedaj smo pa zgolj priča noveli, torej hitri spremembi zakona, torej kam se prenaša sedež, bom zelo poenostavil, sedež službe. In jaz potrebe, da se to na tak način dela, da se na tak način tega lotevamo ne vidim in je tudi nerazumen, zato prosim državnega sekretarja, da pojasni na en razumljiv način zakaj se to dela, kaj zdaj ni bilo v redu, kaj bo boljše, katere cilje se s tem zasleduje. Zato prosim za ta pojasnila. Drugače pa lahko povem, da jaz teh, v bistvu v taki obliki kot je to ne razumem smisla in koristnosti.</font><br/>
<font size="4">	Hvala lepa.</font><br/>
<br/>
<font size="4">	</font><b><font size="4">PREDSEDNIK MAG. BRANKO GRIMS:</font></b><font size="4"> Hvala.</font><br/>
<font size="4">	Besedo ima še gospa Muršič.</font><br/>
<br/>
<font size="4">	</font><b><font size="4">MAG. BOJANA MURŠIČ (PS SD):</font></b><font size="4"> Hvala lepa, predsednik za besedo. Spoštovani predstavniki vlade, lep pozdrav. Prav tako tudi kolegicam in kolegom.</font><br/>
<font size="4">	Zdaj, jaz tega zakona v tem delu, ki ga imamo danes na mizi in da ta zakon moramo sprejeti zaradi tega, ker bi bomo preprečili težko popravljive posledice za delovanje države in ker je sprejem zakona nujno potreben zaradi interesov in varnosti države nerazumen. Zakaj je to tako potrebno? Jaz sem nazorno poslušala kar je bilo s strani predstavnikov vlade povedano, vendar tega nisem zasledila oziroma, da se trenutno nacionalni organ za informacijsko varnost prenese na vlado, ne vem kaj je bilo narobe danes, da ko deluje in je v sestavi Ministrstva za javno upravo, ne vem. Predstavniki vlade me naj razjasnijo zakaj je to nujno potrebno. Absolutno leta 2018 sem podpirala ta zakon, kajti zdi se mi ta kibernetska varnost izjemno pomembna, pomembna tako za gospodarstvo, za družbo, za prebivalce, saj smo vsi videli, da je že kar nekaj težav bilo na tem področju in seveda digitalizacije pa seveda to z leti povečuje. Ampak razlogov za spremembo, ki jo imamo danes na mizi absolutno ne vidim. Prav tako na to opozarja tudi Zakonodajno-pravna služba, ki jasno opredeli, da je vladna služba opredeljena v Zakonu o vladi Republike Slovenije kot služba, ki jo ustanovi vlada, seveda temu nihče ne oporeka, kadar pri svojem delovanju in usklajevanju dela ministrstev potrebuje organizacijsko, strokovno in drugo pomoč. Naloge, ki pa jih opravlja nacionalni organ so tipične upravne naloge. In te upravne naloge opravljajo kdo? Ministrstva. Zato menim, da je takšna sprememba zakona v tem delu povsem nesprejemljiva, danes sem sicer pričakovala amandma k temu 5. členu, žal tega s strani koalicije ni bilo, absolutno zato ne podpiram tega zakona, čeprav se zavedam, da bo potrebno na tem področju še veliko narediti. Oglasila sem se pa iz tega razloga, kajti mogoče sem preslišala ali pa napačno slišala. Državni sekretar je povedal, da bi naj bile finančne posledice tega zakona v višini 260 tisoč evrov. V zakonu, ki ga imamo na strani štiri, jasno piše: »Finančne posledice za državni proračun so ocenjene v višini 385 tisoč evrov letno in se zagotavljajo iz vseh možnih postavk.« Lepo prosim ali vi nimate pravih informacij, ali sem jaz slišala napačno, prosim to je velika razlika v tem znesku. Smo vas pa natančno poslušali in prosim tudi za to pojasnilo ali vi razpolagate s kakšnim drugačnim gradivom kot mi. Tako, da jaz tega predloga zakona, kljub temu da so vloženi amandmaji ne podpiram, ker ne vidim razlogov, da se to prenaša tako iz Ministrstva za javno upravo na vlado. Prav tako pa se še pojavljajo druge težave, kot </font><br/>
<br/>
<b><font size="4">12. TRAK: (ŠZ) – 14.55</font></b><br/>
<br/>
<font size="4">	(nadaljevanje) navaja tudi Zakonodajno-pravna služba, ki jih pa v bodoče sploh ne bo možno popraviti.</font><br/>
<font size="4">	Hvala lepa.</font><br/>
<br/>
<font size="4">	</font><b><font size="4">PREDSEDNIK MAG. BRANKO GRIMS:</font></b><font size="4"> Hvala.</font><br/>
<font size="4">	Drugih prijavljenih ni, tako da bi k besedi povabil predstavnika vlade, če želite odgovoriti na vprašanja. Prosim. </font><br/>
<font size="4">	</font><br/>
<font size="4">	</font><b><font size="4">MAG. PETER GERŠAK:</font></b><font size="4"> Ja, hvala za besedo. Hvala za vaše komentarje.</font><br/>
<font size="4">	Čisto na kratko bi povzel. Se pravi, menimo da je potrebno dvigniti nivo kibernetske varnosti na naslednji nivo. Tako, kot majo urejene to države, kot so Češka, Francija, Avstrija, ki kotirajo dokaj visoko na lestvici kibernetske varnosti. Menimo tudi, da je rešitev dolgotrajna, da to ni za to vlado v bistvu. Ne samo podobno kot so to urejeni recimo neki organi, kot je Sova, informacijski pooblaščenec, KPK, kjer je tudi nesistematičen pristop. Glede ustanovitve urada, mislim moram povedati, da urad zelo dela, zelo veliko dela. Mislim, da imajo 11 ljudi, ki se soočajo z izrednim naporom, z izredno količino dela. Glede SIGOV-CERT-a, se pravi mogoče to bi pojasnil kako je kibernetska varnost, skrb za kibernetsko varnost urejeno. Na Ministrstvu za javno upravo, v direktoratu za informatiko je tudi sektor za informacijsko varnost, ki v bistvu dela dve stvari. Ena stvar je zagotavljanje kibernetske varnosti znotraj organov, centraliziranih organov državne uprave, druga funkcija pomembna je pa tako imenovani SIGOV-CERT. Se oproščam. Ta sektor ima pet zaposlenih. V sistematizaciji je bilo 17 planirano. Torej tako kot je gospod Polnar omenil, se soočamo z izredno kadrovsko problematiko in tudi zato recimo SIGOV-CERT ni v mreži mednarodnih CSIRT-ov. Ker enostavno nismo sposobni zagotavljati dovolj visokega nivoja storitev. Se pravi s tem prehodom tudi smatramo, da bi se ta popolnitev kadrovskih virov lažje izvršila. Zdaj mogoče še širšo sliko v času centralizacije državnih organov, informatike državnih organov je bilo predvideno 467 kvot, da pride na Ministrstvo za javno upravo informatikov, plut 127, se mi zdi ostanejo na organih za lokalno podporo. Od takrat ocenjenih 960 informatikov. Se pravi znižanje informatikov se je predvidelo. Trenutno je na MJU-ju približno v direktoratu za informatiko 190 ljudi. Tako, da, veste eno je delo, drugo pa je kako ga lahko opravljaš s kadrom, ki ga imaš. Tako, da to glede PISRS, pa tudi to na žalost ne smem komentirati, ker še nimamo neke uradne komunikacije. Zdaj glede finančnih posledic se oproščam, tukaj imam 260, sem prebral, ampak vem da sva se z direktorjem pogovarjala, da je to 390, tako da 385 bo prava cifra. Se oproščam. Gre pa to predvsem, tako kot sem tudi pojasnil, popolnitve kadrovskih virov, tudi gospod Polnar je omenil to, pač, glejte, če ni ljudi se pač ne da delati, enostavno. In kibernetska varnost je taka zadeva, ki saj veste, bitke vojne so se prenesle na splet, dandanašnji. Tako, da tam divjajo te bitke. Zdaj, mogoče sem še kaj pozabil omeniti, ampak na tem mestu bi mogoče, aha, mogoče glede predsedovanja še.</font><br/>
<br/>
<b><font size="4">13. TRAK: (ŠZ) – 15.00</font></b><br/>
<br/>
<font size="4">	(nadaljevanje) Ne bom imenoval organizacije, pa ni v sklopu vlade, vladnih organizacij in državnih organov bom rekel. Mesec dni nazaj so prišli do nas, mi pa pač smo del predsedovanja in mi smo poskrbeli za kibernetsko varnost in tako naprej. Tako, da ta datum 31. Julij to ne pomeni, da URSIV ne dela na temu že sedaj. Toda, bi vas prosil tukaj za razumevanje v tej smeri, da ne sedimo nekje na soncu, pa se sončimo, no sej ga ni, ampak se dela. Mogoče, če smem predati besedo še mogoče gospodu direktorju, dr. Urošu Svetetu, če imaš še ti kakšno informacijo želiš podati, drugače pa z moje strani bi bilo to, to.</font><br/>
<font size="4">	Hvala.</font><br/>
<br/>
<font size="4">	</font><b><font size="4">PREDSEDNIK MAG. BRANKO GRIMS</font></b><font size="4">: Prosim.</font><br/>
<br/>
<font size="4">	</font><b><font size="4">DR. UROŠ SVETE:</font></b><font size="4"> Najlepša hvala za besedo. Cenjene poslanke, spoštovani poslanci.</font><br/>
<font size="4">	Najprej iskrena hvala za vaša mnenja. Ne glede na to ali se z njimi osebno strinjam ali ne. In naj povem za začetek, da smo v Sloveniji, kar se tiče organiziranja kibernetske varnosti vsaj v 20-letnem zaostanku. Kot sem osebno to pisal na fakultetno, torej raziskovalni ravni so se mi mnogi smejali pred več kot 50-imi leti, ko smo dobivali prve resolucije o / nerazumljivo/ nacionalni varnosti iz 2001 je bila že omenjena kibernetska grožnja kot ena glavnih groženj v nacionalni varnosti. Druga resolucija o / nerazumljivo/ nacionalni varnosti 2010 je izrecno napisala, da bo Slovenija organizirala pristojni nacionalni organ kot kombinacijski organ. 2016 smo dobili strategijo kibernetske varnosti na račun pritiskov naših zaveznikov iz zveze Nato. 2018, mesec dni pred kaznijo smo sprejeli oziroma so vaši predhodniki sprejeli Zakon o informacijski varnosti s katerim smo implementirali niz direktivo, ki je od nas zahtevala seveda, da vzpostavimo sistem informacijske varnosti in je bilo že rečeno, 1. januarja 2020 smo dobili strateški organ. Torej o prve omembe kibernetskih groženj do realizacije je minilo 20 let. V čast mi je, da se bil pravzaprav v tem primeru organiziranja strateškega nivoja tisti, ki je bil prvi vršilec dolžnosti in ki je na nek način pravzaprav splavil ta URSIV, ki ga je na ta položaj imenovala še prejšnja vlada, tako kot mi je danes v čast, da vodim kolektiv z 12 zaposlenimi, ki ga je pravzaprav imenovala sedanja vlada. Ne glede na to, pravzaprav kako razmišljamo, kakšne imamo pravzaprav tukaj interese je dejstvo, da smo krepko podhranjeni in da se v bistvu soočamo zraven in borimo tudi z, recimo temu birokratskimi ovirami pod narekovaji, ki seveda izhajajo iz našega političnega sistema. Kibernetske grožnje ne poznajo birokratskih ovir. Ne poznajo pristojnosti med ministrstvi. Ne poznajo vrtičkov. Češka republika, kot moj osebni vzor se je lotila podobne zgodbe pred petimi leti, vzpostavila je  vladno agencijo imenovano NUMIP v kateri je združila informacijsko kibernetsko varnost in tudi tajne podatke, direktno je podrejena predsedniku vlade. Ta NUMIP je v petih letih narasel na 205 zaposlenih s tendenco razvoja  tega istega NUMIP-a do 2027 na 400 zaposlenih v dveh izpostavah Brno in Praga. Češka republika je bila na zadnji vaji Locked Shields,</font><font size="4"> </font><font size="4">Natovi vaji, eni najtežjih, tretja. To seveda ne pomeni, da je ta model edini mogočen. Pomeni pa dejstvo, da bo Republika Slovenija s to pravzaprav potezo na nek način kibernetski varnosti dala tudi v simbolnem smislu </font><br/>
<br/>
<b><font size="4">14. TRAK: (ŠZ) – 15.05</font></b><br/>
<br/>
<font size="4">	(nadaljevanje) neko pozornost, ki ne, da si jo zasluži, ampak je nujna. Mi smo leta in leta izgrajevali informacijske sisteme, tudi ko je bil še center vlade za informatiko, se pravi vladna služba, pa tudi kasneje, na način, da pravzaprav se z varnostjo v resnici nismo kaj dosti ukvarjali. Danes je to popravljati izjemno težko. Ob dejstvu, da se še dodatno digitalizira in informatizira vse družbene podsisteme. Jaz sem prepričan, da ne glede na to kdo vodi vlado v Republiki Sloveniji, se bo s tem moral ubadati in da bo kibernetska varnost ena glavnih nalog sedanjega in vseh prihodnjih predsednikov vlad.</font><br/>
<font size="4">	Hvala lepa.</font><br/>
<br/>
<b><font size="4">	PREDSEDNIK MAG. BRANKO GRIMS:</font></b><font size="4"> Hvala.</font><br/>
<font size="4">	Imamo dve repliki. Prvi je gospod Möderndorfer. Prosim.</font><br/>
<br/>
<font size="4">	</font><b><font size="4">JANI (JANKO) MÖDERNDORFER (PS LMŠ):</font></b><font size="4"> Jaz nimam replike, jaz imam razpravo.</font><br/>
<br/>
<b><font size="4">	PREDSEDNIK MAG. BRANKO GRIMS: </font></b><font size="4">Izvolite razpravo. Ali imate vi repliko, gospod Rajh? No potem pa ima gospod Rajh prednost. Prosim.</font><br/>
<br/>
<font size="4">	</font><b><font size="4">MAG. ANDREJ RAJH (PS SAB):</font></b><font size="4"> Prav. Hvala lepa.</font><br/>
<font size="4">	Jaz mislim, da nisem bil pravilno razumljen, ker nisem dobil sploh odgovora na vprašanje kakšna je razlika, če bo ta urad direktno pod ministrstvom, kakšna pa, če bo direktno pod vlado. Jaz pravzaprav ne razumem Ministrstva za javno upravo načrtuje kadrovski razrez in tudi lažje načrtuje vse potrebne kadre, ki so zato potrebni in jaz seveda ne razumem odgovora oziroma ga sploh nisem slišal v tem smislu na moja vprašanja. Mi je nekako vseeno odgovore, ki ste jih dali meni en dvom zelo zbuja. Jaz sem povedal, da bo prišlo do tega, da bo vsak gospodinjski aparat, vsak naš korak informatiziran in da se bodo ti podatki zbirali in obdelovali. In sedaj, ko to poslušamo dobimo nekako občutek, da želi predsednik vlade do tega imeti, vsakokratni predsednik vlade do tega imeti, da želi imeti dostop do teh podatkov. Mene to zelo skrbi. Jaz še enkrat prosim za konkretne odgovore, kaj se bo s tem doseglo, če se urad iz ministrstva preseli direktno pod predsednika vlade, zakaj je to dobro, kaj je zdaj slabo in eno zagotovilo, da ne bo na tak način politika direktno vplivala na podatke oziroma na kibernetsko varnost ljudi. Tu danes ne razpravljamo o tem, o Nato varnosti, o Nato standardih, ampak preprosto o tem zakaj se ta ukrep predlaga in sprejema.</font><br/>
<font size="4">	Hvala lepa.</font><br/>
<br/>
<b><font size="4">	PREDSEDNIK MAG. BRANKO GRIMS:</font></b><font size="4"> Hvala.</font><br/>
<font size="4">	Besedo ima gospod Möderndorfer. Prosim.</font><br/>
<br/>
<font size="4">	</font><b><font size="4">JANI (JANKO) MÖDERNDORFER (PS LMŠ):</font></b><font size="4"> Hvala lepa.</font><br/>
<font size="4">	Dobro, državni sekretar ni odgovoril nič, pa sem mislil da bo. Jaz nobenega nimam za neumnega, imam pa marsikoga za pretkanega ali pa misli, da igra, vodi igro s tem, ko nič ne pove in dela neke umetelne stavke, oprostite, ki ne zdržijo ničesar. Gospod dr. Uroš Svete, vi ste povedali stvari s katerimi se nihče v tej dvorani, ga ni, se s tem ne strinja. Nihče. To sploh ni dilema in to sploh ni debata danes to kar vi govorite. Jaz se z vami popolnoma strinjam, da mi zamujamo ne samo tukaj, mi še marsikje zamujamo. Ampak način kako ste se spravili, sicer državni sekretar je rekel ali pa vi, ne vem, to se več ne spomnim dobro, da dajmo nek en korak narediti vsaj na simbolni ravni. Glejte, če ga delamo na simbolni ravni potem rajši nehajmo, ker to je pa kar nekaj, kot da delamo neke potičke v nekem peskovniku kako bomo malo tukaj naredili, pa malo tam iz simbolnega vidika. Predvsem se dajmo eno stvar zavedati. Če kaj počnemo in če počnemo tudi na podlagi tega kar ste rekli, na podlagi resolucije 2010, na podlagi strategije 2016, na podlagi zakona, ki smo ga tudi med drugim mi sprejeli, saj smo ga obravnavali in nenazadnje od idej in predlogov, ki jih ima strateški organ je treba na koncu potegniti eno bistveno in še posebej, če to govorimo v parlamentu. Treba je  stvar delati zakonito. Zakonito. To kar vi predlagate ni zakonito. </font><br/>
<br/>
<b><font size="4">15. TRAK: (ŠZ) – 15.10</font></b><br/>
<br/>
<font size="4">	(nadaljevanje) Zaradi tega smo mi slabe volje, ne zaradi tega ker bi bili proti varnosti, proti ne vem čemu. Jaz vam bom konkretno povedal, jaz sem strašno nesrečen, da je Državni zbor povezan s hrbtenico državne uprave. Strašno nesrečen, ker ne vem prvič kaj imamo sploh biti za povezani, ker sta dva ločena organa, ki bi mogla biti popolnoma neodvisna eden od  drugega, ker če pade državni sistem pademo tudi mi in je to noro in to dobro veste, da je to noro in ne vem kdo, še vedno že 30 let vztraja. Kadarkoli imamo težave z, bom rekel elektronskim poslovanjem, dobim vedno odgovor, obrnite se na državo. Kot da nimamo, kot da smo mi nek podrepnik tukaj v Državnik zboru na to vlado en obešalnik, kot da moramo biti vedno odvisni od vas in če pade Državni zbor, ne sme država pasti oziroma vlada. O tem govorim. V obe smeri mora biti poskrbljeno. Ampak ne, nekomu to ustreza, da se še Državni zbor malo priklopi zraven in da smo vedno odvisni od vsega, kar vi počnete, moramo mi početi, banalen primer. Vi veste, da v državni upravi ni fajn, če ljudje  gledajo po internetu televizijo. To je brez veze, to je obremenitev, to nima kaj delati v službi. Ne boste verjeli, v Državnem zboru pa moramo gledati televizijo. Moramo jo, ker je to nujno. Ampak vaš sistem onemogoča, da mi RTV-ja ne moremo gledati v Državnem zboru oziroma ga gledamo takrat, ko nas spusti skozi. Ali je to logika? O tem se pogovarjamo. In zato bi mogli seveda ta sistem ločiti. Da ga bomo pa ločili, jaz nimam problema s tem. Če bi danes državni sekretar prišel v Državni zbor, pa bi rekel službo ustanavljamo zato, ker bomo dobili zato več kadrov, boljše kadre in boljše plačane kadre. Tega ni rekel. Govori samo o nekih kvotah, pa žal imamo take kadre in si moramo s tem pomagati. </font><br/>
<font size="4">Drugič. Če bi rekel, rabimo več denarja, povejte mi koliko denarja rabite, kaj boste razvili, dajte mi načrt, v tem letu to, v petih letih to, v desetih letih hočem to doseči. Nič od tega niste povedali. Govorite o neki nadgradnji. Kakšni? Ali kdo ve v tem Državnem zboru? Nihče ne ve kakšno nadgradnjo se hočete iti. Če mi govorite o nekih mednarodnih povezavah. O kakšnih mednarodnih povezavah? Predsedovanje bom pa preskočil. Nihče ni rekel, da sedite zunaj na soncu in gledate v luft. Nihče. Da delate pa neumnosti in da zgleda, kot da sedite na soncu, to pa drži. Iz tega kar pripovedujete in to kar beremo. In zato dajte imeti malo posluha, ko pridete v Državni zbor s takimi predlogi. Jaz z veseljem ne glede na predsednika vlade podprem, zato da bomo kibernetsko varni, ampak ko bom vedel, da je ta organ zakonito ustanovljen, ko bom vedel, da ima tudi možnosti nadzora učinkovitega, ne da bo nekaj delal, drug bo inšpekcije vodil, ta tretji bo pa filozofiral politično. To ne gre skupaj. Dejansko tisti, ki dokument pogleda in vam povedal, toliko let sem pa že v Državnem zboru da vem kaj berem in kaj kdaj dobim kakšno stvar na mizo in vem, kdaj je kakšna stvar zmazek in to je zmazek. In vam povem zakaj je zmazek. Zdaj moram sam ugotavljati, ker mi nočete povedati. Ker vas nekdo sili, da morate to narediti na hitro. In to se vidi z vaše korespondence, ko vas vaša služba, vladna služba za zakonodajo vas opozarja, da to ne gre na ta način, kot vi hočete to postaviti. Pa zakaj rinete skozi zid? Zakaj se ne usedete, saj vas je dosti inteligentnih in dosti bistrih mož in deklet, ki lahko mirne duše ugotovite kaj potrebujete. Ob tem državni, da ne pozabite, ne pozabiti, niste navedli razloga. Kaj lahko služba naredi, kar do zdaj ministrstvo ni moglo narediti? Nič niste povedal. Ali greva po vrsti, greva na kadre? Vlada lahko spremeni kvote, to veva oba in točno veva na kakšen način jih lahko spremeni in jih lahko minister dobi. Hočete imeti boljše plačane delavce znotraj te službe? Potem boste mogli začeti drugače razmišljati, ampak ne samo za te delavce, za vse delavce in nam očitate, da ne smemo gledati kot na neke vrtičke, kot ste rekli. Oprostite, vi zdaj se obnašate, kot da je to en vrtiček, ki je najbolj pomemben v tej državi, jutri bo prišel minister, pa bo rekel nimam kadra, zato ker jih ne morem dovolj dobro plačati. Da ne govorim o SVRK-u, da ne govorim o čem drugim. </font><br/>
<br/>
<b><font size="4">16. TRAK: (ŠZ) – 15.15</font></b><br/>
<br/>
<font size="4">	(nadaljevanje) Nam je vsem jasno, da vsi letijo ven iz teh državnih organov, zaradi tega ker so nižje plače. Ampak ta vlada je v letošnjem letu poskrbela, da nas bo drugo leto tako glava bolela, ker ljudi še dodatno več ne bomo mogli zadržati, pa ne vem v državni upravi, v celotnem javnem sektorju bomo imeli problem. Izgleda, kot da ne govorimo o isti stvari, pa govorimo, ker to je sistem mreže prepletenih sistemov. Ko pade ena domina, začnemo padati ostale domine in to se vam dogaja. O tem govorimo. Kibernetska varnost, še enkrat ponavljam, ne nam tega očitati. V Državnem zboru nismo odgovorni za kibernetsko varnost, vlada je odgovorna, vsakokratna vlada, ne samo ta vlada, da ne bo nesporazuma, vsakokratna vlada. In o tem govorimo in smo imeli v tem Državnem zboru že ničkoliko sej na to temo in vsakič znova so bili sprejeti tako dokumenti, kot sklepi, da podpiramo čim večjo varnost. Hočete imeti tako službo, kot je na češkem, ki vam je všeč in za vzor? Hočete imeti kakšno drugo, ki je sorodna in podobna, kot sami pravite, ni nujno, da je najboljša oziroma prav takšna. Ja, potem se je treba pa usesti, pa pridite pred Državni zbor, zaradi mene, zaradi varnosti naredite tudi zaprto sejo, če je treba, zaradi informacij, pa razložite kako bo to izgledalo, koliko kadrov bo in tako naprej. Ker ko mi pa služba reče, da bo imela sedem zaposlenih za kibernetsko varnost v tej državi, oprostite, jaz kot laik vam povem, da je za mene to neresno. Ker od sedmih bosta dva šefa, eden tak, drug, ki ga bo nadomeščal, potem jih bo pa pet, ki jih bo delal. Od tega bo eden na bolniški, na koncu bodo delali štirje ali pa trije. Lepo vas prosim, nehajmo že s tem. To nikamor ne pelje, to je neresen odnos, ob tem, da vas še enkrat opozarjam, Zakon o državni upravi nismo še spremenili, še vedno je v veljavi. Vi pa nas silite, da sprejmemo nekaj na zalogo, ne vem, ko bi videli vsaj v načrtu vlade, da bo v letošnjem letu ZDU spremenila. Ga ni. V vladnem načrtu ga ni. Sem šel danes zjutraj dopoldne gledati, ekstra. ZDU-ja ne mislite spreminjati, torej kar pomeni, ergo drugače povedano, delali bomo nezakonito. Ne vem, ali vam je to v ponos? </font><br/>
<br/>
<font size="4">	</font><b><font size="4">PREDSEDNIK MAG. BRANKO GRIMS:</font></b><font size="4"> Še gospod Baković se je javil k besedi. Prosim.</font><br/>
<br/>
<font size="4">	</font><b><font size="4">PREDRAG BAKOVIĆ (PS SD):</font></b><font size="4"> Ja, spoštovani državni sekretar, jaz bi tudi želel konkretni odgovor na moje konkretno vprašanje, ki sem ga postavil že v svoji prvi razpravi. Zakonodajno-pravna služba je, bom kar citiral: »Opozorila, da je izvajanje inšpekcijskega nadzora ena izmed upravnih nalog določenih v 10. členu Zakona v državni upravi. Upravne naloge opravljajo upravni organi, ministrstva, organi v njihovi sestavi in upravne enote. Vladna služba s pravno sistemskega vidika ne more biti pristojna za izvajanje inšpekcijskega nadzora in drugih nalog opredeljenih v drugem odstavku 17. Člena tega zakona, ker ni pristojna za izvajanje upravnih nalog.« In še enkrat me zanima na kakšen način nameravate potem zagotoviti izvajanje tega inšpekcijskega nadzora, pa ne samo inšpekcijskega, pač pa tudi, se pravi s področja prekrškovnega prava, kot prekrškovni organi. Vlada to ne more početi. Kako nameravate to narediti?</font><br/>
<font size="4">	Hvala.</font><br/>
<br/>
<b><font size="4">	PREDSEDNIK</font></b><font size="4"> </font><b><font size="4">MAG. BRANKO GRIMS:</font></b><font size="4"> Hvala.</font><br/>
<font size="4">	Želi še kdo besedo? Ugotavljam, da ne. Zaključujem razpravo. Prehajamo na odločanje. Odločali bomo najprej o treh amandmajih in potem o besedilu zakona, tako kot smo se dogovorili z eventualno sprejetimi amandmaji skupaj. Najprej prehajamo na odločanje o amandmaju poslanskih skupin SDS, SMC in NSi k 6. členu. Želi kdo obrazložiti svoj glas? Ugotavljam, da nihče. Imate vsi kartice? Glasujemo.</font><br/>
<font size="4">	Kdo je za? (11 članov.) Kdo je proti? (4 člani.)</font><br/>
<font size="4">	Ugotavljam, da je amandma sprejet.</font><br/>
<font size="4">	Potem prehajamo na amandma k 10. členu. Ta amandma je seveda sprejet. Glede amandmajev k 10. členu želi kdo obrazložiti svoj glas? Ugotavljam, da nihče. Glasujemo.</font><br/>
<font size="4">	Kdo je za? (10 članov.) Kdo je proti? (5 članov.)</font><br/>
<font size="4">	Ugotavljam, da je amandma sprejet.</font><br/>
<font size="4">	Prehajamo na amandma k 11. členu. Želi kdo obrazložiti svoj glas? Ugotavljam, da nihče. Glasujemo. </font><br/>
<br/>
<b><font size="4">17. TRAK: (ŠZ) – 15.20</font></b><br/>
<br/>
<font size="4">	(nadaljevanje) Kdo je za? (10 članov.) Kdo je proti? (5 članov.)</font><br/>
<font size="4">	Ugotavljam, da je amandma sprejet.</font><br/>
<font size="4">	Zdaj prehajamo na odločanje o celotnem besedilu, o vseh členih torej skupaj, vključno z sprejetimi amandmaji. Želi kdo obrazložiti svoj glas? Aha, prvi je bil gospod Möderndorfer, gospa Sukič, potem gospod Baković. Gospod Möderndorfer, imate besedo.</font><br/>
<br/>
<font size="4">	</font><b><font size="4">JANI (JANKO) MÖDERNDORFER (PS LMŠ):</font></b><font size="4"> Ne bom oziroma v LMŠ ne bomo podprli tega zakona. Ne bomo ga podprli ne zato, ker nismo proti kibernetski varnosti in niti ne zato, ker bi želeli razvoj na tem področju, niti ne zato, ker ne bi spoštovali protokolov, ki smo jih dorekli tudi z Natom in z ostalimi državami sorodnih služb in podobno. Nasprotujemo zato, ker je zadeva nezakonita in vam že danes napovedujem v kolikor bo Državni zbor sprejel ta zakon, bo šla zahteva za ustavno presojo, ker enostavno takšnega divjanja po zakonih enostavno ne moremo več dovoliti, ker vidim, da je to postala praksa. Kot vidite in ste lahko ugotovili, na tej strani jim je celo nerodno govoriti, razen en iz opozicijskih vrst se je odločil, da bo razpravljal, pa še on vas je opozoril, da stvari ne štimajo. Tako, da veste danes bi meni bilo zelo nerodno na vašem mestu sedeti. Zelo nerodno. Predlagali ste nezakonito in niti nerodno vam več ni.</font><br/>
<br/>
<font size="4">	</font><b><font size="4">PREDSEDNIK MAG. BRANKO GRIMS:</font></b><font size="4"> Besedo ima gospa Sukič. Prosim.</font><br/>
<br/>
<b><font size="4">	NATAŠA</font></b><font size="4"> </font><b><font size="4">SUKIČ (PS Levica):</font></b><font size="4"> Ja, hvala za besedo.</font><br/>
<font size="4">	V Levici sem jaz že prej povedala ne bomo podprli tega, ker kot je povedal Jani, gre za nekaj kar ni zakonito, gre za nekaj o čemer celo celotna koalicija molči danes, o čemer ne slišimo odgovorov na naša jasno zastavljena vprašanja, nikakor ne dobimo odgovorov s strani pristojnih. Ne dobimo jih, zato ker jih ni. In spoštovane in spoštovani, zdaj jaz ne vem, no. Vem da ste v vlogi tistih, ki morate pritiskati na tipke, tako kot vam rečejo in boste seveda to potiskali naprej, ampak kot rečeno, če bo to šlo skozi, se bo to znašlo resno v ustavni presoji. Ker to je resno divjanje in lomastenje po zakonodaji kar vsepovprek, brez vsakega občutka, brez vsake logike in enostavno se moramo nekje ustaviti. To je absurdno in še enkrat, tudi mi smo za kibernetsko varnost, da se razumemo, ampak to o čemer danes govorimo ni to. Tako, da mi bomo glasovali proti.</font><br/>
<font size="4">	Hvala.</font><br/>
<br/>
<font size="4">	</font><b><font size="4">PREDSEDNIK MAG. BRANKO GRIMS:</font></b><font size="4"> Hvala. </font><br/>
<font size="4">	Besedo ima gospod Baković. </font><br/>
<br/>
<b><font size="4">	PREDRAG BAKOVIĆ (PS SD):</font></b><font size="4"> Hvala lepa.</font><br/>
<font size="4">	Spoštovani, prav bizaren je bil tale molk na moj konkretno, pa bom rekel tudi korektno vprašanje brez kančka preračunljivosti ali kogarkoli že o tem kako se bo izvajal inšpekcijski nadzor, pravzaprav bi pristojni morda lahko rekli nimam odgovora ali pa se bom pozanimal, ampak je bil molk. In ta molk mi veliko pove in mi da veliko za misliti, zaradi tega tudi v Poslanski skupini Socialnih demokratov tega zakona ne moremo podpreti. Zavedamo se pomembnosti same teme, zavedamo se pomembnosti kibernetske varnosti, pa vendarle toliko odprtih vprašanj in toliko dvomov v vse to, o čemur smo danes razpravljali, da na tak način pravzaprav ne moremo opisati zakonodaje in je ne moremo niti spreminjati. Zato Socialni demokrati zakona ne bomo podprli.</font><br/>
<font size="4">	Hvala lepa.</font><br/>
<br/>
<b><font size="4">	PREDSEDNIK MAG. BRANKO GRIMS:</font></b><font size="4"> Zadnji se je javil še za obrazložitev glasu gospod Rajh. Prosim.</font><br/>
<font size="4">	</font><br/>
<b><font size="4">	MAG. ANDREJ RAJH (PS SAB):</font></b><font size="4"> Hvala lepa.</font><br/>
<font size="4">	Tudi v stranki SAB tega zakona ne moremo podpreti. Na niti eno naše, moje vprašanje nisem dobil odgovora na najbolj bizarno, kaj bo ta sprememba prinesla. Jaz imam nekako občutek, da bo prinesla, pa fajn-tuning osebnih in zaupnih podatkov državljank in državljanov in seveda na tak način tega ne morem podpreti in temu nasprotujemo.</font><br/>
<font size="4">	Hvala lepa.</font><br/>
<br/>
<b><font size="4">	PREDSEDNIK MAG. BRANKO GRIMS: </font></b><font size="4">Drugih prijavljenih ni. Zdaj glasujemo o celotnem besedilu zakona, vključno z vsemi sprejetimi amandmaji. Glasujemo.</font><br/>
<font size="4">	</font><br/>
<b><font size="4">18. TRAK: (ŠZ) – 15.25</font></b><br/>
<br/>
<font size="4">	(nadaljevanje) Kdo je za? (11 članov.) Kdo je proti? (8 članov.)</font><br/>
<font size="4">	S tem je v drugi obravnavi besedilo sprejeto. </font><br/>
<font size="4">	Sprejeti amandmaji bodo vključeni v dopolnjen predlog zakona, ki bo sestavni del poročila. Glede poročevalca, če ni drugih predlog bo to predsednik odbora. Zaključujem sejo. Vsem hvala za udeležbo in srečno.</font><br/>
<br/>
<b><font size="4">Seja se je končala 31. maja 2021 ob 15.26.</font></b>
</root>