<root>
<h5 class="label"><span>Vsebina zapisa seje</span></h5><div align="center">
<p><b><font size="4">REPUBLIKA SLOVENIJA</font></b><br/>
<b><font size="4">DRŽAVNI ZBOR</font></b><br/>
<b><font size="4">KOMISIJA ZA NADZOR JAVNIH FINANC</font></b><br/>
<b><font size="4">35. nujna seja</font></b><br/>
<br/>
<b><font size="4">(10. december 2021)</font></b></p></div><br/>
<b><font size="4">Sejo je vodil Igor Peček, predsednik komisije.</font></b><br/>
<b><font size="4">Seja se je začela ob 12.00. </font></b><br/>
<br/>
<b><font size="4">1. TRAK: (ŠS) – 12.00</font></b><br/>
<br/>
<b><font size="4">	PREDSEDNIK IGOR PEČEK: </font></b><font size="4">Spoštovane članice in člani Komisije za nadzor javnih financ. Spoštovani vabljeni, lepo pozdravljeni! </font><br/>
<font size="4">	Pričenjam 35. nujno sejo Komisije za nadzor javnih financ. Obveščam vas, da sem do začetka seje prejel tri opravičila, in sicer se seje ne morejo udeležiti gospod Zmago Jelinčič Plemeniti, dr. Franc Trček in pa mag. Alenka Bratušek. </font><br/>
<font size="4">	S sklicem ste prejeli dnevni red seje komisije. Ker v poslovniškem roku ni bilo danih predlogov za spremembo dnevnega reda ugotavljam, da je določen takšen dnevni red seje kot ste ga prejeli s sklicem. </font><br/>
<br/>
<font size="4">	Prehajamo na </font><b><font size="4">1. TOČKO DNEVNEGA REDA, TO JE PREDLOG NA PODLAGI DRUGEGA ODSTAVKA 25. ČLENA ZAKONA O RAČUNSKEM SODIŠČU</font></b><font size="4">. Poslanska skupina Levica je 26. 11. 2021 na Komisijo za nadzor javnih financ naslovila zahtevo za sklic nujne seje z navedeno točko dnevnega reda. </font><br/>
<font size="4">	Kot gradivo k tej točki dnevnega reda ste prejeli zahtevo poslanske skupine Levica s predlogom sklepa, ki je objavljena na spletnih straneh  Državnega zbora s sklicem seje. Na sejo so bili vabljeni dr. Matej Tašner Vatovec v imenu predlagateljev zahteve. Obveščam pa vas, da bo namesto Mateja Tašner Vatovca na seji sodeloval poslanec Primož Siter, vlada, mag. Andrej Šircelj, minister za finance in Ministrstvo za finance, ki pa so se opravičili, Jernej Vrtovec, minister za infrastrukturo, ki se je tudi opravičil. Z nami pa je državni sekretar gospod Blaž Košorok, Ministrstvo za infrastrukturo, mag. Andrej Vizjak, minister za okolje in prostor, Ministrstvo za okolje in prostor, Računsko sodišče, Eko krog, Mladi za podnebno pravičnost in Društvo za proučevanje rib Slovenije.</font><br/>
<font size="4">	Predlagam, da razpravo opravimo tako, da najprej predstavnik predlagateljev zahteve za sklic nujne seje dodatno obrazloži zahtevek za sklic. V nadaljevanju bodo besedo najprej dobili vsi vabljeni, najprej vlada in potem ostali, ki bodo besedo želeli, nato pa sledi razprava članic in članov komisije.</font><br/>
<font size="4">	Besedo dajem predstavniku predlagatelja, Primož Siter, izvolite.</font><br/>
<br/>
<b><font size="4">	PRIMOŽ SITER (PS Levica):</font></b><font size="4"> Ja hvala lepa za besedo. Spoštovane kolegice in kolegi, gostje in gostji, lep dober dan. Minister za okolje in prostor mag. Andrej Vizjak je lanskega oziroma letošnjega, lanskega se opravičujem oktobra z vrhom HSE podpisal koncesijsko pogodbo za rabo vode za proizvodnjo električne energije na srednji Savi. Minister je vzporedno s tem podpisal tudi sporazum s predstavniki lokalnih skupnosti, torej na tem delu srednje Save z župani občin Zagorje, Trbovlje, Laško, Hrastnik in Litija. Potem pa je lokalna okoljevarstvena civilna organizacija na Računsko sodišče naslovila zahtevo za pridobitev informacij javnega značaja v povezavi s to koncesijsko pogodbo, v zahtevi pa prosila za odgovore na vrsto vprašanj v zvezi z zakonitostjo sklepanja te koncesijske pogodbe in o zakonitosti sklepanja te koncesijske pogodbe in teh dogovorov torej na relaciji ministrstvo in pristojno ministrstvo in HSE bi želel spregovoriti in predstavit problematiko.</font><br/>
<font size="4">	Računsko sodišče lahko na podlagi zakona o Računskem sodišču svetuje uporabnikom javnih sredstev glede torej javno finančnih vprašanj, ne more pa se opredeljevati o konkretnih vprašanjih zlasti torej v konkretnih primerih zlasti pa ni pristojno za obvezno tolmačenje zakonov in drugih predpisov. Lahko pa opravi revizijo, </font><br/>
<br/>
<b><font size="4">2. TRAK: (ŠS) – 12.05</font></b><br/>
<br/>
<font size="4">	(nadaljevanje) lahko na ta način dovolj temeljito in zanesljivo ugotovi dejansko stanje torej na terenu, ki pa je pomembno potem za razlago predpisov v konkretnih življenjskih situacijah. Ker se samo Računsko sodišče o vprašanjih, ki jih je zastavila organizacija v izvedenih revizijah še ni neposredno opredelilo, se je potem v skladu s poslovnikom Računskega sodišča je podalo zgolj osebno strokovno mnenje vrhovne državne revizorke.</font><br/>
<font size="4">	In zdaj iz teg mnenja pa je razvidno, da veljavni Zakon o vodah, ki splošno ureja področje torej pridobitve koncesij za rabo vode določa, da če je za to rabo vode treba pridobiti dovoljenje za poseg v prostor skladno s predpisi s področja urejanja prostora in graditve objektov je podlaga za izdajo koncesijskega akta tudi prostorski akt države ali lokalne skupnosti. Torej je obvezno neko sledje v postopku najprej prostorski akt, potem podpis koncesijske pogodbe.</font><br/>
<font size="4">	Pri sklenitvi te konkretne koncesijske pogodb torej za srednjo Savo  pa gre za diametralno nasprotje, gre za neko neobičajno prakso, d se koncesijska pogodba sklepa preden je sprejet prostorski akt države v njej pa se dodatno določa, da si bosta koncident in koncesionar citiram prizadevala, da bo DPN sprejet v roku treh let po podpisu te koncesijske pogodbe in naprej, da bosta storila pač vse, kar je v njuni moči, da bo celovita presoja vplivov na okolje izvedena pravočasno. Ampak torej v napačnem vrstnem redu, ki bi služil siceršnji neki legitimnosti postopka in v končni fazi tudi poskrbel, da je ta okoljski, da je zagotovljeno ali pa zadovoljeno temu vidiku varovanja okolja.</font><br/>
<font size="4">	To res, takšna praksa res ni prvič se zgodila. V preteklosti se je že določala tudi specialna podelitev koncesije za rabo vode za pridobivanje električne energije za izgradnjo torej hidroelektrarn ampak na spodnji Savi. Tam se je koncesijska pogodba podelila še preden so bili torej pridobljeni sprejeti prostorski akti, ampak je tovrstno prakso omogočal zakon o pogojih koncesije za izkoriščanje energetskega potenciala spodje Save torej specialen zakon za to konkretno akcijo. Ta zakon za izgradnjo hidroelektrarn na srednji Savi  ne velja, kar pa seveda v podnapisu postavlja pod vprašaj celotno legitimnost zakonitost koncesijske pogodbe za srednjo Savo.</font><br/>
<font size="4">	Še ena stvar je zanimiva v tem dogovoru smer koncesionar država oziroma ministrstvo v njej lahko opazimo ene izstopajoče prakse, ki so še posebej ugodne, ki prinašajo še posebej ugodne pogoje za koncesionarje. Koncesijska pogodba določa, da bo država po določenimi pogoji koncesionarju povrnila stroške za izdelavo osnutka DPN, nadalje koncesijska pogodba določa, da lahko koncesionar enostransko podaljša trajanje koncesije, če bo izgradnja hidroelektrarn trajala dlje od načrtovanega roka, če bo koncesionar izkazal, da ni ekonomsko upravičeno začel z gradnjo hidroelektrarn zaradi razmer na energetskih trgih se lahko rok za izgradnjo podaljša za 10 let, dokler pogoji zopet niso ugodni. Se pravi, cela kompilacija nekih ugodnosti, ugodnih pogojev, ki so pisani torej na kožo koncesionarju. </font><br/>
<font size="4">	Tudi Upravno sodišče se je oglasilo. Izgradnja hidroelektrarn in s tem tudi smotrnost in zakonitost koncesijske pogodbe torej postavlja od vprašaj kot rečeno Upravno sodišče. Upravno sodišče je razveljavilo odločbo, s katero je Ministrstvo za okolje in prostor januarja 2018 potrdilo ustreznost akcijskega načrta za obnovljive vire. Sodišče je Ministrstvu za okolje in prostor med drugim naložilo, da opravi ponovno presojo vplivov na okolje, ki jih ima torej predviden načrt ter da pred ponovno potrditvijo akcijskega načrta izključi možnost, da bi njegovo uresničevanje citiram škodljivo vplivalo na varstvene cilje varovanih območij in njihovo celovitost ter na povezanost evropskega ekološkega omrežja.</font><br/>
<font size="4">	Zdaj zelo jasno je, kolegice in kolegi, da je treba presojo vplivov na okolje v primeru gradnje hidroelektrarn na varovanih območjih </font><br/>
<br/>
<b><font size="4">3. TRAK: (ŠS) – 12.10</font></b><br/>
<br/>
<font size="4">	(nadaljevanje) izvesti še preden se podeljujejo kakršnekoli koncesijske pogodbe, torej da damo po domače povedano okolje, vplive na okolje pred posel še preden se za gradnjo torej tehnično začnejo pripravljajo prostorski  akti.</font><br/>
<font size="4">	Tega se očitno v primeru torej te akcije gradnje hidroelektrarne na srednji Savi  oziroma koncesijske pogodbe ni upoštevalo in v koncesijski pogodbi jasno piše, da se bodo presoje vplivov na okolje šel izvedle v neki nedorečeni prihodnosti. V primeru pa, da bodo presoje vplivov za okolje neugodne in bodo onemogočale sprejetje ustreznih prostorskih aktov pa se s pogodbo koncendentu celo daje možnost plačila odškodnine s strani države pa čeprav bi morala država sama najprej torej pripraviti presojo vplivov na okolje že pri pripravi tega pred dokumenta torej akcijskega načrt za obnovljive vire.</font><br/>
<font size="4">	Čeprav bi država morala sprejeti sama ustrezne prostorske načrte šele potem sploh sklepati koncesijske pogodbe in načrte za dejansko gradnjo torej hidroelektrarne na srednji Savi.</font><br/>
<font size="4">	In zdaj pridemo k sklicu te seje oziroma k razlogu oziroma namenu te seje. Računsko sodišče mora po določbah 25. člena o Računskem sodišču pri določanju revizij, ki jih bo izvedlo posameznem koledarskem letu obravnavati tudi predloge poslancev in poslank in delovnih teles Državnega zbora. Upoštevati mora najmanj pet predlogov iz Državnega zbora, od tega najmanj dva predloga opozicijskih poslancev, najmanj dva predloga delovnih teles Državnega zbora in s tem v vidu v poslanski skupini Levica kličemo torej v imenu Komisije za nadzor javnih financ k Računskemu sodišču in predlagamo, da ta opravi revizijo sklepanja te sporne pogodbe, opravi revizijo tako sklepanja kot same vsebine koncesijske pogodbe za rabo vode za proizvodnjo električne energije na delih vodnega telesa reke Save od Ježice do Suha dola. </font><br/>
<font size="4">	Torej govorimo o hidroelektrarna na srednji Savi pri čemer pa naj se tako poziv v sklepu osredotoči predvsem na njeno zakonitost, naj se osredotoči na njeno pravilnost in na smotrnost sklepanja pogodbe in njene vsebine ter predlagamo tudi s sklepom. Očitno je, da je da gre pri tehnično gledano pri sklepanju te pogodbe za nepravilnosti, ki jih je treba nasloviti, Računsko sodišče  pa ima v rokah vso legitimnost, da v to sklepanje pogodbe vpogleda, javnost seznani in ukrepa v skladu z zakonodajo. Hvala lepa.</font><br/>
<br/>
<b><font size="4">	PREDSEDNIK IGOR PEČEK:</font></b><font size="4"> Hvala lepa tudi vam. Besedo dajem predstavnikom vlade. Želi kdo besedo? Ja, gospa državna sekretarka dr. Metka Gorišek, izvolite, imate besedo.</font><br/>
<br/>
<b><font size="4">	DR. METKA GORIŠEK:</font></b><font size="4"> Najprej bi vas vse lepo pozdravila pa tudi na začetku bi se opravičila, da moram ob pol dveh zapustiti to sejo, če bo dlje trajala, ker imam videokonferenco namesto ministra, ki je danes na terenu na seji vlade.</font><br/>
<font size="4">	Zdaj za torej v imenu Ministrstva za okolje in prostor in tudi ministra Vizjaka bi samo poudarila, da določene stvari, ki so očitane nekako so očitane na osnovi nepreverjenih dejstev in tudi da predvsem ti očitki glede presoje vplivov na okolje celovite presoje vplivov na okolje in ne zdržijo.</font><br/>
<font size="4">	Namreč skladno s slovensko zakonodajo se celovita presoja vplivov na okolje izvede vedno v okviru državnega prostorskega načrta. Nikoli ni to samostojen akt, ki bi presojal brez nekih tehničnih strokovnih podlag pač vpliva na okolje ali neke tehnične rešitve in ta državni za državni prostorski načrt je bil do sedaj sprejet sklep za tri elektrarne. </font><br/>
<font size="4">	Zdaj, če navedem samo mogoče malo zgodovinske zadeve, in sicer koncesijska pogodba je bila podpisana za tri elektrarne od Ježice do Suhadola za katere se bo izvedel državni prostorski načrt</font><br/>
<br/>
<b><font size="4">4. TRAK: (ŠS) – 12.15</font></b><br/>
<br/>
<font size="4">	(nadaljevanje) in sicer bila pa je podeljena na podlagi pooblastil Vlade Republike Slovenije s koncesionarjem, ki je družba HSE d.o.o.. Družbi HSE d.o.o. je bila podeljena koncesija za koriščenje vode za energetsko rabo v času vlade gospoda Antona Ropa, to je leta 2004, in sicer za celotno srednjo  Savo, se pravi od Ljubljane pa od Ježice pa do Suhadol.</font><br/>
<font size="4">	V decembru 2005 je bila s strani vlade izdana tudi odločba s katero je bilo za koncesionarja določena družba HSE. Pri tem je šlo za razširitev obstoječe koncesije, ki jo je HSE že imel, na žalost pa potem 15 let ni so potekali nobene aktivnosti ali postopki v smeri izvedbe te torej odločbe oziroma te odredbe o koncesiji za rabo vode. In zdaj če samo glede na vse te očitke okoljske navedem, da mi rabim obnovljive vire energije in hidroenergija je edina še je še edini možni vir energije v tem področju, ki lahko delno nadomesti torej nadomesti fosilna goriva in zmanjša tudi s tem emisije.</font><br/>
<font size="4">	Podeljena je bila koncesija za rabo vode tudi na Muri z uredbo je dravskim elektrarnam in na Muri je pač to onemogočeno, onemogočena je vsaka nadaljnja gradnja na Soči in edino Sava je še tista, ki lahko nekaj hidro potenciala, da za kot obnovljiv vir energije. Zavedati se moramo, da opustitev premoga in zapiranje termoelektrarne v Šoštanju in pa seveda tudi vseh ostalih obratov oziroma proizvodenj, ki so na fosilna goriva, ki niso obnovljivi viri bo posledično povzročilo električni lok dawn v Sloveniji glede samooskrbe. Mi imamo zdaj nuklearko v kateri se izteka doba pa se podaljšuje, imamo nekaj malega torej v majhnem obsegu električne, sončne energije, vetrnice praktično nikjer ne moremo postaviti in hidroelektrarne lahko se postavijo samo v t moment na reki Savi.</font><br/>
<font size="4">	Vedeti pa moramo, da z vsemi temi električnimi avtomobili in vsemi ostalimi kako čem reči, z vso ostalo tehnologijo, ki bo poganjala namesto fosilna goriva zdaj elektrika, seveda se bo tudi sama proizvodnja elektrike bistveno povečala. </font><br/>
<font size="4">	Zdaj med drugim bi tukaj še opozorili, da so sklicatelji te nujne seje s svojim predlogom pri svojih navedbah v nasprotju s samim seboj. Na eni strani koncesijsko pogodbo ocenjujejo kot nezakonito, torej nično, na drugi strani pa opozarjajo na potencialne finančne posledice. Ta pogodba zaenkrat še nima nobenih finančnih posledic, ker kot sem rekla je samo sprejet sklep o pričetki državnega prostorskega načrta za tri od elektrarn v verigi srednje Save. </font><br/>
<font size="4">	Zdaj, sprašujemo se, kakšne so sploh lahko posledice pogodbe, če je ta pogodba nezakonita. Ob tem pa moramo upoštevati tudi, da uredba, ki je nad koncesijsko pogodbo določa, da stroške rešitve koncesije nosi koncesionar. Nenazadnje bo zadevna pogodba prav gotovo v prihodnosti vsebinsko spremenjena in dopolnjena kajti število hidroelektrarn natančneje lokacije in tehnični parametri bodo znani šele takrat, ko bo zaključen postopek umeščanja v prostor z državnim prostorskim načrtom v okviru katerega bo izveden kot sem že prej rekla v okviru katerega bo izvedena celovita presoja vplivov na okolje.</font><br/>
<font size="4">	O tem se bo lahko odprlo tudi morebitna druga vprašanja glede vsebine te koncesijske </font><br/>
<font size="4"> </font><br/>
<b><font size="4">5. TRAK: (ŠS) – 12.20</font></b><br/>
<br/>
<font size="4">	(nadaljevanje) pogodbe ter nadgradilo to koncesijsko pogodbo z rezultati vseh teh strokovnih podlag oziroma vseh teh postopkov, ki bodo v tem času speljani. </font><br/>
<font size="4">	Na koncu moram izpostaviti samo še to, da koncesijske pogodbe prav z ničemer ne prejudicirajo rezultate postopkov, ker postopki se vodijo skladno z zakonodajo, in sicer umeščanja objektov v konkretnem primeru hidroelektrarn v prostor. Gre za ločene postopke, ki niso povezani z izvajanjem vodne pravice. Vodna pravica je eno, ko dobi nekdo vodno pravico še to ne pomeni, da lahko tam takoj postavi ali vrtino ali hidroelektrarno ali kakršnokoli drug infrastrukturni objekt za rabo vode. V teh postopih se bo v postopkih umeščanja v prostor se potem tudi šele izkaže kakšna hidroelektrarna bo v končni fazi, kakšna bo tudi njena moč in pa tudi kje konkretno mikro je možno postaviti to hidroelektrarno. </font><br/>
<font size="4">	Predlog Računskem sodišču za revizijo sklepanja ter vsebine koncesijske pogodbe za rabo vode v hidroelektrarnah na srednji Savi je tako vsebinsko gledano nepotreben in brez smisla po našem mnenju. Hvala lepa.</font><br/>
<br/>
<b><font size="4">	PREDSEDNIK IGOR PEČEK:</font></b><font size="4"> Hvala lepa tudi vam. Želi besedo, ne. Želi besedo predstavnica Računskega sodišča? Gospa Maja Bilbija, izvolite, imate besedo.</font><br/>
<br/>
<b><font size="4">	MAJA BILBIJA:</font></b><font size="4"> Lepo pozdravljeni. Kot je bilo navedeno se je Eco krog z dopisom 12. 11. 2020 obrnilo na Računsko sodišče za konkretnimi vprašanji povezani z vsebino navedene koncesijske pogodbe. Računsko sodišče je na ta dopis, na to vlogo društva odgovorilo 22. 12. lani. Odgovor je tudi priloga s sklicu te seje.</font><br/>
<font size="4">	Na kratko iz odgovorov Računskega sodišča izhaja možna tveganja takšne izvedbe konkretnega postopka koncesijske pogodbe vendar z opozorilom, da bi se lahko opredelilo do konkretnih vprašanj le, če pri uporabniku javnih sredstev opravi revizijo in na ta način ugotovi dejansko stanje. Namreč potrebno je vedeni, da s strani pristojnih ministrstev nismo pridobivali njihovih pojasnil, odgovorov in dokumentacije. Za vse navedeno je pač potrebna izvedba revizije.</font><br/>
<font size="4">	V primeru, če bo Komisija za nadzor javnih financ izglasovala predlagani sklep, je tako Računsko sodišče dolžno pri pripravi in sprejemu našega PIRP-a, to je program za izvrševanje revizijske pristojnosti upoštevati drugi odstavek 25. člena Zakona o Računskem sodišču. Toliko.</font><br/>
<br/>
<b><font size="4">	PREDSEDNIK IGOR PEČEK:</font></b><font size="4"> Hvala lepa. Želi besedo še kdo od vabljenih? Ja, ugotavljam da ja, bi vas pa prosil no, če se na začetku predstavite z imenom in pa priimkom ter od kod prihajate zaradi ustreznega zapisa magnetograma. Izvolite.</font><br/>
<br/>
<b><font size="4">	MAŠA CVETEŽAR:</font></b><font size="4"> Ja zdravo, jaz sem Maša Cvetežar in sem tukaj v imenu Gibanja mladih za podnebno pravičnost in v okviru skupine za Savo, ki je v bistvu v kateri je več organizacij, ki smo se odločili in smo se zbrali, da bi ohranili srednjo Savo, torej ohranjeno in čim bolj nedotaknjeno.</font><br/>
<font size="4">	Torej meni se, nam kot prvo kot mladim nas skrbi torej kaj se dela z našo prihodnostjo, ker s tem, ko se v bistvu poskuša pozidat, zabetonirat še tiste delov narave, ki so ostali nas skrbi kaj bo z našo prihodnostjo ker v kontekstu podnebnih sprememb je tudi ohranjanje biodiverzitete izredno pomembno in mi verjamemo, da torej hidroelektrarne niso prava rešitev za reševanje energetske krize. Poleg tega se nam zdi tudi nesprejemljivo, da nas v bistvu, da nismo bili vključeni v to razpravo, da torej nismo imeli možnosti sodelovati oziroma smo se mogli sami zelo potrudit, da smo sploh vključeni v te debate in v te v bistvu procese odločanja, ki se nas še kako tičejo.</font><br/>
<font size="4">	Potem drugo bi pa govorila tudi v bistvu iz perspektive lokalcev, ker jaz prihajam iz Litije in bi v bistvu gradnja hidroelektrarn na srednji Savi mene še kako tikala bi v bistvu vplivala na moje življenje precej in spet lokalci nismo bili vključeni, nismo bili povabljeni, da bi sodelovali, da bi povedali kaj si mi mislimo o tem. Nismo niti bili izobraženi, da bi večina ljudi še vedno ne ve, da je to sploh možnost, da je to sploh opcija, ki se lahko zgodi na tem odseku Save in mi verjamemo, da bi torej ljudje sami mogli opravljat s svojim okoljem, ne pa da to v bistvu namesto njih dela kapital </font><br/>
<br/>
<b><font size="4">6. TRAK: (ŠS) – 12.25</font></b><br/>
<br/>
<font size="4">	(nadaljevanje) oziroma država brez, da bi bili oni sami vključeni. Mi verjamemo, da bi mogli sami imet možnost kontrolirat svojo prihodnost in to v tem primeru ni bilo zagotovljeno. Hkrati pa nas tudi skrbi in za naravo in za javna sredstva. </font><br/>
<font size="4">	In zdaj bom v bistvu najprej povedala nekaj stvari glede v bistvu pravnega vidika te koncesijske pogodbe in vse to je v bistvu povzeto po odgovoru Računskega sodišča, ki smo jih zastavili kot skupina za Savo. Bi se pa kakor je bilo že prej povedano v bistvu Računsko sodišče lažje opredelilo do potencialnih nepravilnosti bolj natančno ocenilo situacijo, če bi torej bila opravljena revizija in nekak sklep, ki bi ga mi radi danes dosegli je torej, da se bo ta revizija opravila in da smo pač res prepričani, kje tukaj so kakšne napake, da je to zdaj zagotovo in da v bistvu ne mečemo stran sredstev za katere nismo ziher, da bodo šle za neko dobro stvar brez nepravilnosti.</font><br/>
<font size="4">	Torej 1. je ta koncesijska pogodba je bila sprejeta preden so bili sprejeti vsi potrebni dokumenti torej da sprejetje koncesijske pogodbe ne bi bilo sporno bi morali pred samim sprejetjem imeti narejeno presojo vplivov na oklje torej v okviru državnega prostorskega načrta, kar v tem primeru ni bilo storjeno in državni prostorski načrt bi moral bit v bistvu podlaga za koncesijsko pogodbo ne pa obratno, kot je bilo v tem primeru. Pomembno je tukaj, da v okviru prostorskega načrta se pač opravi celovita presoja vplivov na okolje in samo takrat bomo mi vedeli ko se bo to opravilo ali se hidroelektrarne na srednji Savi sploh lahko gradi oziroma če je sploh smiselno to početi ali bo to prevelik, prehud poseg v okolje ne pa da se že prej odloča kakšen bo v bistvu konec, končni rezultat te ocene vplivov na okolje. </font><br/>
<font size="4">	To v bistvu pomeni, da so pogodbo podpisali še preden so bili izpolnjeni vsi pogoji in v bistvu še ni zagotovo, če se bo to sploh lahko izvedlo. Prav tako pa je v pogodbi zapisano, da bo država krila stroške izdelave državnega prostorskega načrta v kolikor bi se izkazalo, da torej prostorski načrt oziroma da torej prostorski načrt ne bo izkazal, da se hidroelektrarne lahko zgradijo torej na točki, ko zaradi teh nekih okoljskih varovalk torej na točki, ko bo rezultat DPN-ja neustrezen za samo podjetje bo država krila te stroške namesto da bi jih krilo samo podjetje.</font><br/>
<font size="4">	Torej namesto da bi se spodbujalo, da podjetja sama v bistvu načrtujejo projekte, ki so sigurni, ki so zagotovo dobri se v bistvu država krije te stroške in lahko krije stroške za podjetje, ki bi mogla delovati na prostem trgu a namesto da se v bistvu spodbuja, da ravnajo odgovorno država krije ta njihov riziko in spet te stroške bo država v bistvu plačala z davkoplačevalskim denarjem. In tukaj se torej za korist zasebnega podjetja torej za korist kapitala se v bistvu troši javni denar, kar se nam zdi zelo sporno, še posebej, ker tudi ljudje niso mogli bit vključeni v te procese odločanja in te stvari.</font><br/>
<font size="4">	2. je pa tudi to, da koncesijska pogodba obljublja izredno ugodne pogoje za podjetje, ki deluje na prostem trgu, torej poleg tega povračila sredstev za izdelavo DPN-ja obljublja tudi možnost zamika prestavitve gradnje v kolikor je ekonomska situacija na trgu neugodna za podjetje, torej se omogoča, da podjetje se samo skoraj odloči kdaj bo to zgradilo in nam se zdi ta problematično zato ker nekako se državo s tem oškoduje, ker bi država dobila neke prednosti s tem, ko bi se projekt izvedel čim prej še posebej, če verjamejo, da so hidroelektrarne res tako super stvar, ki jo nujno rabimo še posebej za reševanje okoljske krize. Če res to verjamejo, potem ne bi omogočali tega zamikanja rokov, ker okoljska kriza je kriza in jo rabimo reševati zdaj in če bi oni res mislili, da je to zelo pomembna stvar, potem ne bi mogli zamikat rokov v nedogled in mi verjamemo, torej če bi jim res šlo za to ne bi omogočali podaljševanja, bi se trudili čim hitreje zgradili elektrarne ampak hkrati mi verjamemo, da to ni prava rešitev, da je prava rešitev v zmanjševanju potrošnje na splošno ne pa da v bistvu probamo pozidat, zabetonirat še tiste zadnje koščke narave, bodo pa o tem več povedali še moji nadaljnji kolegi. Ja. Hvala.</font><br/>
<br/>
<b><font size="4">	PREDSEDNIK IGOR PEČEK:</font></b><font size="4"> Hvala lepa tudi vam. Izvolite, imate besedo.</font><br/>
<br/>
<b><font size="4">	JURE VETERŠEK:</font></b><font size="4"> Ja, hvala lepa. Jure Veteršek, Eko krog. Hvala lepa za povabilo, pozdravljam vse prisotne. Naš namen zakaj smo danes tu je, da preprečimo zlorabo našega denarja in poskušamo obvarovati javni interes. </font><br/>
<font size="4">	To bi lahko naredili preko revizije Računskega sodišča, ki mora pogledati ali je sploh smiselno, smotrno ta koncesija </font><br/>
<br/>
<b><font size="4">7. TRAK: (ŠS) – 12.30 </font></b><br/>
<br/>
<font size="4">	(nadaljevanje) in če je sploh zakonita. Domnevamo celo, da so izpolnjeni vsi štirje pogoji kar se tiče državne pomoči ampak spet to bi moralo Računsko sodišče pogledat in potem sprožiti postopke na drugih institucijah.</font><br/>
<font size="4">	Za kontekst, sem energetik, ki se že skoraj 20 let ukvarjam z obnovljivimi viri učinki rabe energijo, modernimi plini in podnebna kriza mene skrbi že kar dolgo. Znanost pozna to že cca 40 let, jaz osebno se 20 let s tem ukvarjam. Ker je prihodnost sigurno nižanje rabe energije, ker samo nižanje rabe nima vplivov na okolje. Vsaka proizvodnja energije ima vplive na okolje. Danes se pogovarjamo o hidro, ampak tudi ostala. Vedno pa moramo imeti kontekst prej je bilo izvajano, da rabimo zaradi toplotnih črpalk, električnih avtomobilov in tako naprej nove kapacitete. V resnici pa pozabljamo, da je več kot polovico električne energije v Sloveniji porabi industrija, ki plačuje bistveno nižje cene pa predvsem imamo energetsko intenzivne industrije.</font><br/>
<font size="4">	Kar se tiče hidroelektrarn se moramo zavedati, da niso podnebno neutralne. Mi imamo podnebno krizo. Da zgradimo vse te elektrarne mi rabimo ogromno železa, betona in ostalih snovi in vse to so vgrajene emisije in vgrajena energija plus ko imamo enkrat jezove imamo gnitje z jezom, kjer so proizvaja toplogredni plin metan, ki ima bistveno večji potencial kot CO2 in tudi to moramo gledat plus zraven so občinam obljubljeni infrastrukturni objekti, ki spet povzročajo emisije toplogrednih plinov. </font><br/>
<font size="4">	Na koncu, podnebju je popolnoma vseeno od kje pridejo emisije. Če so v zraku, vplivajo na podnebje. Kar se tile alternativ IJZ je že 2018 ugotovil, da je samo v Zasavju cca pol teravatne ure potenciala za sončne elektrarne samo na strehah, parkiriščih in degradiranih površinah, tako da hidroelektrarne sigurno niso edin vir s katerim lahko zadovoljimo naše potrebe v prihodnje. Za Slovenijo je to cca 27 teravatnih ur, kar je dva kratnik celotne trenutne porabe. V kombinaciji z proizvodnjo vodika in sintetičnih goriv lahko tudi to zamaknemo iz poletja v ostale dele leta tako da tako si lažje pokrivamo potrebe po energiji plus s sončnimi elektrarnami in skupnostnimi projekti demokratiziramo energetiko, kar je pa tudi eden od momentov zakaj smo danes tukaj.</font><br/>
<font size="4">	Kar se tiče koncesije. Osnovna logika koncesije je deljenje tveganj med koncesionarjem in koncindenta. Po našem razumevanju podjetje HSE je tu ne prevzema tveganj, ker bo vse stroške DPN, podaljšanje koncesije in na koncu neka neoprejemljiva ekonomska upravičenost, ki jo vedno lahko raztegljiv pojem, če pokažejo, da in da se pokazat, da to pač ni sprejemljivo plača država. Skrbi nas, da bo to še en primer kako se da bogatit v javni firmi na škodo javnega interesa preko podjetij, ki so v javni lasti. Zgodovinsko gledano prihajam iz Zasavja in Zasavje je že dalo svoje za razvoj države bivše, zdajšnje in imamo ogromno okoljskih bremen, ki še niso sanirana.</font><br/>
<font size="4">	Grdo se nam zdi, da se pogojuje izgradnjo teh hidroelektrarn z nekimi infrastrukturnimi projekti občinam, ki bi te infrastrukturne projekte itak potrebovale in bi jih mogle dobit kot so kolesarske steze in ureditev. Menimo, da obstaja precej tveganj, ki niso bila naslovljena še niti ne kaže da bodo v pripravi študij. To so na primer mene skrbi kot državljana od z hidroelektrarnami se odreže podtalnico od reke. Reka napaja podtalnico in nazaj podtalnica prihaja. V povezavi s tem se začnejo spreminjati nivoji podzemnih vod. V Zasavju pa imamo specifično situacijo, kjer so bili rudniki in imamo ogromno praznih jam, ki se bodo zdaj, so se napolnile z vodo, potem bodo spet zanihale. To vpliva in bo vplivalo na stabilnost terena. To se že dogaja zaradi zaprtja rudnika Trbovlje-Hrastnik in se že pojavljajo plazovi. Kaj se bo zgodilo v prihodnje ne vemo. To so tveganja, ki jih je treba naglasit.</font><br/>
<font size="4">	Drugo je v zadnjih petih letih sta bila dva večja podora ob Savi. To je kanjon Save in vsa ta skale bodo slej kot prej prišle v dolino. Vse. Zdaj je samo vprašanje kdaj, ker erozija dela. Če povzamem, gre se za to koncesijo menimo, da se krijejo izgube firmi, ki je že v preteklosti izkazala, da ne zna dobro načrtovati in ocenjevati tveganj. To smo videli na primeru TEŠ. Skrbi vas, da se bo spet zaradi neke fame ponovila projekt Magna, kjer je bilo obljubljenih ogromno </font><br/>
<br/>
<b><font size="4">8. TRAK: (ŠS) – 12.35 </font></b><br/>
<br/>
<font size="4">	(nadaljevanje) delovnih mest. Rezultat je pa zdaj, da pač tovarna stoji, nimamo pa več najboljše kmetijske zemlje. V isto smer grejo vsi veliki projekti, prav tako JEK 2, kjer se že z milijonskimi pogodbami za piar zadevo pelje v eno smer in potem bomo spet se bo lahko reklo ja smo že toliko investirali, da zdaj pa ne moremo nazaj, no.</font><br/>
<font size="4">	Skratka naš namen tukaj je, da Računsko sodišče poglobljeno pogleda to koncesijo in upamo, da boste izglasovali, da temu tako bo. Hvala. </font><br/>
<br/>
<b><font size="4">	PREDSEDNIK IGOR PEČEK:</font></b><font size="4"> Hvala lepa. Nadaljujemo. Izvolite.</font><br/>
<br/>
<b><font size="4">	BRINA SOTENŠEK</font></b><font size="4">:</font><b><font size="4"> </font></b><font size="4">Lep pozdrav vsem prisotnim in hvala tudi iz  moje strani za besedo. Jaz sem Brina Sotenšek, po izobrazbi biologinja, sicer pa koordinatorica skupine za Savo, torej za ohranitev prosto tekoče srednje Save.</font><br/>
<font size="4">	Ja iz odstavka 1.2. koncesijske pogodbe za rabo vode za proizvodnjo električne energije na delih vodnega telesa reke Save od Ježice do Suhadola izhaja, da koncesionar in koncendent morata pri izvajanju koncesije uporabljati takšne rešitve, ki najmanj obremenjujejo okolje, zagotavljajo dobro stanje voda, ohranjanje narave, načelo sonaravnega urejanja voda in ne poslabšujejo kvalitete življenja. Vendar glede na splošno znana dejstva vplivov hidroelektrarn na okolje in naravo kot tudi seveda glede na raziskave in slovensko in evropsko zakonodajo menimo, da to ni mogoče. </font><br/>
<font size="4">	Samo prosto tekoče ne zajezena reka nam lahko nudi tiste koristi, ki jih tudi ljudje od nje najbolj potrebujemo. To so čista površinska in podzemna voda, primeren nivo podtalnice, blaženje podnebnih sprememb, poplavna varnost. Seveda tudi turizem, rekreacija, ribolov in pa biodiverziteta, ki je nujna za stabilnost celotnega sistema. V srednji Savi živi po dostopnih podatkih kar tretjina slovenskih sladkovodnih ribjih vrst. Med njimi mnoge od teh na spodnji Savi po izgradnji hidroelektrarn upadajo, saj tipično rečnim vrstam akumulacije ne ustrezajo za življenje. Raziskave na spodnji Savi po izgradnji hidroelektrarn so pokazale spremembo temperaturnega in kisikovega režima, uničenje ribjih drstišč na plodiščih zaradi zamuljevanja in neprimernih hitrosti in globin tudi neustrezne regulacije izlivnih delov rečnih pritokov in pa negativne vplive koničnega obratovanja ali hidropikinga na eko sistem.</font><br/>
<font size="4">	Med temi vrstami, ki upadajo so tudi domorodne evropsko pomembne vrste za katere smo Evropski komisiji po 17. členu habitatne direktive dolžni poročat o njihovem stanju in nekatere izmed njih imajo že ocenjeno slabo stanje, ki se še slabša. Med njimi je tudi sulec, ki je naša največja postrvja vrsta in denit donovskega povodja in za katere velja, da je prav populacija v srednji Savi ena najbolj vitalnih v evropskem smislu in tudi osrednja v glavna v Sloveniji. In raziskava Biotehniške fakultete in Zavoda za ribištvo iz leta 2016 podprta z ehtiološkimi, genetskimi raziskavami in habitatnim modeliranjem je ugotovila, da bi v primeru izgradnje celotne verige HA na srednji Savi sulec tam izumrl ne glede na omilitvene ukrepe.</font><br/>
<font size="4">	Glede podtalnice bi rada še to dodala pri hidroelektrarnah neizogibno prihaja do sprememb nivoja podtalnice in do nalaganja toksičnega mulja na dnu akumulacij, kar seveda poslabša kvaliteto površinskih in podzemnih voda. Mul prepreči stik s podtalnico in tudi zaduši majhne podzemne nevretenčarje, ki so naravni čistilci vode in za katere je prav Sava prepoznana kot izjemno pomembno območje tudi v svetovnem smislu. Ob tem naj opozorim, da večina slovenskih občin ob Savi črpa kvalitetno pitno vodo iz savskega proda in da ne vem niti za eno študijo, ki bi pokazala kaj se bo zgodilo z viri naše pitne vode in s podtalnico po izgradnji hidroelektrarn.</font><br/>
<font size="4">	Kar se tiče poplavne varnosti nas tudi skrbi kajti raziskava raka in brenčiča iz leta 2020 za spodnje Savsko verigo hidroelektrarn je pokazala, da se hitrost poplavnega vala veča z vsako naslednjo pregrado. To pomeni, da pri večjih poplavah  veriga hidroelektrarn pravzaprav potencira poplavni val.</font><br/>
<font size="4">	Zdaj pa še dopolnitev k temu, kar so že kolegi povedali glede DPN in presojo vplivov na okolje. Menimo, da je pri celotni zadevi problematičen sam postopek, kar je v bistvu razdeljen na najmanj dva ločena segmenta. </font><br/>
<br/>
<b><font size="4">9. TRAK: (ES) – 12.40</font></b><br/>
<br/>
<font size="4">	(nadaljevanje) Prvi del obravnava samo prve tri zasavske hidroelektrarne, drugi verjetno potem ostalih sedem, vendar bi samo celotna presoja vplivov na okolje za vseh 10 hidroelektrarn v resnici dala realno sliko. Kaj to pomeni? Ne vemo zakaj se je postopek razdelil, vendar izgleda kot da je namen prikazovanja in drugačnega stanja od dejanskega. To pa je tudi v nasprotju s sodno prakso EU, ki narekuje, da se cilj direktive Sveta o presoji vplivov nekaterih javnih in zasebnih projektov na okolje ne sme zaobiti z razdrobitvijo projekta in da se zaradi neupoštevanja kumulativnih vplivov več projektov le-ti ne smejo v celoti izogniti obveznosti presoje, če bi lahko skupaj pomembno vplivali na okolje, še posebej projekti, ki so medsebojno povezani ali sledeči, kar velja tudi za to verigo hidroelektrarn. 	Prav tako bi bilo potrebno v skladu s prilogo 2 te iste direktive izvesti obvezno študijo o vplivih na okolje pred sprejetjem splošnega akta, vendar uredba o koncesiji za porabo vode za proizvodnjo električne energije reke Save od Ježice do Suhadola ni bila presojena v smislu vplivov na okolje. </font><br/>
<font size="4">	Ob tem še poudarjam, da ne gre le za vprašanje teh načrtovanih hidroelektrarn, ker ne gre še za neobremenjeno reko, ampak na Savi imamo že sedaj 8 velikih hidroelektrarn in čez 200 MHE v celotnem porečju in to bi bilo pri umeščanju novih hidroelektrarn nujno potrebno upoštevati, ker gre za seštete oziroma kumulativne vplive obstoječih in načrtovanih hidroelektrarn, kar dosedaj nikjer ni bilo po mojem vedenju presojano ali upoštevano. </font><br/>
<font size="4">	Obenem bi imela veriga kar 18 zaporednih velikih jezov od Mavčič do Hrvaške na eni sami reki izjemno negativni vpliv z gotovimi tudi čezmejnimi vplivi, o čemer se prav tako ne govori. </font><br/>
<font size="4">	Hkrati tudi okoljsko poročilo za nacionalni energetski in podnebni načrt jasno izpostavlja, da bi imele hidroelektrarne na srednji Savi bistven vpliv, ocena D, na okoljske cilje, trajnostno upravljanje naravnih virov in ohranjanja narave. In pripravljavci okoljskega poročila za Nepan so zato predlagali izločitev teh novih velikih hidroelektrarn iz načrta. Namesto tega so predlagali več alternativ in tudi poudarili, da tudi če ne zgradimo elektrarn na Savi, da nastali primanjkljaj električne energije ne bo ogrozil zahtevanega cilja OVE. </font><br/>
<font size="4">	Za konec pa samo še kaj je mnenje strokovnjakov. Jaz sem bila 8 let zaposlena na Zavodu za ribištvo Slovenije in sem tudi sodelovala pri pripravi strokovnega mnenja za osnutek DPN za prve tri zasavske hidroelektrarne in po mojem vedenju nisem spoznala niti enega strokovnjaka ne na Zavodu za ribištvo, ne na Zavodu za varstvo narave, ki bi soglašal z izgradnjo novih elektrarn na reki Savi. Seveda pa zaradi strahov pred političnimi pritiski bi javna stroka morala imeti strokovno imuniteto, da bi večkrat se slišal njen glas. To je moje mnenje. </font><br/>
<font size="4">	Leta 2018, ko je Državni zbor sprejemal Zakon o energetskem izkoriščanju srednje Save, je Društvo za proučevanje rib Slovenije poslalo Državnemu zboru dopis proti. Podpisalo se je pod ta dopis 12 doktorjev znanosti z biotehniške fakultete in 14 strokovnjakov, ki so bili takrat zaposleni na Zavodu za ribištvo. Poudarjam, da je takrat Državni zbor izglasoval proti in da Zakon za energetsko izkoriščanje srednje Save ni bil sprejet in ga torej ni. Zato upam, da se na srednji Savi ne ponovi zgodba vodnega referenduma, ko je bilo na eni strani zelo jasno. Na eni strani je bila stroka in civilna družba, na drugi pa politika. V vaših rokah je odločitev in upam, da bo ta v skladu s stroko in številnimi raziskavami. Na vodnem referendumu je bilo jasno, da je čez 85 % ljudi proti poslabšanju stanja voda in pozidavi samo priobalnih zemljišč. Tu gre pa še za hujši poseg. Gre za pozidavo samih vodnih zemljišč. </font><br/>
<font size="4">	To bi bilo iz moje strani to in hvala lepa za pozornost in za besedo.</font><br/>
<br/>
<font size="4">	</font><b><font size="4">PREDSEDNIK IGOR PEČEK:</font></b><font size="4"> Hvala lepa tudi vam. </font><br/>
<font size="4">	Prehajamo na razpravo… A še vi? Se opravičujem gospa. Izvolite.</font><br/>
<br/>
<font size="4">	</font><b><font size="4">ANDREJA SLAMERŠEK:</font></b><font size="4"> Dober dan. Moje ime Andreja Slameršek iz Društva za proučevanje rib Slovenije. </font><br/>
<br/>
<b><font size="4">10. TRAK: (ES) – 12.45</font></b><br/>
<br/>
<b><font size="4">	</font></b><font size="4">(nadaljevanje) Jaz bi se najprej na to, kar je gospa z Ministrstva za okolje in prostor, ko je rekla, da se bo na nižjih nivojih izvajala celovita presoja vpliva na okolje. Naj opozorim, da je sodišče že v zvezi s tem razsodilo v primeru akcijskega načrta za obnovljive vire energije, kjer je zapisalo: Prelaganje izvedbe presoje sprejemljivosti za posamezna varovana območja in morebitna izvedba postopkov prevlade javne koristi na raven sprejemanja posameznih DPN in OPPN, kot je predvideno v postopku akcijskega načrta, kot so tukaj tudi predvideli, ni v skladu z citiranimi določbami Zakona o ohranjanju narave, pravilnika in določbami habitatne direktive ter da je možno izdati soglasje le, ne bom vsega niti brala. V glavnem sodišče je že povedalo, da tega ni mogoče prestavljati na nižni nivo. </font><br/>
<font size="4">	Tako kot je bilo danes že omenjeno. Leta 2018 je bil že prvi poskus sprejetja Zakona za energetsko izkoriščanje srednje Save, kjer smo prav DPRS z veliko podporo stroke in pa nevladnih organizacij že takrat opozarjali, da preden se sploh zakon sprejema bo potrebno izvesti celovito presojo vplivov na okolje na hidroelektrarnah. In to ni bilo. K sreči je bil zakon zavrnjen. </font><br/>
<font size="4">	Leta 2019 je bil ponoven poskus razširitve Zakona za spodnjo Savo, ker so tam poskušali vključiti hidroelektrarne na srednji Savi. Ponovno smo takrat podali razpis, protestno pismo, tudi obvestili Državni zbor, da spet ni bila celovita presoja vpliva na okolje izvedena. </font><br/>
<font size="4">	Potem je bil akcijski načrt za obnovljene vire energije oziroma leta 2018 smo dobili razsodbo, kjer je pa sodišče razsodilo, da je pač potrebno to na višjih nivojih izvesti CPDO. To je v primeru (nerazumljivo.). S tem pa, da je bilo leta 2019 v Nepnu?, tako kot smo danes že slišali, tudi presojamo. Seveda to okoljsko poročilo obstaja in je bilo napisano, da bi imele bistven vpliv, ki v bistvu pomeni uničujoč vpliv. In zato tudi dejansko poseg ne bi mogel biti sprejemljiv. Zato je sedaj absurd, da se je pa koncesijska pogodba kar sprejela. In to za gradnjo 10 hidroelektrarn. Gre za drobljenje projekta (nerazumljivo), tako kot smo danes že slišali, kar je spet nesprejemljivo, ob dejstvu, da bi bilo v bistvu potrebno kumulativne vplive za celotno območje Save to izvesti. In do danes to ni bilo izvedeno. </font><br/>
<font size="4">	In kaj je absurd vsega tega, da se sedaj načrtuje na srednji Savi, kar se podi koncesijska pogodba in se kar načrtuje nove hidroelektrarne, ob dejstvu, da je to povezano tudi z hidroelektrarnami Mokrice. Namreč hidroelektrarne Mokrice je potrebno izvesti v kolikor bodo oziroma tako ali tako vemo, da ni možne prevlade druge javne koristi nad javno koristjo ohranjanja narave, posebej ne energetike, ker vemo, da je tudi že zapisano, stroka je zapisala, poročilo je zapisano, da mi lahko ta odstotek obnovljive energije dosežemo na druge načine in ob dejstvu, da je potrebno za zvezdogleda nadomestni habitat. V kolikor bi šlo za nadomeščanje, kar pomeni tudi resno (nerazumljivo), namreč na tem območju je potrebno ohranjati ugodno stanje zvezdogleda. Namreč tudi po poročanju je že v upadu ta populacija in na biografsko regijo, če gledamo na to v tem območju, dejansko teh posegov sploh ne bi smelo biti. </font><br/>
<font size="4">	In v primeru Mokrice s temi potiski naprej še dejansko tudi ni razčiščeno o tem sotočju, kjer se sedaj načrtujejo tri nove hidroelektrarne. Vemo pa, da če neko območje pride, da izravnalni ukrep sploh ostane potem brezpredmetno. Vsi postopki, vsa nadaljnja delovanja so brezpredmetna. Namreč zelo jasno je zapisano, da tam, kjer so izravnalni ukrepi sprejeti, se drugi posegi ne smejo več izvajati. Mora biti namenjeno ohranjanju.</font><br/>
<font size="4">	In dejansko gre že pri Mokricah za izsiljevanje. Namreč že več kot 100 milijonov je zunaj javnega denarja, brez da bi sploh bilo gradbeno dovoljenje in sedaj se na podlagi tega izsiljuje ta projekt, ki pa zakonsko in strokovno ne more čez vse te postopke, ker enostavno pač ne gre. </font><br/>
<font size="4">	In zato gre v bistvu za čisto izsiljevanje. Ko se je koncesijska pogodba sprejela mimo vsega. Vsi poskusi, ki so bili do te koncesijske pogodbe pač izvedeni za to, da bi se lahko tu šlo v umeščanje elektrarn, se izkazalo po strokovni in zakonodajni plati, da pač to enostavno ni sprejemljivo in da se na tak način izsiljuje, da se bi umeščalo neke škodljive in to zelo škodljive objekte. Ne govorimo tu samo o naravi, dejansko govorimo tudi o vplivu na ljudi, ki tam živijo. Pogovarjamo se tudi o pitni vodi. Po vodni direktivi tudi vemo, da je potrebno tudi tam izpeljati postopek izjeme, zato ker gre za poslabšanje ekološkega stanja površinskih in podzemnih voda. </font><br/>
<br/>
<b><font size="4">11. TRAK: (ES) – 12.50</font></b><br/>
<br/>
<b><font size="4">	</font></b><font size="4">(nadaljevanje) Tukaj dejansko za takšen odstotek elektrike in v tako škodo in tak poseg v okolje je to dejansko nesprejemljivo. </font><br/>
<font size="4">	Namreč, naj še to povem, da v primeru nadomestnih habitatov izravnalni omilitvenih ukrepov primer ISA?, kjer so šli v revatilizacijo reke. Vložili so že 50 milijonov evrov in do danes nimajo vidnih rezultatov pri ribah. Pri nas pa je predvideno, da  bo to iz državnega denarja, javne finance. Tudi v vseh teh projektih naj bi to država potem zagotavljala ugodno stanje vrste na območju, kjer to sploh ni izvedljivo. In tudi vemo, da je na terenu alarmantno stanje. Samo primer Brežice, kjer so ti omilitveni ukrepi in pa izravnalni izvedeni, je stanje alarmantno. </font><br/>
<font size="4">	Potrebno je povedati tudi to, da še cel kup zakonodaje se v pri umeščanju hidroelektrarn v Sloveniji krši. Še cel kup jih sodišče niti ni uspelo razsoditi. Seveda pa bomo na Društvu za preprečevanje rib Slovenije definitivno vse naredili tudi z evropsko komisijo, tudi prijave in vse, ker to kar se dogaja v Sloveniji je nesprejemljivo. Da nekaj kapital ruši čisto vse s področja narave in okolja samo za to, da lahko počrpajo javna finančna sredstva in pa da se ugrabi naš naravni vir, to je voda. Voda, ki je pravica vseh nas. In tako sprejemanje parcialno in da ni nobene zaščite ljudstva, ki živi na tistem območju je pač nesprejemljivo, ob vseh negativnih vplivih, ki jih hidroelektrarne imajo. </font><br/>
<font size="4">	Še večji absurd je, da Evropska unija sprejema smernice za revatilizacijo rek. 15.000 km rek naj bi se spet revatiliziralo, se pravi vrnilo nekako nazaj v prvotno stanje prav z namenom ohranjanja voda in dosedanja dobrega ekološkega stanja. Mi bi šli v totalno pozidavo naših rek. Da ne omenjam Sava, ki je naša najdaljša reka, ki izvira v Sloveniji, ki je ponos slovenstva, bi jo dejansko oskrunili, zabetonirali, notri milijone kubikov betona vložili. Kaj pa bo to pomenilo za naslednje generacije pa več nikogar ne briga. Vidimo kakšne resne težave imamo na Dravi, kjer je dejansko že veriga hidroelektrarn stoji. Od avstrijskih in tistih navzgor. </font><br/>
<font size="4">	Prav tako so Združeni narodi sprejeli, dekada poteka od leta 2021 do 2030, je dekada za revatilizacijo EKO sistemov, ker smo v krizi zloma biotske raznovrstnosti. Vemo, da tudi v Sloveniji izginjajo vrste. Imamo neizpodbitne dokaze koliko vrst je zaradi izgradnje hidroelektrarn že v Sloveniji izginilo, da za to ne obstajajo omilitveni, niti izravnalni ukrepi. To je absurd sploh na taki način tako nasilno se izvaja mimo ljudi, mimo stroke, mimo zakonodaje. Resno se je tukaj vprašati ali gre za naše javne finance, mi plačujemo davek, vsi mi, da se tukaj javne finance uporabljajo za neke parcialne interese, ki sploh ni izkazan noben javni interes in da se dela škoda, ki jo bomo spet državljani morali plačevati, ker hidroelektrarne toliko težav kot jih prinesejo, na koncu je vse na javnih finančnih sredstvih. Energetika, investitorji potem pa nimajo nobene odgovornosti. In to je nesprejemljivo že ob vseh dejstvih, ki jih danes poznamo od stroke do zakonodaje in vsega.</font><br/>
<font size="4">	Zato res pozivam, tudi jaz v imenu DPRS, da dejansko Računsko sodišče oziroma Komisija to resnično pregleda in da ustavi take norosti in izsiljevanja kot je v primeru Hidroelektrarne Mokrice, kjer so že v bistvu pogodbe podpisane brez gradbenega dovoljenja, ki ga nikoli ne bo, ker ne more biti po zakoniti in strokovni poti. Na srednji Savi pa že tako ali tako gorijo vsi alarmi. Namreč to so naši zadnji koščki rek. Nimamo več prostora. In gre za minimalne količine pridobljene energije. Prevelika škoda bi nastala in to škodo bi se potem črpalo iz javnih financ, da bi se jo krilo. To je nesprejemljivo. In voda je na prvem mestu. </font><br/>
<font size="4">	Hvala.</font><br/>
<br/>
<font size="4">	</font><b><font size="4">PREDSEDNIK IGOR PEČEK:</font></b><font size="4"> Hvala lepa. </font><br/>
<font size="4">	Preden preidemo na razpravo bi prebral še eno pooblastilo. In sicer poslanec Primož Siter nadomešča poslanca Luko Mesca iz Poslanske skupine Levica. </font><br/>
<font size="4">	Zdaj pa razprava članic in članov. Najprej dajem besedo predlagatelju. Primož Siter, izvolite, imate besedo.</font><br/>
<br/>
<font size="4">	</font><b><font size="4">PRIMOŽ SITER (PS Levica): </font></b><font size="4">Najlepša hvala, predsednik.</font><br/>
<font size="4">	Hvala lepa vsem predstavnici Vlade in predstavnikom civilnih organizacij zainteresirane javnosti za ta v bistvu izčrpna </font><br/>
<br/>
<b><font size="4">12. TRAK: (ES) – 12.55</font></b><br/>
<br/>
<b><font size="4">	</font></b><font size="4">(nadaljevanje) stališča in tukaj še posebej predstavnikom civilne javnosti za ta strokoven pogled v vsebinsko problematiko tega, kar imamo danes na mizi, torej problematiko hidroelektrarn. </font><br/>
<font size="4">	Sedaj pri tem konkretnem primeru, v katerem se pa v bistvu ukvarjamo s tehnikalijo postopka podpisovanja koncesijske pogodbe. Dejstvo je, da gre za poseg v okolje. Dejstvo je, tako stroka, da gre za škodljiv poseg v okolje. Na tej točki se lokalne skupnosti na eni strani s to stvarjo strinjajo, drugi ne, eni navijajo za takšno rešitev, drugi ne. Tudi sam prihajam iz Trbovelj iz okolja, ki je neposredno vključeno v to infrastrukturno akcijo. Ampak dejstvo je nekako, da si je stroka enotna. Gre za poseg v okolje. Celovito presojo vpliva na okolje kot jo zahteva zakonodaja na tej točki, ni bilo opravljene. Posel je tako rekoč bil sklenjen pred presojo vpliva na okolje. Torej naprej investicija javnega denarja v trg, potem pa skrb za okolje, skrb za zdravje ljudi. Všeč mi je, danes je prišla do mene informacija, da danes razpravljamo o tem. Čisto okolje je kategorija osnovne človekove pravice. Danes obeležujemo, mimogrede samo za informacijo povem, svetovni dan človekovih pravic. </font><br/>
<font size="4">	Govorimo pa torej o postopku. Govorimo o tem kakšen način je tukaj država stopila v ta posel. Ta seja danes pa v bistvu ni drugega kot klic po tem, da se v ta posel pogleda. </font><br/>
<font size="4">	Jaz nisem pravni strokovnjak, jaz nisem strokovnjak na področju javnih naročil in podpisov in koncesij, podpisovanja koncesij za gradnjo hidroelektrarn, je pa Računsko sodišče tista institucija v državi, ki lahko ima po navodilu Državnega zbora oziroma pristojnega delovnega telesa v tem primeru, ki ima vso legitimnost v to stvar vpogledati, zato v Poslanski skupini Levica v bistvu izvršujemo, da tako rečem, to javno naročilo civilne družbe strokovnih nevladnih organizacij, ki so tukaj zaznali neregularnost. </font><br/>
<font size="4">	Mi tukaj ne ocenjujemo legitimnosti te pogodbe na tej točki. To bo storilo Računsko sodišče, ki je zato poklicana institucija. Morebiti odgovorim predstavnici Vlade oziroma ministrstva, ki se je sklicevala na mojo uvodno predstavitev, da trdim, da je pogodba nelegitimna. Trdim, da je nelegitimno ali pa neobičajno bila praksa sprejemanja oziroma celotne te procedure kako je do pogodbe prišlo, da je postopek neregularen, kar je tudi državna revizorka ugotovila. Ne govorimo tukaj konkretno o tem kakšna je situacija na Muri, kakšna je situacija na Soči, kaj se da in kaj ne. Gre zgolj za klic po tem, da se prepreči javno-finančna katastrofa predvsem v Šoštanju oziroma ki smo jo videli v Šoštanju. Sem vesel, da je predstavnica ministrstva ravno ta primer tudi omenila. Tam je bila dilema ali je prav, da se TE6 izključi iz obveze oddaje javnega naročila po Zakonu o javnem naročanju na vodnem, energetskem, transportnem področju in na področju poštnih storitev. Takrat se je Vlada odločila, da ni treba dati javnega naročila, potem pa se je izkazalo, da je bilo to narobe in je zgodba iz začetnih od Pahorjevo vlado takrat 20 milijonov prerasla na 1,4 milijarde sežiganja državnega denarja v dimniku TE6. 1,4 milijarde, ki bi jih zlahka lahko porabili za to, da tisto regijo rehabilitiramo po okoljskem izčrpavanju, da ta sredstva preusmerimo v socialo. Imamo pa uničeno regijo in lačne ljudi. </font><br/>
<font size="4">	Če bi takrat v  tistem primeru, recimo, stopili časovno nekaj korakov nazaj in rekli, hej, dajmo mi Računskemu sodišču, da opravi revizijo in da vidimo, če je vse v redu, ne bi imeli danes tega problema s TE6. </font><br/>
<br/>
<b><font size="4">13. TRAK: (ES) – 13.00</font></b><br/>
<br/>
<b><font size="4">	</font></b><font size="4">(nadaljevanje) In danes smo v primeru gradnje hidroelektrarne na srednji Savi točno na tej točki nekaj korak nazaj. Imamo ta luksuz časa, ta luksuz te parlamentarne akcije, da Računskemu sodišču na tem odboru po naročilu civilne družbe predlagamo, da opravi to revizijo in kot institucija, ki ima tu ves mandat z vpogledom v sklepanje te koncesijske pogodbe, to tudi naredi. In potem preprečimo javno-finančno katastrofo in nadaljnjo izčrpavanje državnega proračuna, ki pa je v teh časih, saj vemo, že tako bi bil potreben trezne glave v ravnanju s temi sredstvi. </font><br/>
<font size="4">	V bistvu danes, kolikor je meni osebno lokalcu ljuba ta okoljska  tema, v bistvu danes ne govorimo o okoljski temi, govorimo o tehnikaliji postopka in imamo v rokah, spoštovane poslanke in poslanci opozicije in koalicije, možnost, da eno stvar za katero lahko da je koruptivna, lahko da bo šla v prihodnje še bolj na škodo javnih financ, da dejansko to stvar preprečimo. Nič drugega. Vse kar je treba storiti je, imeti ABC vpogleda v to pogodbo, ki, slišali smo, recimo malo problematično definira vlogo koncesionarja in koncidenta, ki je bila v postopku napačno zastavljena v časovnici, torej pred oblikovanjem okoljskega načrta itd.. Skratka neki indici so, da stvar ni bila regularno sestavljena in vso možnost imamo, da v to stvar sedaj vpogledamo in prosimo Računsko sodišče to stori v imenu oziroma po navodilu Državnega zbora.</font><br/>
<font size="4">	Toliko zaenkrat. Hvala.</font><br/>
<br/>
<font size="4">	</font><b><font size="4">PREDSEDNIK IGOR PEČEK:</font></b><font size="4"> Hvala lepa. Nadaljujemo.</font><br/>
<font size="4">	Želi besedo še kdo? Gospod Franc Breznik, izvolite. Imate besedo. Govorimo pa o tehnični proceduri, samem postopku, čeprav je bilo na uvodu, sem pač pustil vabljenim, se mi zdi, da je prav, da se zadeve pogledajo malo širše. Vendar tudi sklep in vse, kar bo pač sledilo v nadaljevanju gre za tehnični del, ki ga v okviru pristojnosti imajo pač članice in člani Komisije in pa Komisija kot taka. </font><br/>
<font size="4">	Gospod Breznik, izvolite.</font><br/>
<br/>
<font size="4">	</font><b><font size="4">FRANC BREZNIK (PS SDS): </font></b><font size="4">Najlepša hvala.</font><br/>
<font size="4">	Sedaj dovoljevali ste zgodbo nekih zelenih politik. O sulcu sem dosti slišal, kljub temu da sem v ribištvu, ne vem kako naj poznam, da je slovenska prihodnost, kljub temu da vem, da je to neka vrsta postrvi, ki izvira iz Donave in je v slovenski prostor bolj umetno prišla, ampak vseeno pustimo sedaj te zadeve. </font><br/>
<font size="4">	Če pogledam, da gre res za tehnikalije, da gre za sum nekega koruptivnega dejanja z podelitvijo koncesije, ampak 80 % smo pa poslušali zgodbe, da je v Sloveniji prihodnost v tem, alternativa neke zelene politike, da se pač zmanjša poraba električne energije. </font><br/>
<font size="4">	Predlagam bi, tudi sam nimam problema, da končno gremo enkrat na referendum in slovenskim državljanom pač povemo, da naj tako kot leta 1984 potem izklopijo luči. Ker proizvodnja električne energije v Sloveniji v tem trenutku s prvega stebra, to so HSE je približno 7,5 teravatnih ur na letnem nivoju, skupina GEN-i ima približno med 5,3 in 6 teravatnih ur proizvodnje električne energije. Torej smo približno na 13 oziroma 14 teravatnih ur proizvodnje električne energije v Sloveniji v tem trenutku. Kot veste imamo tudi razmerja med proizvodnjo in tudi stabilnostjo sistema zaenkrat ravno na račun nekih, lahko bi rekel ljudi, ki so res tvorno načrtovali slovenski energetski sistem, še enkrat bi rekel, zelo ugoden. </font><br/>
<font size="4">	Kot primer lahko povem, da smo samo aprila meseca Bavarcem tudi mi prodali elektriko, ker so bili zaradi obnovljivih virov, predvsem sonca, sami v popolni temi. Dobesedno so imeli več kot 40 % manjši izplen zaradi vremena. Elektrika je prihaja iz termoelektrarn in jedrske elektrarne na Češkem in iz Slovenije. En del. </font><br/>
<font size="4">	Glede na situacijo, ki jo moram jaz politik, in to je po mojem, tudi nacionalni interes, ki </font><br/>
<br/>
<b><font size="4">14. TRAK: (ES) – 13.05</font></b><br/>
<br/>
<b><font size="4">	</font></b><font size="4">(nadaljevanje) ga tukaj izvajam, glede na to, da sem tudi nekako delno zadolžen za politike tudi v lastni stranki v strokovnem odboru kot inženir elektrotehnike, pa moram jasno povedati. Mi ukinjamo in tudi subvencioniramo preko EKO sklada celo vrsto kurišč posameznih individualnih hiš, kjer gredo na toplotne črpalke. Približno toplotna črpalka, ki je v povprečju 9 kilovatnih ur v Sloveniji, ima približno na letnem nivoju vsaj, če ima (nerazumljivo) število tri ali pa če je to individualno kurišče, je to dodatnih 5 do 6.000 kilovatnih ur porabe električne energije. Torej izračunajte si vse hiše, še posebej ker gre za obnove starih hiš, ki imajo radiatorsko ogrevanje, si lahko izračunate izredno povečanje porabe električne energije. </font><br/>
<font size="4">	Če gremo v elektro mobilnost si izračunajte, da povprečni avto, ki ima trenutno baterijo 58 kilovatnih ur, TESLA 77, 90 ali 100 kilovatnih ur, da če 20 krat polni to baterijo v nočnem času, kjer ni </font><br/>
<font size="4">(nerazumljivo) nobene proizvodnje, da gre za približno 6.600 do 7.000 kilovatnih ur dodatne porabe električne energije v posameznem gospodinjstvu. </font><br/>
<font size="4">	Če si izračunamo, bi po mojem podatku bo Slovenija potrebovala za oskrbo elektro sistema, ne da bomo zmanjšali porabo električne energije, kljub temu da lahko ukinemo celo vrsto umazane proizvodnje, ampak bomo nujno potrebovali vsaj 20 teravatnih ur proizvodnje električne energije v naslednjih 7 letih. Koliko gremo v neko smer, ki bo torej reševala individualna kurišča, ta ki proizvaja največ CO2 itd.. </font><br/>
<font size="4">	Sedaj, da se vrnem k temi. Žal sem malo zašel boste rekli, ker vas že vidim, predsednik, ampak moram povedati, ker malokdaj smo na takem, da se zavedam in vsi smo na tem, da smo zeleni, spoštovani kolegi. Ampak, poglejte, nikoli mi ni noben od zelenih ni povedal s katero tehnologijo bomo mi reševali slovensko energetiko. Lahko pa povem, po tej poti bomo eni največjih uvoznikov električne energije. Ta cena je danes na trgu, ki pravijo vsaj nekateri, tudi sam se zavedam, energetske revščine predvsem starejših, ki imajo male pokojnine, bo pomenila kot na Bavarskem približno 40 evrov po gospodinjstvu povprečno večja položnica. Če smo za to, gremo na to. Dajmo celo vrsto dvomov, celo dvomi so v gospodarstvu, ker ni šlo samo za pravne zadeve pri podelitvi koncesij pri današnjih nagovorih gostov, predvsem za tehnološke dvome v hidroenergijo. </font><br/>
<font size="4">	Poglejte, Slovenija ima energetski načrt. Mislim, tu je z nami državni sekretar gospod Košorok, naj me popravi, če se motim, 27 % z obnovljivimi viri električne energije moramo do leta 2030 spraviti skupaj. Poglejte, obnovljivi viri električne energije, kolikor jaz poznam in imam znanja, gre za hidroenergijo, gre za vetrno energijo, gre za energijo toplotnega sevanja zemlje, o kateri jaz večkrat govorim, o geotermalni energiji, ki je v Sloveniji, bi lahko rekel, v popolnem zatonu in tudi sončni energiji. Mi moramo s teh virov energije spraviti 27 %. Povejte mi na kakšen način, če bomo tudi proizvodnjo ali pa ustavili izgradnjo tudi na srednji Savi. Ob tem, da mislimo do leta 2030 še zapreti močen, res stabilen vir električne energije, ki jo dobavlja TE6, ker nas vse politike silijo. </font><br/>
<font size="4">	Lahko tudi povem, da sem bil eden največjih nasprotnikov gradnje TE6 in sem tudi glasoval proti poroštvenem zakonu. Toliko samo za informacijo, spoštovani kolegi. Bojim pa se, da bom eden največjih nasprotnikov mogoče celo hiper hitrega zapiranja. Ker če gledamo na ceno elektrike, še posebej, ker bo sama poraba elektrike tudi na področju Evropske unije izredno velika, ker politike, ki jih delamo mi dela cela Evropa, mi se temu ne moremo izogniti, bo elektrika izredno dragocena energija in tudi struktura proizvodnje elektrike tako iz nizko ogljičnih virov, v katero štejemo seveda tudi našo jedrsko elektrarno, ki bomo morali zgraditi novo, vsaj več kot 10 milijard, z močjo vsaj 1000 ali pa celo 1200 megavatov, trenutno je 700 megavatni generator, bomo lahko komaj dohajali sami poleg omrežja, ki mora biti hitro, pametno. In govoriti o zmanjšanju porabe električne energije je popolnoma deplasirano, popolnoma mimo. </font><br/>
<font size="4">	Mi lahko delamo, mi lahko načrtujemo, ampak to lahko govori nekdo, ki ne pozna slovenske energetike, strukture slovenske </font><br/>
<br/>
<b><font size="4">15. TRAK: (ES) – 13.10</font></b><br/>
<br/>
<font size="4">(nadaljevanje) energetike, strukture slovenske energetike, pogleda v slovensko energetiko in ki nima vizije. V tem trenutku, ko vi to govorite, spoštovani ekologi, je Kitajska – prvi naslov – novembra meseca načrtuje in je v izgradnji novih 200 termoelektrarn na premog, novih 200 termoelektrarn na premog, slabše tehnologije, ki jo imamo v TEŠ6. V tem trenutku, oprostite, da vam povem še to, spoštovani ekologi, naslovi China (govori v nemščini in ne razumem). Samo da boste vedeli, od leta 2000 do leta 2019 je Kitajska na novo inštalirala za 943,7 gigavatov termoelektrarn na premog slabše tehnologije, ki je bila kdajkoli v TEŠ6. Če delimo 943 gigavatov z 0,6 gigavatov, kolikor jih je v TEŠ6, torej je Kitajska v 18 letih na novo inštalirala 1600  termoelektrarn na premog slabše tehnologije, ki jo imamo v TEŠ6. Ob tem, da je v porastu novih 200. </font><br/>
<font size="4">In sedaj, samo da  bomo vedeli, ob tem sledi seveda Indija, Pakistan itd., kjerkoli pridemo do Evrope. Kot vemo ima Evropa približno 8 % svetovnih izpustov CO2, spoštovani kolegi. Problem ni v Evropi. Problem ni v naši naravi. In problem ni v radikalni zeleni politiki, spoštovani kolegi. Temu jaz kot človek, ki ima neki pogled na ekologijo lahko rečem, da smo imeli seje tudi glede resnega obnovljivega vira, ki je trenutno v porastu. To je geotermalni vir, ki ne dela nobenih posegov v prostor, ni bilo nobenega ekologa do sedaj. Nobeni ekologi tega niso nikoli predstavili, nobenih tehnologij niso predstavili, ki je bila alternativa temu, da bomo zapirali po novem celo ali pa omejevali izgradnjo hidroelektrarn.</font><br/>
<font size="4">Razumel sem, da v Sloveniji ne smemo imeti vetrnih. Ne vem zakaj. Peljem se v Nemčijo, vedno novih 50 vetrnih elektrarn. Gremo proti Dunaju itd. nove vetrne elektrarne. Sedaj celo so problem hidroelektrarne. In sulec v vodah. Nisem vedel, da je sulec tako znana riba, slovenska avtohtona. Ne vem, da obstaja, ne bom širil tega. Ampak, oprostite, če je to alternativa v Sloveniji, potem, oprostite, lahko res ugasnemo luči in bomo šli v leto 1984 v čas Milke Planinc, ko smo popoldne prišli iz službe in smo bili štiri ure brez električne energije. Jaz si tega ne želim.</font><br/>
<font size="4">Sedaj se bom vrnil nazaj. Jaz takih omejevanj… Jaz mislim, da Računsko sodišče lahko pogleda, če je dvom v to koncesijo. Nimam nobenih problemov, ampak takemu omejevanju izgradnje tudi hidroelektrarn, ne bom nikoli pristal. Ne bom nikoli pristal, ker se zavedam na drugi strani kaj to prinaša. Prvič, nestabilnost sistema električne energije, nestabilna proizvodnja, kaj prinaša tudi za ceno električne energije, ki bo dodatno obremenila slovensko gospodarstvo in vsaki taki, jaz temu pravim pravni posegi tudi v neke postopke, v katerem še je. Mislim, da bo tu državna sekretarka povedala 100 varovalk preden sploh pride do izgradnje neke hidroelektrarne. 100 varovalk bo, 100 se boste lahko oglašali. </font><br/>
<font size="4">Čakal sem vas s plakati, ko se je gradil TE6. Nobenega ni bilo. Celo novinarji so na veliko pisali kaj se bo zgodilo. Torej v prid temu, takrat pa nikomur nič. </font><br/>
<font size="4">S tem bom zaključil. Jaz sem vedno za zeleno politiko, sem v bistvu del zelene politike, ampak vedno povem kakšno alternativo lahko naredimo za nekatere umazane energije ali pa tudi tehnološke procese. Ne moremo pa omejevati nekaterih procesov, ki bodo nujno potrebni v Sloveniji. Zavedam se, da če ne želimo na Soči, v redu. Če ne želimo na Muri, imamo neko alternativo v kolikor bo nek konsenz. Sava, ki pa že ima hidroelektrarne v spodnjem delu, verigo, ki dela dobro, ima stabilno proizvodnjo, ne vidim nekih velikih tehnoloških problemov in nujno potrebujemo hidroelektrarne na srednji Savi. Tu skoraj ne vidim vzroka sedaj zaradi česar ne bi gradili. </font><br/>
<font size="4">Toliko z moje strani. Najlepša hvala.</font><br/>
<br/>
<b><font size="4">PREDSEDNIK IGOR PEČEK:</font></b><font size="4"> Hvala lepa. Nadaljujemo. Besedo ima Primož Siter. Izvolite.</font><br/>
<br/>
<b><font size="4">PRIMOŽ SITER (PS Levica): </font></b><font size="4">Saj, če prav razumem, gre razprava proti koncu in samo nekaj zaključnih misli.</font><br/>
<font size="4">Hvala lepa, kolega Breznik, vsak dan zvem kaj novega o vaših ekspertizah. </font><br/>
<br/>
<b><font size="4">16. TRAK: (ES) – 13.15</font></b><br/>
<br/>
<font size="4">	(nadaljevanje) Če pa si želite pogovora z dejanskim strokovnjakom, imate tudi dr. Vetrška, ki dejansko pozna energetsko stroko od znotraj in morebiti po seji zunaj lahko spijeta kakšen čaj. </font><br/>
<font size="4">	Še enkrat poudarim. Danes v bistvu niti ne govorimo o vprašanju ali imamo ali nimamo tehnološke dvome v hidroelektrarne. Ali smo za ali nismo? Ali mislimo, da je to okoljsko sporno ali ne? Danes imamo pred seboj priložnost, da ustavimo eno potencialno koruptivno, gotovo pa ne regularno pot odpiranja podpisovanja nekih koncesijskih pogodb in če je vse okey, je tako ali tako vse okey. Računsko sodišče bo prišlo do zaključka, da je vse v redu in bomo vsi rekli v redu je. Ne Ne bo nas peljalo po isti špuri kot je šel TEŠ6. Še enkrat torej sežigalnica javnega denarja. </font><br/>
<font size="4">	Računam, kolegice in kolegi, na to razsodnost. Če sem prav razumel tudi kolega Franci Breznik nima problem s tem, da takšno revizijo podpre. Tako da se zahvaljujem in upam na večinsko podporo predlaganemu sklepu, ki torej Računskemu sodišču predlaga, da opravi revizijo sklepanja in vsebine te koncesijske pogodbe. </font><br/>
<font size="4">	Hvala lepa.</font><br/>
<br/>
<font size="4">	</font><b><font size="4">PREDSEDNIK IGOR PEČEK: </font></b><font size="4">Hvala lepa. </font><br/>
<font size="4">	S tem tudi zaključujem razpravo. Preden pa preidemo na odločanje o predlogu sklepa, bi prebral še eno pooblastilo. In sicer gospa Alenka Jeraj nadomešča poslanca mag. Marka Pogačnika iz Poslanske skupine SDS. </font><br/>
<font size="4">	Prehajamo na odločanje o predlogu sklepa predlagateljev sklepa pod številko 1, ki se glasi: »Komisija za nadzor javnih financ na podlagi drugega odstavka 25. člena Zakona o Računskem sodišču predlaga Računskemu sodišču, da opravi revizijo sklepanja in vsebine koncesijske pogodbe za rabo vode za proizvodnjo električne energije na delih vodnega telesa reke Save od Ježice do Suhadola št. 014-12/2018 pri čemer naj se osredotoči predvsem na njeno zakonitost, pravilnost in smotrnost sklepanja pogodbe in njene vsebine.«</font><br/>
<font size="4">	Želi kdo razpravljati o predlogu sklepa? Ugotavljam, da ne. Zato prehajamo na glasovanje. Želi kdo obrazložiti svoj glas? Ugotavljam, da ne.</font><br/>
<font size="4">	Pričenjam glasovanje. Glasovanje poteka. Zaključujem glasovanje.</font><br/>
<font size="4">	Kdo je za? (6 članov.) Je kdo proti? (Nihče.)</font><br/>
<font size="4">	Ugotavljam, da je predlagani sklep sprejet. </font><br/>
<font size="4">	Hvala lepa. </font><br/>
<font size="4">	S tem zaključujem to točko dnevnega reda in 35. nujno sejo Komisije za nadzor javnih financ. </font><br/>
<br/>
<b><font size="4">Seja je bila končana 10. decembra 2021 ob 13.18.</font></b>
</root>