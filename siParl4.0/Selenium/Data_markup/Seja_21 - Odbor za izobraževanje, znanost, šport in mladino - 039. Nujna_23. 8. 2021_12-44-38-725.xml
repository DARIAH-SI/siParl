<root>
<h5 class="label"><span>Vsebina zapisa seje</span></h5><div align="center">
<p><b><font size="4">REPUBLIKA SLOVENIJA</font></b><br/>
<b><font size="4">DRŽAVNI ZBOR</font></b><br/>
<b><font size="4">ODBOR ZA IZOBRAŽEVANJE, ZNANOST, ŠPORT IN MLADINO</font></b><br/>
<b><font size="4">39. nujna seja</font></b><br/>
<br/>
<b><font size="4">(23. avgust 2021)</font></b></p></div><br/>
<b><font size="4">Sejo je vodila Iva Dimic, predsednica odbora.</font></b><br/>
<b><font size="4">Seja se je začela ob 13. uri. </font></b><br/>
<br/>
<b><font size="4">1. TRAK: (DAG) </font></b><br/>
<br/>
<b><font size="4">	PREDSEDNICA IVA DIMIC: </font></b><font size="4">Spoštovani! Članice in člane odbora, vabljene ter ostale prisotne lepo pozdravljam! Začenjam 39. nujno sejo Odbora za izobraževanje, znanost, šport in mladino. </font><br/>
<font size="4">	Obveščam vas, da so zadržani in se seje ne morejo udeležiti naslednje članice in člani odbora: mag. Branislav Rajić, zaradi izrabe letnega dopusta, Ferenc Horváth, zaradi službene odsotnosti. Mag. Andrej Rajh nadomešča Mašo Kociper, z nami je tudi Mojca Žnidarič, Matejo Udovč nadomešča Monika Gregorčič in Luko Mesca nadomešča Boštjan Koražija. Smo še vedno v času letnih dopustov, zato so odsotnosti članic in članov povsem razumljive, saj gre za koriščenje letnega dopusta. </font><br/>
<font size="4">	</font><br/>
<font size="4">	S sklicem seje ste prejeli naslednji dnevni red: (ne) pripravljenost, v oklepaju je »ne«, ampak lahko rečem danes pripravljenost vzgojno-izobraževalnega sistema na pričetek novega šolskega leta ob PCT pogojih. Ker v poslovniškem roku nisem prejela predlogov za spremembo dnevnega reda, je ta določen, kot je bil predlagan s sklicem seje. </font><br/>
<br/>
<font size="4">	Prehajamo na </font><b><font size="4">1. TOČKO DNEVNEGA REDA – (NE)PRIPRAVLJENOST VZGOJNO-IZOBRAŽEVALNEGA SISTEMA NA PRIČETEK NOVEGA ŠOLSKEGA LETA OB PCT POGOJIH.</font></b><br/>
<b><font size="4">	</font></b><font size="4">Na spletni strani Državnega zbora je s sklicem objavljena zahteva Poslanske skupine Socialnih demokratov, Poslanske skupine Liste Marjana Šarca, Poslanske skupine Levica in Poslanske skupine Stranke Alenke Bratušek za sklic nujne seje odbora z dne 9. avgusta 2021. Danes vam je bilo posredovano tudi gradivo Ministrstva za izobraževanje, znanost in šport, Zavoda Republike Slovenije za šolstvo in Nacionalnega inštituta za javno zdravje. </font><br/>
<font size="4">	K točki dnevnega reda so bili vabljeni, kot je razvidno iz sklica seje, ravno tako tudi dodatno vabljeni. </font><br/>
<font size="4">	Besedo dajem predlagateljem zahteve za sklic nujne seje, Poslanska skupina SD, Poslanska skupina LMŠ, Poslanska skupina Levica in Poslanska skupina SAB. / oglašanje v dvorani/ Postopkovno, gospa Mojca Škrinjar, izvolite. </font><br/>
<br/>
<font size="4">	</font><b><font size="4">MOJCA ŠKRINJAR (PS SDS): </font></b><font size="4">Hvala lepa. </font><br/>
<font size="4">	Predlagam, da sejo začnemo z minuto tišine. Danes imamo dan spomina na mrtve v totalitarnih režimih. Hvala. </font><br/>
<br/>
<b><font size="4">	PREDSEDNICA IVA DIMIC: </font></b><font size="4">Postopkovno, Marko Koprivc, izvolite. </font><br/>
<br/>
<font size="4">	</font><b><font size="4">MAG. MARKO KOPRIVC (PS SD): </font></b><font size="4">Hvala lepa, predsednica, za besedo. </font><br/>
<font size="4">	Jaz ne vem, čemu je to potrebno. Danes smo se tu srečali zato, da bomo govorili o šolstvu, o zelo kaotičnem stanju na tem področju, in ne vem, zakaj, spoštovana gospa Škrinjar, zdaj spet zlorabljate to sejo, ta odbor za šolstvo, za neko ideološko razčiščevanje ali kako bi temu rekel. Tako jaz, oprostite, gospa Škrinjar, razumem to kot neko provokacijo in je popolnoma nepotrebno, da se to zdaj odpira na Odboru za izobraževanje. </font><br/>
<br/>
<b><font size="4">	PREDSEDNICA IVA DIMIC: </font></b><font size="4">Zagotovo je danes dan spomina na žrtve vseh totalitarnih režimov. Minuta molka, predvidevam, se bo zgodila tudi na plenarni seji. Vseeno se mi zdi prav, da morda posvetimo nekaj časa, ne ravno minute, pač pa da se vsak umiri. Pred nami je pomembna seja, za katero ne vidim, da bi bila ideološko obarvana. Mislim, da nihče v tej dvorani ne želi nobene ideologije, sem prepričana, da tako menijo tudi predlagatelji. Gospod Cigler, ste želeli postopkovno? Izvolite. </font><br/>
<br/>
<font size="4">	</font><b><font size="4">ŽELJKO CIGLER (PS Levica): </font></b><font size="4">Hvala lepa, predsedujoča.	</font><br/>
<font size="4">	Če bomo izrazili minuto molka v počastitev vseh mrtvih, predlagam, da je ta minuta molka posvečena tudi smrti mnogim, </font><br/>
<br/>
<b><font size="4">2. TRAK: (DAG) – 13.05</font></b><br/>
<br/>
<b><font size="4">	</font></b><font size="4">(nadaljevanje) ki jih bo dosegla zaradi tega, ker ta Vlada ni pripravila nobenih proticovid ukrepov na začetku šolskega leta 2021/2022. Tudi teh se vnaprej spomnimo, ki bodo s svojim zdravjem in smrtjo plačali neustrezno delovanje obstoječe Vlade.</font><br/>
<font size="4">	Hvala.</font><br/>
<br/>
<b><font size="4">	PREDSEDNICA IVA DIMIC: </font></b><font size="4">Gospod Cigler, to je bila popolna zloraba postopkovnega. Vsi vemo, da imamo pripravljene ukrepe, več ukrepov je pripravljenih. Vsak se prostovoljno odloča, tako ne morem izraziti strinjanja z vami, ker enostavno je bila to zloraba. Žal mi je vseh žrtev, ki so bile in bodo, tudi iz naslova totalitarnih režimov. Tako gre z mojega vidika poklon vsem in upam, da bomo vsi v tem prihajajočem jesenskem času zbrali toliko modrosti, da bomo delali dobro in naredili tisto, kar je prav, za vse tiste, ki so mogoče ogroženi. Gospod Cigler, to sem želela povedati. </font><br/>
<font size="4">	Vidim roke za postopkovno. Gospod Koprivc, predlagatelj.</font><br/>
<br/>
<font size="4">	</font><b><font size="4">MAG. MARKO KOPRIVC (PS SD): </font></b><font size="4">Glejte, jaz res lepo prosim, da se nehamo zafrkavati, no. Resnično prosim. Danes je bila sklicana seja z eno zelo pomembno temo in zdaj spet skuša koalicija z nekimi čudnimi manevri zadevo speljati stran od ključnega vprašanja, zaradi katerega smo se tu sestali. In, gospa predsednica, vi ste očitali mojemu kolegu iz Levice, da zlorablja postopkovno in da to ni praksa ne vem kje. Tudi to, kar je gospa Škrinjar predlagala, ni praksa in je absolutna zloraba. Absolutna. Če bi pa to tako bilo, bi se morali pa prej dogovoriti in bi vi morali kot predsednica predlagati minuto molka. Jaz nimam s tem problemom, vidim pa, da gre tu za zlorabljanje in za neko spreobračanje pozornosti. In zdaj, oprostite, spet govorimo o totalitarnih režimih, namesto da bi govorili o problemu v slovenskem šolstvu in o tem, da smo totalni poraženci oziroma zmagovalci v številu smrti zaradi covida-19 – zakaj? – zaradi nesposobnosti te Vlade. In vi boste zdaj spet govorili o nekih žrtvah izpred 50 let. Lepo prosim, nehajmo in preidimo na temo, ob spoštovanju vseh mrtvih. </font><br/>
<br/>
<b><font size="4">	PREDSEDNICA IVA DIMIC: </font></b><font size="4">Kolegica Lidija Divjak Mirnik. </font><br/>
<br/>
<font size="4">	</font><b><font size="4">LIDIJA DIVJAK MIRNIK (PS LMŠ): </font></b><font size="4">Hvala lepa za besedo, spoštovana gospa predsednica. </font><br/>
<font size="4">	Lep pozdrav, kolegice in kolegi! </font><br/>
<font size="4">	Jaz bi vas, predsednica, pozvala, da zberete toliko modrosti in začnemo sejo, ker to prepucavanje levo desno ne vodi nikamor in je popolnoma nepotrebno. </font><br/>
<font size="4">	Hvala lepa. </font><br/>
<br/>
<b><font size="4">	PREDSEDNICA IVA DIMIC: </font></b><font size="4">Se strinjam. Ravno to sem želela odgovoriti, da sem želela sejo odpeljati normalno naprej. Ampak očitki padajo, da koalicija nagaja, tudi iz Levice so bili takoj očitki na delo. In sem samo povedala – in še enkrat želim povedati -, da je danes – in ne moremo reči, da ni, kajne – evropski dan spomina na žrtve totalitarizmov, in se mi zdi, da ni bilo nič slabega v tem. </font><br/>
<font size="4">	Odrejam minuto molka, pri čemer se lahko poklonimo tudi še komu. Mislim, da bo treba še veliko delati, da bomo znali sobivati skupaj v državi, ki jo moramo skupaj voditi in skupaj sprejemati ukrepe, ki bodo šli v dobrobit naroda. </font><br/>
<font size="4">	/ minuta molka/ </font><br/>
<font size="4">	Naj počivajo v miru! </font><br/>
<br/>
<font size="4">	Zdaj pa dajem besedo predlagatelju. V imenu predlagateljev mag. Marko Koprivc. </font><br/>
<br/>
<font size="4">	</font><b><font size="4">MAG. MARKO KOPRIVC (PS LMŠ): </font></b><font size="4">Hvala lepa, predsednica, za besedo. </font><br/>
<font size="4">	Še enkrat, vse spoštovanje do vseh mrtvih, in mi je žal, da spet slovenska desnica skuša na tej temi pridobivati politične točke, ker to – oprostite, to si bom dovolil povedati ponovno -, to je bila zloraba. Če ne zloraba, pa vsaj zelo, zelo nenavadno, da eden izmed poslancev predlaga na odboru,</font><br/>
<font size="4">	</font><br/>
<b><font size="4">3. TRAK: (DAG) – 13.10</font></b><br/>
<br/>
<b><font size="4">	</font></b><font size="4">(nadaljevanje) pristojnem za izobraževanje, da se izvede neka minuta molka zaradi dneva, ki obeležuje vse totalitarizme. Ampak, spoštovana poslanka, spoštovana predsednica, mislim, da vam ne bo uspelo preusmeriti pozornosti od tega, zaradi česar smo se danes dobili, čeprav je bil to vaš namen. Saj, vsaka tema se na koncu zreducira na partizane pa domobrance. Namesto da bi govorili o prihodnosti, ves čas skušate preusmerjati pozornost na leto 1991 pa na leto 1945. Ve se, kdo je zmagal. Ve se, da so bili tudi krivični poboji, o tem smo veliko govorili, ampak… </font><br/>
<br/>
<b><font size="4">	PREDSEDNICA IVA DIMIC: </font></b><font size="4">Gospod Koprivc, tega ni v vašem sklicu… </font><br/>
<br/>
<font size="4">	</font><b><font size="4">MAG. MARKO KOPRIVC (PS SD): </font></b><font size="4">… je škoda časa. Prosim, dovolite mi, da dokončam… </font><br/>
<br/>
<b><font size="4">	PREDSEDNICA IVA DIMIC: </font></b><font size="4">Prosim, prosim…  </font><br/>
<br/>
<font size="4">	</font><b><font size="4">MAG. MARKO KOPRIVC (PS SD): </font></b><font size="4">Če ste vi… </font><br/>
<br/>
<b><font size="4">	PREDSEDNICA IVA DIMIC: </font></b><font size="4">Tega ni v vašem sklicu. Sem povedala… </font><br/>
<br/>
<font size="4">	</font><b><font size="4">MAG. MARKO KOPRIVC (PS SD): </font></b><font size="4">Se strinjam, in zato pravim, da je nesmiselno, da se o teh stvareh… </font><br/>
<br/>
<b><font size="4">	PREDSEDNICA IVA DIMIC: </font></b><font size="4">Danes je evropski dan… </font><br/>
<br/>
<font size="4">	</font><b><font size="4">MAG. MARKO KOPRIVC (PS SD): </font></b><font size="4">… govori. Ampak nisem odprl te teme jaz, pač pa jo je kolegica iz Janševega SDS. Kot rečeno… </font><br/>
<br/>
<b><font size="4">	PREDSEDNICA IVA DIMIC: </font></b><font size="4">Lepo vas prosim… </font><br/>
<br/>
<font size="4">	</font><b><font size="4">MAG. MARKO KOPRIVC (PS SD): </font></b><font size="4">… govorili bomo pa danes o izobraževanju, kjer je trenutna Vlada popolnoma pogorela. Če lahko opišemo situacijo po skoraj dveh letih covidnih razmer v Sloveniji na področju izobraževanja, lahko uporabim samo besedo – žalostno. Žalostno in res žalostno. Namreč, Slovenija dejansko nima ministrice za izobraževanje. Nima ministrice za izobraževanje, in to že od vsega začetka epidemije. Zato smo tudi na to sejo danes povabili predsednika Vlade, ki ga očitno ni; ne vem, očitno mu več pomenijo druge stvari, na primer pošiljanje ljudi na polje državljank in državljanov, na polje, kot je ukvarjanje s šolsko politiko. Namreč, poglejte, ko smo v demokratični opoziciji sklicali izredno sejo, je štelo nekaj več kot dva tedna do pričetka šolskega leta. Takrat šolniki, otroci, ravnatelji, sindikalisti in tako naprej niso imeli nobenih informacij, kako bo potekal pouk 1. septembra. In ker do teh informacij kljub opozorilom z vseh strani nikakor zainteresirana javnost in širša slovenska javnost ni mogla priti, smo se v demokratični opoziciji odločili, da skličemo sejo odbora, kjer bi se usedli skupaj. Povabili smo tudi predsednika Vlade kot najodgovornejšega in kot tistega, ki vemo, da je v tej Vladi tako rekoč za vse, ker drugi nimajo pravice odločati v tej Vladi, da bi se usedli in pogovorili o tem, kako si predstavlja ta Vlada izpeljati v teh zaostrenih razmerah zaradi covida šolsko leto. Spoštovana predsednica, ta odbor ste sklicali na zadnji dan, na zadnji možni poslovniški dan, kar je sicer v skladu s poslovnikom, ampak če bi bila dobra volja, bi seveda odbor lahko sklicali mnogo prej, ko je bilo mogoče še nekoliko več časa, da bi se določene stvari razrešile. Odbor ste sklicali na isti dan, ko je imela Vlada tiskovno konferenco, kjer se je upalo in pričakovalo – jaz upam, da se bo vsaj danes izvedelo kaj več stvari glede poteka prihodnjega šolskega leta. Žal je bilo to upanje odveč, ker namreč tudi na današnji tiskovni konferenci šolnice in šolniki, otroci in starši niso dobili nobenih konkretnih informacij. Ve se sicer, da bo pouk potekal po modelu B, to je tisti model, po katerem je potekal pouk v zaključku lanskega leta. Namreč, vemo, da so bile v lanskem letu šole zaprte tako rekoč najdlje v Evropi, celo v času okupacije – to bi bilo zanimivo mogoče za desno stran parlamenta -, ko so bile res težke razmere v Sloveniji, so bile šole tiste, ki so se zadnje odpirale, zadnje zapirale in prve odpirale. Dandanes v času te covidne krize pa je očitno Vlada, predvsem predsednik Vlade, odločila, da je najbolje, da se šole zapre in je zadeva rešena. </font><br/>
<font size="4">	No, kot sem rekel, tudi danes so dobili učitelji in ravnatelji tovrstno informacijo, kaj bo. Se pravi, državni sekretar Orehovec - se pravi, drugi državni sekretar, ne ta, ki je danes prisoten – je povedal oziroma tvitnil: »Usmeritev je, da izobraževanje poteka v šolah, kamor sodi. Bodo pa gotovo potrebne tudi kakšne prilagoditve. Potrebno bo izvajati tudi PCT pogoj, ki pa trenutno še ni dorečen.« Ja, ljubi bog, saj to bi želeli dobiti, odgovor! Kako, trenutno ni dorečen? En teden pred začetkom šole smo! In pogoj PCT še ni dorečen. Ta odgovor pač terjajo učitelji, razumljivo, ker oni so pa odgovorni za to, da se to izvaja. </font><br/>
<br/>
<b><font size="4">4. TRAK: (DAG) – 13.15</font></b><br/>
<br/>
<b><font size="4">	</font></b><font size="4">(nadaljevanje) Ob tem da je bilo vmes že rečeno prejšnji teden, da bo dovolj samotestiranje, da je bilo vmes rečeno, da bodo morale šole same plačevati teste, pa potem spet ne… Skratka, zadeve se vseskozi spreminjajo, jasnih navodil pa šole nimajo. In to je ključni problem. In, oprostite, očitno to ni naključje. Očitno je to agenda te Vlade. Jaz si tega drugače ne znam predstavljati. Te zadeve se očitno dogajajo načrtno. Po tem, ko smo v opoziciji opozarjali, da ni navodil glede odprtja šol, in po tem, ko so istočasno že potekali popravni izpiti, ki so bili na nek način pollegalni, ker učitelji niso vedeli, ali se morajo testirati ali se jim ni treba, ali se morajo dijaki testirati ali ne. In so potem, ko so bili popravni izpiti že mimo, dobili določene informacije. Ampak ob tem, ko smo v opoziciji, v sindikatih dobronamerno opozarjali, da so ta obvestila, ta navodila nujno potrebna, napiše visoki funkcionar Vlade, namestnik notranjega ministra in eden ključnih Janševih borcev, da so navodila za ravnatelje naslednja, zdaj pa poslušajte, spoštovane gospe in gospodje: »Zjutraj hišnik odklene vrata. Ko so vrata odprta, učenci vstopijo v šolo. Tretjič, učenci gredo do garderobnih omaric. Četrtič, ko se učenci preobujejo, gredo v razred. Ko zazvoni šolski zvonec, v razred vstopi učitelj. Učitelj odpre dnevnik in preveri prisotnost… » Etc. Ali to ni norčevanje? To ni norčevanje najvišjih predstavnikov Vlade? Oprostite, to je res nedopustno. Meni je vseeno, če se norčuje Janez Janša iz mene kot politika ali pa če se norčuje iz kolesarjev, kot jim pravi. Ali pa, če se norčuje, ne vem, iz tistih na Metelkovi. Ampak iz naših otrok se pa norčeval ne bo! Resno vam povem. Tudi jaz sem oče dveh otrok, enega šoloobveznega, eden je pa še predšolski. In jaz vas prosim, - gospa ministrica, najprej vam želim, da ozdravite, ker ste bolni trenutno, ampak prosim vas, v dobro otrok, odstopite in prepustite to mesto! Ker ste res nesposobni za to področje. Ker niste naredili ničesar. Ker vas ni. Ker vas ni. Pojavljate se na raznih banketih in podobnih zadevah, pomembnih, relevantnih informacij s področja izobraževanja pa ne dajete. Slovenija dejansko nima izobraževalne politike, nima šolske ministrice. Pa saj to ljudje vidijo. Kaj mislite, da so tako naivni, da ne vidijo? Norčujete se, dobesedno. In zlorabljate to epidemijo za jačanje svoje oblasti. Zlorabljate jo na plečih otrok in seveda vseh ostalih. Zato, da postavljate svoje ljudi na pomembne pozicije v medijih, da sramotite Slovenijo v tujini in tako naprej. Da prevzemate vse mogoče družbene podsisteme. Da dajete darila privatnim šolam, ne znate pa povedati ravnateljem, kako bo potekal pouk čez en teden. Čez en teden! Ponavljam še enkrat, če bi ta vprašanja postavljali aprila, bi rekel, je legitimno, da mogoče še ni odgovora, pa bo čez en teden. Čez en teden! Ob tem da smo že skoraj dve leti v epidemiji in da so zadeve jasne. Da je celotna Evropa prilagajala, urejala infrastrukturo, da bi pouk lahko potekal varneje. Da so postavljali pleksi stekla, da so postavljali, kjer je mogoče, prezračevalne naprave po šolah. Meni je ta ista kolegica Škrinjar, ki govori o totalitarizmih pa o gozdovih, napisala na Twitter pred nekaj dnevi: »O, gospod Koprivc, nič ne bo z levim biznisom, šole imajo okna in se bodo v šolah odpirala okna.« To je približno na nivoju tega Predaliča – neokusen cinizem na račun otrok. In jaz vidim, danes spet, predsednika Vlade ni, imamo tu državnega sekretarja, ki verjetno nima vseh informacij ali pa ne more relevantno odgovarjati, ker ni on tisti, ki odloča. In ne vem, kaj bomo danes od vas dobili, od tega odbora. In še nekaj, še nekaj – istočasno, ko je sklican ta odbor, poteka na Brdu konferenca ravnateljic in ravnateljev. To ste vedeli verjetno, gospa predsednica, in to ni bil slučaj, da ste na ta dan naredili, zadnji možen termin, ki ga poslovnik omogoča. </font><br/>
<br/>
<b><font size="4">5. TRAK: (DAG) – 13.20</font></b><br/>
<br/>
<b><font size="4">	</font></b><font size="4">(nadaljevanje) Ta odbor je bil mišljen, da bo soočil mnenja tudi med strokovno javnostjo, ravnatelji, učitelji in Vlado ter poslanci. Očitno tega dialoga ne bo oziroma bo v zelo omejenem obsegu, zato ker je bil izbran neprimeren termin. 	Tako jaz še enkrat pozivam, rotim Vlado, volitve se bližajo, ampak kljub temu je tako rekoč do rednih volitev še skoraj celo šolsko leto pred nami. In prosim vas, da naredite nekaj v dobro naših otrok. Prosim vas, da poskrbite za to, da se bo lahko pedagoški proces s 1. septembrom vsaj dokaj normalno začel. Zamujamo, absolutno zamujamo, zelo zamujamo in težko zdaj zadevo rešimo, da se vsaj, kar se da še narediti, naredi. In predvsem prosim ministrico, da je sama toliko modra, saj je konec koncev izobražena ženska, da ugotovi, da temu položaju ni kos in da odstopi sama. </font><br/>
<font size="4">	Sklepe, ki jih predlagamo, bom pa zdaj prebral. Ampak, kot rečeno, pričakovali smo, da bo odbor sklican prej in da bo še nekoliko več časa za realizacijo teh sklepov. Sklepi so sledeči: 	»1. Odbor za izobraževanje, znanost, šport in mladino poziva Vlado Republike Slovenije, da v roku 15 dni pripravi poročilo o sprejetih ukrepih za zagotovitev nemotene izvedbe šolskega leta 2021/2022 ob PCT pogojih in o tem v roku 30 dni poroča Državnemu zboru. </font><br/>
<font size="4">	2. Odbor za izobraževanje, znanost, šport in mladino poziva Ministrstvo za izobraževanje, znanost in šport, da javnim zavodom s področja vzgoje in izobraževanja nemudoma sporoči, kakšen je konkreten načrt izvedbe šolskega leta 2021/2022.</font><br/>
<font size="4">	3. Odbor za izobraževanje, znanost, šport in mladino poziva Vlado Republike Slovenije, da v roku 15 dni pripravi seznam infrastrukturnih posodobitev, ki so bile na področju vzgoje in izobraževanja izvedene v zadnjih 24 mesecih z namenom zagotovitve nemotenega izobraževanja v živo ob PCT pogojih v razmerah razglašene epidemije.</font><br/>
<font size="4">	4. Odbor za izobraževanje, znanost, šport in mladino poziva predsednica Vlade Republike Slovenije, da zaradi nesposobnosti vodenja resorja predlaga razrešitev ministrice za izobraževanje, znanost in šport.« </font><br/>
<font size="4">	Skratka, številna vprašanja se postavljajo tako nam v opoziciji kot ravnateljem in širši slovenski javnosti. In mislim, da je prav, da se na vsa ta vprašanja odgovori. Namreč, neki pavšalni odgovori, pouk bo potekal tako pa tako, ob PCT pogojih, ki sicer še niso določeni, potem neka druga uredba oziroma odlok določa nekaj na nek način, Vlada govori, da bo drugače… Tako enostavno pač zadeve ne morejo iti. In šola je prepomemben družbeni podsistem, da bi se ga tako zanemarjalo oziroma načrtno izigravalo. </font><br/>
<font size="4">	Hvala lepa. </font><br/>
<br/>
<b><font size="4">	PREDSEDNICA IVA DIMIC: </font></b><font size="4">Hvala lepa tudi vam.</font><br/>
<font size="4">	Preden dam besedo predstavniku ministrstva, državnemu sekretarju za znanost in šport dr. Mitji Slavincu, moram samo nekaj razčistiti. Ker ste mi očitali, da sem kot predsednica sklicala zadnji dan, naj vam povem, da poslovnik v tretjem odstavku 48. člena pravi: »Nujna seja mora biti izvedena v 14 dneh po prejetju sklepa oziroma vložitvi zahteve iz prejšnjega odstavka. Seja, sklicana na podlagi zahteve, se lahko izvede po poteku tega roka, se prekine oziroma razprava ali odločanje o obravnavani zadevi preloži samo s soglasjem vlagatelja zahteve.« Tako sem jaz po poslovniku sejo resnično sklicala danes, 14. dan, tako kot mi poslovnik seveda veli. Vendar naj povem, da je bila seja sklicana v času dopustov. In tudi danes imamo opravičeno odsotne s te seje, kar je povsem legalno, poslance, ki so še vedno na letnem dopusti, ker je parlament na letnem dopustu nekje do konca avgusta; se pravi, v prihodnjih dneh se naj bi vsi vrnili. Običajno pa vsaj desetletna praksa parlamenta je bila, da parlament začne z delovanjem nekje v času sejma Agra, ko Odbor za kmetijstvo prvi začne zasedati na sejmišču v </font><br/>
<br/>
<b><font size="4">6. TRAK: (DAG) – 13.25</font></b><br/>
<br/>
<b><font size="4">	</font></b><font size="4">(nadaljevanje) Gornji Radgoni. Tako je tudi vaša zahteva bila nekoliko, bom rekla, izven prakse ali pa izven nekega dogovora, da parlament v času počitnic da možnost, da odidejo na dopust tudi zaposleni, ki so v parlamentu. Verjamem, da mi boste replicirali, vendar, glejte, jaz sem s poslovnikom povsem krita. Če pa želite, bom pa naročila službam, da poiščejo vse sklice sej v zadnjih petih letih, kako so bile sklicane in koliko sej je bilo sklicanih na 14. dan po poslovniku. </font><br/>
<font size="4">	Imamo še eno pooblastilo, in sicer Tomaža Lisca nadomešča Alenka Jeraj. </font><br/>
<font size="4">	Kot predlagatelj, izvolite, mag. Marko Koprivc.</font><br/>
<br/>
<font size="4">	</font><b><font size="4">MAG. MARKO KOPRIVC (PS SD): </font></b><font size="4">Hvala lepa. Predsednica, saj govoriva tako rekoč isti jezik, saj sem jaz tudi povedal uvodoma, da v skladu s poslovnikom je bilo možno sklicati sejo do danes. Jaz sem samo polemiziral v smislu, da glede na to, za kako pomembno temo gre, in glede na to, da se šola čez en teden začne, bi bilo morda smelo zadevo sklicati kakšen dan prej. Sem pa jaz povedal, če boste prebrali magnetogram, da v skladu s poslovnikom ste imeli to možnost narediti do danes. </font><br/>
<font size="4">	Zdaj pa še ena zadeva. Veste, se strinjam, tudi jaz sem bil na počitnicah, pa bi bil še kakšen dan več. Ampak glede na to, da Vlada ni naredila nič, da so ravnatelji opozarjali, kričali, da ne vejo, kako bodo začeli šolsko leto, da se ministrica ni odzivala, na nič se ni odzivala, smo res čutili dolžnost, da se na to odzovemo in da uporabimo to parlamentarno orodje. Drugače se pa strinjam, jaz tudi raje ne bi bil sredi poletja v Državnem zboru, pa marsikdo drug tudi ne. Ampak čutili smo se dolžne, da to naredimo. In če ne drugega, se mi zdi, da se vendarle stvari vsaj začenjajo premikati. Vsaj govoriti se je začelo o tem problemu. Pa kako si naj… Mislim, ali ne vidite, da nimamo ministrice, da ne odziva, na nič se ne odziva. Neke skope izjave za javnost mogoče daje, sicer pa je ni. Saj ni problem opozicija, ni problem opozicija, problem je, da ravnatelji ne vejo, kaj narediti. </font><br/>
<font size="4">	Tako, predsednica, postopkovno, imate absolutno prav, mislim pa, da smo dolžni mi vsi, ne samo opozicija ali pa samo koalicija, da se temu vprašanju resno posvetimo, kljub temu, da so počitnice in bi se raje sončili. Zato je prav, da smo danes tukaj; če bi bili pa kakšen dan prej, bi bilo pa še toliko bolje. </font><br/>
<font size="4">	Hvala lepa. </font><br/>
<br/>
<b><font size="4">	PREDSEDNICA IVA DIMIC: </font></b><font size="4">Hvala lepa. Gospod Koprivc, samo povem, tudi jaz imam še dve osnovnošolki in mi smo delovne zvezke kupili že v začetku avgusta. Tako smo se začeli pripravljati na šolo, že ko so v osnovnih šolah objavili, kateri delovni zvezki, učbeniki so za šolsko leto 2021/2022. Se strinjam. </font><br/>
<font size="4">	Zdaj pa dajem besedo državnemu sekretarju Ministrstva za izobraževanje, znanost in šport dr. Mitji Slavincu. </font><br/>
<br/>
<font size="4">	</font><b><font size="4">DR. MITJA SLAVINEC: </font></b><font size="4">Hvala lepa, predsednica. </font><br/>
<font size="4">	Spoštovane poslanke in poslanci, dragi kolega, državni sekretar mag. Vindišar in vsi ostali zbrani! </font><br/>
<font size="4">	Zahvaljujem se vam za sklic te seje, ki verjamem, da bo v tistem konstruktivnem delu debate prav gotovo doprinesla - saj vsak pogovor je lahko več kot koristen - k temu, da bo naš šolski sistem dejansko otrokom – tu imam v mislih seveda tudi vrtce – in šolajoči se mladini zagotovil tisto, kar od te države pričakujejo. To v teh situacijah seveda ni enostavno. Ne samo v Sloveniji, tudi po celotnem svetu tega ni enostavno zagotoviti. 	Na tem mestu želim izpostaviti, da je tu ves čas tehtanje kompromisa. Kompromisa med tistim, kar je najbolj varno, kar je takšno, da širjenje epidemije najbolj zaustavi. Pa seveda po drugi strani kompromis glede tega, kako se da šolstvo, kako se da izobraževanje izvesti na način, da je v teh okoliščinah čim bolj učinkovito in da so ukrepi taki, da so tudi življenjski in izvedljivi. In za ta kompromis mora teči tesna komunikacija vsaj dveh </font><br/>
<br/>
<b><font size="4">7. TRAK: (DAG) – 13.30</font></b><br/>
<br/>
<b><font size="4">	</font></b><font size="4">(nadaljevanje) ministrstev, našega Ministrstva za izobraževanje, znanost in šport ter Ministrstva za zdravje. Jaz se na tem mestu zahvaljujem kolegu državnemu sekretarju mag. Vindišarju, da ta komunikacija dejansko tesno poteka. In to je tudi nujno, da sproti vsak dan poteka, kajti epidemija se zelo hitro spreminja. Sploh zdaj smo v tej fazi, ko že več kot dva tedna beležimo eksponentno rast, in zaradi tega so tudi nadaljnji potek in s tem povezani ukrepi zelo nepredvidljivi. Daleč od tega, da jih ne bi vedeli napovedati. Nasprotno, zaradi tega smo tudi že takoj na začetku počitnic na našem ministrstvu imeli modele, po katerih naj bi se šolsko leto lahko začelo, v eni od teh kompromisnih rešitev, o katerih sem govoril. 13. 7. 2021 je bil sestanek z ravnatelji, so bili sestanki z ravnatelji po celotni vertikali, od vrtcev, osnovnih in srednjih šol, na Zavodu za šolstvo, kjer so vse te modele na osnovi dobrih praks, ki smo jih dobili tekom izvajanja šolskega procesa v prejšnjem letu, tudi korigirali, jih prilagodili, popravili in naredili take, da so čim bolj življenjski po eni strani in seveda po drugi strani da ne opuščajo tistih osnovnih varnostnih standardov. In že takrat se je vedelo, da bodo otroci rabili šolske potrebščine, pa ne samo šolskih potrebščin, ampak tudi šolske torbe, s katerimi bodo te potrebščine prinesli v šolo. In že takrat so ravnatelji tudi dobili informacijo, da se bo šolsko leto začelo 1. 9. 2021 na enak način, kot se je zaključilo. In tiste stvari, ki so bile odprte – govorim o tem sestanku, kot sem povedal, 13. 7. 2021 -, glejte, šolski sistem in kako bodo šole tekle, to ne sme biti politično vprašanje, to je strokovno vprašanje, ki je bilo usklajevano z ravnatelji, s tistimi, ki skrbijo za to, da bo šolski sistem potekal na način, kot je najbolj optimalno. In zaradi tega se tudi jaz tu nameravam vzdržati kakršnihkoli osebnih sodb o nesposobnosti ali sposobnosti kogarkoli v tej dvorani in širše, saj sem nepopravljivi optimist in verjamem, da je vsak izmed nas zelo sposoben vsaj za kakšno stvar. Naj se vrnem na ta strokovni sestanek. Tam so bili seznanjeni. In kar se mi zdi zelo pomembno, na tistem sestanku so bili usklajeni modeli, ki si jih lahko podrobneje pogledate v publikaciji, ki smo jo članicam in članom odbora razdelili. 	</font><br/>
<font size="4">	Naslednji korak je bila 17. 8. 2021 okrožnica, ki so jo prav tako vsi ravnateljice in ravnatelji dobili, v kateri je bilo glede na takrat znane okoliščine predstavljeno, kaj nas lahko 1. septembra čaka. In to, da se pa zadeve spreminjajo iz dneva v dan, to pa vsi vidimo. To je pa evidentno dejstvo, mimo katerega, žal, ne moremo. In to, ali se bodo cepili ali bo pogoj PCT ali bo pogoj PC in samotestiranje, to bo bistveno, bistveno bolj kompetentno lahko za mano predstavil državni sekretar Ministrstva za zdravje, ki tudi skrbijo za to, da bo naš šolski prostor varen. In ne samo to, da bo čim dlje časa lahko varen. In to je naš skupen cilj. Verjamem, da je to naš skupen cilj, ne glede na kakršnokoli politično prepričanje, ne glede na to, ali gre za otroke, učence, dijake, njihove starše, učitelje, celotno družbo, temveč da dejansko naredimo vse, da bodo šole lahko </font><br/>
<br/>
<b><font size="4">8. TRAK: (DAG) – 13.35</font></b><br/>
<br/>
<b><font size="4">	</font></b><font size="4">(nadaljevanje) čim dlje časa odprte in da bodo lahko otroci čim dlje časa predavanja poslušali v živo; temu je vse skupaj podrejeno. In zaradi tega ravnatelji ne pričakujejo od našega ministrstva navodil, kako naj začnejo s šolo. Oni so šolo znali organizirati 1. septembra že veliko let nazaj. In tudi letos jo bodo. In tudi letos nimajo s tem težav. Informacije, ki jih potrebujejo, so pa navodila glede varnosti, na kakšen način naj poskrbijo za to, da bo čim manj možnih okužb. In še enkrat, zelo, zelo enostavno je postaviti hude, rigorozne pogoje, kot recimo v Italiji, ko v šole spustijo samo cepljene učitelje. Ampak, seveda, to ni bil cilj, to ni bil namen, temveč je cilj in namen, da bo ta strokovni kader, ta učiteljski zbor – in na tem mestu še enkrat poudarjam, da je še zmeraj med učitelji zelo, zelo velika večina tistih, ki svoje delo opravljajo kot življenjsko poslanstvo, ne pa zgolj kot službo -, da bodo lahko svojim mladim znanje čim dlje časa prenašali, na varen način, to je zelo pomembno, in seveda v živo. </font><br/>
<font size="4">	Glede zdravstvenih ukrepov, kot sem napovedal, bo kolega Vindišar stvari lahko povedal in tudi pojasnil, zakaj se stvari spreminjajo. In se bodo spreminjale, sigurno se bodo spreminjale, saj bi bilo iluzorno pričakovati, če obrnem, da se epidemija ne bo zaostrovala. Vendar na Ministrstvu za izobraževanje, znanost in šport imamo stališče, da morajo šole ostati čim dlje časa odprte, do konca odprte; zadnje zapirajo, prve odpirajo. In temu so podrejeni vsi ukrepi in temu so podrejena tudi vsa usklajevanja z Ministrstvom za zdravje. </font><br/>
<font size="4">	Če se dotaknem še aktivnosti, ki smo jih na našem ministrstvu v zvezi s tem šolskim letom pripravili, poudarjam, tiste, ki so vezane na izobraževalni sistem. Želel bi izpostaviti 75 milijonov evrov, ki jih ta država namerava investirati v IKT opremo, torej v tisto računalniško opremo, ki se je izkazala za najbolj potrebno in najbolj koristno v teh razmerah in takem načinu izobraževanja. Od tega se daje 16 milijonov samo za prenosne računalnike, tablice, interaktivne zaslone, ki jih bodo po šolah dobili oziroma jih naslednji teden začenjajo dobivati. 115 milijonov evrov je namenjenih za obnovo šol in vrtcev, po skoraj desetih letih prvi takšen razpis. Jaz se seveda na tem mestu zahvaljujem vsem, ki ste in so pripomogli k temu, da smo lahko dejansko dotrajano infrastrukturo našega šolskega sistema vsaj s prvo injekcijo začeli popravljati in obnavljati. </font><br/>
<font size="4">	Veliko je govora o prezračevalnih sistemih. 80 milijonov Nemčija namenja za prezračevalne sisteme. Če to delimo s 40 - 200 milijonov delijo, 80 milijonov je Nemcev, pa nas dva milijona, če to s 40 delimo, potem teh 200 pride na približno 5 milijonov. Naša država je dala 10 milijonov za varovalno opremo v preteklem šolskem letu. Niso pa bili namenjeni samo za prezračevalne sisteme. Zakaj? Zato, ker vsak, ki je kadarkoli delal samo kakšno klimo v svojem stanovanju, hiši, naknadno, ne ob gradnji, ve, da to niso enostavni posegi, da so to </font><br/>
<br/>
<b><font size="4">9. TRAK: (DAG) – 13.40</font></b><br/>
<br/>
<b><font size="4">	</font></b><font size="4">(nadaljevanje) finančno zelo zahtevni posegi po eni strani in po drugi strani seveda tudi časovno zahtevajo več kot eno poletje, eno leto, pa tudi leto in pol, kolikor epidemija traja. Smo pa zaradi tega seveda prepustili ravnateljem in ravnateljicam, da glede na okoliščine in specifiko posamezne šole sami odločijo, kje je tisto, kar je lahko najbolj koristno, v dani situaciji in v dani infrastrukturi, šoli. Seveda bomo s temi sredstvi nadaljevali in že nadaljujemo. In napovedujem, da bo Ministrstvo za izobraževanje, znanost in šport tudi v prihodnje namenjalo čim več možnih sredstev, seveda v skladu z možnostmi, zato da bo šolski prostor ostajal varen. </font><br/>
<font size="4">	Če se na koncu dotaknem še PCT pogojev. Preveč, res preveč pozornosti namenjamo testiranju. Jaz vse skupaj s tega mesta vabim in pozivam, da s cepljenjem sploh odpravimo potrebo po testiranju. Nikoli na ministrstvu nihče nikogar ni silil v to, zaradi tega tudi prej omenjeni primer Italije za nas ni primer. Da pa povabim in prosim, da se z enim odmerkom cepiva, ki stane primerljivo, kot je 12 evrov posamezni test, ta zadrega odpravi. In samo cepivo je tisto, ki nas lahko v največji meri varuje pred okužbo. Vse ostalo, maske, razkuževanje, prezračevanje, da ne naštevam, je zelo, zelo koristno, vendar bistveno, bistveno manj učinkovito od cepiva, ki smo ga – spomnite se – pred enim letom težko pričakovali, ga še ni bilo, smo ga težko pričakovali. Tudi hitrih testov še ni bilo. Zdaj, ko jih imamo, ko jih imamo veliko več kot, recimo, v marsikateri drugi državi, ki so pa tudi bistveno bolj precepljene, pa te priložnosti, žal, še vsi ne izkoriščajo do te mere, kot bi lahko. In bi s tem poskrbeli za svojo varnost in tudi za varnost celotne družbe, pa tudi za to, da bodo šole čim dlje časa lahko odprte. </font><br/>
<font size="4">	Upam, da sem v tem uvodu predstavil nekaj aktivnosti, ki so bile usmerjene na našem ministrstvu v zagotavljanje šolskega procesa. In se veselim, da me bo, kar se zdravstvenih ukrepov tiče, dopolnil še kolega mag. Vindišar. </font><br/>
<font size="4">	Hvala lepa. </font><br/>
<br/>
<b><font size="4">	PREDSEDNICA IVA DIMIC: </font></b><font size="4">Hvala lepa vam, državni sekretar.</font><br/>
<font size="4">	Želi besedo predstavnik Ministrstva za zdravje? Državni sekretar Franc Vindišar, izvolite. </font><br/>
<br/>
<font size="4">	</font><b><font size="4">FRANC VINDIŠAR: </font></b><font size="4">Hvala lepa, predsedujoča.</font><br/>
<font size="4">	Poslanke in poslanci, vsi vabljeni! Dovolite, da zelo kratko predstavim zdravstveni vidik problematike izobraževanja in vzgoje v vrtcih. </font><br/>
<font size="4">	Epidemija je dinamičen proces. Če smo ob koncu prejšnjega šolskega leta in v prvih treh tednih meseca julija mislili, da je epidemija skorajda končana, smo se, žal, zelo, zelo zmotili. Pa ne gre zdaj za to, da ne bi sledili, da ne bi znali napovedovati, gre za nova dejstva. Ta dejstva so najprej nov sev, ki se je pojavil v Republiki Sloveniji in zelo hitro prevzel to območje. Nadalje gre za to, da smo zelo veliko okužb uvozili iz tujine. In vse skupaj je seveda vodilo tudi strokovno skupino, ki ministru za zdravje svetuje glede obvladovanja epidemije, da predlaga nekatere ukrepe. Tako je bil sestanek 2. avgusta 2021, s sklepom, da je tudi uvedba PCT v srednjih šolah ena od stvari, ki jo bo glede na napovedi treba urediti. Isti dan je bil sklican potem </font><br/>
<br/>
<b><font size="4">10. TRAK: (DAG) – 13.45</font></b><br/>
<br/>
<b><font size="4">	</font></b><font size="4">(nadaljevanje) sestanek na Ministrstvu za zdravje, kamor smo povabili predstavnike ravnateljev vrtcev, osnovnih in srednjih šol. Povabili smo seveda predstavnike Ministrstva za izobraževanje, šolstvo in šport, pa tudi predstavnike sindikatov. Na tem sestanku smo jim predstavili, ki je bil potem 5. avgusta 2021, smo jim predstavili epidemiološke situacije in napoved za jesen. To je opravil direktor Nacionalnega inštituta dr. Krek in pri tem posebej izpostavil zaščitne ukrepe, kako, kaj narediti, da bi bila realnost glede na napovedi drugačna. Seveda, tu je bilo predvsem izpostavljeno cepljenje. Zakaj? Zaradi tega, ker so podatki o deležu precepljenih v vzgoji in izobraževanju zaskrbljujoči. Predstavljen je bil Protokol PCT s strani dr. Logarjeve. Sam sem predstavil samotestiranje dijakov in osnovnošolcev v tretji triadi, protokoli o visoko rizičnih stikih so bili predstavljeni s strani dr. Fafangla in testiranje zaposlenih s strani dr. Logarjeve. Odzvali so se številni, nekateri so se sicer opravičili, ampak tu je bil poziv zdravstvene stroke, da nekako šolstvu ponudimo res najboljše možne informacije o sami epidemiji. Moram povedati, da takrat v tistem času, ko je bil ta sestanek sklican, smo imeli v starostni skupini 15 do 24 let, se pravi, starostni skupini, ki se jo ta tema danes tudi tiče, v velikem delu izjemno velike težave. Za razliko od drugega, tretjega vala, da ne govorim o prvem valu, se je namreč povprečna starost okuženih izrazito pomaknila proti mlajšim skupinam. Če smo še 2. avgusta 2021 imeli v tej starostni skupini 250 okuženih na teden, v naslednjih dveh starostnih skupinah, se pravi, 25 do 34 in 35 do 44 let, pa malo manj kot 200 oziroma malo nad 100, kar je skupaj predstavljalo samo 83 %, se nam, žal, zdaj dogaja – podatki za zadnji teden, se pravi teden, ki se je včeraj končal -, da okužbe v tej starostni skupini naraščajo daleč najhitreje in zavzemajo že 89 % vsote naslednjih dveh starostnih skupin. Se pravi, zdravstvo ima na starostni skupini 15 do 24 let izredno velik izziv. Dovolite, da tu posebej poudarim, Ministrstvu za zdravje je, tudi zaradi spremljanja vseh posledic zaprtja šol, prioriteta to, da šole ohranimo odprte, da pa zagotovimo varno okolje, v katerem se lahko izobraževalni procesi od vrtca pa potem do fakultete izvajajo na varen način. Vse skupaj smo predstavili tudi predstavnikom dijakov, tudi predstavnikom študentov. Protokol PCT je pri teh dveh skupinah sprejet. Res je, da je nekaj vprašanj ostalo odprtih - s študenti se bomo še v tem tednu usedli in dogovorili -, ampak ta mlada skupina pravzaprav popolnoma razume, da morajo tudi oni nekaj prispevati k temu, da bomo lahko izobraževalne procese opravljali tako kot do sedaj. Hkrati moram poudariti, da so tudi predstavniki Nacionalnega inštituta za javno zdravje ves čas aktivno sodelovali pri pripravi modelov za šolanje. Tako je to, kar je predstavljeno v prej pokazani publikaciji, seveda tudi delo strokovnjakov s področja javnega zdravja. </font><br/>
<font size="4">	Še enkrat dovolite, da izkoristim to priložnost – vsi skupaj moramo narediti vse, da bodo vzgojno-izobraževalni procesi potekali čim bolj normalno. Napovedni modeli, ki so pred nami, so res zaskrbljujoči, ampak PCT model je zaenkrat tisti, ki lahko omogoča, da v primeru, da ga spoštujemo - ampak tu ga ne spoštujemo tako, da rabimo bodeče žice okrog šol, vrtcev, spoštujemo ga lahko tako, da vsak ima pri sebi zavest, če ta protokol imam, potem bom lahko normalno živel, kolikor toliko. </font><br/>
<br/>
<b><font size="4">11. TRAK: (DAG) – 13.50</font></b><br/>
<br/>
<b><font size="4">	</font></b><font size="4">(nadaljevanje) Vemo, da nobeden od teh pogojev ni stoodstoten. To smo poudarili tudi na teh sestankih, v medicini stoodstotnih stvari praktično ni in se tako pri cepljenju kot pri testiranju tem stotim odstotkom skušamo samo približati. Zato upoštevanje PCT pogojev, dodatno cepljenje zaposlenih v vzgoji in izobraževanju in tudi mladine lahko pripomore, da bomo temu cilju, prvotno izrečenemu, sledili. </font><br/>
<font size="4">	Hvala lepa. </font><br/>
<br/>
<font size="4">	</font><b><font size="4">PREDSEDNICA IVA DIMIC: </font></b><font size="4">Hvala lepa tudi vam. </font><br/>
<font size="4">	Zdaj pa dajem besedo vabljenim. Prosim, da se tisti, ki bi želel besedo, javi in predstavi za magnetogram. Želi kdo besedo? Ja, vas pa lahko najavim, no, gospod Štrukelj, Sindikat vzgoje in izobraževanja. Izvolite. </font><br/>
<br/>
<font size="4">	</font><b><font size="4">BRANIMIR ŠTRUKELJ: </font></b><font size="4">In znanosti in kulture Slovenije. Hvala lepa, gospa predsedujoča.</font><br/>
<font size="4">	Lepo pozdravljeni, spoštovane poslanke in poslanci ter predstavniki slovenskih oblasti!</font><br/>
<font size="4">	Mi v SVIZ se seveda strinjamo s tem, kar je bilo pravkar rečeno tudi s strani gospoda Vindišarja, državnega sekretarja Ministrstva za zdravje. Verjetno je naš skupni cilj, vsaj mi ga tako vidimo, da so šole odprte, čim dlje je to mogoče, da delujejo stabilno, in seveda, če hočemo to storiti, moramo za to zagotoviti ustrezne pogoje. Oziroma storiti vse, kar lahko storimo z organizacijskimi prijemi, da bi se to tudi izpolnilo. Seveda, to do zdaj ni bilo tako, šole so se zaprle zelo zgodaj. Naj omenim, da pri številkah, ki so zdajšnje številke, kjer zagotavljamo, da bodo šole odprte, za nazaj, je seveda to potrditev, da je bila storjena napaka takrat, in to pri sevu, ki je mnogo bolj prenosljiv, kot je bil takrat. Če ne drugega, je to potrditev tiste zgrešene politike Ministrstva za izobraževanje in Vlade Republike Slovenije, kajti pri teh zdajšnjih številkah tega nimamo namena storiti, kar je v redu, če bomo stvari izpolnili. Ampak tu pa nastane potem nekaj resnih težav. Namreč, treba bi bilo najprej razčistiti, kaj so pristojnosti v tej državi Ministrstva za izobraževanje, kaj so pedagoška navodila, kaj so navodila, ki pomenijo organizacijo izobraževalnega sistema v pogojih epidemije, kaj so pa pristojnosti Ministrstva za zdravje. Povsem logično je, da je Ministrstvo za zdravje tisto, poleg NIJZ in drugih organov, ki zna oceniti, kakšna so tveganja tudi v takih sistemih, kot je vzgoja in izobraževanje, ampak kako bo to izpeljano, pa je v pristojnosti Ministrstva za šolstvo. In tu je problem, ko mi opozarjamo, da pač te izobraževalne politike v času in pogojih epidemije ni. Poglejte si primer – zgolj ilustriram, lahko bi tu našteval kar nekaj časa -, zadnja tiskovna konferenca, ki sta jo imela minister za zdravje in državni sekretar, gospod Orehovec. Minister za zdravje je dopolnjeval državnega sekretarja, kako se bo izvajala matura, »naj dopolnim državnega sekretarja, kako… » To ni pristojnost Ministrstva za zdravje. In ko enkrat imamo pogoje, bi moralo Ministrstvo za šolstvo biti tisto, ki bi povedalo, na kakšen način bo to organizirano, ne pa vedno se izgovarjati, »to nam bo Ministrstvo za zdravje povedalo… » Saj Ministrstvo za zdravje ne pozna in ni strokovnjak za to, kako šolski sistem deluje. Ali pa, recimo, kako nizko je pravzaprav verodostojnost, poštenost Ministrstva za zdravje. Ko je državni sekretar Orehovec že tretjič napačno, skupaj z ministrom za zdravje, pojasnjeval, kdo sme vstopiti v šolske prostore, </font><br/>
<br/>
<b><font size="4">12. TRAK: (DAG) – 13.55</font></b><br/>
<br/>
<b><font size="4">	</font></b><font size="4">(nadaljevanje) ali lahko dedki in babice… in tako naprej. Če greste danes pogledati okrožnico, je ta diametralno nasprotna s tistim, kar sta oba trdila v četrtek. Sta rekla, da ni nobenih ovir, da ni omejitev, danes eksplicitno piše v okrožnici, da so omejitve, da lahko vstopi samo tisti – kar je prav -, ki ima PCT potrdilo. Ampak kljub vsemu, ko državni sekretar ni uspel tega pojasniti, je klical na pomoč ministra za zdravje. Dajte povedat, ker meni ne verjamejo, ali ni to neka ilustracija tega, da dejansko nimamo več resne izobraževalne politike in da ta, tudi če je, nima nobene verodostojnosti. Še sami visoki funkcionarji Ministrstva za zdravje kličejo na pomoč ministra za zdravje, da pojasni, kako bo, pa tudi on napačno to pove, glede na današnjo okrožnico, ki so jo takrat novinarji – saj so opozarjali, trikrat, štirikrat so vprašali, pa je bilo trikrat, štirikrat ponovljeno. To je ilustracija tega, v čem je problem – da nimamo jasnih stališč. V Nemčiji že nekaj tednov vedo, maske bodo tako, hodili boste tako, do takrat, 1. oktobra, bomo spremenili te stvari, se da s scenariji izdelati te stvari. Mi se nismo usedli konec šolskega leta pa rekli, no, zdaj pa učiteljstvo, ravnatelji, strokovnjaki, dajmo pogledat, kaj je šlo letos narobe, da bomo v prihodnje šolsko leto naredili boljše. Nič od tega ni bilo. Nič. Tudi 13. 7. 2021 je bil presek nekega stanja stvari in ne dialoški sestanek, kjer bi oblikovali ukrepe, jih pretresali in iskali najboljšo rešitev, zato da bi pametne stvari reševali. In seveda to, kar je trdil državni sekretar, da ravnatelji ne pričakujejo navodil, je preprosto neresnično. V sredo na teh sestankih z osnovnimi in srednjimi šolami in vrtci je bilo nekaj deset konkretnih vprašanj – nekaj deset! -, na katere so ravnatelji in ravnateljice zahtevali eksplicitne odgovore. Državni sekretar jih je obljubil za sredo, torej za pojutrišnjem, ki so ostali popolnoma neodgovorjeni. Popolnoma neodgovorjeni. Nobenega konkretnega odgovora, kako bo. In to je tisto, kar bi morali mi zdaj imeti, ne te splošne, generalne ocene, kaj je varno, kaj ni in kaj bi bilo treba. Za izobraževalni sistem, da funkcionira, so potrebni konkretni odgovori, in teh ni bilo. Mimogrede, ker je bilo rečeno okrog Nemčije – saj to sem jaz že slišal pred dvema, tremi dnevi, z enim od visokih predstavnikov inštituta -, ta primerjava Nemcev, ki so v prezračevalne naprave samo v juliju namenili 200 milijonov, je nekorektna. Kajti vsi veste, da Nemčija nima centraliziranega izobraževalnega sistema, ampak da se ta dogaja na ravni dežel in na ravni lokalnih skupnosti, ki financirajo tudi te dele. In od lanskega oktobra se vlaga v prezračevalne naprave v nemškem sistemu, federacija, ki je dala dodatnih 200 milijonov za to, ne pa da je to vse, in to je samo to, kar je bilo julija dodatno dano. Zato to deljenje z 80, to je povsem nekorektno; saj vsi poznamo, da je nemški izobraževalni sistem decentraliziran. </font><br/>
<font size="4">	Zdaj pa, kar se tiče nekaterih stvari, ki se pa nikoli ne slišijo. Aja, še to. PCT, ne samo, da nima tega odgovora in da ste vse to prejšnji teden obračali kot palačinko, kaj se sme, kaj se ne sme, kar je nedopustno. Ni bilo odgovora na trikrat zastavljeno vprašanje, mi smo ga pa vsaj desetkrat, kaj je s tistimi, ki tega pogoja ne izpolnjujejo, od dijakov, učencev do zaposlenih. Tega odgovora nismo nikoli dobili. Bilo je nekaj argumentacij okrog tega, saj so predpisi znani, ampak to seveda ni čisto res. Mimogrede, v zdajšnjem odloku ni jasno, v osnovi ni jasno, ali so </font><br/>
<br/>
<b><font size="4">13. TRAK: (DAG) – 14.00</font></b><br/>
<br/>
<b><font size="4">	</font></b><font size="4">(nadaljevanje) samotestiranja dijakov in učencev zadnje triade prostovoljna ali so obvezna. Tega ni jasno zapisanega. Če greste brat, piše »samotestiranje se opravlja enkrat na teden«. Kaj zdaj to pomeni? In tudi to vprašanje se je postavilo n-krat. Kar se mene tiče, jaz razumem, da je to prostovoljno, ampak v uredbi pa to ne piše. In jaz vidim tu sto vprašanj, ki niso odgovorjena. </font><br/>
<font size="4">	Eno od pomembnih vprašanj, ki se meni postavljajo, pa je, zakaj Ministrstvo za izobraževanje že drugo leto, že drugo leto pod temi pogoji ne pripravi nekega resnega načrta za odpravljanje primanjkljajev, ki nastajajo zaradi izobraževanja na daljavo, ki nastajajo zaradi teh posebnih pogojev, zlasti v družinah, ki so socialno šibke. Zakaj nimamo tega pripravljenega, medtem ko druge države dodatna sredstva vlagajo v zaposlitev dodatnih kadrov in v dodatne izobraževalne dopolnilne sisteme, ki naj bi ta vprašanja kompenzirali. </font><br/>
<font size="4">	Drugo, direktno na Ministrstvo za vzgojo in izobraževanje. Vsi vemo, ki se z vzgojo in izobraževanjem ukvarjamo, da nastaja problem razkoraka med ocenami in znanjem. To je strahotno pomembno vprašanje celotne države. Mi imamo cele šole, ki poznajo samo še petice. Zdaj se je to absolutno sprostilo. In jaz nisem enega samega stavka, ljudje božji, slišal od Ministrstva za šolstvo, da to sploh reflektira, čeprav je problem pa dolgoročen in je eden ključnih – ne moremo vsi znati za pet, saj to vendar vemo. Ampak ker so bili ti namigi, dajmo, pa poklonimo, pa ono… Okej, v nekem trenutku, ampak kako bomo zdaj nazaj prišli na neko resno razmerje med znanjem in vrednotenjem tega znanja. Ali kdo na to misli na Ministrstvu za vzgojo, izobraževanje in šport? Jaz tega nisem zasledil nikjer. In to vprašanje bi se moralo pred začetkom šolskega leta povsem jasno in resno zastaviti, pa o tem ni ne duha ne sluha. </font><br/>
<font size="4">	Na koncu samo stališče SVIZ o cepljenju, ker se mnogo manipulira s tem. Od meseca januarja letos je naše stališče povsem jasno in ga bom prebral. To je stališče glavnega odbora, ki je parlament sindikata, 54-članskega, in se glasi: »Stališče stroke je, da je cepljenje edino učinkovito sredstvo za dolgoročno obvladovanje epidemije covid-19. SVIZ stroki in znanosti zaupa, zato zagovarja koristnost cepljenja proti covidu-19, ki mora temeljiti na prostovoljni odločitvi posameznika.« Da ne bo več teh miš-maš podtikanj, kar se tiče SVIZ. Od januarja letos, to se pravi, pred mnogimi drugimi. </font><br/>
<font size="4">	Hvala lepa. </font><br/>
<br/>
<font size="4">	</font><b><font size="4">PODPREDSEDNICA MOJCA ŠKRINJAR: </font></b><font size="4">Naslednji vabljeni ima besedo. Prosim, da se predstavite z imenom in priimkom ter institucijo, ki jo predstavljate. Hvala.</font><br/>
<br/>
<font size="4">	</font><b><font size="4">MIHA ZUPANČIČ: </font></b><font size="4">Lepo pozdravljeni! Moje ime je Miha Zupančič in sem predsednik Mladinskega sveta Slovenije, ki je z zakonom reprezentativno telo vseh mladih, ki združuje stare od 15. do 29. leta v Republiki Sloveniji. </font><br/>
<font size="4">	To sejo bi izkoristil, da konstruktivno pokritiziram Ministrstvo za izobraževanje, znanost in šport, v bistvu s tega vidika, da smo v preteklosti kot reprezentativno telo vseh mladih v Sloveniji zelo dobro sodelovali z ministrstvom, a se je v zadnjem času ta naš dialog malce zmanjšal, ohladil, kar pa mislimo, da je zelo narobe. Sploh v teh časih, v katerih smo trenutno, bi morala tudi civilna družba, tudi nevladne organizacije in ostale organizacije zelo sodelovati z vami</font><br/>
<br/>
<b><font size="4">14. TRAK: (DAG) – 14.05</font></b><br/>
<br/>
<b><font size="4">	</font></b><font size="4">(nadaljevanje) in tudi dobiti informacije, ki jih lahko mi potem naprej prenašamo na naše člane in tako poskrbimo, da je manj teh dezinformacij in vsega tega, ker vidimo, koliko je tega na družbenih omrežjih. </font><br/>
<font size="4">	Razumemo situacijo in se zavedamo epidemiološke slike. Vemo, kako je težko napovedovati neke ukrepe. Pa se tu strinjam s predhodnikom, da se za to uporabijo različni scenariji, ki se potem samo realizirajo in se tako v bistvu jasno pove, kaj pričakovati. Namesto da se mi tu pogovarjamo o nepripravljenosti in pripravljenosti vzgojno-izobraževalnega sistema, bi se morali pogovarjati o težavah, ki jih imajo mladi. Začel bom, recimo, z duševnimi težavami, o katerih je bilo v preteklem letu zelo veliko poročanega. Pa povem, zakaj so se v bistvu duševne težave začele oziroma kaj je glavni srž. Po raziskavah in odgovorih, ki so jih mladi dali, je to, da mlade najbolj ubija negotovost. In s tem, ko se mi dva tedna pred odprtjem šolskega in potem en mesec in pol pred odprtjem študijskega leta pogovarjamo o tem, kako bo to potekalo – in tudi tu se moram strinjati s predhodnikom -, kaj bo s tistimi, ki PCT ne izpolnjujejo, mislim, kako bomo postopali s tem. Ker se morate zavedati, da dijaki spadajo – to je malce neroden izraz, ampak spadajo pod svoje starše. In tudi imajo mogoče drugačno mišljenje, kot ga imajo njihovi starši, in pogosto ne smejo kontrirati, tu govorim seveda o cepljenju, testiranju in podobno, ker se lahko bojijo tudi kakšnih ukrepov, ki bi jih potem lahko njihovi starši nad njimi izvajali. In zato morate razumeti, da so številni mladi, ki so zelo razdvojeni, ne vedo točno, kaj bi naredili. V bistvu jim moramo dati jasne odgovore, ker s tem zmanjšamo vso to negotovost. In tudi študentje se prav danes oziroma v tem času odločajo, ali bodo šli spet v Ljubljano, ali bodo vzeli stanovanje, kaj narediti. In tu res apeliram na ministrstvi, tako za zdravje kot na MIZŠ, da se naredi scenarije. Se pravi, v primeru, da bo to pa to, se bo zgodilo to, v primeru, da bo drugačno stanje, se bo naredilo drugo. Mislim, da bi s tem lahko rešili stiske kar številnih mladih.</font><br/>
<font size="4">	Mladinski svet Slovenije – če se dotaknem PCT – podpira pogoj PCT, ob alternativi, da je druga možnost zapiranje šol. Videli smo, kakšno je bilo v preteklem letu študijsko leto, in zagotovo ima številne slabosti, če poteka izobraževanje na daljavo. Zato se nam zdi smiselno, da uveljavljamo PCT pogoje. S tem da seveda skrbimo tudi za tiste, ki tega ne morejo izpolnjevati zaradi razlogov, ki sem jih prej povedal. </font><br/>
<font size="4">	Da se vrnem še nazaj. MSS si res želi sodelovanja z ministrstvom. Zavedamo se, da so pred nami težki časi, in mi vam želimo pomagati, pomagati tudi tako, da ozaveščamo naše člane. Zato bi si želeli, da se pogosteje sestanemo in da se vodi nek dialog. Imamo sicer Urad Republike Slovenije za mladino, s katerim dobro sodelujemo. Nekatere stvari so nad njihovo pristojnostjo in bi si želeli odgovore še od enega nivoja višje. </font><br/>
<font size="4">	Še ena konstruktivna kritika, ki smo jo opazili, je, da so ministrstva med sabo slabo usklajena. Tu bi se mogoče dotaknil oziroma pokazal kot primer Zakon o tujcih. Se mi zdi, da je bila zelo slaba usklajenost MNZ, MIZŠ in MJU. Zakon se ni kaj veliko spremenil. A je bil tako slabo usklajen med sabo, da se mi zdaj že dva meseca ukvarjamo s tem, pa večjih sprememb v bistvu ni bilo. </font><br/>
<font size="4">	Tu bom počasi zaključil. Ne bom polemiziral preveč, samo iz svojega znanja sociologije bi rad poudaril ali pa apeliral na vas, da so različne zunanje krize, v kateri smo se zdaj znašli, super priložnost za zedinjenje naroda. Dajmo to izkoristiti. 	Hvala lepa. </font><br/>
<br/>
<font size="4">	</font><b><font size="4">PODPREDSEDNICA MOJCA ŠKRINJAR: </font></b><font size="4">Hvala lepa. </font><br/>
<font size="4">	Želi še kdo od vabljenih besedo? Izvolite. Prosim, da se predstavite. </font><br/>
<br/>
<b><font size="4">15. TRAK: (DAG) – 14.10</font></b><br/>
<br/>
<font size="4">	</font><b><font size="4">POLONCA TRUDEN DOBRIN: </font></b><font size="4">(Polonca Truden Dobrin, Nacionalni inštitut za javno zdravje.)</font><br/>
<font size="4">	Spoštovana predsedujoča, spoštovane poslanke in poslanci! </font><br/>
<font size="4">	NIJZ je v vsem času od lanskega marca tesno sodeloval z Ministrstvom za izobraževanje, znanost in šport in ne čisto od začetka, kasneje pa vedno več sodeloval tudi z Ministrstvom za zdravje na ključnih področjih, ki se nanašajo na ukrepanje za zamejevanje širjenja okužbe z virusom sars-cov-2. Gre za zelo zapleteno situacijo in moramo vedno ob tem upoštevati, da je treba presojati posamezne časovne točke glede na znanje, ki je bilo takrat na voljo, glede na ukrepe, ki so bili možni. Danes je že bilo izpostavljeno, da v času pred začetkom lanskega šolskega leta nismo imeli na voljo niti hitrega testiranja niti samotestiranja. Vsi smo čakali na cepljenje, kot tisti glavni odziv na epidemiološko situacijo. Tako smo si precej drugače predstavljali stanje, ko bomo novo šolsko in študijsko leto začenjali in bo cepljenje prebivalcem na voljo. Že v preteklosti smo izpostavili, da je bilo zaprtje šol in vzpostavitev pouka na daljavo dejanje skrajne solidarnosti mlajših generacij do starejših, se pravi, do njihovih staršev, starih staršev, do zaposlenih v šolstvu, da ne bi prihajalo do izbruhov in širjenja večjih razsežnosti, v obdobju, ko sami dobro veste, da noben zdravstveni sistem ni bil pripravljen na veliko število bolnikov s težkim potekom bolezni in potrebo po intenzivnem zdravljenju. Seveda smo potem naivno domnevali in pričakovali, da ko bo cepivo na voljo, bodo vsi to priložnost izkoristili. Vedeti morate, da je bilo prioritetno določeno cepljenje učiteljev oziroma zaposlenih v šolskem sistemu ravno zaradi tega, da bi tudi na ta način ščitili otroke, za katere v tistem času ni bilo registrirano nobeno cepivo. In otroci so imeli možnosti samo, če so vsi odrasli, ki so z njimi v stiku, cepljeni. Zdaj smo daleč od te idealne situacije. Zelo veliko je pomislekov v zvezi s cepljenjem. Mislim, da so bili pomisleki zelo dobro naslovljeni, da imamo veliko informacij bodisi na voljo pri svojih zdravnikih bodisi na spletu, na različnih koncih. In, seveda, vsak se potem odloča za tisto možnost, s katero se počuti varno. Dejansko pa situacija, kot jo imamo danes, ne predstavlja varne situacije za začetek šolskega leta. Iz tega naslova je jasno, da je bil predviden začetek šolskega leta po modelu B. Model je zgrajen na podlagi prakse iz preteklega šolskega leta, ki jo vsi zelo dobro poznajo. Tako upamo, da bomo na ta način, na način, ki je bil že uveljavljen, tudi zadeve kolikor toliko varno izpeljali. Seveda ob tem, če gledamo pogoje PCT, če si ob tem želimo, da bi se vedno več oseb odločalo za cepljenje, lahko pričakujemo izboljšanje predvsem pri starostnih skupinah, kjer je cepljenje registrirano in praktično možno za cel sistem, pač z izjemo tistih, ki iz zdravstvenih razlogov ne morejo biti cepljeni. Se pravi, predvsem za področje visokega šolstva, za področje srednjega šolstva, v osnovni šoli in vrtcih pa je jasno, da je glavno, da bi bili cepljeni vsi zaposleni</font><br/>
<br/>
<b><font size="4">16. TRAK: (DAG) – 14.15</font></b><br/>
<br/>
<b><font size="4">	</font></b><font size="4">(nadaljevanje) in starši oziroma drugi, ki živijo v gospodinjstvih z otroki. Tako bi tudi jaz izkoristila to priložnost in ponovno vljudno pozvala vse, da se odzovejo temu vabilu na cepljenje. Veselim se, da je sindikat tukaj to stališče ponovil, ker je dejansko bilo morda premalokrat slišano do sedaj. Posebej če primerjamo stališča sindikatov na drugih področjih ali pa v drugih državah, se moramo vsi zavedati, da so zaposleni na področju vzgoje in izobraževanja izredno dragoceni in da je bilo do zdaj veliko naporov usmerjenih v to, da je bilo zaščiteno njihovo zdravje in njihovo življenje. </font><br/>
<font size="4">	Zaključila bi s tem, da je dejansko najučinkovitejši ukrep cepljenje in je smiselno, da se vsi, za katere je cepivo registrirano, na to odzovejo.</font><br/>
<font size="4">	</font><br/>
<br/>
<font size="4">	</font><b><font size="4">PODPREDSEDNICA MOJCA ŠKRINJAR: </font></b><font size="4">Hvala lepa. </font><br/>
<font size="4">	Želi še kdo od vabljenih besedo? Izvolite. </font><br/>
<br/>
<font size="4">	</font><b><font size="4">MATEJA URBANČIČ JELOVŠEK: </font></b><font size="4">(Mateja Urbančič Jelovšek, vodja Aktiva ljubljanskih ravnateljev.) Predstavljam 47 ljubljanskih ravnateljev, se pravi, 10 % populacije. Morda zato kolegi niso prišli, ker so danes na Brdu pri Kranju; jaz sem pač prej prišla, ker se mi je zdelo smiselno, da sem pridem. Hvala, gospa predsedujoča.</font><br/>
<font size="4">	Spoštovane poslanke in poslanci ter vsi navzoči!</font><br/>
<font size="4">	Rečeno je bilo, da ni navodil za organizacijo. Glejte, navodila za organizacijo, okrožnice, smo ravnatelji dobili. Nimamo pa določenih odgovorov, kot je bilo zdaj že večkrat izpostavljeno. Ravnatelj potrebuje odgovor na vprašanje, kako je sistem PCT, kaj pomeni, če starš to zavrača, kaj pomeni, če otroku ne dovoli nositi maske, kaj pomeni, če prihajajo pritiski na posamezne ravnatelje, na šolo. Civilne iniciative pošiljajo različna pisma in so me kolegi obvestili, da se počutimo, z mano na čelu, nemočne in tu pričakujemo odgovore. Mi smo šolsko leto organizirali na način, kot smo dobili nasvet. Tudi prejšnje leto smo dobili ob takem času – letos morda celo prej – določene okrožnice. Ko smo postavljali kakšna strokovna vprašanja, tudi prejšnja leta nismo dobili odgovorov. Tako smo se zdaj v Ljubljani zelo povezali, dobivali smo se tedensko in posamezna vprašanja reševali tudi skupaj. Naredili smo evalvacijo svojega dela. Hkrati pa smo bili povabljeni, vse šole smo bile povabljene na nacionalno evalvacijo, ki so jo organizirale vse tri fakultete, pedagoška, mariborska in koprska. In smo na podlagi te evalvacije lahko dobili tudi individualne rezultate za šolo. Tako bomo na šolah te evalvacije lahko naredili in določene stvari izboljšali. </font><br/>
<font size="4">	V Ljubljani smo pripravili vizijo za prihodnje šolsko leto, pa tudi kako reševati primanjkljaje v znanju. Tako tu lahko izpostavim primer dobre prakse, ampak smo resnično zelo povezani. Prej je bilo omenjeno, da so bile po Evropi druge šole manj zaprte. Če pogledate na strani 16, je analiza, to sem si sama hitro pogledala, Slovenija je bila 154 dni zaprta, mnogo šol v drugih državah je bilo več dni zaprtih, tako je tu zadeva drugačna. Razumem, da določene informacije dobimo bolj v zadnjem trenutku, tako kot sem slišala mag. Vindišarja in gospo iz Nacionalnega inštituta za javno zdravje. Res pa je, da kakšne odgovore lahko dobimo prej. Samo to je tisto, kar pričakujemo, da ne bi bilo vse v zadnjem trenutku. </font><br/>
<font size="4">	Danes, ko prihajam z Brda pri Kranju, je bilo kar nekaj pozitivnih, spodbudnih informacij. Dr. Logaj je predstavil, koliko publikacij, koliko nekih idej, načrtov se je pripravilo med tem časom. Pa vendar, res je samo en teden in precej bomo morali gristi, kljub temu, da nekateri tudi čez poletje nismo imeli dopusta, da smo lahko pripravili organizacijo, kot je treba. Torej, še enkrat rečem, da pričakujemo tista vprašanja, ki so bila prejšnji teden izpostavljena in se predvsem tičejo tudi Ministrstva za zdravje,</font><br/>
<br/>
<b><font size="4">17. TRAK: (DAG) – 14.20</font></b><br/>
<br/>
<b><font size="4">	</font></b><font size="4">(nadaljevanje) Ministrstva za izobraževanje, znanost in šport, Nacionalnega inštituta in potem odlokov. Mi odloke dobimo v zadnjem trenutku in želimo, da so jasni, jasno predstavljeni, da potem mi pred starši znamo to zagovarjati. Veste, če jaz ne vem, če piše, »priporočena je maska od 6. razreda naprej«, moram reči, da sem imela veliko zaupanja na šoli in s strani staršev, da samo en otrok od petstotih ni nosil maske in da je imel potrdilo, da je ne nosi. Ne vem, kako bo letos. Ampak hočem reči, da je to tisto, s temi problemi se na šolah srečujemo. In tu bi radi imeli prave odgovore in natančne odgovore. Ne, da če je priporočilo, potem jaz ne morem zahtevati, a veste, na celi šoli. </font><br/>
<font size="4">	Hvala. </font><br/>
<br/>
<font size="4">	</font><b><font size="4">PODPREDSEDNICA MOJCA ŠKRINJAR: </font></b><font size="4">Hvala lepa.</font><br/>
<font size="4">	Želi še kdo od vabljenih besedo? (Ne.) </font><br/>
<font size="4">	Na seznamu poslank in poslancev je prvi prijavljeni kolega Aljaž Kovačič. Beseda je vaša. / oglašanje v ozadju/ A, pardon, se opravičujem. Predlagatelj ima prej besedo. </font><br/>
<br/>
<font size="4">	</font><b><font size="4">MAG. MARKO KOPRIVC (PS SD): </font></b><font size="4">Hvala lepa, podpredsednica, za besedo. Želel sem se kratko odzvati na te uvodne nastope vabljenih.</font><br/>
<font size="4">	Še enkrat bi res želel izraziti obžalovanje, da vabljenih, predvsem iz strokovne javnosti, predvsem ravnateljev, danes ni več tukaj, zgolj ena predstavnica je. In kot ste, gospa, sami povedali, problem je verjetno ravno v tem, da poteka istočasno konferenca na Brdu pri Kranju. Že uvodoma sem izpostavil, da očitno nismo izbrali najboljšega termina, ker namen na nek način je bil, da bi res soočili mnenja zainteresirane javnosti, ne poslanke in poslanci med sabo, zainteresirana javnost skupaj z odgovornimi predstavniki Vlade. Zdaj pa je situacija taka, da imamo dva državna sekretarja. Če se ne motim, morda se motim, gospod državni sekretar z Ministrstva za izobraževanje celo ni pristojen za področje osnovnih šol. Imamo predstavnika SVIZ, kar je zelo pomembno, eno predstavnico ravnateljev in predstavnike Mladinskega sveta. Ni pa tistih ključnih, ki bi se morali danes soočiti. Pa vendar, kljub temu mislim, da nekaj zaključkov iz tega uvodnega dela lahko že na nek način sklenemo. </font><br/>
<font size="4">	Vsi so poudarjali – in tu se pridružujem -, da je najboljša rešitev za zajezitev epidemije cepljenje. To je dejstvo in tu absolutno bi tudi jaz želel pozvati vse učiteljice in učitelje, da če le morejo, naj se cepijo. S tem dejanjem bi zagotovo najbolje zaščitili sebe in druge. Ampak, spoštovane kolegice in kolegi, ob tem pa se mi postavlja nekaj vprašanj. Prvo vprašanje je, zakaj je v Sloveniji ta želja po cepljenju toliko nižja kot v drugih državah, zakaj v Sloveniji dejansko ni interesa za cepljenje. Vlada in predsednik Vlade rad kaže na ljudi, »vi ste krivi, vi ste tisti, vi ste slabi… » Jaz bom pa postavil drugače zadevo – ali ni morda Vlada naredila kaj narobe s svojo komunikacijo, da se ljudje ne želijo cepiti ali pa da ne verjamejo v to, da je cepljenje varno in učinkovito. Ali ni morda to na nek način – morda, sprašujem se – tudi protest proti tej Vladi. Proti Vladi, ki ljudi pošilja v norišnice, ki se norčuje iz učiteljev, tako da jim piše pravila, kako bodo odprli šole, da bo prišel hišnik in jim odklenil vrata. Proti Vladi, ki ne vodi nikakršnega dialoga. Danes se je to slišalo s strani prisotnih, tistih, ki so, ker ni vseh – dialoga ni bilo. Ravnatelji, sindikat, niso hoteli slišati, da se jim ne bo treba testirati, pa niso hoteli slišati, da ne vem kaj, virusa ni, to, kar rad Janez Janša govori. Hoteli so dialog. In hoteli so odgovore na konkretna vprašanja. In teh odgovorov s strani Vlade niso dobili. Tudi danes, spoštovani državni sekretar, niste povedali nič novega. Strinjamo se vsi, da je virus negotov, da se stvari spreminjajo, da ni neke stalnice. Ampak ena stalnica pa je – virus je tu že skoraj dve leti. In jaz ne vem, kakšna velika razlika je, ali je ta sev ali je oni sev, pri navodilih, pri navodilih in odgovorih na konkretne situacije ravnateljem in učiteljem. </font><br/>
<font size="4">	</font><br/>
<b><font size="4">18. TRAK: (DAG) – 14.25</font></b><br/>
<br/>
<b><font size="4">	</font></b><font size="4">(nadaljevanje) Predstavnik mladih je dobro povedal, dobro ste izpostavili ključen problem – problem varnosti oziroma tega, da si želijo mladi neko stabilnost, da si želijo vedeti, kaj bo čez en teden, kaj bo čez dva tedna. In tega, žal, pod to Vlado ne dobimo. Tega si ne želijo vedeti samo mladi. Ali se vi zavedate, koliko otrok živi v socialno ogroženih družinah, v družinah, kjer starši ne vejo, ali bodo imeli jutri službo ali ne. Kjer, žal, žal, lahko tudi izgubijo službo zaradi tega, ker ne bodo mogli 1. septembra iti v službo, če bo otrok doma. In to vrstnim ljudem, ki živijo v hudih stiskah, bi zagotovo močno, močno olajšali življenje in njihovo duševno zdravje, če bi vsaj nekaj tednov vnaprej vedeli, kakšne opcije se jim obetajo. Saj ne pravim, da morate vi napovedati, koliko ljudi bo okuženih čez en mesec, dva meseca, tri mesece, ampak da znate dolgoročno načrtovati več modelov, več različnih modelov, kako bo lahko potekal pouk in kaj so prioritete. Zdaj poslušamo zadnji teden, vsi govorite na veliko, kar je opozicija vseskozi opozarjala, prioriteta je, da so šole odprte, kolikor dolgo je mogoče. Tega lani niste govorili. Gospa iz NIJZ je govorila o tem, kako je zdaj nevaren sev in kako se to še mnogo bolj širi med mladimi in tako naprej. Se strinjam, ampak prihaja do določenih nesmislov, oprostite. Lansko leto, ko sev očitno ni bil nevaren, smo morali imeti šole zaprte, ne bom rekel najdlje, ampak med državami najdlje v Evropi in v svetu. Letos, ko je ta sev nevaren, vi pravite, da iščete rešitve v nekih drugih modelih. In super, da je tako, to smo v opoziciji opozarjali že lani, da so bile šole predolgo zaprte, ampak zapletate se v nesmisle. Zapletate se v nesmisle. In problem je, da s temi nejasnimi odgovori medete učiteljstvo, medete in strašite otroke in predvsem izpadete totalno, totalno nekredibilni. In niso tu samo vprašanja, mi se vseskozi vrtimo okoli vprašanja covid, ne covid v šolah, kaj pa vsa ostala strokovna vprašanja, ko jih sploh odpiramo ne, ker nimamo sogovornikov. To je žalostno, veste. In dve leti take šolske politike je velika škoda za državo. Tu gre tako rekoč za eno celotno generacijo skoraj maturantov, če se bo ta negotovost vlekla še eno leto. 	</font><br/>
<font size="4">	Rad bi še enkrat poudaril, tudi v demokratični opoziciji smo za cepljenje, se zavedamo, da je cepljenje tista najbolj enostavna rešitev, ne moremo pa nikogar v to siliti. Nikogar ne moremo v to siliti, in zato terjamo od Vlade jasne odgovore, kako se bodo izpeljali protokoli glede testiranj, glede pogoja PCT. Tudi danes, gospod državni sekretar, niste jasno povedali. Enkrat govorite o enem tednu, v odloku piše, da mora biti hitri test narejen na 72 ur, 48 ur celo. Skratka, veliko je nejasnosti in na to ne odgovorite. Prejšnji teden ste govorili, da bodo itak samotestiranja. Teh testov ni, kot še marsičesa ni, in kako naj potem ravnatelj začne proces izobraževanja v šoli čez en teden. Ampak, saj pravim, mi smo pričakovali, da bo danes pred nami sedel predsednik Vlade, ki je v celoti odgovoren za to. Upam si trditi in ponoviti, da tudi za zlorabljanje epidemije za svoje politične namene. In vi, koalicija - saj nočem politizirati, ampak kljub temu je na mestu, da to povem -, vi, koalicija, ste del tega režima. Vi ste stranke Janševega režima, ker če bi vi izstopili iz te Vlade, Janševega režima več ne bi bilo in bi bilo tudi za izobraževalni sistem, pa še za kaj drugega v Sloveniji mnogo, mnogo bolje. </font><br/>
<br/>
<font size="4">	</font><b><font size="4">PODPREDSEDNICA MOJCA ŠKRINJAR: </font></b><font size="4">Hvala lepa.</font><br/>
<font size="4">	Poslanec Aljaž Kovačič ima besedo. </font><br/>
<br/>
<font size="4">	</font><b><font size="4">ALJAŽ KOVAČIČ (PS SMC): </font></b><font size="4">Hvala za besedo, podpredsednica. </font><br/>
<font size="4">	Predstavniki Vlade, spoštovani gosti, kolegice in kolegi!</font><br/>
<font size="4">	Sprašujem se dve zadevi. Prva zadeva je ta, kako je možno, </font><br/>
<br/>
<b><font size="4">19. TRAK: (DAG) – 14.30</font></b><br/>
<br/>
<b><font size="4">	</font></b><font size="4">(nadaljevanje) da se 23. 8. 2021 pogovarjamo, na kakšen način se bo 1. septembra začelo šolsko leto, ker najverjetneje, če kdo to gleda, misli, da se pogovarjamo za naslednje šolsko leto, ker mu je to nekaj nepredstavljivega. Druga zadeva, ki se jo sprašujem, pa je, kako je mogoče, da imamo v 21. stoletju ministrico za izobraževanje, znanost in šport, ki tako zelo rada leporeči, obenem pa je, vsaj po mojem mnenju, ena izmed najbolj neodgovornih ministric v zgodovini Slovenije. Zakaj tako mislim. V prvi vrsti zato, ker je sploh sprejela to vlogo, se pravi vlogo, ki ji več kot očitno ni kos, kar dokazuje iz dneva v dan. In če pustim ob strani, da je popolnoma spremenila mnenje o Janezu Janši, da je popolnoma spremenila mnenje glede otrok s posebnimi potrebami, ko je kot poslanka bila podpisnica Zakona o stalnem spremljevalcu, danes kot ministrica temu nasprotuje. Da je Ustavno sodišče vrnilo nazaj v šole otroke s posebnimi potrebami, ker če ne, bi najverjetneje še danes bili doma. Do tega, da je Ustavno sodišče razveljavilo člen glede koncesij zasebnih fakultet. V nadaljevanju razprave bom povedal, zakaj v Listi Marjana Šarca menimo, da je dr. Simona Kustec največja nevarnost za stabilnost šolskega, izobraževalnega sistema v Republiki Sloveniji in koliko časa bo potrebnega, da ko bo nekdo prišel za njo, da bo pridobil v prvi vrsti zaupanje in ugled tega resorja, ki je v zadnjem dobrem letu bil popolnoma porušen. Ministrica je padla ne samo na zadnji oviri, ki jo bom opisal, ampak dejansko na vseh. V zadnji oviri, ki se je začela z zaključkom zadnjega šolskega leta, je imela tri bistvene zadeve, da bi se 1. septembra šolski sistem moral začeti na normalen in varen način. Imela je dovolj časa, skratka, celotne počitnice, da bi potekal dialog, čeprav so mladi dejansko povedali, da slabšega dialoga v zgodovini še ni bilo. Imela je dovolj denarja, kajti vidimo, ta Vlada dejansko denar nosi v kovčkih, pustimo zdaj, kakšen minus so pustili v javnih financah, ampak očitno ga je za vse dovolj. In predvsem je imela bistveno zadevo, izkušnjo iz preteklega šolskega leta, ki bi jo morala nekaj naučiti, se pravi, na kakšen način bo potekalo šolsko leto, da bodo vsi predlogi, ki bi jih moralo ministrstvo predlagati, potem tudi v praksi uresničljivi. Ampak vidimo, da se 23. 8. 2021 pogovarjamo, na kakšen način bo nekaj potekalo, čeprav še danes niti državni sekretar nima odgovorov. </font><br/>
<font size="4">	V Listi Marjana Šarca in tudi v celotni opoziciji že cel čas zagovarjamo odstop ministrice. Kajti to je povedala stroka, spet ni bilo nobenih navodil, tega ni povedal nek opozicijski poslanec, ampak je povedal, mislim, da predsednik ravnateljev, oziroma bil je še nekoliko bolj oster - toliko blefa, kot ga je bilo sedaj, še ni bilo, nismo dobili niti enega konkretnega odgovora. To je povedal predstavnik ravnateljev. Ni prezračevalnih sistemov, čeprav je ministrica pred, mislim, da dvema, tremi dnevi zapisala, da covid ne izbira. Se pravi, covid ne izbira, ampak prezračevalnih sistemov vseeno ne bomo naredili. Da ne govorim o izključitvi tujih študentov. Do tega, da ni branila niti tistih ljudi, ki jih zastopa, recimo, niti športnikov, ker je očitno med počitnicami šla na olimpijske igre. Ko je Jelko Kacin žalil športnike, da prehitevajo v vrsti za cepljenje, in se je potem to izkazalo, da je laž, je molčala. Molči pa podobno glede mladih raziskovalcev, se pravi, ljudi, ki jih je nastavila na ARRS, vidimo, kaj se dogaja, ampak ministrica molči. Že 8. 4. 2021 je na naše poslansko vprašanje Mateja Logar odgovorila, da so prezračevalni sistemi več kot nujni, kdaj in kako pa se bodo ti vgradili, pa ni stvar strokovne skupine; s tem je povedala, da je to stvar Vlade in stvar ministrstva. Ampak ministrstvo je očitno bolj zagovarjalo stališče, »saj imamo v vseh učilnicah okna, naj se odpirajo okna«.  </font><br/>
<br/>
<b><font size="4">20. TRAK: (DAG) – 14.35</font></b><br/>
<br/>
<b><font size="4">	</font></b><font size="4">(nadaljevanje) Ker se velikokrat očita, da opozicija ne sodeluje, bom kratko povedal, kaj vse smo v Listi Marjana Šarca in v ostali opoziciji naredili. Sklicali so nešteto odborov, vseh, kjer smo zahtevali neke odgovore ministrstva, same ministrice, ampak ti odgovori, tudi ko jih je ministrica podala, so bili težko razumljivi; potem smo se velikokrat tudi z gosti pogovarjali, kaj je sploh ministrica hotela povedati. Ob tem, da se tudi v tej publikaciji njen nagovor začne, da sobivamo z virusom. Zdaj, glede na njeno delovanje se mi zdi, da ne sobivamo z virusom, kajti imamo po njenem velikokrat le dve možnosti, ali vse zapremo ali vse pustimo odprto. </font><br/>
<font size="4">	Poslanskih vprašanj smo dali več kot 40. Kaj vse smo predlagali od različnih scenarijev: ustrezni prezračevalni prostori, naprave za čiščenje zraka, naprave, ki posredno merijo koncentracijo virusa, aktivacija dodatnih prostorov. Se pravi, ministrstvo je v vrtce dalo, zmanjšali bomo skupine, niso pa povedali, na kakšen način bodo zmanjšali skupine, ali imajo ti vrtci dovolj prostorov in, kar je bistvo, ali imajo dovolj kadra. Ne moreš vrtcem ali šolam samo reči, poglejte, danes jih imaš v oddelku 20, od jutri naprej jih imaš lahko 10, potem moraš tudi zagotoviti dodatne prostore in dodaten kader. In to smo predlagali. Do 100 % nadomestila plače za okužene, tudi zamik ukinitve brezplačnega testiranja smo prejšnji teden predlagali, kajti ukiniti brezplačno testiranje 23. 8. 2021, ko se polovica Slovenije vrne z dopustov, ko gre več kot 300 tisoč ljudi v šole, je pač skregano z logiko. Zdaj poslušamo, da je, ne vem, 800 študentov ali dijakov prišlo okuženih, mislim, da iz Grčije. Po vašem se več ne bodo šli testirat, zakaj bi plačevali pa se hodili testirat, če tako ali tako študentom niso nič dali. To, kar ste jim dali, tistih 150 evrov, pa bodo potem po vašem dali za teste, kajne, namesto da bi vsaj novembra to ukinili. Predlagali smo tudi za dodatno študijsko leto za študente, upam, da boste vsaj to poslušali, glede na to, da mladih ne poslušate. Ampak ne, vi govorite le, vse bo rešilo cepljenje. Ja, vse bo rešilo cepljenje, če bi se ljudje cepili. Ampak dejstvo je, da je Vlada popolnoma pogrnila pri cepljenju. Vidimo, kolikšen delež ljudi je cepljenih. In večina ljudi nas je vedno pozivalo k cepljenju, ampak k prostovoljnemu, grajeno na zaupanju. In zdaj, 10. avgusta 2021, ministrica piše dvanajstletnikom, pojdite se cepit, če ne, vas bomo zaprli, bomo zaprli šole. To je skregano z neko moralo in etiko in tudi ti njeni stavki, »verjamemo, da smo tik pred ciljno črto in da lahko kot dobro uigrana ekipa tudi zmagamo in premagamo ta virus… » Kot da poslušamo neke bajke. In predlagam mladim, da mogoče v tem slogu ministrici napišete pismo, pa vas bo potem poslušala, ker se očitno lahko le na takšen metaforičen način sporazumeva. 	Skratka, prišli smo do točke, ko imamo na eni strani ministrico, ki se ji najverjetneje še sanja ne, kaj dela, kajti resne države ne bi dopustile, da se tako dela z vzgojno-izobraževalnim sistemom, od vrtcev, osnovnih šol, srednjih šol, fakultet in z vsemi, ki so s tem povezani. Na drugi strani pa imamo več kot 300 tisoč teh, ki hodijo v vrtce, osnovne šole, srednje šole, fakultete in njihovih staršev in nenazadnje tudi zaposlenih. Da ne govorim o mladih in športnikih, ki so bili dejansko od te Vlade popolnoma zanemarjeni. In zdaj je na nas, na katero stran bo kateri poslanec stopil. Skratka, imamo ministrico, ki sama dnevno daje zadeve, argumente, zakaj bi se morala že pred časom posloviti oziroma zakaj kot oseba dejansko, na žalost, ni sposobna voditi tega resorja. Zgodovina bo pač sodila vsakega posameznika, tako tudi vaša dejanja. </font><br/>
<br/>
<font size="4">	</font><b><font size="4">PODPREDSEDNICA MOJCA ŠKRINJAR: </font></b><font size="4">Hvala lepa.</font><br/>
<font size="4">	Naslednji je na vrsti gospod poslanec Željko Cigler. </font><br/>
<br/>
<font size="4">	</font><b><font size="4">ŽELJKO CIGLER (PS Levica): </font></b><font size="4">Predsedujoča, hvala za besedo. </font><br/>
<font size="4">	Spoštovani gostje, kolegice in kolegi poslanci! </font><br/>
<br/>
<b><font size="4">21. TRAK: (DAG) – 14.40</font></b><br/>
<br/>
<b><font size="4">	</font></b><font size="4">(nadaljevanje) Prihodnjo sredo je 1. september, prvi šolski dan. V Levici smo razmišljali samo o enem problemu – samo ne, da se bo ponovil scenarij prejšnjega šolskega leta, ko smo pričakali prvi šolski dan nepripravljeni. In vse te, ki se bodo združili v šolskih izobraževalnih prostorih, od vrtcev, osnovnih do srednjih šol in tako naprej, izpostavili tveganju. Tveganju, da bodo zopet ostali doma, šole zaprte, zaradi zdravja in življenja, seveda, izobraževalo se bo na daljavo. Kako bodo to starši zdržali, zlasti matere - spoštovanje do njih -, ne vem. In da se bo hudo zaostrilo tudi zdravstveno stanje mnogih, še posebej pa stanje otrok s posebnimi potrebami. Poglejte, državni sekretar, gospod dr. Slavinec Mitja, je fino rekel: »Pripravljeni smo na prvi šolski dan, ki se začne 1. septembra.« To je bil njegov ključni stavek. Medtem ko, žal, zdajle predsedujoče ni tu, se pa strinjam z njo, nabaviti je treba – tako kot je ona za svoje hčerke naredila – šolske potrebščine. Ampak ni problem v tem, problem je v tem, da je treba izobraževalni prostor narediti varen za izobraževanje. Tako kot morajo delodajalci po Zakonu o varstvu pri delu narediti delovne pogoje za zaposlene varne. Sprašujem, ali smo to naredili? Gospod kolega, bom rekel, ali pa someščan iz Celja mag. Franc Vindišar, prezračevanje z odpiranjem oken, je to varnostni ukrep, zagotavlja varen prostor za vrtčevske otroke, osnovnošolske, srednješolske? Ko smo imeli posebno sejo odbora Državnega zbora o tem, kako zagotoviti normalne, varne zdravstvene pogoje za delo, so strokovnjaki močno izpostavili problematiko prezračevanja, torej odpravljanja nepotrebnih škodljivih snovi iz zraka prostorov, kjer se ljudje zadržujejo. To še vi, kot nekdanji strokovni direktor celjske bolnišnice, posebej veste, zaradi bolnišničnih okužb in tako naprej. Kako imamo to zagotovljeno v vrtcih, osnovnih in srednjih šolah, kot je kolega Kovačič prej povedal, za 300 tisoč udeležencev tega vzgojno-izobraževalnega sistema, ali smo tu kaj naredili. Glejte, ko govorimo o zaščitnih ukrepih, cepljenju, prezračevanju, PCT, se pravi, prebolel, cepljen, testiran, potrdilih, bi rad povedal tole. Državni sekretar iz zdravstvenega ministrstva je posebej izpostavil, da zdravstvo ima v starostni skupini od 25. do 24. leta izjemen izziv, z delta sevom močno obolevajo zlasti mladi, ti, o katerih govorimo pri izobraževalnem sistemu. In naprej, jaz bom svojega vnuka ali pa otroka prijavil v vrtec ali šolo, sem cepljen, bom imel PCT potrdilo, ampak bom prenašalec seva delta. Drži? Sem. In vstopim v prostor in vnesem aerosole z okužbo delta seva. Ali je to dovolj, da se samo okna odprejo vsake pol ure, pozimi za otroke v vrtcih – jaz tega ne vem, kako bo pri minus deset, kot opozarjajo zaposleni v vrtcih ali pa v šolah, kako bo to potekalo. Ker, poglejte, problem tega je, da problematika odpiranja oken zadeve onesnaženega zraka v prostorih, zaradi katerega ljudje zbolevajo za covidom, ne rešuje. Namreč, ko se okno odpre, se zrak prečisti, ampak takoj zatem, ko ga zapremo, za naslednje pol ure, se začnejo PPM delci povečevati nad tisoč in tu prihaja do velikih možnosti okužbe s tem sevom. Jaz govorim to, kar so meni povedali strokovnjaki, ki se ukvarjajo s problematiko </font><br/>
<br/>
<b><font size="4">22. TRAK: (DAG) – 14.45</font></b><br/>
<br/>
<b><font size="4">	</font></b><font size="4">(nadaljevanje) čistega zraka v javnih prostorih, tudi v bolnišnicah. In če tega ne odpravimo, največja težava je namreč ta čas, ko ne zračimo prostorov in zraste količina PPM delcev v prostoru nad tisoč, kot sem rekel. In nad to vrednostjo je možnost prenosa okužbe praktično 100 %. Kaj smo tukaj naredili? Razen tega, da vemo, da je 1. september prvi šolski dan, pa da imamo peresnice, delovne zvezke pa knjige kupljene. In, poglejte, testiranje – testiranje, v redu je, zelo dobro je, da testiramo, da ugotovimo, kateri so okuženi. Zdaj bo ta okuženost z delto zelo močna, zelo hitro se širi. Tu samo ugotovimo, da so nekateri okuženi, ne naredimo pa ničesar za varen vrtčevski, šolski prostor, javni prostor, tudi v drugih javnih prostorih. In ko sta takrat, ko smo govorili o problematiki prezračevanja, govorili dve strokovnjakinji z biološkega in kemijskega inštituta, sta posebej opozarjali, v zunanjih prostorih je možnost okužbe zelo, zelo majhna, v notranjih prostorih je pa ta zelo, zelo velika. Zato je treba zagotoviti čisti zrak s prezračevalnimi napravami v vseh javnih prostorih, še posebej v sistemu vzgoje in izobraževanja, zato da bo lahko ta sistem potekal. In kdor tega ne razume oziroma razmišlja predvsem, kako mi bo zdaj dopovedal, da pač morda pa le tule nimam prav, ker se dela to pa to pa to, praktično prevzema odgovornost za negativno sliko, ki bi se znala – upam, da ne – zgoditi, da bomo morali imeti minuto molka zaradi teh napak, ki se delajo, ker se v izobraževalne sisteme ne uvede sodobnih prezračevalnih naprav, ki jih lahko v Sloveniji že pridobimo in naročimo. Tako kot je bil zgled prej Nemčije naveden, pa tudi po drugih državah se ta stvar dogaja. Izključno z enim namenom – da se zagotovi zdravstveno varen prostor za otroke. Rad bi rekel tole, če se tega ni uspelo narediti ali vsaj začeti, dejansko se človeku postavlja vprašanje, ali se razmišlja o odgovornosti, ki jo tisti, ki zdajle imate na začetku šolskega leta v rokah, da zagotovite varen šolski prostor za vrtčevske, osnovnošolske in srednješolske otroke, za študente, ali se te zadeve zavedate. Zakaj v PKP preprosto ta Vlada ni predlagala sredstev za postopno vzpostavitev prezračevalnih sistemov v javnih prostorih v državi, še posebej v šolstvu? Zakaj ne? Ker problem je v tem, da karkoli odpremo v Državnem zboru, katerikoli poslanci, zlasti na odborih, bodisi za zdravje, izobraževanje ali pa delo, socialo, glede prehrane, glede pomanjkanja prostora, pomanjkanja kadra, zlasti v šolah, svetovalnih delavcev, ker nas opozarjajo ravnatelji, da otroci prihajajo v šolo drugačni, spremenjeni, s stiskami, s hudimi potrebami po dodatni pomoči zaradi primanjkljajev, ki so se jim povečali, ko so se izobraževali na daljavo. Glejte, tu nobenega konkretnega kompetentnega odgovora s strani šolskega ministrstva, ki je prvo za to pristojno, preprosto ni. In jaz pravim, nekoč, ne dolgo tega je bilo šolsko ministrstvo sposobno s strokovnim kadrom, ki ga ima – to je nekaj sto zaposlenih -, na takšne dileme in vprašanja dati odgovore in jih v dialogu z zaposlenimi v vzgoji in izobraževanju, ker oni vedo, kako poteka delo v vrtcu, šoli, srednji šoli, na fakulteti, doreči, kako določene stvari izpeljati, še zlasti danes, ko so stvari zahtevne s stališča zdravja in življenja. Nekoč je bilo to ministrstvo, moram reči, vodeno tako, da je kompetentno odgovarjalo vsaj v nekem doglednem času na probleme, ki so se izpostavljali tako s strani šol, vrtcev, stroke, staršev ali pa tule v Državnem zboru na odborih, kjer </font><br/>
<br/>
<b><font size="4">23. TRAK: (DAG) – 14.50</font></b><br/>
<br/>
<b><font size="4">	</font></b><font size="4">(nadaljevanje) na vsak odbor pride zelo veliko zunanjih vabljenih ljudi, ki so vključeni v problem, ki se ga tam obravnava, in strokovnjaki s tega področja. In še posebej zato bi rad izpostavil, da ko smo govorili o prezračevalnih sistemih, ki lahko močno povečajo in vplivajo na varnost javnega prostora, je bilo prisotnih veliko strokovnjakov. Zakaj ta Vlada, zakaj Ministrstvo za izobraževanje ali pa za zdravje bolj ne upošteva strokovnjakov? To še posebej s tega stališča pravim, ko smo imeli sejo preiskovalne komisije, kjer smo zasliševali ljudi, ki so delali v posebni vladni službi, ki jo je gospa Beović nekoč vodila, strokovni skupini, smo spraševali zlasti epidemiologe, ki so prvi poklicani, da povedo svoje mnenje, kako se problema lotiti, zakaj niso intenzivno sodelovali oziroma zakaj so izstopali iz tega strokovnega telesa. In so povedali: »Zato, ker se našega mnenja preprosto ni upoštevalo.« Tako toplo priporočam tej Vladi, da začne diskutirati oziroma imeti dialog z zaposlenimi v izobraževanju, vodstvi šol, starši, sindikati s tega področja in stroko. In drugič, da zagotovi sredstva za to, da bo otrokom v Sloveniji in mladim zagotovila varen šolski prostor. Poglejte, saj ni problem, če se bo zdajle dal en »kobajagi«, v narekovajih, strokovni odgovor, s katerim se bo poskušalo oziroma mene utišalo oziroma mojo razpravo dalo na stran, nima smisla, kajne. Ne, treba je zagotoviti varen zdravstveni prostor v javnih prostorih, še posebej v izobraževanju, ki se prihodnjo sredo začne z novim šolskim letom. To je bistvo, tu pokažeš veličino svoje osebnosti in kompetentnost za funkcijo, ki jo pokrivaš.</font><br/>
<font size="4">	Hvala. </font><br/>
<br/>
<font size="4">	</font><b><font size="4">PREDSEDNICA IVA DIMIC: </font></b><font size="4">Hvala lepa, gospod Cigler. Kot predsedujoča se moram samo odzvati, ker moram reči, da se mi zdi poziv k zagotavljanju sredstev za prezračevanje, če bi vaš poziv bil k cepljenju, je veliko ceneje in zagotovo tudi varneje za otroke. In se mi zdi, da bi bilo priporočilo mogoče vaši Vladi, da bi uvedla obvezno cepljenje v osnovnih šolah. Tako, v tem smislu, ker ste tako, bom rekla, vztrajno zagovarjali prezračevanje, da so tudi drugi načini za varnost, ki so dostopni praktično vsem. </font><br/>
<font size="4">	Besedo dajem Mojci Škrinjar. </font><br/>
<br/>
<font size="4">	</font><b><font size="4">MOJCA ŠKRINJAR (PS SDS): </font></b><font size="4">Hvala lepa. </font><br/>
<font size="4">	Današnja seja je, kot pravite tisti, ki imate več izkušenj, več mandatov v parlamentu, kar zgodnja, v avgustu. Tudi sama sem prekinila dopust za to pomembno temo. Sonce nam je koristilo poleti, nekaterim glede na začetek same seje tudi stopilo v glavo, po mojem mnenju, ampak dobro, tukaj smo. Želim povedati svoje mnenje o zadevi, hkrati se pa tudi odzvati na nekatere trditve, ki so bile že izrečene, bodisi s strani kolegov poslancev bodisi s strani vabljenih.</font><br/>
<font size="4">	Torej, najprej, da se izognemo dilemi, kateri državni sekretar je pristojen za osnovno šolo. Kolikor poznam Zakon o državni upravi, državni sekretarji nadomeščajo ministre in seveda delajo po njegovih navodilih, ni pa nobeden pristojen za nekatera področja, za to so generalni direktorji. Državni sekretarji pač glede na organizacijo, ki jo odreja minister, izvršujejo naloge, ki bi jih sicer izvrševal minister. Tako je državni sekretar, ki je danes z nami, kar pravi tudi za osnovno šolo. Mimogrede, državni sekretar izhaja iz kroga dekanov, danes pa pravzaprav nobenega dekana tukaj ne vidim,</font><br/>
<font size="4">	</font><br/>
<b><font size="4">24. TRAK: (DAG) – 14.55</font></b><br/>
<br/>
<b><font size="4">	</font></b><font size="4">(nadaljevanje) ki bi se pritoževal nad tem, da nima dovolj navodil, niti nobenega rektorja; očitno oni avtonomijo razumejo in jo izvajajo. </font><br/>
<font size="4">	Na začetku smo se zopet soočili z lažjo, da smo imeli najdlje zaprte šole. Seveda, ta laž je zapisana v magnetogramu. Ne drži, bili smo v povprečju držav, kjer so imeli zaprte šole. Bilo je nekaj držav, ki so imele manj časa zaprte šole, ampak več karanten, to je bila Nemčija, recimo. In bile so države, ki so imele bistveno dlje zaprte šole v celoti. In še enkrat za informacijo javnosti, to najdete na Unescovi spletni strani in pa pomišljaj, imate covid. Tako boste dobili prav točne podatke, ki demantirajo to trditev. </font><br/>
<font size="4">	Torej, danes govorimo o načinu dela v šoli v novem šolskem letu. Torej, ravnatelji so imeli ob koncu pouka prejšnjega šolskega leta nekaj možnosti glede na okoliščine, kako bi se lahko pouk odvijal, seveda v odvisnosti od stanja epidemije oziroma od precepljenosti prebivalstva. Možnosti so bile, da je pouk popolnoma sproščen; verjetno bi to bilo najbolje takrat, ko bi bilo precepljene večina populacije, velika večina populacije, tam nekje okrog 80%. Imate tudi države, ki imajo tako precepljenost, imate pa tudi… Torej, ravnatelji so imeli možnost popolno zaprtje oziroma pouk na daljavo, torej ne pouk v fizični obliki, temveč na daljavo, to bi bilo v primeru zelo hudega stanja epidemije, in pa pouk s prilagoditvami. Kot sem seznanjena, je ministrstvo podalo možnost ravno tega zadnjega, pouk s prilagoditvami, v majhnih skupinah oziroma čim manj mešanja učencev in dijakov med seboj. Toliko, kar zadeva samo organizacijo. </font><br/>
<font size="4">	Seveda je pa tudi stvar zdravstvenih ukrepov v šoli. Tu pa se morajo ravnatelji ravnati po navodilih pristojnega ministrstva, ne Ministrstva za izobraževanje, in tu ne more ministrica za izobraževanje diktirati zdravstvenih ukrepov, temveč jih podaja Ministrstvo za zdravje. Nenazadnje je 13. marca v lanskem letu 2020 ministrstvo, ki ga je vodil dr. Pikalo, sledilo usmeritvi ministra za zdravje, takratnega, mislim, da je bil dr. Šabeder oziroma gospod Šabeder, in prav s pristojnostjo tega so se takrat šole zaprle in pouk se je vzpostavil na daljavo. Torej imamo sodelovanje več ministrstev, in to je nekaj normalnega, ne pa nenormalnega, kar smo slišali danes. Torej, ravnatelji imajo pouk s prilagoditvami. </font><br/>
<font size="4">	Naj povem, da epidemija oziroma s pandemijo v taki obliki še nismo bili nikoli soočeni v Sloveniji, kar pomnim. Sem pa tudi sama, ko sem bila ravnateljica, bila priča kar nekaj epidemijam. Imeli smo hude epidemije gripe, rotavirusa, uši in celo zlatenice. Takrat nismo dobili posebnih navodil od pristojnega ministrstva za šolstvo, ampak smo se ravnatelji povezali z zdravstvenimi domovi, s pediatri, s specialisti šolske medicine, ki so nam dali ustrezna navodila. Ta navodila so bila zelo podobna tem, ki jih imate danes v šolah, in sicer so svetovali absolutno higieno, čiščenje površin, </font><br/>
<font size="4">	</font><br/>
<b><font size="4">25. TRAK: (DAG) – 15.00</font></b><br/>
<br/>
<b><font size="4">	</font></b><font size="4">(nadaljevanje) miz, stolov, zlasti toaletnih prostorov in umivalnikov v učilnicah z razkužili in to nekajkrat na dan. Svetovali so nam tudi zračenje prostorov, kar smo redno izvajali, in da se otroci ne mešajo preveč oziroma da gledamo na to, da so poti po hodnikih čim bolj ločene. In to smo ravnatelji bili sposobni organizirati. Tudi pri zlatenici takrat, se spomnim, smo še brisali table s klasičnimi mokrimi gobami, takrat sem to ukinila in so se table brisale samo še s papirjem, pa še to samo učitelji, otroci pač niso smeli istih stvari prijemati zaporedoma, eden za drugim. Zdaj, hvala bogu, imamo pametne table. </font><br/>
<font size="4">	No, in jasno je, da nekaterim stvarem moramo pritrditi, kar zadeva očitkov o primanjkljaju znanja, le deloma. Namreč, nacionalno preverjanje znanja je pokazalo, da pravzaprav ta primanjkljaj ni tako velik, kot nekateri opozarjate. Analize, ki ste jih omenjali, da ni nobenih, prav nobenih analiz, to ne bo držalo. Sama zakonodaja na področju osnovnega šolstva zahteva, da se rezultati nacionalnega preverjanja znanja tudi analizirajo. Torej, preverjanje pomeni preverjanje, to pa pomeni, da temu sledi analiza, pedagoška stroka temu tako pravi. In sicer mora – o tem so ravnatelji dobili navodila, o tem se govori pravzaprav vsako leto, tudi na srečanjih Zavoda za šolstvo -, ravnatelji morajo ne glede na epidemijo ali karkoli opraviti analizo znanja, ki so ga učenci pokazali, ter načrtovati odpravo morebitnih odstopanj od povprečja, ker seveda imamo v državi neko povprečje in imamo odstopanja navzgor in navzdol. Kar zadeva odstopanja znanja in ocene, lahko se o tem strinjamo, ampak ravno zato pa obstaja nacionalno preverjanje znanja, pa tudi matura, da povrnemo ocene tja v tisti del, kjer se pričakuje neke rezultate. Ob tem bi povedala tudi, da primanjkljaje v neki snovi smo v šolah vedno imeli, če ne drugače takrat, ko je nek učitelj umanjkal in je bilo težko nadomestiti snov, če že ne učitelja, kajti vsi učitelji niso specializirani za vse. V takem primeru je bilo treba in je še treba v dnevnike natančno zapisati, kako se bo primanjkljaj v naslednjem letu popravil oziroma odpravil, kaj bomo naredili, da bodo učenci in dijaki dobili potrebno znanje, ki se sklada s standardi znanja oziroma s kompetencami. Namreč, morate vedeti, da imamo, na žalost, tisto, kar se danes ni očitalo ministrici, pa se ji tudi ne more, ker je pač ta zadeva dolgoletna, že od nastanka države, verjetno pa že malo prej, imamo izrazito neusklajeno terminologijo v didaktičnih načelih v šolstvu. Torej, kaj je lahko še možnost, da dejansko odstopa vse to, tudi </font><br/>
<br/>
<b><font size="4">26. TRAK: (DAG) – 15.05</font></b><br/>
<br/>
<b><font size="4">	</font></b><font size="4">(nadaljevanje) način mature, o kateri je treba nekaj reči. O tem se strinjam, da je treba šolski sistem vsaj v tem delu reformirati. Ker sem sama bila in sem še članica kar nekaj svetov osnovnih šol, pa tudi drugih zavodov, lahko povem, da sem bila neprijetno presenečena, ko mi je ravnateljica ob poročilu povedala, da je le tretjina devetošolcev se udeležilo preskusa nacionalnega preverjanja znanja. In vprašala sem jo, kako boste pa potem zdaj vendarle odpravili primanjkljaje, če nimate dobrih podatkov. No, in ni ji bilo prijetno, težko ji je bilo. Verjamem, da se bo dejansko lotila tega problema, ki ga tudi vidi kot problem. Seveda pa je nekaj, kar vpliva na miselnost učencev in njihovih staršev. Celo članica sveta, mama, torej ena izmed staršev, je rekla: »Ja, saj kaj pa je to pomembno, saj to je samo nekaj za zraven, pomembne so ocene.« Torej, treba je dejansko delati na tem, da bi se cenilo znanje, ne zgolj ocene. Tu pa smo soočeni z določeno storilnostjo, ki jo tudi na nek način producira sama matura. Sama sem seveda zagovornica tudi sprejemnih izpitov, pa ne zopet ponovljene mature, temveč preskusa motivacije samega kandidata za fakulteto. </font><br/>
<font size="4">	V razpravi smo slišali tudi, da so ravnatelji pričakovali navodila glede mask, da so maske samo priporočene. Jaz bi tu vprašala, kaj pa copati, imate zakon za šolske copate, navodila za šolske copate? Ste dali navodila za šolske copate? Niste dali navodil za šolske copate! Kako bodo pa sedaj vedeli? Torej, imate kup stvari, ki jih urejate v šolah, pa vendar niso predpisane. Imate pa šolska pravila, v katerih lahko tudi določene stvari uredite. Podlago za to imate v zakonih, tako v Zakonu o osnovni šoli, tako v Zakonu o gimnazijah, tako v Zakonu o poklicnem in strokovnem izobraževanju. </font><br/>
<font size="4">	Ob pripombi, kako so ravnatelji pod pritiskom raznih iniciativ, pa seveda lahko rečem, da je to zelo težko, da ni lahko biti ravnatelj. Sama sem zelo podpirala in bila vesela tega, da so tudi ravnatelji dobili covid dodatek, ki jim je prispeval k temu, ker so imeli še več dela v zvezi z epidemijo, ne siceršnjega dela, ki ga sicer zelo cenim. 72. člen - mislim, da je 72., sicer me bo pa cela prva vrsta popravila, morda nisem prav daleč – Zakona o osnovni šoli pravi, da je šola avtonomna. Torej, ravnatelj, jaz razumem, se čustveno temu težko izogne, normativno pa ravnatelji nimajo biti kaj pod pritiskom nobene iniciative. Ravnatelji imajo zakone, imajo pedagoško etiko, imajo šolska pravila in to velja za njih. Karkoli pride v šolo kot pritisk, so ravnatelji dolžni odvrniti. Verjamem, da to ni lahko, vem, da to ni lahko, vendar je to pač naloga ravnatelja. </font><br/>
<font size="4">	Ko smo se pogovarjali, sem slišala tudi, da ni bilo nobene ureditve prostorov, recimo, pleksi stekel. Seveda, zdaj to lahko govori tisti, ki ni delal v šoli. Če boste postavili pleksi stekla med dva učenca na enoviti klopi - čeprav mislim, da je skoraj vsa razredna stopnja že na enojnih klopeh, tako da je možna razdalja in da gre tudi smer izdelave pohištva </font><br/>
<br/>
<b><font size="4">27. TRAK: (DAG) – 15.10</font></b><br/>
<br/>
<b><font size="4">	</font></b><font size="4">(nadaljevanje) v tej smeri, da so enojne klopi. Tam, kjer pa so dvojne, pa pravite, da bi morala biti pleksi stekla. Ali ste pomislili na čistilke, ki bi morale čistiti dnevno ta pleksi stekla, verjetno dvakrat dnevno razkuževati z obeh strani, ali imamo dovolj ljudi, ki bi dejansko to lahko opravljali. Že tako je bil ta kader, tako čistilke in hišniki, izjemno obremenjen, fizično obremenjen, vi bi jim dali še to, da bi še to morali delati. Torej, zadeva je pač praktično težko izvedljiva. Hkrati pa tudi nimate nobene garancije, da se nek otrok ne bi dotaknil pleksi stekla na eni ali drugi strani in prenesel okužbo. Edina varianta je prezračevanje. Prezračevanje je pa tako, če odprete okno, se bojite, da bo tiste vrste pri oknih zeblo. Kdor se tega boji, že dolgo časa ni bil v šoli, kajti pouk dandanašnji ni več iz časa Marije Terezije, kjer so otroci pribiti na stole 45 minut, temveč je pouk dinamičen, vsebinski, tako po vsebinski plati kakor tudi na nek način glede gibanja. Pouk se personalizira, to pomeni, da imajo otroci ločene naloge in da se pretežno precej sprehajajo, tako po učilnici in se sprehodijo mnogokrat tudi do knjižnice. Torej, če se bodo med tem časom, ko se sprehodijo, še enkrat sprehodili in se umaknili pišu, ki bi prišel ob odprtih oknih, bo samo še dodatno gibanje zraven. In povem vam, da se zaradi tega nihče ni prehladil, ko smo zračili prostore, in morali smo jih, ko so v preteklosti otroci obolevali zaradi gripe ali rotavirusa. Imeli smo celo po tretjino ali pa četrtino učencev v razredu, kadar je bila najhujša epidemija. Da pa je nismo doživeli v naslednjem letu v tako hudem valu, smo seveda upoštevali navodila lokalnih zdravnikov in zračili prostore, tako da smo se takim epidemijam v tako velikem obsegu tudi na ta način lahko izogibali. Moram se odzvati tudi na to, kako v Nemčiji gredo na prezračevalne sisteme. Veste, treba je tudi povedati, da v Nemčiji imajo dežele in v deželah posamezne ministre za izobraževanje, imajo pa tudi generalnega ministra za izobraževanje. Torej, deželne vlade so različno sprejemale ukrepe v Nemčiji, predvsem so pa… manj so imele zaprte šole, pa vendar je bilo učencev manj v šolah, ker so takoj šli v karanteno celega oddelka. In sem se o tem temeljito pozanimala; morate vedeti, da sem se pozanimala o stanju v Nemčiji. </font><br/>
<font size="4">	Ko sem poslušala, mi je prišlo na misel, da je pa vendar tisto, kar je povedal gospod Cigler, ko je rekel, »to je bistvo, prezračevanje«. Ja, mislim, da je res to bistvo današnje seje. Da je bistvo to, da se pripravlja interpelacija proti ministrici, ker ni dala izbrancem posla, da bi pripeljali umetno prezračevanje v šole. Tu potrebujemo umetno prezračevanje, ker ni oken, ki bi se lahko odpirala. Ravno tako lahko rečemo, da je prezračevanje, umetno prezračevanje ali rekuperacija s tujko, tudi dobrodošlo v šolskih telovadnicah. Gotovo so prostori, kjer so zunaj izobraževalnega prostora, to so določeni bolniški prostori in tako dalje, operacijske dvorane, seveda je tu umetno prezračevanje nekaj, kar mora biti, v šolah pa so okna. Vse drugo je pretirano zapravljanje denarja za majhen učinek in velike dobičke posebnih izbrancev. In užalilo me je dejstvo, da smo celo imeli </font><br/>
<br/>
<b><font size="4">28. TRAK: (DAG) – 15.15</font></b><br/>
<br/>
<b><font size="4">	</font></b><font size="4">(nadaljevanje) sejo Odbora za zdravstvo, kjer se je dejansko odkrito lobiralo za neke, bi rekla, na splošno za posle rekuperacije, lahko si pa mislim, da se skriva zadaj tudi ponudnik. </font><br/>
<font size="4">	Rekla bi takole, no, če dovolite še en kratek odsek. Glede tega, kako stvari tečejo, bi vam citirala dr. Ihana, ki je objavil članek na strani Zdravniške zbornice z naslovom Kako se je smiselno lotevati branja nestrokovnih člankov o nevarnosti cepiv proti covidu-19. Odgovarja na pismo svoje kolegice oziroma znanke, glede na to, ker pravi ta znanka, kako pravzaprav je antipropaganda proti cepljenju. In pravi: »Spoštovana kolegica, hvala za poslan članek. Če bi ne bila zdravnica, bi vam odgovoril na kratko. Članek sta napisala dva nezdravnika, Stephanie Seneff, upokojena informatičarka, in Greg Nye, naturopat ter akupunkturist, ki se z boleznijo covid-19 še nista srečala v praksi. Kljub temu sta iz literature zbrala soliden seznam teoretičnih dilem in zlasti strahov, ki jih v določenih fazah razvoja cepiva proti covidu-19 in med uvajanjem cepljenja, ki so jih imeli številni raziskovalci in o tem tudi pisali. Velika večina teh dilem se je na srečo izkazalo zgolj teoretičnih, saj so praktični izsledki raziskav pokazali, da se črni scenariji niso uresničili. Slabost članka je, da močno meša izsledke predkliničnih študij s študijami poteka bolezni covid-19 in vse to še s hipotetičnimi nevarnimi učinki cepiv nasploh in še posebej cepiv proti covidu-19. Na ta način članek za nepoučenega bralca, ki ne zna razvrščati navedb, lahko deluje neupravičeno strašljivo, sploh v kombinaciji z naslovom, ki namiguje, da je cepivo morda bolj škodljivo kot bolezen covid-19.« Bom malo preskakovala, ker je članek predolg. Pravi: »Skratka, avtorja navajata in asociirata raziskovalne izsledke na način, ki nepoznavalcu lahko vzbudi vtis o velikem tveganju cepljenja, sploh ker na to namiguje tudi naslov članka, medtem ko poznavalec področja v istem besedilu najde kvečjemu dodatno potrditev, da se je mnogo bolje cepiti, kot pa se prepustiti patogenezi covid-19. Ker znanost v veliki meri temelji na kredibilnosti in izkušnjah ljudi, ki izrekajo znanstvene trditve, najprej malo pobrskamo po obeh avtorjih,« pravi dr. Ihan, »na spletu hitro najdemo, da je Stephanie Seneff upokojena informatičarka, ki se ukvarja z lingvistično analizo. Po upokojitvi se je posvetila ekološkemu aktivizmu in zlasti pisanju publicističnih člankov o vplivu herbicida glifosata na nastanek avtizma. Greg Nye je naturopat, akupunkturist, ustanovitelj Klinike za naravno zdravljenje v Portlandu v ZDA, publicistično in predavateljsko se je doslej ukvarjal predvsem s tem, kako česen koristi zdravju.« No, v nadaljevanju dr. Ihan v poljudnoznanstvenem jeziku zavrne odpor proti cepivu. In kar je pomembno, pa je seveda tisto, kar sledi v drugem delu članka. Takole pravi: »Vendar vidim v poslanem članku še širši problem. Pa pojdiva po vrsti in opraviva nekaj klikov po spletu, s katerimi se človek v minut ali dveh orientira, ali je tekst na njegovem zaslonu vreden pazljivejšega branja. Ker gre v primeru poslanega članka formalno za znanstveni članek, je prvi klik na revijo, ki je ta članek publicirala. Gre za revijo, ki je začela izhajati 2020 in je brez tradicije in brez umestitve v znanstvene zbirke revij, ki omogočajo njihovo kritično preverjanje. Z drugimi besedami, gre za, v navednicah, 'privatno' revijo, ki si jo, sploh v e-obliki, lahko izmisli kdorkoli s kakršnimikoli motivi. </font><br/>
<br/>
<b><font size="4">29. TRAK: (DAG) – 15.20</font></b><br/>
<br/>
<b><font size="4">	</font></b><font size="4">(nadaljevanje) In to je prvi rdeči alarm. Revija v resnici ni redna publikacija, ampak je povsem poljuben občasnik, izide, kadar izide, doslej je izšlo le nekaj številk, in v eni številki revije zgolj nekaj člankov.« In kdo sta omenjena gospoda, torej, sta še dva gospoda, ki to revijo podpirata. In nadalje dr. Ihan navede tudi časopis The Defender, ki je osrednja publikacija fundacije Children's Health Defense, ki jo navaja predhodno v članku tudi v povezavi s temi avtorji, ki sem vam jih povedala. In ta časopis The Defender, osrednja publikacija fundacije Obramba, zdravje otrok, prevedeno, vodi Robert Francis Kennedy, jr., nečak Johna F. Kennedyja, ameriški odvetnik za okolje, njegova specializacija so tožbe proti kemijskim in farmacevtskim družbam, in propagator idej o škodljivosti cepiv. Njegova proticepilska fundacija producira in objavlja največ preko časopisa The Defender nad polovico proticepilskih novic, ki jih nato zaradi njihove šokantnosti in senzacionalizma uporabniki spletnih omrežij širijo po družabnih omrežjih. Kdor želi vnaprej vedeti, kaj od proticepilskih vsebin bo v naslednjih dneh in tednih krožilo po spletu, lahko samo obišče spletno stran The Defender in pregleda njihove zadnje objave. In o tem, kako je Robert Francis Kennedy iz poklica okoljskega odvetnika razširil svojo dejavnosti v proticepilsko odvetništvo, je veliko zapisanega. Pravi pa: »Za Roberta Francisa Kennedy, jr., je proticepilstvo poslovni model za njegovo odvetniško dejavnost, po drugi strani pa tudi potencialni model za bodoči politični uspeh. S proticepilskim uporom proti medicini je mogoče dobiti politične privržence med mnogimi deprivilegiranimi Američani, ki so nezadovoljni z zdravstveno oskrbo. Proticepilstvo se Robertu Francisu Kennedyju že sedaj poslovno zelo izplača in se mu bo izplačalo politično glede na populističen razvoj, ki ga je politika ubrala v dobi družabnih omrežij.« Proti koncu sem. »Podobno služi s proticepilstvom tudi Joseph Mercola, lastnik stomilijonskega imperija prehranskih dodatkov, ki tudi obilno financira izdelovanje objav, ki jih potem proticepilci všečkajo in delijo po družabnih omrežjih.« </font><br/>
<font size="4">	Torej, kaj lahko iz tega članka preberem. Res, pozivam vas, preberite ga. Lahko preberem, da je proticepilstvo pravzaprav tudi orodje za bogatenje nekaterih drugih vej. In hkrati me današnja razprava, ki vsebuje tudi to, kar sta rekla gospod Cigler in gospod Kovačič, »to je bistvo, prezračevanje,« da je pravzaprav ta naša razprava danes produkt tega, da bi nekdo rad zaslužil. In seveda vam povem, da sem proti temu, da bi se otroci ob vsem tem, kar danes gledajo v računalnike, v steklo telefonov in tako dalje, ko ugotavljamo, prav vi, prav vi, ki danes to zahtevate, ko ugotavljate, da so otroci danes predebeli, ker se premalo gibljejo, še tem otrokom bi zaprli okna, onemogočili stik z naravo še preko oken. Povem vam, da so študentje v študentskih domovih, ko so dobili v nekaterih domovih to umetno prezračevanje, kljub temu odpirali okna. In lepo so rekli: »Ne boste nam preprečili stika z naravo.« Še enkrat povem, gre za… / oglašanje v dvorani/… ne gre za prvo epidemijo, ki je bila med nami, epidemij je bilo že kar nekaj. Prosim, mislim, da imam besedo še vedno, nisem nič takega povedala, s čimer bi kogarkoli užalila. Pravzaprav ne gre za prvo epidemijo, imeli smo obsežne epidemije, rotavirusa, gripe in podobnih viroz, pa vendar smo izpeljali to lahko na način, ki je omogočal, da je zbolelo čim manj otrok in učiteljev. </font><br/>
<br/>
<b><font size="4">30. TRAK: (DAG) – 15.25</font></b><br/>
<br/>
<b><font size="4">	</font></b><font size="4">(nadaljevanje) Zato povem, da je današnja seja in tudi interpelacija namenjena zgolj kapitalu, ki ga pa podpira ravno leva stran, ki je leva samo po imenu, nič pa po dejanjih.</font><br/>
<font size="4">	Hvala.</font><br/>
<br/>
<font size="4">	</font><b><font size="4">PREDSEDNICA IVA DIMIC: </font></b><font size="4">Zdaj imamo kar nekaj prijav za repliko. Kolega Koprivc, verjetno v imenu predlagatelja, imate vi prednost… / oglašanje v dvorani/ Potem se je pa prvi javil Aljaž Kovačič. Če želite repliko. Ali ste rekli repliko, kajne, sem jaz pravilno zaznala? Ja, potem pa imate vi besedo. / oglašanje v dvorani/ Aja, nisem videla, da imate proceduralni predlog, jaz sem samo replike slišala. Imate proceduralni predlog ali postopkovno, gospa Lidija Divjak Mirnik, izvolite. </font><br/>
<br/>
<font size="4">	</font><b><font size="4">LIDIJA DIVJAK MIRNIK (PS LMŠ): </font></b><font size="4">Hvala lepa, gospa predsednica, da ste me opazili po mojih trikratnih intervencijah. Hvala.</font><br/>
<font size="4">	Želela bi vas opomniti na dnevni red, pa bom prebrala naslov današnje seje odbora: Nepripravljenost vzgojno-izobraževalnega sistema na pričetek novega šolskega leta ob PCT pogojih. 75. člen poslovnika, ki ga, verjamem, vi v nulo poznate, govori o tem, kaj je vaša pristojnost. Vaša pristojnost namreč je, da skrbite, da govornika nihče ne moti, v besedo mu pa lahko posežete takrat, kadar – pozor – ne govori o dnevnem redu. In kaj ste vi počeli – gospodu Ciglerju ste segli v besedo oziroma ste po njegovi razpravi komentirali vse, kar vi mislite pa kaj ne mislite, ko pa je kolegica Škrinjarjeva zdaj držala to predavanje, pa ste bili preprosto tiho. Zato bi vas vljudno prosila, da se držite tretjega odstavka 75. člena poslovnika. Gospe Škrinjarjevi pa predlagam, da to predavanje, ki ga je pravkar imela tukaj, naredi, recimo, mestnim svetnikom SDS, gospe Anji Zagožen, ki pravi, da so cepiva čira čara. </font><br/>
<font size="4">	Hvala lepa. To je moj proceduralni predlog. Torej, da si poslovnik preberete in se ga držite. Hvala lepa. </font><br/>
<br/>
<font size="4">	</font><b><font size="4">PREDSEDNICA IVA DIMIC: </font></b><font size="4">Hvala lepa tudi vam, da ste mi poslovnik prebrali, ker mogoče res nisem v tisti minuti odreagirala, ker ste že vi komentirali, da ste imeli postopkovni predlog, ko sem spraševala, kdo vse je imel željo po repliki. Ampak ne glede na vse skupaj, mislim, da so zahtevali replike Aljaž Kovačič, Željko Cigler in predlagatelj mag. Marko Koprivc. </font><br/>
<br/>
<font size="4">	</font><b><font size="4">ALJAŽ KOVAČIČ (PS LMŠ): </font></b><font size="4">Ja, saj včasih človek ne ve, ali… </font><br/>
<br/>
<font size="4">	</font><b><font size="4">PREDSEDNICA IVA DIMIC: </font></b><font size="4">Bom dala prej repliko, potem pa vam kot predlagatelju, da vidimo… Ja, izvolite. </font><br/>
<br/>
<font size="4">	</font><b><font size="4">ALJAŽ KOVAČIČ (PS LMŠ): </font></b><font size="4">Hvala za besedo. </font><br/>
<font size="4">	Včasih človek ne ve, ali naj se sploh odzove na take zadeve. Kolegica Škrinjar, vem, da delujete velikokrat v okolju, kjer so neke take zadeve, o katerih ste govorili, se pravi, da se nekomu poslu in to rihtajo. Sam nimam teh izkušenj, očitno jih vi imate. Ampak če smo že govorili o tem prezračevanju, to je bil predlog strokovne skupine. Tudi dr. Logarjeva, ki jo je vaša Vlada imenovala za vodjo strokovne komisije, govori o prezračevanju. In glede na to, da sem si zadnje čase slučajno kar nekaj prebral o rekuperaciji, nikjer ne piše, če imaš rekuperacijo, da ne smeš odpirati oken. Tako je to mogoče podoben nivo, kot so vaši sadni jogurti, ampak najverjetneje bi lahko na koncu citiral Einsteina, ki je rekel: »Samo dve stvari sta neskončni, vesolje in človeška neumnost,« ampak za vesolje ni povsem prepričan. Tako se počutim jaz, ko vas poslušam. </font><br/>
<br/>
<font size="4">	</font><b><font size="4">PREDSEDNICA IVA DIMIC: </font></b><font size="4">Mislim, da gospa Škrinjar ni nobenemu kakšne osebne sodbe dajala o komerkoli, tako je bilo to nepotrebno. </font><br/>
<font size="4">	Naslednji ima repliko Željko Cigler. </font><br/>
<br/>
<font size="4">	</font><b><font size="4">ŽELJKO CIGLER (PS Levica): </font></b><font size="4">Predsedujoča, hvala za besedo.</font><br/>
<font size="4">	Spoštovani, moram reči, da gospod Mojco Škrinjar zelo spoštujem, res pa je, da tisto, ko sem imel prej razpravo, in takrat, ko je bila seja Državnega zbora o problematiki prezračevanja, žal ni razumela. Jaz sem ji pripravljen privatno mogoče katero zadevo razložiti, ker bo sigurno potem njena diskusija drugačna.</font><br/>
<font size="4">	Rad bi povedal samo tole. Prav prezračevalni sistemi domov za ostarele so bili tisti krivci, </font><br/>
<font size="4">	</font><br/>
<b><font size="4">31. TRAK: (DAG) – 15.30</font></b><br/>
<br/>
<b><font size="4">	</font></b><font size="4">(nadaljevanje) tisti elementi, zaradi katerih se je v mnogih od teh domov, ker ti prezračevalni sistemi niso vzdrževani in ustrezno pripravljeni, močno razširila. To so bili krivci za mnoge smrti starejših v domovih za ostarele. In to je ugotovilo tako Ministrstvo za delo kot tudi na zdravstvenem področju, pa tudi še kdo drug.</font><br/>
<font size="4">	Kot drugo rad rekel tole. Zdravniki so me opozarjali na problematiko bolnišničnih okužb. In ko sem se glede prezračevanja malo informiral, so povedali vzdrževalci, da sistemi v bolnišnicah, tudi večji, slovenskih, državnih, po 15 let niso očiščeni in imajo 5-centimetrske obloge. In ko se začne to po 15 letih čistiti, preprosto aluminijasti obod izgine s čiščenjem. In bolnišnice, ki ne morejo z ustreznim prezračevanjem odstranjevati onesnaženega, kužnega zraka, so praktično neprimerne za svoje delo. </font><br/>
<font size="4">	Kot tretje bi rad rekel tole. Vrtci, šole imajo ogromno prostorov, kjer prezračevanje sploh ni mogoče, in to je bilo opozorjeno, ker ni teh sistemov, bodisi sanitarije, hodniki ali pa mnogi oddelki vrtcev in šol delajo v kletnih prostorih, kjer še oken nimajo. In tam je poleg covid virusa nekoč in še danes hud problem prisotnosti radona in vpliva radona na zdravje tistih, ki se v teh prostorih zadržujejo, torej otrok in njihovih učiteljev. In ne gre za vprašanje zaslužiti, gospa Škrinjarjeva. Gre za vprašanje živeti in preživeti in za to zagotoviti pogoje, da bodo ti javni prostori varni za uporabo. Zato izpostavljamo tudi nemško državo, ki se je tega problema lotila z jasnim zavedanjem, kako pomemben je. Ne gre za denar, gre za življenja. Mogoče bi nekaj tudi na življenje počasi lahko pri vas dali. </font><br/>
<font size="4">	Hvala. </font><br/>
<br/>
<font size="4">	</font><b><font size="4">PREDSEDNICA IVA DIMIC: </font></b><font size="4">Hvala lepa.</font><br/>
<font size="4">	V imenu predlagatelja mag. Marko Koprivc.</font><br/>
<br/>
<font size="4">	</font><b><font size="4">MAG. MARKO KOPRIVC (PS SD): </font></b><font size="4">Hvala lepa, predsednica. Sem le prišel na vrsto.</font><br/>
<font size="4">	Gospa Škrinjar, saj ne vem, ali se je vredno na te vaše provokacije sploh odzivati. Dejansko je vse skupaj tragikomično. Tragikomično, res, sploh glede rekuperacije in teh vaših tako imenovanih levih biznisov. Jaz vas pozivam, gospa Škrinjar, da si najprej preberete sklic zahteve za nujno sejo in zakaj smo sejo sklicali. Je pa res, da je ena izmed točk bila tudi zahteva po tem, da se uredi prezračevanje v šolah, ena izmed točk. Ampak to je bila, gospa Škrinjar, tudi zahteva oziroma priporočilo svetovalne skupine. Ali ne? Cela Evropa ugotavlja, da je ključno za zajezitev virusa prezračevanje zaprtih prostorov, tudi s prezračevalnimi sistemi, ne zgolj z okni. Konec koncev živimo v letu 2021 in je prezračevalni sistem za javne prostore nekaj povsem normalnega, tudi v normalnih razmerah. Vi pa danes skušate naprtiti opoziciji, da se je hotela iti neke biznise. Jaz vas pozivam, da te stvari razjasnite, ker če kaj o tem veste, ste dolžni povedati, če gre za kakšno nelegalno lobiranje ali ne vem kaj ste govorili. Veste, to je pa nedopustno, taki neutemeljeni očitki. Mi zgolj sledimo in spremljamo smernice v Evropi in konec koncev smernice naše svetovalne skupine. Jaz na tem mestu pozivam tudi predstavnico NIJZ, da pove nam in slovenski javnosti, kaj si misli o tem, o prezračevalnih sistemih. Jaz se strinjam, da je marsikje to težko narediti, odvisno je – to sem tudi uvodoma povedal -, odvisno je od šolskih prostorov, ali se da na novo urediti prezračevanje ali ne. Absolutno je pa absurdno in tragikomično, da vi, gospa bivša učiteljica in poslanka, govorite o tem, da je rešitev odpiranje oken. Pa iz koga se vi norca delate?! Res me zanima. Pri minus deset stopinj bomo odpirali okna! Absolutno, tudi to je ena izmed rešitev, ampak ob vseh tehnoloških inovacijah in možnostih vi govorite, ob tem, da vam svetovalna skupina tako pravi, Evropska unija, znanstveniki, da je ključno to, pa vsaka gostilna ima prezračevanje narejeno, šola pa ne. In vi govorite, da gre tu za neke leve biznise. Rad bi sploh vedel definicijo, kakšen je levi biznis, pa kakšen je desni biznis. </font><br/>
<br/>
<b><font size="4">32. TRAK: (DAG) – 15.35</font></b><br/>
<br/>
<b><font size="4">	</font></b><font size="4">(nadaljevanje) Ampak sram vas je lahko, res. In lepo prosim, da te stvari pojasnite, za kak levi biznis tukaj gre. NIJZ pa pozivam oziroma prosim, nimam kaj pozivati na tem mestu, da pove, ali drži, da je bilo to stališče svetovalne skupine ali ne, da je treba poskrbeti za prezračevalne sisteme. Gospa Škrinjar, neokusno je, kar pišete in kar ste danes spet ponovili. Zavzemamo se za to, da bi bilo manj smrti, da bi lahko pouk normalno potekal. Za nikakršen levi biznis. </font><br/>
<font size="4">	Druga stvar pa glede anticepilcev. Povedal sem svoje mnenje o tem. Sem absolutno zagovornik cepljenja. Vaša kolegica v mestnem svetu Ana Zagožen pa javno skupaj s fašisti, kot se sami imenujejo, promovira anticepilstvo in govori o tem, da je ta virus nek čira čara. </font><br/>
<font size="4">	Naslednja stvar pa glede zaprtja šol in dolžine zaprtja šol v Sloveniji in drugih evropskih državah. Na samem repu smo po dolžini zaprtja, nisem rekel, da smo zadnji, smo pa na samem repu v Evropi in v svetu. Drugo vprašanje pa je tudi, ker pač v različnih državah so situacije različne. Je pa treba tudi primerjati v odnosu do drugih institucij, kdaj smo zaprli šole. Ali smo mi zaprli prej šole ali, ne vem, trgovine. Ali smo meseca decembra, ko je bil veseli december, odprli vse institucije, vse storitvene dejavnosti, ki so imele dobre lobiste pri predsedniku Vlade, šol pa ne. To so ključna vprašanja. In tu je šolski resor pogorel v celoti, ker znotraj Vlade ni imel zagovornika. Ta zagovornik bi morala biti ministrica, ki to ni bila oziroma ni upala biti. In na to smo opozarjali, da je nesprejemljivo. Ministrica je celo večkrat rekla, šole bomo odprli, potem je pa rekel predsednik, »o, ne, ne, to pa ne,« pa mogoče Krek pa še kdo z Ministrstva za zdravje, ki je močnejši v odnosu do predsednika. In potem se je uboga revica stisnila v kot in se ni javila naslednjih deset dni. Tako je potekalo ves čas. In tako poteka tudi danes, konec koncev. </font><br/>
<font size="4">	Tako, gospa trenutno predsedujoča, prosim oziroma pozivam vas, da se opredelite do levega biznisa in rekuperacije. Jaz lahko povem za sebe, za moj tvit in za moje dosedanje aktivnosti, da nisem bil vpleten v noben levi biznis, da pa smo želeli doprinesti nekaj k temu, da se vendarle začne Vlada resno ukvarjati s tem problemom. In ker je bilo napotilo svetovne stroke, da se virus prenaša z aerosolom v zaprtih prostorih in da je ključno, da se tam prepreči prenos, ne s stikom, ne z nošenjem mask na prostem; ko smo decembra morali hoditi okrog z maskami na obrazih, nam je vse teklo od kondenza. To so bili neumni ukrepi. Kar bi pa lahko naredili, pa niste. In zdaj vi govorite, da zato niste, ker je bil nek levi biznis zadaj za prezračevanjem. Bi ga pa preprečili! Saj konec koncev živimo v pravni državi, ali ne? Jaz mislim, da živimo v pravni državi in da levih biznisov ne bi smelo biti oziroma da če obstaja sum, potem je treba ukrepati, po postopkih, ki za to obstajajo. Odgovora od pristojnih pa seveda nismo dobili, zakaj se v to ni šlo. Zakaj se kljub priporočilom ministrice ni niti poskušalo vložiti nekih sredstev in časa v to, da bi se izboljšalo prezračevanje, v okviru mogočega seveda, ponavljam še enkrat, v okviru mogočega. In mogoče tudi kakšno pleksi steklo postavilo, ki verjetno, gospa Škrinjar, ni velik biznis, kajne. Ste pa govorili, da je problem pleksi stekel, da se lahko z dotikom prenese virus. Kot da pri nas se pa ne more, ko se povsod postavljajo in polagajo. Isti problem je, tu je treba ozaveščati ljudi, kako se ravna s temi rekviziti, da je varno. </font><br/>
<font size="4">	Hvala lepa. </font><br/>
<br/>
<font size="4">	</font><b><font size="4">PODPREDSEDNICA MOJCA ŠKRINJAR: </font></b><font size="4">Hvala lepa. Zdaj bom kot predsedujoča sama sebi dala repliko na vaše izvajanje, tudi na to, kar ste želeli. </font><br/>
<font size="4">	Najprej, vam ne morem narediti veselja. Če sem vam že naredila veselje s tem, da sem bivša učiteljica, bivša poslanka še nisem. </font><br/>
<font size="4">	Druga stvar. Veseli me, da ste precej omilili svojo trditev, ki je bila na začetku, </font><br/>
<br/>
<b><font size="4">33. TRAK: (DAG) – 15.40</font></b><br/>
<br/>
<b><font size="4">	</font></b><font size="4">(nadaljevanje) da smo imeli najdlje zaprte šole. To je bila laž, ki se je vztrajno ponavljala v tem parlamentu. Jaz sem dokazala, da seveda to ne drži in da smo – zdaj ste omilili, da smo na repu. No, tudi na repu nismo. Še enkrat pozivam celotno javnost, naj si ogleda Unescovo stran Education-covid, najdite jo in boste videli, kdo in kje je imel zaprte šole. Slovenija je v povprečju. </font><br/>
<font size="4">	Zelo zlahka uporabljate »svetovna stroka«. Prej sem vam malce pokazala svetovne stroke, kako je. Dr. Ihan je zelo razgalil en del te svetovne stroke. Govorite o Evropi, ki to pa to in to in to, posplošene trditve, brez dokazov, brez znanja, brez podatkov. Nič od tega ne drži. </font><br/>
<font size="4">	Levi biznis, vztrajam pri tem. Zakaj sem rekla, da gre za levi biznis pri rekuperaciji. Karkoli že spremljam parlament, seveda v preteklosti od daleč, preko zaslonov, še nisem videla, da bi neke konkretne tehnološke rešitve bile podlaga sklicu seje nekega odbora. Pa sem to doživela. In ta sklic so zahtevale leve stranke. Zato sem rekla levi biznis. </font><br/>
<font size="4">	Še enkrat, prepričana sem, da je odpiranje oken, zračenje z okni, zračenje prostorov med poukom, med odmori in med samim poukom mogoče in izvedljivo in zadošča za to, da je zrak prečiščen v učilnicah. Seveda pa vem, da so prostori, ki so težko zračeni, to so telovadnice, to so nekateri prostori v domovih za starejše, kjer pa vedo, vsi vemo, da je to dobra rešitev. Verjamem in nadejam se tudi odgovorov zdravniške stroke na moje trditve, in vztrajam pri njih. </font><br/>
<font size="4">	Jaz nisem nikogar, nobene stranke poimensko izpostavila. Pač, bil je sklic s strani levih strank, zato sem to poimenovala levi biznis. Ne zmerjam nikogar, mene pa zmerjate ob prilikah, kadar se le da, kako naj me bo sram in tako dalje, in zopet z leve strani to prihaja. Pač, izražam svoje mnenje, kot ga izražate vi, in tako lahko tudi vsi izražamo. </font><br/>
<font size="4">	To je bila replika, zato ne morete odgovarjati na to.</font><br/>
<font size="4">	Naslednji je mag. Andrej Rajh prijavljen k razpravi. / oglašanje v dvorani/ Kaj ste želeli? Razpravo predlagatelja. Izvolite. </font><br/>
<br/>
<font size="4">	</font><b><font size="4">MAG. MARKO KOPRIVC (PS SD): </font></b><font size="4">Hvala lepa, spoštovana predsedujoča. Poglejte, če je kaj pavšalno in izrazito nestrokovno, so te vaše teorije, razvijanje teh vaših teorij o tem, kako je odpiranje oken edina rešitev. In jaz prosim, da ne sodite drugih o tem, kaj je strokovno in kaj ne. Ponavljam še enkrat, celotna Evropa, evropska stroka, ne vem, kako naj vam rečem, da boste zadovoljni, je priporočala, da se vgradi dodatne prezračevalne naprave. Vi pač pravite, da je rešitev odpiranje oken. Mogoče bi pa lahko tudi okna dol vzeli, pa bi bila še boljša rešitev, ali pa pouk preselimo nekam na odprto, tudi to je možno, kajne, a veste, konec koncev. Bi pa rad opozoril na to, da je v prvem valu – verjetno smo že malo pozabili – umrlo ogromno starostnikov, prebivalcev domov starejših občanov, ravno zaradi tega, ker so bila prezračevanja neprimerna, prezračevalni sistemi stari in se je zaradi tega virus preko zračnikov širil po sobah. Tako dajte, prosim, malo bolj mogoče vseeno prisluhniti stroki, pa ne apriori vsega zavračati, kot na primer to, da je Zemlja ravna. Bi pa še enkrat povedal, jaz se strinjam, eden od načinov je tudi odpiranje oken, sigurno, saj tudi namesto hladilnika lahko uporabimo okensko polico, pa damo pozimi, recimo, maslo ali pa mleko na okensko polico, konec koncev, tudi to je rešitev. Ampak mi vendar skušamo stremeti k nekim malo bolj sistemskim in tehnično dovršenim rešitvam. In tu, spoštovana gospa Škrinjar, gre za življenja, gre za zdravje. Še enkrat, kot rečeno, če pa mislite, da gre za levi biznis, je pa to stvar, ki jo je treba prijaviti pristojnim institucijam. </font><br/>
<font size="4">	Hvala lepa. </font><br/>
<br/>
<b><font size="4">34. TRAK: (SB) – 15.45</font></b><br/>
<br/>
<b><font size="4">	PREDSEDNICA IVA DIMIC:</font></b><font size="4"> Hvala lepa. To ni bila razprava, to je bila replika na repliko, kar je sicer nisem dovolila, ampak dobro gremo naprej. Mag. Andrej Rajh.</font><br/>
<b><font size="4">	</font></b><br/>
<b><font size="4">	MAG. ANDREJ RAJH (PS SAB):</font></b><font size="4"> Hvala lepa, predsedujoča za besedo. Lep pozdrav tudi v  mojem imenu. Pred dobro uro so dejansko ravnatelji na Brdu pri Kranju bili soglasni in povedali, da praktično niso dobili nobenih odgovorov in tudi zato imamo danes to sejo, da poskušamo dober teden dni oziroma malo več kot 7 dni pred pričetkom novega šolskega leta dobiti odgovore na preprosta vprašanja na kakšen način se bo pravzaprav sploh začel pouk in vprašan je pravzaprav toliko kot je otrok. Jaz zelo dvomim, da to ta knjižica, ki je bila izdana, daje odgovore kako naj se izvaja pouk v vrtcih, torej  v predšolskih skupinah. Jaz dvomim, da je tam možno sploh vzdrževati kakšne distance in varnostne ukrepe. Si predstavljate, da je tam vzgojiteljica z maskami, da dve vzgojiteljici tečejo za 15-mi otroci, ki jih imajo v skupini in vsakemu non stop, ko se nečesa dotakne, razkužuje roke. To so življenjskega vprašanja, ki jih je pokazal čas, da obstajajo in seveda na ena taka vprašanja, ki so se v minulih dveh zaprtjih šol zgodila in ki so nastala, bi ministrstvo moralo v tem času pripraviti odgovore in dati jasne odgovore. Spomnimo se, da so tudi v šolah, torej prvi, drugi, tretji razred otroci še relativno nesamostojni, pri likovni vzgoji na primer ustvarjajo z glino, pri telovadbi z žogo, v prvem razredu se učijo pisati matematiko, si ponazarjajo s krožci in to so vse zadeve, ki jih otroci dotikajo, ker drugače ne gre in tudi iz enega praktičnega samega razloga tega ni mogoče razkuževati, ker potem bi moral imeti toliko čistilk kot je otrok. In tudi učitelji so jasno povedali, da na ta preprosta vprašanja, v bistvu to niso preprosta vprašanja, ampak življenjska vprašanja, niso dobili jasnih navodil kako naj ukrepajo. Jasno je, da če želimo, da pouk poteka relativno normalno, da ne more za otrokom nekdo stati kot paznik in mu govoriti zdaj pa si umil roke, si očistil mizo. Veste zato smo v SAB-u zmeraj poudarjali, da morajo biti navodila umirjena, jasna, razumljiva in izvedljiva. In jaz se bojim, da je bilo veliko v preteklosti zamujenega ali pa napačno narejenega in tudi to nezaupanje, ki se danes pojavlja in vprašanja, ki se pojavljajo, so ravno posledica tega nezaupanja in strašenja iz preteklosti. In danes se žanje to kar je bilo posejano in žanje se v bistvu to veliko nezaupanje v sistem, ki ga je aktualna vlada s svojo komunikacijo nekako ljudem vsilila. Jaz nisem zdaj tako prepričan na kakšen način to zaupanje, kakšna je prava metoda, na kakšen način to zaupanje ponovno vzpostaviti, ampak vprašanj je seveda veliko, imamo 87 tisoč predšolskih otrok, 190 tisoč učencev, 72 tisoč dijakov in za njih se bo naslednji teden začel pouk in prav bi bilo, da bi ministrstvo vedelo povedati kaj se zgodi, če v vrtcu izbruhe epidemija, kako ukrepati, koliko staršev bo direktno prizadetih, ker ne bodo mogli v službi delati. Vsi se strinjamo, da predšolski otrok ne more biti samostojen in da tudi če ga starš doma čuva, da ne more delati. In to so vprašanja na katere bi moralo dati ministrstvo, Vlada odgovor. Imamo celo Ministrstvo za digitalizacijo, ki bi lahko te baze podatkov od predšolskih otrok in zaposlitev staršev nekako povezalo in imelo v realnem času </font><br/>
<br/>
<b><font size="4">35. TRAK: (SB) – 15.50</font></b><br/>
<br/>
<font size="4">	(nadaljevanje) tudi stanje koliko staršev sploh ne more delati, če mora na primer na otroka paziti. To bi se na primer pričakovala ena taka vsebinska analiza, ker mi moramo vedeti, da če se zapre šola oziroma če se začne izvajati pouk od doma ali pa varstvo od doma, potem veliko staršev ne more delati in tudi delodajalci bodo postavljeni pred dejstvo, da bodo morali prilagajati proizvodnje procese in to odpira številna vprašanja in negotovosti. Vemo, da so stiske otrok velike, še večje so stiske tudi staršev in to jih nekako moramo nasloviti. Jaz bi tudi pričakoval, da bi imeli analizo izobraževalnega primanjkljaja, ki je nastal zaradi tega. V tujini v Združenem kraljestvu so starši in tudi šolske organizacije, šolniki jasno in glasno opozorili, da se otroci soočajo s primanjkljajem na področju znanja, na področju čustev, na področju športa in bi tudi na podlagi teh izkušenj, ki so, pa če mi nimamo na primer svojih izkušenj bi morali operirati, torej izkušnje imamo, svoje izkušnje imamo, nimamo pa očitno ustrezno zabeleženih, da bi jih lahko naslovili, bi pa morali se zgledovati po kakšnem drugem sistemu, ki te zadeve imajo in bi njihove izkušnje poskušali prenesti v naš prostor in nekako ublažiti posledice s katerimi se starši, šolniki srečujejo. Kot vidimo so zadeve komplicirane in jaz se bojim, da bo ta primanjkljaj, ki je v znanju in ne glede na to, da imamo rekordno število odličnjakov, jaz mislim, da je to rekordno število odličnjakov, ko so tudi vse generacije zmeraj bolj odlične, da je to ena kamuflaža, kamuflaža za vse stiske, ki se v prostoru dogajajo. Vprašanje je tudi na kak način ta izobraževalni primanjkljaj, ki je nastal zaradi tudi družbene in socialne neenakosti v teh skupinah ljudi, ki so še posebej ranljive, je ta še posebej nekako izrazi kako ga odpraviti. Vemo, da imajo nekateri učenci dodeljeno učno pomoč in vsi vemo kako se ta učna pomoč v praksi izvaja, učenec stopi k učitelju, torej učenec in učitelj se skupaj usedeta in skupaj rešujeta naloge, torej reševati naloge na razdalji 1 meter in pol 2 metra eden od drugega dvomim, da je to mogoče izvajati. Zato zmeraj poudarjamo navodila morajo biti jasna, umirjena, življenjska in izvedljiva, ker tudi z neživljenjskimi in neizvedljivimi navodili se v skupnost vnaša nemir, nezadovoljstvo, nejevolja in zmeraj več bo takih sej, če se bodo na tak način zadeve sporočale. Poglejte, ko pogledamo na primer, pa bom zdaj samo iz konteksta en stavek, priporočilo za načrtovanim izvajanjem vzgojno-izobraževalnega dela v vrtcu. Delo v oddelkih naj poteka umirjeno. Kakšno je to navodilo? Delo v oddelkih naj poteka umirjeno, da se bodo otroci počutili varne. V teh razmerah je način dela strokovnih delavcev in pristop do otrok mnogo bolj pomemben od načrtovane vsebine. S takim navodilom si pedagoški delavec ne more karkoli pomagati, še najmanj pa ima neko navodilo ali pa napotek kako se naj sooči z razjarjenimi starši, kar starši so velikokrat problem. In zato zmeraj pravimo navodila naj bodo jasna, razumljiva in izvedljiva zato, da bodo preprečevala konfrontacije. Jaz se strinjam, osnovna šola je avtonomna, lepo in prav bi bilo tudi če bi bil ravnatelj tisti, ki bi se konfrontiral s straši ne </font><br/>
<br/>
<b><font size="4">36. TRAK: (SB) – 15.55</font></b><br/>
<br/>
<font size="4">	(nadaljevanje) učitelji, ampak to je težko izvedljivo. Zato še zmeraj poudarjam ta navodila morajo biti jasna, to morajo biti v bistvu na nivoju pravilnika ali uredbe, ki daje v teh razmerah učiteljem in pedagoškim delavcem navodila kako morajo v konfliktnih primerih, ki nastajajo, odreagirati. Jaz se bojim, da tudi ravnatelji tako ugotavljajo, da ta navodila niso ustrezna in da tudi na te zadeve niso dobili odgovorov na številna vprašanja s katerimi se soočajo. V SAB-u bomo te sklepe odbora, ki so tu, ki smo jih sopodpisali, podprli, pričakujemo pa tudi da se ministrstvo poveže z ustanovitelji osnovnih šol, to je lokalnimi skupnostmi, ker oni morajo pripraviti načrt, vi pa zagotoviti sredstva. In kot vidim tudi iz odgovorov, torej predstavnikov ministrstva, z ustanovitelji z vaše strani sploh ni bilo kakšnega kontakta oziroma na navodila njim naj pripravijo predloge ukrepov, ocenitev stroškov, ki bi jih potem vi financirali. Zato se mi zdi ta današnja seja primerna, ustrezna, sklepi zelo dobronamerni. In vseeno še enkrat poziv kontaktirajte tudi ustanovitelje teh šol, ker so oni dolžni te ukrepe izvesti, vi ste se pač ponudili za financerja, tako da lahko te zadeve ustrezno stečejo. Hvala lepa. </font><br/>
<br/>
<b><font size="4">	PREDSEDNICA IVA DIMIC:</font></b><font size="4"> Hvala lepa tudi vam. </font><br/>
<font size="4">Gremo naprej po prijavljenih. Naslednja je kolegica Lidija Divjak Mirnik. </font><br/>
<br/>
<b><font size="4">	LIDIJA DIVJAK MIRNIK (PS LMŠ):</font></b><font size="4"> Hvala lepa za besedo. </font><br/>
<font size="4">	Ogromno je bilo že tega povedanega, ne bom ponavljala stvari, bi pa želela dodati samo še en vidik, in sicer zakaj je pravzaprav prišlo do sklica te seje. Preprosto zato, ker so informacije, ki se jih podaja s strani vladajočih, konfuzne, vsak dan drugačne, eden govori tako, drugi tako, delajo pa čisto nekaj tretjega in to je seveda problem, problem pa je v tem, da enostavno ljudje več ne zaupajo tej vladi, ker ti, ki te informacije tako in drugače vsak dan drugače podajajo, enostavno niso kompetentni, pa ne bom več govorila o gospodu Kacinu pa o gospodični Bergantovi, če se spomnite, ko je razlagala, da moramo zunaj v gozdu tekati z maskami in takšne nebuloze in to je osnovni problem. Pa ne, da ne zaupajo celi Vladi, še najmanj pravzaprav ljudje zaupajo tej ministrici, ker že cel čas od kar je sprejela to funkcijo, ki ji je nedorasla, daje enostavno vtis, da svojega resorja ne obvladuje, pa se lahko državni sekretar dr. Slavinec, za katerega vem, da svoje področje obvladuje, še tako trudi, je pač ministrica tista, ki je njegova šefica in mora usmerjati delo. Zdaj, kaj vse se sliši iz ministrstva sploh ne bom tu razlagala, ampak nima veze. Gre za to, da si je gospa ministrica sama kriva, da ji ljudje ne zaupajo, ker enostavno o ničemer sama ne odloča, ker enostavno izpolnjuje ukaze, ki jih dobi, »that is it«. Zdaj, če ima tričetrt Slovencev napačno predstavo in občutek ob tem, potem pač bog pomagaj, se vseh teh nas tričetrt Slovencev moti, ampak takšen je pač vtis. In to je preprosto cela filozofija. In ne rabi se tu na veliko in na široko razlagati o levih in desnih pa ne vem kakšnih biznisih, za to gre, da ji ljudje enostavno ne zaupajo, ker je nekompetentna in to dokazuje vsak dan že leto in pol. Če bi imeli na šolskem resorju kompetentno osebo bi se verjetno izognili marsikateri seji tukaj sklicani s strani opozicije, izognili bi se marsikateri razpravi, ki smo jo imeli in nenazadnje izognili bi se marsikateremu poslanskemu vprašanju, ki smo ga postavili in seveda posledično slabi volji tričetrt Slovencev, tako preprosto je pravzaprav to. </font><br/>
<br/>
<b><font size="4">37. TRAK: (SB) – 16.00</font></b><br/>
<br/>
<font size="4">	(nadaljevanje) No, in danes, ko poteka ta tradicionalna konferenca ravnateljev ravnokar oziroma pol urice ali eno urico nazaj so mediji objavili, da je zmeda še vedno velika, da državni sekretar, drugi državni sekretar gospod Orehovec pravi, ki v tem trenutku ministrico tudi na tem srečanju nadomešča, da nima odgovora na vprašanje kaj je zdaj s PCT pogoji in je tudi priznal, da še ta ni določen, pa čez en teden se šola odpre. Jaz imam včasih res občutek, da se nekdo v tej državi zelo šali ali pa namerno škodi otrokom, ker drugače / nerazumljivo/ odgovora pač človek ne more imeti. Zdaj, še vedno, kot pravi, velja enkrat tedensko testiranje za tiste, ki vstopajo in da bodo spremljali dogajanje in potrebi tudi napotili v karanteno razrede, saj to je pravzaprav že vse bilo. To smo zaključili že z enim šolskim letom nazaj, zdaj imamo pa že novega, pa vmes so bili trije meseci in potem ocvirk straši brez pogoja PCT bodo otroke morali pustiti pred vhodom v vrtec ali šolo, ta ocvirk pa res zmaga, ker jaz bi res rada videla tistega starša, ki bo svojega 11-mesečnega otroka pustil pred vhodom v vrtec, pa možnosti še dež gre ali pa sneg pada, pa niti strehe ni. To bi jaz res rada videla kdo bo to naredil, pa jaz verjamem, da to ni tako mišljeno, samo tako je pač gospod državni sekretar povedal. In to je kompetentnost. </font><br/>
<font size="4">Kar se tiče vseh teh debat okoli teh levih biznisov, pa vsega tega kar danes poslušamo, pa tistega predavanja, ki bi bilo bolj primerno za člane kakšne druge stranke, da ga slišijo pa bi vas samo še enkrat seznanila s tem, da smo v LMŠ in jaz osebno podali preko 40 pobud in vprašanj ministrici na temu njenega resorja seveda. Na zadnjem smo predlagali tudi dodatne prezračevalnike, predlagali smo, da se zagotovijo tudi dodatni prostori za manjše skupine in se seveda te otroke razdeli, kjer je seveda to možno, da se vgradijo naprave, ki merijo koncentracijo virusa v zraku, da se tudi nakupijo naprave z ultravijolično čiščenje zraka. Veste kakšen odgovor je prišel? Taki v stilu, ki ga pač gospa ministrica ima, pa nič ne pove. Da je za to pristojno ministrstvo za infrastrukturo, energetiko, okolje in zdravje, ker to predstavlja segment delovanja stavbe in da oni pokrivajo in na podlagi veljavnih standardov, novih znanstvenih dognanj, tehnično tehnoloških rešitev, okoljskih in socioloških vidikov predlagajo spremembe veljavnih predpisov in standardov ter podajajo tudi usmeritve za učinkovito in gospodarstvo razreševanje te problematike, da naj to storijo oni in potem še linki do tega kjer si naj preberem kaj nacionalni inštitut za javno zdravje meni in kako so to rešili v tujih državah. In da je ministrstvo oziroma Vlada zagotovila financiranje zaščitne opreme in dezinfekcije prostorov za izvajalce storitev na področju vzgoje in izobraževanja ter znanosti. In da ta MIZŠ bo za namen financiranja zaščitne opreme in dezinfekcije prostorov zagotavljala sredstva na podlagi metodologije, ki jo je s sklepom novembra 2020 sprejela ministrica po kriteriju števila zaposlenih in številu udeležencev ob upoštevanju standardnih stroškov na zaposlenega in na udeleženca. Jaz se včasih že sama sebi zdim malo butasta, ko pišem ta poslanska vprašanja, moram priznati, pa se res sprašujem, če je to še sploh smiselno, da to počnem. In potem kaj se zgodi na koncu? Ministrica dr. Kustečeva in gospod Poklukar pošljeta v šole, ne rečem glih priporočilo ali zahtevo, verjetno bolj prošnjo, da se naj učenci in dijaki cepijo. Namreč, jaz nimam nič proti cepljenju tisti, ki se želi cepiti, se naj cepi, tisti, ki se pa ne želi, pa se zaradi mene tudi ne rabi. Ampak, to je eno navadno prelaganje odgovornosti, ki bi bilo popolnoma nepotrebno, če bi Vlada</font><br/>
<br/>
<b><font size="4">38. TRAK: (SB) – 16.05</font></b><br/>
<br/>
<font size="4">	(nadaljevanje) zgolj učinkovito, konsistentno in pa predvsem pozitivno komunikacijo uspela doseči večjo prelepljenostjo med starejšo populacijo in zdaj na koncu zaradi tega, ker seveda Vladi to ni uspelo in ker so to krivi vsi drugi samo Vlada ne s svojo komunikacijo bomo pa začeli cepiti otroke in bomo to odgovornost za ta fiasko preložili na mladoletne otroke. Jaz ob tem lahko samo dodam ministrica, če pač ne zmorete in ne znate, kar evidentno dokazujete že leto in pol, pač se umaknite, pa ohranite vsaj nekaj obraza in dostojanstva, saj nenazadnje ste redna profesorica, pa vam verjetno ne bo problem za službo, ker mene bi bilo sram in to globoko sram. Jaz si želim, da do takšnih sej, kot jo imamo danes, en teden pred začetkom novega šolskega leta sploh ne bi prihajalo. Jaz si tudi želim, da bi se danes pogovarjali in bi si želela o tem kaj bomo drugo leto naredili, da ne bi spet prišlo do tega kar je bilo, šole smo imeli zaprte, otroci so bili doma pa so imeli zoom izobraževanje, odprte so bile pa trgovine, cerkve in gospodarstvo. Jaz si tudi želim, da športniki ne bi več preko zooma trenirali. Jaz si tudi želim, da bi se z normalno pozitivno komunikacijo le-tem dopovedalo kako pomembno je tudi nenazadnje to samotestiranje, če je to zdaj edina rešitev, ki jo ministrica predlaga. In pa želim si, da bi se končno ministrica zbudila in začela opravljati svojo funkcijo, za katero je nenazadnje plačana konkretno. Sicer je gospod državni sekretar povedal, da so se z ravnatelji pogovarjali že v mesecu juliju, pa avgustu, ko so dobili to okrožnico, jaz bi si želela, da bi to celo leto počeli in da bi dobivali in poslušali kaj imajo za povedati ljudje, ki delajo na terenu, ki točno vedo kakšne težave imajo, seveda ne more biti uravnilovke, ker niso vse šole enake tudi vsi ravnatelji nimajo enakih sposobnosti, vendar sem prepričana, da se z normalno komunikacijo da stvari peljati in delati drugače. Ker konkretno, če bi vas zdaj začela spraševati kaj konkretno ste naredili za to šolsko leto drugače kot lani, jaz mislim, da popolnoma nič, razen, da ste izdali to lepo knjižico, ki smo jo dobili, vse lepo in prav. Ampak kaj konkretnega je bilo drugačnega, če nič od tega kar smo predlagali ni bilo okej, če se noben predlog, ki ga damo v opoziciji, ne upošteva, ob enem se pa neke teorije zarote o levih biznisih vlači ven in se seveda zgodba postavlja na ideološki pol, ker je to najlažje. Samo to veste ni odgovornost in to ni odgovorno delovanje za dobrobit otrok in te družbe in izobraževanja in vseh nas nenazadnje, ker ti naši otroci bodo nekoč morali delati za naše penzije, če se ne bo prej sesul sistem sicer, ampak okej. Zato vljudno prosim tistega, ki v tej državi o vseh odloča, to je gospod predsednik Vlade, da to ministrico razreši, ker enostavno ni in ne zmore, saj nič ni to tako hudega, če se to stori, pač se jo razreši, pa se postavi na njeno mesto nekoga, ki to zmore, zaradi mene državnega sekretarja, pa se naj začne delati za dobro vseh nas, ker nas bo vse to udarilo in še enega zaprtja šol ne bomo preživeli, ne bomo ga pa preživeli zato, ker to za naše otroke niti pod razno ne bo dobro in jaz sem prepričana, da vsak od vas pozna vsaj enega šoloobveznega otroka, ki mu to zoom izobraževanje niti pod razno ni bilo všeč. Da o tem kako so postali otroci odvisni od igric in vsega tega niti ne razpravljamo danes tukaj. </font><br/>
<font size="4">	Za zaključek. Gospod Janez Janša umaknite to gospo, če že sama ne premore toliko dostojanstva, da bi se poslovila. Hvala lepa.</font><br/>
<br/>
<b><font size="4">39. TRAK: (SB) – 16.10</font></b><br/>
<br/>
<b><font size="4">	PREDSEDNICA IVA DIMIC:</font></b><font size="4"> Naprej dajem besedo Mojci <br/>
Žnidarič.</font><br/>
<br/>
<b><font size="4">	MOJCA ŽNIDARIČ (PS SMC):</font></b><font size="4"> Hvala za besedo. Lep pozdrav vsem prisotnim! </font><br/>
<font size="4">	Torej, naslov današnje seje, ki jo je sklicala opozicija, se glasi:  »(ne) pripravljenost«, vendar je ta »ne« v oklepaju, kar me veseli, torej pomeni pripravljenost. Jaz se strinjam, da šolski sistem, tako kot je povedal tudi državni sekretar, je pripravljen na začetek šolskega leta, zagotovo pa je še kar nekaj odprtih vprašanj in odprta vprašanja se bodo pojavljala celo šolsko leto oziroma non stop, ker smo v situaciji, ko so edino spremembe trenutno naša stalnica in spremembe vsi neradi sprejemamo, vsem kakršnekoli spremembe niso všeč, so kar težke. Torej, sprašujem se tudi kdo bi več kot mesec dni v naprej lahko dal neka zelo jasna navodila, če sem jaz dobro slišala državnega sekretarja, je povedal, da je že konec šolskega leta bilo ravnateljem, učiteljem povedano, da se bo takšen model izobraževanja, torej ta model B, po katerem so se otroci izobraževali v preteklem šolskem letu tudi nadaljeval in 13. julija je bil en sestanek, ko so potem skupaj pregledali skupaj z ravnatelji in učitelji nekaterimi pregledali te opisane modele, ki je sedaj tudi izšla publikacija, smo jo tudi mi dobili, tudi ravnatelji danes in skupaj dopolnili, tako da to je plod dela tudi učiteljev in ravnateljev in širših tudi drugih vseh teh strokovnjakov. Prepričana sem, da nihče tudi danes nihče v naprej za mesec dni ne more povedati za nobeno dejavnost točno kako bo. Vsi se bomo morali še naprej žal prilagajati. Vsi smo si želeli, da bo ta virus čim prej usahnil, ampak očitno še ne bo. </font><br/>
<font size="4">Danes je bilo seveda govora spet, da smo imeli najdlje zaprte šole. Še enkrat moram to odločno zavrniti, tukaj imam tudi en graf, smo bili malo čez polovico. Nemčija, s katero se radi primerjamo, je imela 12 dni manj zaprte šole, Poljska je imela enako. Več od nas je imela Irska, Latvija, Romunija, Italija je imela 229 dni, pri nas 155. Tako, da ni res, da smo imeli najdlje ali pa da smo bili v sami špici. Pa zakaj smo imeli? Jaz upam, da tudi to se dobro zavedamo zakaj. Tukaj smo morali, je tudi Ministrstvo za izobraževanje moralo prisluhniti zdravstvu. Eden od razlogov je bil tudi ta, da naše zdravstvo zdrži, da je vzdržen zdravstveni sistem in tudi da zaščitimo naše starejše. Zdaj je drugačna situacija. Jaz mislim, da so vsi starejši tak naši dedki in babice, pač starši, mi vsi, ki smo imeli možnost cepljenja smo se precepili in zdaj je odgovornost naša, če nam bodo otroci iz šole prinesli virus, jaz verjamem, da ga bodo oni lažje preboleli kot mi starejši ali še starejši, žal poznam primere, ko so otroci prenesli in je babica umrla, to je zelo hudo, ampak zdaj verjamem, da ne bo tisto… zaščita starejših in nevzdržnost zdravstvenega sistema je tisti razlog, da bi se šole morale zapreti. In tukaj kot je gospod predstavnik sindikata gospod Štrukelj rekel, da je bila narejena napaka za nazaj, se ne morem strinjati. Takrat, kot rečeno, so se prej zaprle, res ob takšni okuženosti kot je zdaj, ampak to ni bila napaka, k večjemu je bila preventiva, da je zdržal zdravstveni sistem, da smo zaščitili starejše, takrat ni bilo dovolj cepiva, takrat ni bilo možnosti samotestiranje tega, tako da ni bila napaka. Sedaj so pogoji drugačni in si tudi res srčno želim, tako kot je tudi danes državni sekretar Orehovec napovedal, vidim in tudi državni sekretar tukaj, da je torej cilj, da je prizadevanje vseh nas, da bi bile šole čim dlje odprte ali pa želimo si vsi, da celo šolsko leto, sploh, da manjši otroci tam do petega razreda sploh ne bi več imeli na daljavo, ker verjamem, no, saj moj je v visokih razredih in se je že včeraj veselil, če bodo spet imeli pouk na daljavo, tako da niso vsi imeli težav s tem, da se učijo doma, ampak vem pa, da tisti, ki so imeli majhne otroke, ko so jim mogli veliko pomagati, tukaj so tudi učiteljice, ki so same morale učiti svoj razred, pa so mogoče imele enega, dva ali pa tri svoje male otroke, da je pa </font><br/>
<br/>
<b><font size="4">39. TRAK: (SB) – 16.15</font></b><br/>
<br/>
<font size="4">	(nadaljevanje) tukaj bilo precej težko, ampak so zdržale, jaz bi se na tem mestu v svojem imenu in pa v imenu SMC res zahvalila vsem učiteljem, učiteljicam, ravnateljem, ker res so se prilagajali k tej situaciji. Zardi njih nam je uspelo šolsko leto vseeno zelo dobro speljati, tudi če pogledamo rezultate mature so zelo dobri. Zdaj o tem, kar je tudi gospod Štrukelj nakazal, kakšne so ocene in kakšno je znanje, to se pa sama sprašujem že več kot 10 let, to pa ni, mislim, da zdaj težava te ministrice, ki je leto in pol, ampak vseh prejšnjih SD-jev in ministrov in še drugih, da se vprašamo res ali so te ocene, ki so zdaj ocene naših otrok v osnovni šoli res odraz njihovega znanja ali niso. Očitano je bilo tudi ministrici gospe Simoni Kustec, da je pretiho, da je tiho, da ne daje nobenih informacij glede cepljenja in testiranja, jaz se strinjam, da je to področje za katere informacije mora dati Ministrstvo za zdravje in tudi kolikor sem sama spremljala tudi malo manj zdaj čez počitnice, ampak vseeno gospod Vidnišar je kar nekaj informacij tudi čez poletje dajal. Zagotovo pa se glede na spremembe, ki so in glede na okužbe, ki iz dneva v dan rastejo, se nekoliko spreminjajo in se še zagotovo tudi lahko da kaj spremenile bodo. Gospod Koprivc, torej predlagatelj seje, pravi, da Slovenija nima izobraževalne politike. Ja, politika je verjetno stvar, izobraževalna politika je stvar več let, ne tega leta in pol v teh covidnih razmerah, ki jih vodi ta naša sedanja ministrica, ampak se sprašujem kaj so delali potem prej že njihovi ministri, da nima Slovenija izobraževalne politike. Državni sekretar ministrstva za zdravje je prej rekel preveč govorimo o testiranjih, mogoče premalo o cepljenju, pa bi mogoče eno besedo reka o tem samotesitranju. Vsi učenci so imeli konec prejšnjega šolskega leta tudi starši smo dobili eno okrožnico, da imamo možnost vzeti te pakete za samotestiranje in se bodo doma samotetirali. V našem razredu so samo mojega otroka iskali kje je, da mu ta paket vročijo. Marsikdo se ni prijavil. Ampak kasneje, veste, sta me dve mamici klicali, ko so njihovi otroci bili prehlajeni, če bi jim naredila slučajno ta test. Zaradi preventive je to boljše imeti. To palčko, ki si jo 2 centimetra dajo v nos, če si vsak otrok znak ušesa očistiti, si bo tudi to znal, ni noben bav bav, ampak je res ena preventiva in nič hudega, jaz mislim in pozivam, da to kar je na voljo res izkoristimo, da se ta virus čim bolj omeji. Tako, da če bo, torej samotestiranje za višjo triado kot je predvideno, torej zadnjo triado osnovne šole in srednje šole to tudi pozdravljam, je pa bilo rečeno v kolikor preidemo v rdečo fazo, da bo verjetno PCT za srednje šole, torej to je, kot rečeno, še odprto, ampak odvisno bo od naraščanja okužb. Kot sem že nekoliko omenila, pa še enkrat bi rekla, po mojem mnenju in mnenju SMC velika večina učiteljev in ravnateljev opravlja svoje delo kot svoje življenjsko poslanstvo. Imam kar nekaj osebnih izkušenj, torej s šolanjem otrok ni bilo nobenih težav tudi študentka v bistvu fakultete niti ni videla, pa je konec leta bilo vse sproščeno, bi lahko šli, pa nekatere fakultete mogoče malo večje niso odprle vrat, torej samo nekaj izpitov so pisali tam, tako da tudi določena priporočila, ki ga je ministrstvo dalo, so se različno na šolah izvajale, kar je normalno, tudi ti modeli kot je že državni sekretar opozoril, ti modeli so okvir, na vsako šolo se prenašajo drugače, ene šole so male z majhnimi oddelki, imajo koma 10 učencev v razredu, drugi imajo veliko več, ne moreš napisati točno jasnih navodil za popolnoma vse šole in vse razrede enako. </font><br/>
<font size="4">	In glede zaščite, torej varovalne opreme, smo slišali, da je bilo 10 milijonov danih za to posebno varovalno opremo v tem šolskem letu. Zraven tega bi rada opozorila, da pa verjetno vsi vemo, da šolska infrastruktura, torej osnovnošolska in predšolska je v lasti občin in razpis je bil,</font><br/>
<br/>
<b><font size="4">37. TRAK: (SB) – 16.20</font></b><br/>
<br/>
<font size="4">	(nadaljevanje) torej o 10-ih letih je bil končno razpis. Najprej smo nameravali razdeliti tam okoli 40 milijonov, pa se je videlo, da je to veliko, veliko premalo, da smo potem celotna Vlada je iskala možnosti, da bi razdelili več, ker če 10 let ni nobenega razpisa je bilo potem zadovoljstvo tistih, ki so dobili na razpisu oziroma nezadovoljstvo tistih, ki so izpadli preveliko in smo iskali še več možnosti, tako da je zdaj državni sekretar danes rekel 115 milijonov bo namenjenih za obnovo šol in vrtcev. Saj tudi to lahko potem vključijo tudi te prezračevalne sisteme, če je seveda možno tako hitro spremeniti načrte. Jaz mislim, da je to bolj problem kot kaj drugega, da ti spremeniš načrte, ne moreš ti v enih počitnicah urediti tega prezračevanja tako kot bi bilo potrebno, če je zdaj dokazano, da so sploh ti, vprašanje je s temi ultravijoličnimi, so tudi druge dileme, jih imajo  nekateri tako kot mogoče drugi glede cepljenja. Slišali smo danes, da naša sosednja Italija ima veliko strožje ukrepe ali pa pogoje za zaposlene v izobraževanju in tudi v zdravstvu. Nekateri so napoteni, za zdravstvo vem, da so delavci napoteni na brezplačen dopust do konca tega leta, če niso cepljenji, ne morejo niti delati v zdravstvu, tudi v šolstvu smo slišali v medijih, da imajo precej strožje pogoje, ker Italija je dala hujšo tragedijo skozi kot mi. Ampak drugače, če pa gledamo ostale ukrepe, ki jih imamo v naši državi, pa niso to zdaj izmišljotina te vlade ali pa Janeza Janše, kot vsi govorite, ampak naši ukrepi so primerljivi z drugimi državami, s katerimi se na vseh področjih radi primerjamo z Avstrijo, Nemčijo, Italijo, v glavnem z drugimi evropskimi državami so primerljivi, včasih so še nekoliko blažji kot pa drugi. Stabilnost je bila omenjena. Seveda si vsi želimo stabilnosti, kdo si je pa ne želi, ampak je bilo rečeno, da je ta Vlada ne da, ampak ne more je dati, Vlada je ne more dati zaradi tega nepredvidljivega virusa in epidemije, ne zato, da je ne bi želela dati. </font><br/>
<font size="4">	Veseli me to kar je tudi državni sekretar gospod Vindišar povedal, da je z dijaki in študenti protokol glede PCT-ja sprejet. Tukaj sem zelo vesela, ker sem slišala tudi s strani študentov, tudi s strani navsezadnje tudi sindikata in vseh, da so vsi izrazili podporo cepljenju, da se vsi strinjajo, da je to največja možna zaščita in da se strinjajo s tem, da se izvaja ta PCT. Tako, da sem veseli res ta pripravljenost in mladih. Med drugim je tudi državni sekretar danes povedal, da se pa okuženost znižuje, da se starostna meja znižuje, kar je logično, če so starejši precepljeni, se potem znižuje na mlade, ki niso, je pa to v bistvu tudi dokaz tega, da cepljenje pomaga. Torej, če si starejši, saj se to tudi vidi v domovih za upokojence, torej zdaj, ko jih je velika večina ali pa skorajda vsi so precepljeni, nimamo več težav tam. Torej, to je res še en dokaz, da cepivo pomaga. In tudi sama osebno tako kot sem vesela, da so na tem področju se pa res tudi vse poslanske skupine poenotile, kar je malokdaj, ampak na srečo tukaj smo se, tudi že pred parlamentarnimi počitnicami je bil podpisan s strani vseh poslanskih skupin en poziv, podpora k cepljenju tudi danes sem slišala tudi s strani drugih poslanskih skupin tako opozicije kot koalicije, da vsi podpiramo in predlagamo cepljenje, se pa strinjam, da to ostane na prostovoljni bazi tako kot imamo tudi predvideno, sama obveznega cepljenja ne bi podprla, torej naj ostane p prostovoljno in imamo možnost, da se zaščitimo vsi tudi osebno se ne nagibam k temu, da pozivamo otroke k cepljenju, ampak vsi ostali se imamo možnost zaščititi in na ta način omejiti to širjenje virusa. Torej, ključno se mi zdi, kot je bilo povedano, zaupanje in spoštovanje ukrepov, to, da je danes predstavnica ravnateljev povedala, da je na njihovi šoli, kjer je 500 otrok, le en otrok ni nosil maske, pa še ta je imel potrdilo, me veseli, sem mislila, da je v praksi, da so še večje težave, da je manj spoštovanja teh ukrepov. </font><br/>
<br/>
<b><font size="4">42. TRAK: (DAG) – 16.25</font></b><br/>
<br/>
<b><font size="4">	</font></b><font size="4">(nadaljevanje) Če je situacija takšna, je res pohvale vredna. Zagotovo je tudi to odraz vodenja šole, tako še enkrat zahvala vsem, kot sem rekla, ravnateljem in učiteljem. </font><br/>
<font size="4">	Da se ne bom preveč ponavljala. Ja, rečeno je bilo, da je na tem srečanju z ravnatelji, pa tudi po današnjem, da so ostala odprta vprašanja, da ni bilo odgovorjeno na vse. Jaz mislim, da na čisto vsakem posvetu, vsakem predavanju, ki ga imamo kadarkoli, ostanejo neka odprta vprašanja, ker pač več glav več ve in postavi več vprašanj. Ljudje, učitelji, ravnatelji postavljajo vprašanja iz prakse, ki se mogoče ne porajajo vsem ali pa tudi so različna, odvisna od situacije. Tako verjamem, da bo na ta vprašanja čim prej tudi pisno odgovorjeno. </font><br/>
<font size="4">	Vsem skupaj želim varen pričetek, pa tudi konec šolskega leta. Zdržimo do konca, naj to šolsko leto poteka v šolah. Pa se zdaj vsi skupaj za to potrudimo. </font><br/>
<font size="4">	Hvala. </font><br/>
<br/>
<font size="4">	</font><b><font size="4">PREDSEDNICA IVA DIMIC: </font></b><font size="4">Hvala tudi vam. </font><br/>
<font size="4">	Zdaj sem tudi sama prijavljena. Za mano sta še dva, naj preberem, kolega Samo Bevk in kolega Jure Ferjan. </font><br/>
<font size="4">	Ko sem dobila sklic, se res človek vpraša, ali je res taka nuja ali je to nagajanje. Ali res ravnatelji niso dobili na koncu šolskega leta nikakršnih informacij, ali je treba dobesedno razpravljati o tem. Dejstvo je, da se je opozicija strinjala, da šolski sistem po njihovi oceni verjetno ni bil pripravljen. Sama pa moram takoj dodati, zame tudi kot uporabnika šolskega sistema, kot starša dveh šoloobveznih otrok, je bil sistem predvidljiv, poznan že po prvem modelu, po modri knjižici, ki jo je ministrstvo v lanskem letu izdalo, in tudi zdaj jo imamo v zeleni varianti za šolsko leto 2021/2022. In po teh modelih, če se poglobiš, če prebereš, veš, kako se bo pouk izvajal in da se bo pouk nedvomno začel s 1. septembrom. To je bilo brez dvoma, nikoli ni bilo dvoma, ali bo pouk s 1. septembrom stekel ali ne. Mogoče je kdo pogrešal točno res kakšna navodila, pa vendar, 13. julija je bil sestanek z ravnatelji, kjer so dejansko bili seznanjeni, na kakšen način naj bi pouk potekal. Seveda si ni nihče predstavljal, da se bodo zgodili maturantski izleti, s katerimi imamo v tem tednu kar nekaj težav. Prihaja skoraj 650 mladih iz Grčije, ki dejansko verjetno bodo marsikatero šolo ali fakulteto mogoče malce zamajali, ker to je le velika številka, in tudi vse ostale sisteme. Želja vseh nas, vseh deležnikov, ravnateljev in otrok ter staršev je, da se prihajajoče šolsko leto začne in konča v šolskih klopeh. Vsi za tem ciljem stremimo in vsak naj se potrudi po svoji najboljši možnosti, da bi se to dejansko lahko izvedlo tako, kot smo si zadali. </font><br/>
<font size="4">	17. 8. 2021 so vsi vzgojno-izobraževalni zavodi prejeli potrebne informacije in usmeritve za začetek šolskega leta za obdobje 2021/2022. S tem so bili vsi obveščeni, da se bo šolanje izvajalo po tako imenovanem modelu B. Kaj to pomeni, da mora biti prebolevnik, cepljen, testiran, da se nosijo maske, da se razkužuje.</font><br/>
<br/>
<b><font size="4">43. TRAK: (DAG) – 16.30</font></b><br/>
<br/>
<b><font size="4">	</font></b><font size="4">(nadaljevanje) In vsi tisti, ki smo v javnem sektorju, pa tudi poslanci vemo, da je nošenje mask tudi v Državnem zboru priporočljivo ali obvezno ali kakorkoli in tudi razkuževanje rok. </font><br/>
<font size="4">	Bilo je kar nekaj zapisano, kar se mi zdi, da mogoče je res usmerjeno zgolj v ministrico, tudi predsednika Vlade, kako vse ne deluje. Pa vendar, mislim, da so bile v preteklem šolskem letu sklicane tri seje, kako se bo izvedla matura. Vsi so naredili tisto, kar je možno v danih razmerah. Seveda zahvala profesorjem, učiteljem, ki so naše otroke pripeljali do zaključka šolskega leta. In glede na rezultate, ki jih je dala splošna matura za leto 2021, so opravili v spomladanskem roku v odstotku 93,9 %, kar je – imam podatke zadnjih petih let – najvišji dosežek pri splošni maturi. In ravno tako pri poklicni maturi, za leto 2021 je poklicno maturo v spomladanskem roku opravilo 92,5 % dijakov, kar je tudi največ v zadnjih petih letih. Lahko bi šli še kaj več pogledat, še kakšna leta, ampak se mi je zdelo, da nekje od leta 2017 je to najbolj primerljivo in najlažje za primerjati. Skratka, nobeno leto od leta 2017 do leta 2021 ni bilo tako uspešno kot ravno lansko leto. Kaj to pove – da so bili dijaki pripravljeni, da so se zavedali, da je treba osvojiti znanje, in tudi to, da so učitelji, ravnatelji organizirali delo tako, da so v največji možni meri podali znanje vsem dijakom četrtih letnikov. In s tega mesta se jim lahko samo zahvalim in upam in si želim, da bi tako dobro sodelovanje potekalo tudi v šolskem letu 2021/2022. </font><br/>
<font size="4">	Tule sem si zapisala, moram takoj popraviti oziroma izraziti nestrinjanje. Predlagatelj je rekel, da je bilo v času okupacije, da so se šole zadnje odpirale. Popravni izpiti, da dijaki niso vedeli, ali naj se učijo ali ne. Mislim, da je tu bilo malo nerodno izraženo. Seveda tisti, ki ima popravni izpit, ve, da se mora učiti, da je čisto vseeno, ali se bo učil en teden prej ali en teden kasneje, da je potrebno učenje. In tudi jaz nisem nobenega časa okupacije začutila. Se mi zdi, da se preveč zlorablja in uporablja v Državnem zboru besede, ki dejansko ne sodijo v naš čas. </font><br/>
<font size="4">	Pozivi k odstopu ministrice, da nimamo šolske ministrice, se mi zdijo zelo klavrni, zlonamerni in se z njimi ne morem strinjati, ker zadeva, bom rekla, ravno ta uspešnost na maturi kaže, da so se zadeve uspešno izpeljale. </font><br/>
<font size="4">	Pa tudi kar se tiče sofinanciranja. Vemo, da je bila slovenska šolska infrastruktura in tudi vrtčevska v zadnjih desetih letih močno podhranjena. Da noben minister v teh zadnjih desetih letih ni zmogel zagotoviti nekih osnovnih normalnih sredstev za investicijske projekte, da bi pomagal tistim šolam, ki imajo težavo, kjer imajo povečano število učencev. Nova Slovenija je v letu 2019 sklicala v začetku septembra sejo Odbora za izobraževanje, kamor je bil povabljen tudi takratni minister dr. Jernej Pikalo, državna sekretarka na Ministrstvu za finance Saša Jazbec, župan Tadej Beočanin, Skupnost občin Slovenije in tudi župan, ki je imel izrazito velike težave, Berto Menard. Takrat je bil sprejet sklep, da se zagotovi, da se pripravi analizo izpolnjevanja prostorskih normativov in standardov za področje vzgoje in izobraževanja in da se na podlagi tega seznani tudi s povečanjem sredstev. </font><br/>
<br/>
<b><font size="4">44. TRAK: (DAG) – 16.35</font></b><br/>
<br/>
<b><font size="4">	</font></b><font size="4">(nadaljevanje) Lahko rečem, da dokler ni ta Vlada in uspešna ministrica Simona Kustec zagotovila v osnovni najprej 43 milijonov za 55 vrtcev in 71 osnovnih šol skupaj in nato še dodatno 72 milijonov, se ni nikoli do zdaj še to zgodilo. In je iz naslova investicij sofinanciranje za obdobje od 2021 do 2024 zagotovljenih več kot 115 milijonov. Želim poudariti, da so lokalne skupnosti v teh desetih letih, ko mogoče ministrstvo ni zagotovilo dovolj sredstev, poskrbele tudi preko evropskega kohezijskega sklada energetske sanacije v glavnem vseh osnovnih šol po Sloveniji. Osnovne šole so v večini po Sloveniji energetsko sanirane, kar pomeni, da imajo okna, vrata pravilno energetsko varčna in tudi zunanji ovoj. </font><br/>
<font size="4">	Kar se tiče kohezijskih sredstev. Bil je tudi očitek, da mogoče ni bilo dovolj opremljeno. Naj povem, da evropska kohezijska politika za obdobje 2021-2027 prinaša za razvijanje digitalnega izobraževanja 20 milijonov, kar pa je bilo v preteklosti od 2013-2021 vsega skupaj, za pedagogiko, dvig digitalne kompetentnosti in e-vsebine, nekje 10 milijonov. Hočem samo povedati, govorim o denarju iz kohezijskega, da bo samo za digitalno izobraževanje v obdobju 2021-2027 20 milijonov in didaktika digitalnega izobraževanja 15 milijonov. Se pravi, da se je v finančni perspektivi trenutno zagotovilo vse skupaj 90 milijonov evrov, tudi za optiko, tudi za prenovo vzgojno-izobraževalnega sistema, za zeleni digitalni prehod. Skratka, vse te vsebine so zajete. In seveda je pričakovanje v prihodnosti, da se bomo vsi skupaj, ne samo naši otroci, tudi mi, mogoče nekoliko bolj izobrazili tudi na tej digitalni platformi oziroma razvijanje digitalnega izobraževanja. </font><br/>
<font size="4">	Verjamem, da vsi zaupamo v znanost, da je trenutno znanost dokazala, da s pomočjo znanosti lahko omejimo tudi to krizo epidemije covida-19. In seveda, da je znanost že v preteklih desetletjih in stoletjih dokazala, da ji lahko zaupamo. Ne vem, zakaj ne bi mogli zaupati znanosti v 21. stoletju, v času, v katerem živimo, če vemo, da je znanost pomembno gonilo za razvoj človeštva in ohranitev človeštva. Ne vem, zakaj bi dvomili v to, da bi znanost želela uničiti človeka, izničiti narode. Sama verjamem, da znanost lahko pripomore k temu, da bomo vsi bolj varno lahko sobivali tudi v prihodnjih letih. </font><br/>
<font size="4">	Zdaj pa dajem besedo Samu Bevku. </font><br/>
<br/>
<font size="4">	</font><b><font size="4">SAMO BEVK (PS SD): </font></b><font size="4">Hvala za besedo, gospa predsednica.</font><br/>
<font size="4">	Lepo pozdravljeni!</font><br/>
<font size="4">	Najprej naj povem, da bom glasoval za predlagane sklepe, ki jih predlagamo predlagatelji današnje seje, Poslanska skupina Socialnih demokratov, Poslanska skupina Liste Marjana Šarca, Poslanska skupina Levica in Poslanska skupina Stranke Alenke Bratušek. </font><br/>
<font size="4">	Bom pa današnjo sejo izkoristil za poziv državljankam in državljanom, Slovenkam in Slovencem ter vsem prebivalcem Republike Slovenije, da izkoristijo enkratno priložnost, ki so jo omogočili znanstveniki z vsega sveta, ki </font><br/>
<br/>
<b><font size="4">45. TRAK: (DAG) – 16.40</font></b><br/>
<br/>
<b><font size="4">	</font></b><font size="4">(nadaljevanje) so iznašli oziroma izdelali vrsto učinkovitih cepiv zoper covid-19 in se cepijo. Jaz sem to izkoristil in se februarja letos cepil s prvim in maja z drugim odmerkom cepiva AstraZenece in nisem imel prav nobenih težav oziroma stranskih posledic. Verjamem znanstvenikom in zdravnikom, da so cepiva zelo varna in da morebitne izredno redke stranske posledice odtehtajo težave, ki se pojavijo pri tej hudi nalezljivi bolezni, če se okužimo s koronavirusom in imamo težji potek bolezni. Skoraj vsako zdravilo ima lahko tudi neželene stranske učinke, tudi Lekadol ali Aspirin, kaj šele kakšno drugo resnejše zdravilo, vendar praviloma to odtehta težave, če zdravila ne bi vzeli. Zato prav ponižno prosim, cepite se oziroma upoštevajte vse preventivne ukrepe, od testiranja do razkuževanja rok, nošenja mask, varnostne razdalje, prezračevanja prostorov, takšnega ali drugačnega. Tako se bomo lahko kaj kmalu vrnili nazaj v svobodno življenje ali pa ob nizki precepljenosti zdrsnili v neobvladljivi kaos. </font><br/>
<font size="4">	Hvala lepa. </font><br/>
<br/>
<font size="4">	</font><b><font size="4">PREDSEDNICA IVA DIMIC: </font></b><font size="4">Hvala vam, gospod Bevk.</font><br/>
<font size="4">	Besedo dajem še Juretu Ferjanu. Jaz računam, da bomo potem v tej fazi zaključili. Če bo želel še predlagatelj potem besedo… Zdaj pa kolega Jure Ferjan. </font><br/>
<br/>
<font size="4">	</font><b><font size="4">JURE FERJAN (PS SDS): </font></b><font size="4">Gospa predsednica, najlepša hvala za besedo.</font><br/>
<font size="4">	Spoštovani gostje, spoštovane poslanke in poslanci ter vsi, ki nas zadnjih nekaj ur spremljate!</font><br/>
<font size="4">	Začel bom, kjer je moj predhodnik končal. Tudi jaz, spoštovane državljanke in državljani, vas pozivam, da se cepite. Cepljenje je rešitev in je zagotovo ena izmed stvari, ki najbolj pripomorejo k temu, da bodo otroci lahko šli v šole in v šolah ostali in se bodo tam izobraževali varno. </font><br/>
<font size="4">	Jaz bi si želel, tako kot nekako zdaj zaključujemo to razpravo, da bi bila to rdeča nit današnjega odbora. Pa žal vedno ni bila. Ampak vseeno mislim, da tisti, ki so današnjo sejo spremljali, so lahko konkretno ugotovili, da je Vlada, da je ministrstvo na to šolsko leto pripravljeno in da se bo naredilo vse, da bodo otroci čim dlje, če bo le šlo, do konca ostali v šolah. Seveda pa to ni odvisno od te Vlade, ampak je odvisno od poteka epidemije in je odvisno, kako bo vsak izmed nas ravnal. Pa ali smo cepljeni ali nismo cepljeni, pomembna je tudi preventiva in dosledno upoštevanje tako preventivnih ukrepov kot tudi ukrepov, ki jih predpiše Vlada Republike Slovenije. </font><br/>
<font size="4">	Ker je bilo danes nekaj zavajanja, si bom vzel nekaj trenutkov, da konkretno s številkami povem, da šole v Republiki Sloveniji niso bile najdlje zaprte. Irska je imela šole zaprte 163 dni, Slovenija 154. Češka 166, Poljska 171 dni, Madžarska 180, Slovaška 181, Latvija 187, Romunija 195, Nemčija 227, Italija 249 dni, ZDA 308 dni, Kanada 336 dni in še bi lahko našteval. Tako da brez govorjenja na pamet, lepo prosim. </font><br/>
<font size="4">	Veseli me, da smo danes slišali nekaj optimističnih in pozitivnih praks. Vseeno pa se mi zdi, da je današnji odbor tudi mesto, kjer je pa treba poudariti tudi tiste stvari, ki pa niso v redu. Zagotovo je slovensko javnost na nek način morda celo zbudilo pismo ravnatelja, ki sprašuje ministrstvo, pa bom kar na kratko prebral to, kar je zapisal (citiram): »In prosim ministrstvo, prvič, za znanstvene dokaze o virusih kot povzročiteljih bolezni; </font><br/>
<font size="4">	</font><br/>
<b><font size="4">46. TRAK: (DAG) – 16.45</font></b><br/>
<br/>
<b><font size="4">	</font></b><font size="4">(nadaljevanje) drugič, za znanstvene dokaze o prenosu domnevne viroze z osebe na osebo, če so virusi povzročitelji bolezni; tretjič, konkretne študije o varnosti in učinkovitosti povečane rabe razkužil, mask in drugih ukrepov, če posedujete dokaze o prenosu bolezni; četrtič, konkretne študije o zanesljivosti testiranja PCR in hitrih testov pri postavljanju diagnoze o okužbi; petič, konkretne študije o varnosti in učinkovitosti cepiv, ki so napovedana za zaposlene v šolstvu.« Kljub dobrim praksam pa imamo tudi take ravnatelje, kot je Peter Žurej. In to je zaskrbljujoče. Verjemite mi, da če bi ravnatelji ravnali tako, kot je, denimo, dejal nekaj minut pred mano gospod Bevk, in pozvali ljudi, cepite se, to je dobro za vas, dobro je za naše otroke, to je dobro za slovensko družbo, to je dobro, bi bilo takih zgodb manj oziroma jih po moje ne bi bilo. </font><br/>
<font size="4">	Tekom te seje sem zasledil tudi zapis, pa ni važno, kdo ga je zapisal, takole je zapisala, sklepam, da učiteljica (citiram): »Danes v zbornici 62 učiteljev, od tega nas je pet z masko, nobene razdalje med sedeži, okna zaprta, ker je baje prepih, necepljeni so celo spraševali, kdaj naj se grejo testirat.« (Konec citata.) Tudi takšnih zapisov ne bi bilo, če bi ravnatelji razmišljali drugače kot ta, ki je poslal takšno pismo. Mogoče bi potrebovali kakšno ekskurzijo na covid oddelek, ki se zdaj zaradi takšnih neodgovornih stvari ponovno odpirajo. Pa ne želim biti žaljiv, seveda, naj gredo tja v zaščitni opremi in tako naprej. Ampak to so resne stvari. In očitno jih nekateri pa zlorabljajo za nabiranje nekih političnih točk, ker ne vem, kakšne politične točke boste pa nabirali na ta način. V interesu vseh je, da se čim prej, pa ne samo na področju šolstva, ampak na splošno, nekako vrnemo v ustaljene tirnice oziroma da tisto, kar smo se skozi to korona krizo naučili, bomo znali tudi v prihodnje s pridom izkoristiti. In marsikaj je takega. </font><br/>
<font size="4">	Pomembno se mi zdi – naj nekako sklenem svojo razpravo s tem -, da to vlogo odigramo kot politika kot taka, kot mediji in nenazadnje tudi v vsaki družini. Ker moje mnenje je, da če starši otroku predstavijo, kakšna je situacija, če dnevno vanj ne vlivajo nekega blatenja in ne vem česa vsega, potem tudi otrok ne bo imel neke nestrpnosti do aktualnega stanja, bo imel neko voljo, bo imel optimizem in bo verjel, da če se bo ravnal odgovorno, bo s tem naredil nekaj dobrega in bo lahko čez leta ali pa desetletja, ko bo morda bolje razumel to situacijo, ponosen na to, ponosen na svoje starše, ponosen na sebe, da je dosledno odigral in prispeval svoj delež k zajezitvi epidemije covid-19. Nihče izmed nas, mislim, da ne ve, koliko časa bo covid-19 še resen problem, ne samo v Sloveniji, ampak v svetu. Nihče si tega ne upa napovedati. Žal vedno znova slišimo in vidimo nove različice, ki so še bolj intenzivne. Zato je dejansko rešitev cepljenje, da virus zajezimo, da virus postane šibkejši in ne iz dneva v dan močnejši. Ampak s takimi zapisi, z na nek način tudi poneumljanjem ljudi pa virus dobiva na moči, ker vedno več ljudi se okuži in virus je vedno močnejši. </font><br/>
<font size="4">	Ne bom govoril, kaj, recimo, se dogaja zdaj v Italiji, kakšne ukrepe tam sprejemajo, lahko si jih preberete. Mnogo strožje kot pri nas, pa ni takšnega odpora. In vsi tisti, ki imate toliko nekih pripomb in toliko za povedati, dajte se vprašati, kaj je najbolj pomembno – najbolj pomembno je, da so naši otroci varni in da premagamo ta virus. Ampak prispevati moramo vsi. Prispevamo lahko s cepljenjem, prispevamo lahko s preventivnim vedenjem in prispevamo tako, da spoštujemo ukrepe, ki jih stroka, ki jih Vlada predpiše, ne pa da rušimo za vsako ceno. Prepričan sem, da so ravnatelji, večina ravnateljev po mojem mnenju je usposobljenih za svoje delo in na to delo, kot smo danes uvodoma slišali, ne gledajo zgolj kot delo, ampak kot poslanstvo </font><br/>
<br/>
<b><font size="4">48. TRAK: (SC) – 16.50</font></b><br/>
<br/>
<b><font size="4">	</font></b><font size="4">(nadaljevanje) in tukaj so neka osnovna priporočila, modeli, ki jih je ministrstvo predvidelo in po katerih se bodo seveda ravnatelji in pa šole v prihodnjih mesecih ravnale glede na epidemiološko sliko in jaz sem prepričan, da ravnatelji imajo dovolj znanja in pa seveda tudi volje in poguma, da bodo to izpeljali tako kot je treba in da bo za naše otroke najbolje možno poskrbljeno. Prepričan pa sem tudi, da smo pa vendarle po letu, letu in pol, da je politika zmožna nekako presekati s tem obračunavanjem na področju korone in dejansko stopiti skupaj in ljudi vedno znova vedno znova spodbujati k cepljenju, spoštovanju ukrepov. Zelo lep korak spodbuden je bil pred parlamentarnimi počitnicami, ko so se vse poslanske skupine poenotile in dale skupni poziv in več tega si želim tudi v prihodnje in želim si, da bodo naši otroci lahko varno stopili v šolsko leto in seveda izobraževali tako kot je treba. 	Zaključil pa bom s tem. Ne glede na to, da so slovenske šole nekaj časa res bile zaprte pa se izobraževanje naših otrok ni ustavilo. Izobraževanje je steklo in verjamem, da se je izobraževalni sistem kot tak veliko naučil in da lahko iz tega vse pluse prenese v to in vsa naslednja šolska leta. </font><br/>
<font size="4">	Hvala lepa. </font><br/>
<br/>
<font size="4">	</font><b><font size="4">PREDSEDNICA IVA DIMIC: </font></b><font size="4">Hvala lepa tudi vam. </font><br/>
<font size="4">	Sedaj za zaključek bom tudi pozvala državne sekretarje najprej, potem pa. Ja, kar izvolite gospod Vindišar. </font><br/>
<br/>
<font size="4">	</font><b><font size="4">MAG. FRANC VINDIŠAR: </font></b><font size="4">Hvala lepa za besedo. </font><br/>
<font size="4">	Dovolite popolnoma na kratko samo nekaj odgovorov glede na to, da nas marsikdo posluša in verjetno ni prav, da karkoli ostali nedorečenega. </font><br/>
<font size="4">	Najprej samo testiranje za dijake – gospod Štrukelj je sicer odšel – in učence tretje triade je prostovoljno. V začetku se bo izvajalo enkrat tedensko. Že v spomladanskem času v mesecu maju in juniju smo ta model poizkusili ta model je bil uspešen. Tudi vse, ki imate čas vas vabim na evalvacijski vprašalnik na spletni strani NIJZ in tam si lahko preberete kaj si mislijo tisti, katerim smo to namenili. To ocenjujejo kot izrazito pozitivno in napovedi dijakov za letošnje šolsko leto so še predvsem bolj vzpodbudni. Res je, da je bilo to povedano na srečanju ravnateljev trikrat – gospod Štrukelj je bil zraven – bo pa tudi v odredbi, ki bo verjetno objavljena ljudi v Uradnem listu. Vsekakor bi rad pohvalil tudi oziroma pozdravil mnenje Mladinskega sveta Slovenije – žal mi je, da jih ni več tukaj – namreč kljub temu, da je bilo cepivo za mlajše od 18 let odobreno šele več kot 5 mesecev za takrat, ko je bilo prvo cepivo sploh odobreno je delež precepljenosti v starostni skupini 18 do 24 let 39 odstotkov se pravi mladi so nas v zelo hitrem času ujeli, potem ko je bilo nekaj mesecev nazaj delež precepljenih izjemno majhen. 19 tisoč 45 mlajših od 18 let se je že cepilo. To je približno ena generacija, ena generacija je tam približno 20 tisoč prebivalcev Slovenije. </font><br/>
<font size="4">	Potem še eno vprašanje prej je bilo izpostavljeno vprašanje testiranja. Hitre antigenske teste uporabljamo za dva namena. Eno je za diagnosticiranje same okužbe, v tem primeru je veljavnost testa 48 ur. To velja za prehodne meje to velja za sprejetje za zdravstvene obravnave in podobne zadeve. Drugo, kar pa imamo je pa presejalni program. Presejalni program pa je namenjen samo temu, da iz neke velike skupine ljudi poišče ven tiste, ki so nosilci virusa. To je podoben presejalni program kot imamo SVIT, DORO, ZORO in podobne presejalne programe v zdravstvu, zato prosim tega res ne smemo mešati. Enkrat gre za diagnosticiranje se pravi za odkrivanje okuženih. Drugič je pa presejalni test. Tako, da je zelo napačno, če dajemo, potem napačne informacije prebivalcem. V Sloveniji so vsa testiranja, ki jih odredi zdravnik oziroma epidemiolog brezplačna. Prej sem slišal v eni od razprav problem, da so bile težave z maturanti. </font><br/>
<br/>
<b><font size="4">49. TRAK: (SC) – 16.55</font></b><br/>
<br/>
<b><font size="4">	</font></b><font size="4">(nadaljevanje) Da imamo jih. Imeli smo težave v mesecu juliju in trenutno jih imamo izrazite še precej večje kot so bile tiste v mesecu juliju, ampak ti maturanti, ki so se vrnili ne glede na to ali se vračajo v pristanišču letališča ali pa z avtobusi jih bodo morali epidemiologi čim hitreje evidentirati in potem tudi, da opravijo testiranje. Na testiranje pravzaprav je pa treba nekaj časa tudi počakati tako, da eno uro počakati na letališču se meni ne zdi nič posebnega. </font><br/>
<font size="4">	Rad bi samo še to opozoril. V razpravi je bilo tudi nekajkrat rečeno ja tudi cepljeni smo, ste, so prenašalci virusa. Da, res je tako. Tudi cepljeni lahko ponovno zbolimo. V Republiki Sloveniji je takšnih evidentiranih primerov približno tisoč 200. Tisoč 200 tistih, ki smo bili cepljeni so se ponovno okužili, ampak na isto tehtnico moramo dati sto 35 tisoč necepljenih, ki so se okužili. Se pravi tako kot sem prej začel v medicini 100 odstotnih stvari ni. Moramo se zavedati tudi, če smo cepljeni se lahko okužimo, zaradi tega žal bodo maske, kar verjetno še nekaj časa naša stalnica jaz upam, da smo v zaprtih prostorih, ker je tukaj res njihova največja učinkovitost. Bi pa vsekakor rad opozoril prejemanje maske z rokami s prednje strani je nevarno. Če imate virus ga lahko hitro zanesete na očesno sluznico ali pa, potem tudi v dihala. Maske se pravzaprav z notranje strani umikajo takrat, kadar nam je malo neprijetno. Smo pa lahko in tega se moramo zavedati, zato naj v letu 2021 velja, ko imam znake okužbe, ko se počutim slabo, imam temperaturo, bolečino v mišicah, izgubo vonja, okusa ostanem doma in se grem testirati. Leta 2015 smo hodili bolni v službo. Jaz sem trdno prepričan, da je bil marsikdo tudi od vas tukajle na delovnem mestu smrkal in tako naprej. Leta 2021 je to nedopustno pač razlog popolnoma razumljiv. Virus Sars-CoV-2, ki ga leta 2015 nismo poznali ali pa so ga poznali samo res izjeme na tem svetu. </font><br/>
<font size="4">	Še nekaj besed samo o prezračevanju pa glede na to, da sem o tem govoril že na Odboru za zdravstvo pa marsikje. 23. 4. 2021 ima datum, ko je NIJZ objavil zadnja navodila o prezračevanju. Nikoli ni bilo rečeno, da sodobno prezračevanje ni v redu, ampak v Republiki Sloveniji imamo 580 osnovnih šol, 188 srednjih šol, da ne govorimo o fakultetah, če to pomnožimo z številom učilnic, če to pomnožimo z številom skupnih sanitarnih prostorov, skupnih prostorov, potem boste prišli na številke nekaj verjetno tisoče, 10 tisoče prostorov, ki jih je potrebno klimatizirati. Verjetno marsikaj od tega je že narejenega, ampak jaz tukaj popolnoma zaupam tehnični stroki, ki bo v sodelovanju s priporočili NIJZ tukaj delala na dolgi rok, ampak to je tek na dolge proge, ključno pa je, da imamo mi trenutno eksponentno rast. Danes ni države na svetu, ki je sposobna tako količino prostorov klimatizirati je ni. Danes imamo drugo orožje, ki se mu reče cepljenje in še enkrat tudi moj poziv to je pravo orožje. Če to uporabimo smo v štirih tednih zaščiteni. Gospod Cigler izzval ste me glede na mojo prejšnjo službo. Vodil sem, kar nekaj klimatizacije v Splošni bolnišnici Celje. Klimatizacija je najprej izredno dolg proces, ker je bilo potrebno povezovati te sistem med seboj, kajti v nasprotnem primeru lahko hitro pride do tistega, kar se je tudi zgodilo, da se je zrak začel mešati in se je okužba dejansko lahko na ta način širila se pravi dolgi proces in približno 25 odstotkov celotne investicije obnove operacijskih dvoran, obnove drugih medicinskih prostorov je bilo za klimatizacijo izjemno izjemno zahtevna stvar tako časovno kot tudi ekonomsko. </font><br/>
<font size="4">	Potem, bolnišnične okužbe in prezračevanje. Bolnišnične okužbe se v glavnem prenašajo z rokami, s higieno        </font><br/>
<br/>
<b><font size="4">50. TRAK: (SC) – 17.00</font></b><br/>
<br/>
<b><font size="4">	</font></b><font size="4">(nadaljevanje) rok, zaradi tega tudi v medicini imamo kazalnike, ki se nanašajo na to. Zelo zelo redko kakšna bolnišnična okužba med njih bi sicer lahko sodil Sars-CoV-2 se prenaša lahko tudi na način airogenega oziroma kapljičnega prenosa drugače pa bolnišnične okužbe, ki jih mi poznamo se v glavnem prenašajo z rokami in s predmeti, s katerimi se dotikamo pacienta.</font><br/>
<font size="4">	Omenjeno je bilo merilni koncentraciji virusa v zraku. Priznam, da tega ne poznam. V operacijskih dvoranah sicer merimo prisotnost mikroorganizmov, ki jih damo, potem v gojišča, da se vzgojijo, ampak se opravičujem koncentracije virusa v zraku pa res ne poznam. Poznamo pa meritev ogljikovega dioksida v zraku, ki pa pomeni koliko je prostor slabo prezračevan to pa poznamo. </font><br/>
<font size="4">	In pa dopis dijakom. Nikakor ne bi rekel, da je to prelaganje odgovornosti, ampak je to iskren poziv dve ministrov, da se tudi dijaki odzovejo in po mojih informacijah je bil ta odziv zelo pozitiven. Številke dijakov, ki so se odzvali na cepljenje v nekaj cepilnih centrih pravzaprav to potrjujejo. </font><br/>
<font size="4">	Hvala lepa. </font><br/>
<br/>
<font size="4">	</font><b><font size="4">PREDSEDNICA IVA DIMIC: </font></b><font size="4">Hvala lepa tudi vam. </font><br/>
<font size="4">	Dajem besedo državnemu sekretarju na Ministrstvu za izobraževanje, znanost, šport in mladin dr. Slavinec. </font><br/>
<br/>
<font size="4">	</font><b><font size="4">DR. MITJA SLAVINEC: </font></b><font size="4">Hvala lepa. </font><br/>
<font size="4">	Večino odgovorov je bilo že podanih, zato tudi sam ne bi sedaj se ponavljal, ampak bi to priložnost izkoristil za tisto razmišljanje in konstruktivno debato, ki sem jo na začetku izrazil kot željo, da bo seja temu prostoru dala čim več koristi. Na tem mestu bi spomnil, da Ministrstvo za izobraževanje, znanost in šport pove kaj in kako naj se v šolah uči, ministrstvo za zdravje pa pove kdo in pod kakšnimi pogoji se lahko v šole pride učiti. Na tem mestu še enkrat hvala lepa za tesno sodelovanje teh obeh ministrstev smo pa v razpravi slišali, da pač je stvar zelo zelo široka in so zraven tudi druga ministrstva od infrastrukture in nenazadnje tudi od lokalnih skupnosti. Mimogrede na področju vrtec, kjer so lokalne skupnosti najbolj vpletene so ti pogovori potekali že pred meseci tako, da samo v informacijo, da se tudi na tem področju seveda sodeluje. </font><br/>
<font size="4">	Sedaj zakaj je to šolsko leto lahko drugačno in zakaj si ga želimo, da bo drugačno in zakaj tudi pričakujemo, da bo drugačno. Zaradi tega in še enkrat bom poudaril, ker leto imamo cepivo lani ga ni bilo. Letos imamo cepivo, s katerim lahko kot smo slišali ravnokar v štirih mesecih zagotovimo varno okolje pa ne samo šolsko okolje še bolj se mi zdi pomembno, da celotno okolje, da vse družbene podstati te družbe naredimo varno. </font><br/>
<font size="4">	Ob sredstvih, ki sem jih že prej predstavil 115 milijonov za šole in vrtce, potem 75 milijonov za računalniško opremo, od tega 16 milijonov sedaj za prenosnike, table na dotik in drugo opremo tudi to seveda po lastni presoji šol in vrtec glede na tisto, kar ocenjuje, da jim najbolj prav pride. 10 milijonov za zaščitno opremo bi še posebej izpostavil 4 milijone, ki so bili namenjeni za računalnike socialno šibkim, socialno ogroženim tistim, ki brez teh pomoči praktično nemogoče bili deležni poučevanja na daljavo in na tem mestu je zelo pomembno tudi investicija v infrastrukturo. Preko Arnesa smo pogledali katere so tisti sive lise v Republiki Sloveniji in tem dali seveda tudi dodatno pozornost. V ta namen smo na našem ministrstvu ustanovili tudi Urad za digitalizacijo v izobraževanju torej urad, ki bo oziroma že skrbi samo </font><br/>
<br/>
<b><font size="4">51. TRAK: (SC) – 17.05</font></b><br/>
<br/>
<b><font size="4">	</font></b><font size="4">(nadaljevanje) za to področje in izkazalo se je zelo zelo dobrodošlo, saj sodeluje z vsemi direktorati na našem ministrstvo po celotni vertikali pa seveda tudi s tistimi, ki skrbijo za kakovost. 	</font><br/>
<font size="4">	Glede inflacije ocen v osnovnih šolah tega se seveda zavedamo in zato v srednji šoli imamo merilo, imamo nekaj kako lahko malo preprečimo pa seveda tudi preverjamo kakšno je tisto znanje, ki ga dejansko dobimo in to je matura, to je eksterna matura. Nacionalni preizkus znanja ni eksterne narave in zaradi tega seveda ni do te mere primerljiv z rezultati mature. V kolikor se stroka tako odloči in v kolikor nenazadnje tudi Sindikat je to podprl, potem seveda lahko tudi v osnovni šoli razmišljamo o tem po podobnem vzorcu kot so mature in verjamem, da to zagotovo bo pripomoglo k temu, da ne bo prihajalo do inflacije ocen. Ampak veste ministrstvo nima vzvodov, da bi na ta način posegalo v avtonomijo učiteljev in jim reklo morate po Gaussovi krivulji razdeliti ocene in tudi ne bi bilo prav, če bi tako lahko posegali. To izpostavljam samo, zato da ne bo izgledalo kot, da je sedaj nekdo prvič tukaj slišal ne tega dejstva se že zelo dolgo zavedamo in seveda tudi razmišljamo o tem. </font><br/>
<font size="4">	Glede kompenzacijskih ukrepov. Študija za to kakšne kompenzacijske ukrepe kaže narediti, katerim je treba dati prioriteto to študijo so izdelale vse tri pedagoške fakultete na Univerzi v Mariboru, Univerzi v Ljubljani in Univerzi na Primorskem in bo septembra predstavljena. Na osnovi te študije bomo seveda, potem se tudi lahko odločili, za tiste ukrepe, ki bodo najbolj racionalni. Zakaj izpostavljam najbolj racionalne? Zaradi tega, ker se moramo zavedati, da je potreb zelo veliko. Po drugi strani pa se seveda tudi moramo zavedati, da razmere niso običajne in zato tudi šola ne more potekati na običajni način in seveda, da to tudi veliko stane. Sredstva niso neomejena. Zelo pomembno je, da bo gospodarstvo lahko čim bolj nemoteno delovalo, da bomo dobili denar, ki ga zagotavlja gospodarstvo to je treba poudariti in se zavedati in da bomo s tem denarjem lahko zagotovili, potem delovanje šolskega sistema in vseh ostalih. </font><br/>
<font size="4">	Ravnatelji, ki so danes, jutri in po jutri na Brdu na tej tradicionalni konferenci mimogrede danes jih je samo eno tretjino tam tako, da ni to, da ne bi mogli priti sem kateri bi bili zainteresirani so zelo avtonomni in kompetentno vodijo svoje šole, zelo kompetentno vodijo svoje šole. Treba se je pa zavedati, da niso v enostavnih situacijah. Veliko je bilo vprašanj kaj narediti, če zaposleni ali pa dijaki ne bi učenci višjih torej zadnje triade ne bi upoštevali pogojev PCT in tukaj je zakonodaja podobna kot na kakršnemkoli drugem področju povezana z epidemijo je samo toliko bolj izpostavljena. Naša pravna služba na ministrstvu je seveda svoja navodila preverila in uskladila tudi z inšpekcijskimi službami, ki bodo tisti, ki na koncu preverjajo in ki so tisti v prvi fazi tudi odločevalci glede tega ali je vse tako kot mora biti in so potrdili. Tukaj želim izpostaviti Zakon o varstvu na delovnem mestu in na sploh vse te predpise tako, da pravne podlage so pripravljene in tudi že so v komunikaciji. Še enkrat pa poudarjam, da ravnateljice in ravnatelji imajo težko delo tako kot   </font><br/>
<b><font size="4">52. TRAK: (SC) – 17.10</font></b><br/>
<br/>
<b><font size="4">	</font></b><font size="4">(nadaljevanje) drugi direktorji in direktorice kajti vsak, ki ima kakršnekoli pomisleke glede cepljenja ali pa PCT ima za to verjetno neke razloge. Težko si predstavljam, da to kdo počne samo, da nagaja. Kadrov ni neskončno, učiteljev ni preveč v tej državi ni jih toliko, da če bi ravnatelji se želeli vseh tistih, ki ne upoštevajo pravil kakorkoli odpovedati v tem procesu, potem bi težko oziroma praktično nemogoče našli za njih nadomestila. Ne smemo pozabiti tudi to, da bodo bolniške tako kot gospodarstvo deluje z vzporednimi ekipami, če se v eni ekipi nekdo okuži imajo za tiste ključne faze vedno rezervo tako seveda tudi v šolstvu. Če bo učitelj okužen, potem ne more učiti in ni toliko rezervnih skokov za / nerazumljivo/ ali kaj podobnega in zaradi tega seveda zahvala vsem ravnateljem za dobro, namerno skrb, ampak z eno neposredno komunikacijo zadrege, vprašanja odpravljamo nenazadnje tudi ta publikacija kot smo slišali je lani bila modra letos zelena je nastala v sodelovanju z ravnatelji po celotni vertikali. Tukaj na prvi strani so napisana njihova imena in hvala lepa v imenu celotnega ministrstva za to, da so svoj čas, znanje, izkušnje prispevali k temu, da smo pripravili eden recimo temu priporočnik kako si lahko pomagamo. </font><br/>
<font size="4">	Na koncu me res zelo veseli, da se je politika poenotila glede tega, da je cepljenje tisto, kar je treba zagovarjati in kar je tisto, kar nam daje najbolj direktno rešitev te težave, omilitev vseh posledic. Zaključujem s tem, da iskreno vabim in prosim vse, ki se še niso cepili naj ponovno o tem razmislijo in v kolikor nimajo kakršnih zdravstvenih ali drugih zadržkov naj to storijo čim prej, jutri. Želim vsem, da ostanemo na ta način varni in predvsem zdravi. </font><br/>
<font size="4">	Hvala lepa. </font><br/>
<br/>
<font size="4">	</font><b><font size="4">PREDSEDNICA IVA DIMIC: </font></b><font size="4">Hvala tudi vam. Sedaj dajem besedo predlagatelju. V imenu predlagatelja mag. Marko Koprivc. </font><br/>
<br/>
<font size="4">	</font><b><font size="4">MAG. MARKO KOPRIVC (PS SD): </font></b><font size="4">Hvala lepa. Predvsem za to zaključno besedo. </font><br/>
<font size="4">	Na vsak način se vsi strinjamo in to se je tudi danes na neki način slišalo iz razprave, da je tista najbolj učinkovita rešitev za izhod iz te covid krize cepljenje. Vsekakor pa je pravilno, da o tem ali se bo nekdo cepil ali ne odloča lahko vsak sam in da to cepljenje ni obvezno. Sedaj ne morem se pa jaz sedaj izogniti občutka, da bi bila precepljenost v Republiki Sloveniji bistveno bistveno večja, če bi Vlada na drugi način komunicirala z državljankami in državljani in tukaj je pa tisti ključni problem, zaradi katerega je po mojem mnenju in pa mnenju številnih državljank in državljanov v Sloveniji precepljenost nizka, mnogo nižja od povprečja v Evropski uniji, zaradi katerih nastaja tudi nesoglasja na neki način med učiteljsko stroko in med Vlado skratka problem je v komuniciranju ali drugače rečeno ne komuniciranju oziroma nedostojnem komuniciranju. Spoštovane in spoštovani, danes smo se na neki način zbrali tukaj, da bi pridobili nekaj več odgovorov oziroma dejstev okoli pričetka pouka 1. septembra to je čez eden teden. Oprostite, ampak žal tudi na današnji seji odbora teh konkretnih odgovorov nismo dobili. Lahko se strinjamo o teh leporečenjih frazah vsi smo za cepljenje, vsi se strinjamo, da je treba ukrepe spoštovati, ampak oprostite Vlade ja pa odgovorna,  </font><br/>
<br/>
<b><font size="4">53. TRAK: (SC) – 17.15</font></b><br/>
<br/>
<b><font size="4">	</font></b><font size="4">(nadaljevanje) da te stvari izpelje in Vlada je tudi konec koncev tudi odgovorna, če se sprejemajo ukrepi, ki se jih državljanke in državljani ne držijo. Številni ukrepi v zadnjem letu in pol so bili pač neučinkoviti to so je izkazalo in opozicija ni bila tista, ki je govorila, da virusa ni pa ne vem kaj to, kar poskuša predsednik Vlade skozi prikazovati pa ni podpirala anticepilcev, ampak opozicija je predlagala konkretne rešitve, ki so bile dobre, o katerih je stroka govorila, vam dam samo eden primer na hitro, da ne bom preveč iz teme pač šel. Opozicija je na primer ves čas, ko je bila kriza v največjem porastu na vrhuncu opozarjala, da je potrebno uvesti 100 % bolniške in karantene, ker bi s tem dejansko na neki način delavce stimulirali, da ostanejo doma, ko so bolani pa tega niste prisluhnili. Opozicija je opozarjala odprite šole pa zaprite druge dejavnosti pa niste poslušali pa smo imeli šole zaprte dlje čase kot vse ostalo. Opozicija je opozarjala, da je protiustavno in nesmiselno zapirati ljudi v občine. Ne morete primerjati New Yorka, kjer živi milijone in milijone ljudi s Slovenijo pa ste zapirali ljudi v občine, ker ste se počutili boljše pa neko izredno stanje ustvarjali pa vlekli vzporednice z letom 1991 z vojno. Enako je opozicija dobronamerno verjela, da lahko doprinese k temu, da bodo vendarle šolniki nekoliko bolje informirani kako se bo začelo šolsko leto 1. septembra. Vi, spoštovani državni sekretar, pa niste vi krivi vi ste danes sem bili poslani pač, ker drugi nočejo priti, ampak dejstvo je, da odgovorov ne date in se pogovarjamo kot gluhec z gluhcem. Vi ponavljate ves čas eno in isto, sindikat, ravnatelji in tudi opozicija, če hočete pa tukaj ni ključna pa opozarja na to, da bi bili pač potrebni 1 teden ali pa 1 mesec pred začetkom šole konkretni odgovori na vprašanja. Na primer konec koncev danes ves čas niste odgovorili, govorite pogoj PCT bo obvezen za učitelje. Okej in to je tudi na neki način prav, ampak ne poveste pa kolikokrat se bodo morali učitelji testirati in kako bo to organizirano. Odgovora na to pa ni ali kaj? Ga ni očitno. Ta dialog pomanjkanje dialoga je ključen problem in posledično s tem tudi nezaupanje stroke in javnosti. Očitno je tukaj res edina rešitev, da ministrica odide in da se postavi neko ne vem začasno krizno vodenje do naslednjih volitev, ki pa se hočete ali nočete približujejo, stopamo v zadnje mesece pred volitvami, ampak kot sem uvodoma rekel za šole je tudi 5 mesecev veliko. 5 mesecev takega katastrofalnega upravljanja z šolami lahko povzroči veliko veliko škodo vsi pa si želimo predvsem to, da bi se šolsko leto normalno začelo, da bi imeli učitelji in šolniki jasna navodila in da bi poskušali čim dlje časa pač ohraniti šole odprte, zato pa lahko naredimo sigurno največ s tem, da se cepimo hkrati pa tudi Vlada z nekim vodenjem normalnega dialoga. </font><br/>
<font size="4">	Hvala lepa. </font><br/>
<br/>
<font size="4">	</font><b><font size="4">PREDSEDNICA IVA DIMIC: </font></b><font size="4">Hvala tudi vam. Ja, boste še odgovoril. Državni sekretar Vindišar, izvolite. </font><br/>
<br/>
<font size="4">	</font><b><font size="4">MAG. FRANC VINDIŠAR: </font></b><font size="4">Ja, samo toliko, da še odgovorim. </font><br/>
<font size="4">	Naprej glede očitkov glede precepljenosti. Republika Slovenija je bila že pred epidemijo Covid, kar se tiče cepljenja proti gripi, ki je neki indikator kako družba sprejema cepljenje izredno nizka in je sodila na vzhodni del Evrope tako kot sodi tudi danes. Se pravi proti gripi smo imeli, ko govorimo o populaciji nekaj odstotno precepljenost. Ko govorimo o precepljenosti proti Covid-19 sem pa vesel, da sem ravnokar prebral, da presegamo 50 odstotkov pri starejših od 18 let. Seveda smo pa daleč od tistih odstotkov, ki bi jih    </font><br/>
<br/>
<b><font size="4">54. TRAK: (SC) – 17.20</font></b><br/>
<br/>
<b><font size="4">	</font></b><font size="4">(nadaljevanje) nekako stroka želela in ta odstotek je sedaj pri Delti že 75 ali kakšen odstotek več, da bi rekli, da bomo lahko s cepljenjem res epidemijo omejili, ampak še enkrat, sporočilo je predvsem v tem veliko premalo smo se ukvarjali s problematiko cepljenja proti gripi že pred covidom in ker je bilo to tako slabo sprejeto nekako v družbi sedaj tudi malo žanjemo posledice tega. </font><br/>
<font size="4">	Potem pa še glede testiranje učiteljev. Do 6. 9. je zelo jasno napisano v vseh odlokih… Ja, 6. 9. ni čez eden teden je še malo več, ampak odloki se sprejemajo vsak teden na novo, kajti takšen je bil nekako sklep Ustavnega sodišča in to je treba spoštovati tako, da se enkrat tedensko podaljšuje je pa napovedan do 6. 9., da bo enkrat tedensko testiranje s hitrimi antigenskimi testi, ki bo enako kot bo za zdravstvene delavce, socialno varstvene zavode pa še kar cel kup ostalih financirano s strani proračuna. Po tem obdobju je pa tako kot je minister za zdravje že napovedal razmišljamo o možnostih samo testiranja tudi za učitelje, ampak to še ni sprejeto, napisati je treba, uskladiti je treba protokole, treba je zagotoviti ustrezne teste in vse ostalo. Lepo prosim samo ne poskušajmo prehitevati pa sedaj kar nekaj imamo do 6. 9. Dobro vemo za v naprej pa se dogovarjamo in bomo tudi sporočili. Nenazadnje 18. avgusta je bila ta informacija posredovana ravnateljem vrtcev, osnovnih in srednjih šol in tudi predstavnikom sindikata, ki so bili prisotni na teh avdio video konferencah.    </font><br/>
<br/>
<font size="4">	</font><b><font size="4">PREDSEDNICA IVA DIMIC: </font></b><font size="4">Hvala lepa še za zadnja pojasnila. </font><br/>
<font size="4">	Ker smo izčrpali seznam zaključujem razpravo in predlagam, da odločamo o naslednjih sklepih. Ali je potrebno sklepe prebrati? Lahko preberem, čeprav so jih prebrali že kolegi lahko pa dajem v razpravo oziroma na glasovanje prvi sklep: »Odbor za izobraževanje, znanost, šport in mladino poziva Vlado RS, da v roku 15 dni pripravi poročilo o sprejetih ukrepih za zagotovitev nemotene izvedbe šolskega leta 2021-2022 o PCT pogojih in o tem v roku 30 dni poroča Državnemu zboru.« Ali želi kdo razpravljati o predlogu sklepa? (Ne.) Zaključujem razpravo. Prehajamo na glasovanje. Glasujemo. </font><br/>
<font size="4">	Kdo je za? (7 članov.) Kdo je proti? (8 članov.)</font><br/>
<font size="4">	Sklep ni bil sprejet. </font><br/>
<font size="4">	Na razpravo in na glasovanje dajem drugi sklep: »Odbor za izobraževanje, znanost, šport in mladino poziva Ministrstvo za izobraževanje, znanost in šport, da javnim zavodom s področja vzgoje in izobraževanja nemudoma sporoči kakšen je konkreten načrt izvedbe šolskega leta 2021-2022.« Želi kdo o tem predlogu razpravljati? (Ne.) Zaključujem. Prehajamo na glasovanje. Glasujemo. </font><br/>
<font size="4">	Kdo je za? (7 članov.) Kdo je proti? (8 članov.)</font><br/>
<font size="4">	Sklep ni bil sprejet.</font><br/>
<font size="4">	V razpravo in glasovanje dajem tretji sklep: »Odbor za izobraževanje, znanost, šport in mladino poziva Vlado RS, da v roku 15 dni pripravi seznam infrastrukturnih posodobitev, ki so bile na področju vzgoje in izobraževanja izvedene v zadnjih 24 mesecih z namenom zagotovitve nemotenega izobraževanja v živo PCT pogojih oziroma razmerah razglašene epidemije.« Želi kdo razpravljati o predlogu sklepa? (Ne.) Zaključujem razpravo in prehajamo na glasovanje. Glasujemo. </font><br/>
<font size="4">	Kdo je za? (7 članov.) Kdo je proti? (8 članov.)</font><br/>
<font size="4">	Sklep ni bil sprejet. </font><br/>
<font size="4">  </font><br/>
<b><font size="4">55. TRAK: (SC) – 17.25</font></b><br/>
<br/>
<b><font size="4">	</font></b><font size="4">(nadaljevanje) Še dajem v razpravo oziroma na glasovanje četrti sklep: »Odbor za izobraževanje, znanost, šport in mladino poziva predsednika Vlade Republike Slovenije, da zaradi nesposobnosti vodenja resorja predlaga razrešitev ministrice za izobraževanje, znanost in šport.« Želi kdo razpravljati o tem predlogu sklepa? Ja, Marko Koprivc. </font><br/>
<font size="4">	Izvolite. Obrazložitev glasu. </font><br/>
<br/>
<font size="4">	</font><b><font size="4">MAG. MARKO KOPRIVC (PS SD): </font></b><font size="4">Hvala lepa predsednica za besedo. </font><br/>
<font size="4">	Nisem se želel javljati k obrazložitvam prvih treh sklepov dovolite pa mi, da izrazim res ogorčenje nad tem, da sklepe, s katerimi zgolj prosimo, da Državni zbor in javnost seznanjate o aktivnostih, ki ste na veliko govorili kako jih izvajate, da pač Državnega zbora nočete o tem obveščati to pa je zaskrbljujoče in kaže odnos Janševe vlade do Državnega zbora in konec koncev tudi do državljank in državljanov. Je res popolnoma nerazumljivo, da Državni zbor izglasuje sklep, da ni potrebe poročati o tem kako potekajo ukrepi, ki bodo na neki način omogočali pouk v okviru covid razmer nedopustno in jasno kaže kakšna je ta Vlada. </font><br/>
<font size="4">	Glede četrtega sklepa pa smo predlagatelji pač verjeli predvsem, da bo predsednik Vlade prišel na to sejo odbora očitno mu to ni pomembno in se zato seje ni udeležil. Mi pač pozivamo še zadnjič, da se ministrico razreši. V kolikor ta sklep ne bo sprejet bomo šli pač v nadaljnje aktivnosti, ki bodo poskušale pripeljati do razrešitve te ministrice, ker ministrica je škodljiva za državo, za šolski sistem in mora nemudoma oditi s položaja ministrice. </font><br/>
<br/>
<font size="4">	</font><b><font size="4">PREDSEDNICA IVA DIMIC: </font></b><font size="4">Želi še kdo obrazložiti svoje glas? Jaz želim obrazložiti svoj glas. </font><br/>
<font size="4">	Glede na to, da smo dobili in tudi ravnatelji in vsi, ki so bom rekla vpeti v naš izobraževalni sistem nova navodila za šolsko leto 2021-2022 se mi zdi, da so vsi sklepi bili že izpolnjeni tako, da je Vlada praktično že vsem nas na današnji seji seznanila, zato jaz tudi zadnjega sklepa ne bom podrla, zato ker ministrica za izobraževanje, znanost, šport in mladino dela zelo dobro, kar je zagotovila najmanj 115 milijonov za osnovnošolsko in vrtčevsko infrastrukturo in seveda tudi uspehi, ki jih kažejo govorijo o njej v prid tako, da jaz četrtega sklepa ne bom podprla. </font><br/>
<font size="4">	Zaključujem razpravo. </font><br/>
<font size="4">	Prehajamo na glasovanje. Glasujemo. </font><br/>
<font size="4">	Kdo je za? (7 članov.) Kdo je proti? (8 članov.) </font><br/>
<font size="4">	Sklep ni bil sprejet. </font><br/>
<font size="4">	Imamo samo še ugotovitveni sklep: »Odbor za izobraževanje, znanost, šport in mladino se je seznanil s točko nepripravljenost vzgojno izobraževalnega sistema na pričetek novega šolskega leta v PCT pogojih.« </font><br/>
<font size="4">	Zaključujem 1. točko dnevnega reda in s tem 39. nujno sejo odbora. Vsem se zahvaljujem za sodelovanje in vas lepo pozdravljam. Skrbite zase in ostanite zdravi. </font><br/>
<br/>
<b><font size="4">Seja je bila končana 23. avgusta 2021 ob 17.28. </font></b>
</root>