<root>
<h5 class="label"><span>Vsebina zapisa seje (v pregledu)</span></h5><div align="center">
<p><b><font size="4">REPUBLIKA SLOVENIJA<br/>
DRŽAVNI ZBOR<br/>
ODBOR ZA INFRASTRUKTURO, OKOLJE IN PROSTOR<br/>
26. nujna seja<br/>
<br/>
(12. februar 2020)</font></b></p></div><br/>
<font size="4"><br/>
</font><b><font size="4">Sejo je vodil Edvard Paulič, predsednik odbora.</font></b>
<p><b><font size="4">Seja se je začela ob 12.41</font></b>
</p><p><font size="4"><br/>
</font><b><font size="4">	PREDSEDNIK EDVARD PAULIČ: </font></b><font size="4">En lep pozdrav še enkrat. Pričenjam 26. nujno sejo Odbora za infrastrukturo, okolje in prostor. Imam tri pooblastila za nadomeščanje, in sicer poslanko Jerco Korče nadomešča poslanka Tina Heferle, poslansko Natašo Sukič nadomešča poslanec Miha Kordiš in pa poslanca Janija Prednika nadomešča poslanec Matjaž Han. </font>
</p><p><font size="4">	Prehajamo na določitev dnevnega reda seje Odbora, in sicer s sklicem seje ste prejeli naslednji dnevni red: Predlog zakona o spremembi Zakona o družbi Slovenske železnice, skrajšani postopek. Ker do pričetka seje nisem prejel nobenega predloga za spremembo dnevnega reda je ta določen, kot ste ga prejeli s sklicem seje Odbora. Bi pa vas želel obvestiti še, da se v tej dvorani ob 14. uri prične seja Odbora za zunanjo politiko, tako da v kolikor do 14. ure ne bomo končali s sejo Odbora jo bomo prekinili in nadaljujemo ob 18. uri v tej dvorani.</font>
</p><p>
</p><p><font size="4">	Prehajamo na </font><b><font size="4">1. TOČKO DNEVNEGA REDA, </font></b><font size="4">to je na obravnavo</font><b><font size="4"> PREDLOGA ZAKONA O SPREMEMBI ZAKONA O DRUŽBI SLOVENSKE ŽELEZNICE, </font></b><font size="4">ki ga je Državnemu zboru v obravnavo po skrajšanem postopku predložila skupina poslank in poslancev s prvo podpisanim Mihom Kordišem. Kolegij predsednika Državnega zbora je na 55. seji, dne 17. 1. 2020 sklenil, da se Predlog zakona obravnava po skrajšanem postopku. Predlog zakona je bil uvrščen na dnevni red te seje na podlagi zahteve poslanske skupine Levice za sklic nujne seje Odbora z dne 6. 2. 2020, ki je objavljena na spletni strani Državnega zbora s sklicem oziroma na e-klopi.</font>
</p><p><font size="4">	Za obravnavo je bilo posredovano naslednje gradivo: Predlog zakona z dne 9. 1. 2020, mnenje Zakonodajno-pravne službe z dne  11. 2. 2020 in pa mnenje Komisije Državnega sveta za lokalno samoupravo in regionalni razvoj z dne 11. 2. 2020 in pa še mnenje Vlade z dne 12. 2. 2020. Navedena gradiva so objavljena na spletnih straneh Državnega zbora, rok za vložitev amandmajev je do začetka obravnave Predloga zakona. Do sedaj sta bila vložena amandmaja poslanske skupine Levica k 1. in pa k 2. členu. </font>
</p><p><font size="4">	Na sejo so bili k obravnavi te točke povabljeni Ministrstvo za infrastrukturo, Ministrstvo za finance, Komisija Državnega sveta za lokalno samoupravo in regionalni razvoj, Slovenske železnice d. o. o. in pa Zakonodajno-pravna služba. </font>
</p><p><font size="4">	</font>
</p><p><font size="4">	Pričenjam </font><b><font size="4">drugo obravnavo Predloga zakona</font></b><font size="4"> v kateri bomo na podlagi 126. člena Poslovnika opravili razpravo in glasovanje o posameznih členih Predloga zakona. Na začetku pa dajem besedo predstavniku predlagatelja Predloga zakona. Gospod Kordiš, izvolite.</font>
</p><p>
</p><p><b><font size="4">	MIHA KORDIŠ (PS Levica):</font></b><font size="4"> Hvala za besedo predsedujoči. Odlok o strategiji upravljanja kapitalskih naložb države, ki ga je julija 2015 izglasovala koalicija Stranke modernega centra, Socialnih demokratov in Demokratične stranke upokojencev Slovenije je seznam za privatizacijo državnih podjetij. Ta odlok je odprl možnost privatizaciji vseh državnih podjetij, ki jih je takratna koalicija razvrstila med strateško pomembne in portfelske. Edina vsebina, ki se skriva za temi zvenečimi imeni je, kolikšen delež državnih podjetij se bo privatiziral. Protfelska naložba pomeni diskontno razprodajo celotnega podjetja pomembna naložba razprodaja deležev do 25% plus ena delnica in strateška razprodaja deležev do 50% plus ena delnica. </font>
</p><p>
</p><p><b><font size="4">2. TRAK (ŠS) – 12.45</font></b>
</p><p>
</p><p><font size="4">	(nadaljevanje) V strategiji upravljanja kapitalskih naložb države najdemo tudi naslednji zapis, citiram: »promet, transport in logistična infrastruktura sodijo med najpomembnejše dejavnike gospodarskega in trajnostnega razvoja vsake sodobne države. Pri tem ne smemo zanemariti, da ustreznega prometa in transporta ni mogoče vzpostaviti brez ustrezne logistične infrastrukture. Gre za nerazdružljivo celoto. Še enkrat, gre za nerazdružljivo celoto, ki predstavlja generator razvoja najpomembnejših terciarnih panog v nekem urejenem sistemu«, konec citata. Kljub temu navedku in kljub temu stališču je ta ista strategija odprla možnost sicer zgolj možnost ne pa tudi nujnost za privatizacijo državnih podjetij v strateško pomembnih sektorjih kot je tudi promet, transport in logistika, kar me pripelje do vprašanja slovenskih železnic. </font>
</p><p><font size="4">	Slovenske železnice so eno od najpomembnejših če ne celo najpomembnejše državno podjetje, ki deluje na področju prometa, logistike in transporta. Delujejo kot nacionalni prevoznik v tovornem in v potniškem prometu, hkrati opravljajo tudi z javno železniško infrastrukturo. No in kot nacionalni prevoznik v potniškem prometu so hkrati nosilec obvezne gospodarske javne službe potniškega prometa.</font>
</p><p><font size="4">	Ne glede na to in ne glede na strateški interes države pri ohranjanju državnega lastništva nad podjetjem, ki izvaja vse to, torej praktično celokupno rokuje z vsem, kar železnice pri nas so je takratna privatizatorska koalicija SMC, SD in DeSUS-a v strategijo zapisala sledeče, citiram: »glede na zaostrene gospodarske razmere in visoko zadolženo družbe ne gre izključevati vstopa novih družbenikov bodisi v krovno družbo, bodisi v odvisne družbe, ki opravljajo tržno dejavnost«, konec citata. S tem so se odprla zakonodajna varata za privatizacijo Slovenskih železnic in njenih hčerinskih družb. In takratna strategija je bila ravno v tem delu v direktnem nasprotju z Zakonu o družbi Slovenskih železnic, takrat kakšen je bil pač, ki je veljal ne, in ta zakon je v svojem 3. členu določal, da Slovenske železnice svoji deležev družb, ki so jih ustanovile ne morejo deliti ali prenesti na drugo osebo. To je zakon, ki se je kasneje spremenil in to je zakon, ki ga danes v Levici želimo popraviti spet na to, kar je bil. Torej, da se odprodajo hčerinskih družb v Slovenskih železnicah onemogoči in da ostanejo celokupno v lasti države v javnih rokah. Zakaj?</font>
</p><p><font size="4">	Marca 2016 je, zakaj moramo to storiti, marca 2016 je privatizacijska koalicija SMC, SD in DeSUS sprejela Zakon o spremembi Zakona o družbi Slovenske železnice  z namenom odprodaje skoraj polovičnega deleža družbe SŽ tovorni promet. Ta družba je najbolj dobičkonosna družba v skupini Slovenske železnice. Samo eno leto, preden se je ta zakon spreminjal, torej leta 2015 je SŽ tovorni promet na visoko konkurenčnem mednarodnem transportnem trgu dosegel zelo dobre poslovne rezultate, prepeljal je 18,6 milijona ton tovora. Razmere, v katerih je podjetje ustvarilo dobiček iz poslovanja so bile izjemne zahteve. Na poslovanje so še vedno vplivale posledice žledoloma in številne zapore prog zaradi vzdrževalnih in investicijskih del. Kljub temu pa lahko razberemo iz mnenja Komisije Državnega sveta za lokalno samoupravo in regionalni razvoj k spremembi zakona so takrat Slovenske železnice – tovorni promet bremenili zatečeni krediti v vrednosti prek 200 milijonov, kar je bil po pojasnjevanju predstavnice Vlade Republike Slovenije na komisiji, ki sem jo ravnokar omenil razlog za odprodajo skoraj polovičnega deleža te družbe.</font>
</p><p><font size="4">	Tukaj naj kar takoj že uvodoma opozorim, da je že takrat šlo, torej 2016 že takrat je šlo s strani Vlade za zavajanje tako odločevalcev kot javnosti z neresničnimi podatki o zadolženosti Slovenskih železnic – tovornega prometa. Zakaj? Samo zato, da se privatizacijo SŽ-tovorni promet izsili ne glede na to, da za privatizacijo ni absolutno nobenega dobrega razloga je pa cela paleta razlogov, ki govori v prid temu, da Slovenske železnice – tovorni promet kot dobičkonosna firma ostanejo v javni lasti.</font>
</p><p>
</p><p><b><font size="4">3. TRAK (ŠS) – 12.50</font></b>
</p><p>
</p><p><font size="4">	(nadaljevanje) Dejansko resničen podatek, ki ga lahko najdemo v letnemu poročilu Slovenskih železnic za leto 2015 je, da je finančni dolg znašal 135 milijonov eurov in ne 200 milijonov eurov, kot je navajala predstavnica Vlade štiri leta nazaj, ko so se zakonska vrata za privatizacijo Slovenskih železnic oziroma njenih hčerinskih družb odprle. </font>
</p><p><font size="4">	Sama izvedba postopka privatizacije pa se ni začela na pobudo države, niti ni stekla po sprejemu Zakona o družbi Slovenske železnice že omenjenega marca 2016. Proces se je začel že prej. Najkasneje januarja istega leta, ko so Slovenske železnice z avstrijskim zveznimi železnicami podpisale pismo o nameri za strateško partnerstvo. Strateško partnerstvo je drugo zvonko lepše ime za privatizacijo. Kot je bilo razvidno iz takratnih izjav direktorja Slovenskih železnic gospoda Dušana Mesa ob obravnavi prej omenjenih sprememb zakona, se je razmišljajo tudi o vstopu avstrijskih zveznih železnic v lastniško strukturo SŽ – tovorni promet. Do tega kasneje ni pričo, na srečo. Menda zato, ker ni bilo več interesa na avstrijski strani in ker so avstrijske zvezne železnice leta 2017 dale prednost obstoječim poslovnim odnosom s Slovenskimi železnicami, kot pa da bi šli vstopat neposredno lastniško strukturo SŽ – tovorni promet. </font>
</p><p><font size="4">	Žal se zgodba s propadom tega posla ni zaključila, začele so se namreč zbirati druge ponudbe za privatizacijo in v tem času je zgodba o SŽ – tovornem prometu in njeni odprodaji izginila iz oči javnosti do januarja 2018. Takrat so z zavezujoči ponudbi za vstop lastniško strukturo SŽ – tovorni promet in špedicijsko družbo Slovenskih železnic Feršpet d.o.o. oddale francoske državne železnice in  češka logistična korporacija EP holding, ki je v lasti, to ni nepomembno, je v lasti češkega milijarderja in oligarha Danijela Kretinskega. Oktobra 2019, torej zgolj nekaj mesecev nazaj pa se je situacija toliko razčistila in razkadila, da je postalo jasno, da želi skoraj polovični delež SŽ – tovorni promet zares kupiti ta češki milijarder, in sicer za okoli 80 milijonov eurov.</font>
</p><p><font size="4">	Vse od začetka samih postopkov privatizacije SŽ – tovorni promet in vse od začetka sprejemanja pravnih podlag, ki to privatizacijo sploh omogočajo je družba poslovala izjemno dobro in zmeraj znova pokazala, da je najbolj dobičkonosna družba znotraj skupine Slovenske železnice. Dolgovi, ki so bili menda na začetku po navedbah Vlade povod, zakaj sploh SŽ tovorni promet sprivatizirati so v letih 2015 in 2018n upadli iz 135 milijonov eurov na 123 milijonov eurov brez kakršnekoli državne pomoči. Torej družba je toliko rentabilna, je toliko vitalna, da je zmogla sama servisirat, poplačat lastne dolgove in zmanjšat raven svoje zadolženosti. </font>
</p><p><font size="4">	Možnosti, da bi namesto nekega privatnega kupca Slovenske železnice - tovorni promet dokapitalizirala država in na tak način zaustavila privatizacijske postopke najbolj rentabilne družbe v skupini Slovenske železnice, ki je imela v letu 2018 za 193 milijonov eurov prihodkov in 18 milijonov eurov čistega dobička Vlada Republike Slovenije v resnici ni nikoli proučila. </font>
</p><p><font size="4">	Skratka na neki točki se je na podlagi precej trhle argumentacije sprejelo odločitev, da se bo pokrenilo v privatizacijo dela Slovenskih železnic, ob tem pa se država niti po nesreči ni spotaknila ob možnost, da bi sama intervenirala in odkupila delež SŽ – tovornega prometa v kolikor zares misli, da je tovrstna dokapitalizacija sicer rentabilne družbe sploh potrebna. Na to temo smo v Levici povpraševali trenutno ministrico za infrastrukturo gospo Alenko Bratušek, ki ima roko nad Slovenskimi železnicami in Zakonom o družbi Slovenske železnice čisto po resorni logiki. Skratka ali je šla v proučevanje možnosti, da država dokapitalizira SŽ – tovorni promet ali ne. Ministrica je </font>
</p><p>
</p><p><b><font size="4">4. TRAK (ŠS) – 12.55 </font></b>
</p><p>
</p><p><font size="4">	(nadaljevanje) odgovorila naslednje, citiram: »predlog, da bi aktivnosti dokapitalizacije SŽ – tovorni promet s strani zasebnega strateškega partnerja neposredno sodelovala tudi Republika Slovenija in tudi sama dokapitalizirala omenjeno družbo nakazuje na nerazumevanje namena postopka, ki ga vodijo na SŽ d. o. o. Ker so SŽ d. o. o. zavezani k ohranitvi lastniškega deleža v višini 50% in en glas bi dodatno dokapitalizacija s strani Republike Slovenije pomenila, da bi pri dokapitalizaciji morala nujno sodelovati tudi družba SŽ d. o. o. z namenom ohranitve predpisanega lastniškega deleža zato pa bi SŽ d. o. o. potrebovale dodata prosta denarna sredstva«, konec citata.</font>
</p><p><font size="4">	Torej kolegice in kolegi, ne vem, če ste razumeli, kaj so na Ministrstvu za infrastrukturo v odgovoru na naše vprašanje zapisali, ker tudi sami nismo razumeli, kaj nam v resnici hočejo povedati, zato smo jih povpraševali naprej. Odgovor je bil precej nejasen in smo ministrici dodatno zastavili vprašanje, kaj pravzaprav je namen postopka, ki ga vodijo Slovenske železnice in zakaj država sama ne more dokapitalizirati Slovenskih železnic – tovornega prometa, če misli, da je to potrebno in če ni namen celotnemu postopku zgolj in samo ideološki, torej mantra privatizacije tujemu zasebnemu vlagatelju in zakaj bi v primeru, da  Republika Slovenija kupi 49% delež v družbi Slovenske železnice morale ohranjati predpisan lastniški delež. Od tu naprej odgovora s strani ministrstva nismo dobili.</font>
</p><p><font size="4">	Ministrica gospa Alenka Bratušek je v odgovoru na zahtevo za dopolnitev na pisno poslansko vprašanje tovariša Mateja Vatovca 12. novembra 2019, torej samo tri mesece nazaj kar naenkrat ugotovila, da v bistvu ni pristojna za odgovarjanje na ta vprašanja in celotno breme odgovora prevekslala na Ministrstvo za finance. </font>
</p><p><font size="4">	Ne glede na dejstva, da možnosti za dokapitalizacijo Slovenske železnice – tovorni promet niso bile nikoli proučene na način, da bi ta ostal v 100% državni lasti pa ostaja dejstvo, d bi država SŽ – tovorni promet lahko že zdavnaj bi jim že zdavnaj lahko pomagala odplačati dolgove česar so se zavedali tudi na Ministrstvu za finance bržčas tudi na Ministrstvu za infrastrukturo. Že leta 2015, ko je zadolženost SŽ – tovorni promet znašala 135 milijonov eurov so na Ministrstvu za finance namreč vedeli, da družbo bremenijo krediti, ki so jih Slovenske železnice najele za nakup voznih sredstev. </font>
</p><p><font size="4">	Torej teh dolgov o katerih se pogovarjamo, ki naj bi bil razlog, zakaj je potrebno Slovenske železnice – tovorni promet privatizirati, čeravno so rentabilne, ni nastal iz tega, da se normalno omogoča tekoče poslovanje, ampak so bili dolgovi iz naslova investiranja v osnovna vozna sredstva. Ti krediti pa so bili za povrhu vsega zavarovani oziroma so še vedno zavarovani z državnim poroštvom.</font>
</p><p><font size="4">	Za zaključek, Slovenske železnice – tovorni promet ostajajo najbolj dobičkonosna družba v skupini Slovenske železnice. Medtem kot skušata vodstvo Slovenskih železnic in država privatizirati polovični del Slovenskih železnic – tovornega prometa namerava krovna družba Slovenskih železnic porabiti 30 milijonov eurov za vstop v lastniško strukturo enega od cestnih prevoznikov, čeprav prevozi v cestnem prometu niso njena krovna dejavnost, kot je krovna dejavnost prevoz po tirih. Poleg tega se skuša skoraj polovični delež SŽ – tovorni promet prodati holdingu češkega tajkunskega milijarderja. Ta holding se ukvarja primarno s prodajo plina in elektrike, poleg tega pa še neke logistične in medijske dejavnosti. No in za logistično dejavnost ima holding v lasti podjetje EP kargo, ampak pa PE kargo se ukvarja s prevozom tovora po železnicah v glavnem samo zato, da je s točke A do točke B vozi premog. Skupno prepeljan tovor EP karga je skoraj štirikrat manjši od skupnega prepeljanega tovora SŽ - tovorni promet.</font>
</p><p><font size="4">	Skratka, ko se poskuša privatizacijo družbe Slovenske železnice – tovorni promet prikazati kot neko strateško partnerstvo, češ to je odskočišče za dostop do nove trge, lahko takoj vidimo, da gre v bistvu za zelo poceni in za zelo slab </font>
</p><p>
</p><p><b><font size="4">5. TRAK (ŠS) – 13.00</font></b>
</p><p>
</p><p><font size="4">	(nadaljevanje) izgovor. Če bi se zares iskalo strateškega partnerja preko odpiranja lastniške strukture SŽ – tovorni promet, potem se tega partnerja ne bi iskalo ali pa ne bi našlo pri češkemu milijarderju, ki se z železnicami skorajda ukvarja, kolikor pa se ukvarja je pa to v nekajkrat manjšem obsegu od tega kar se tovorni promet že počnejo. Privatizacijo Slovenskih železnic – tovornega prometa je nesmiselna. To podjetje vedno znova dokazuje, da je sposobno odplačevati prevzete finančne obveznosti na drugi strani pa imamo tajkuna, ki ga zanimajo samo kratkoročni dobički nikakor pa ne dolgoročni razvoj podjetja in takemu človeku dati v roke ne samo družinsko srebrnino, ampak kuro, ki nese zlata jajca je popolnoma nesmiselno, škodljivo in nepotrebno.</font>
</p><p><font size="4">	Poslanske in poslanci v tem Državnem zboru imamo možnost, da privatizacijo družbe SŽ – tovorni promet preprečimo na način, kot se je ta možnost in the firste place sploh odprla. Torej, da popravimo Zakon o slovenskih železnicah in v tem zakonu onemogočimo, da se Slovenske železnice oziroma njene hčerinske družbe kakorkoli odprodajajo. Hvala.  </font>
</p><p>
</p><p><b><font size="4">	PREDSEDNIK EDVARD PAULIČ:</font></b><font size="4"> Hvala lepa. Besedo dajem predstavnici Zakonodajno-pravne službe gospa Sosič, izvolite.</font>
</p><p>
</p><p><b><font size="4">	JANJA SOSIČ:</font></b><font size="4"> Hvala za besedo. Naša služba je podala pisno mnenje na Predlog zakona, kjer smo opozorili, da po našem mnenju razlogi za spremembo zakona, ki ga v gradivu navaja predlagatelj ne zadošča za utemeljitev javne koristi ter sorazmernosti posega pri posegu v svobodno gospodarsko pobudo oziroma še posebej ne izjeme pri prostem pretoku kapitala znotraj Evropske unije. Hvala. </font>
</p><p>
</p><p><b><font size="4">	PREDSEDNIK EDVARD PAULIČ:</font></b><font size="4"> Hvala lepa. Imam še eno pooblastilo, in sicer poslanca Luko Mesca nadomešča poslanec dr. Matej Vatovec. Besedo dajem predstavnici Ministrstva za infrastrukturo, državni sekretarki. Gospa Mauhler, izvolite.</font>
</p><p>
</p><p><b><font size="4">	NINA MAUHLER: </font></b><font size="4">Hvala za besedo. Vlada Republike Slovenije nasprotuje Predlogu Zakona o spremembi Zakona o družbi Slovenske železnice, ki ga je torej Državnemu zboru predložila skupina poslankin poslancev s prvopodpisanim gospodom Mihom Kordišem. Predlog zakona o spremembi Zakona o družbi Slovenske železnice zajema spremembo 3. člena petega odstavka v skladu z  vloženim amandmajem poslanske skupine Levica in kot je izhaja predloga in iz gradiva se predlagana sprememba Zakona o družbi Slovenske železnice nanaša na razpolaganje družbe Slovenske železnice d. o. o. s poslovnim deležem, in sicer da družba Slovenske železnice d. o. o. kot ustanoviteljica in edina družbenica odvisnih družb iz prvega odstavka 3. člena to pa so SŽ infrastruktura d. o. o., SŽ tovorni promet d. o . o. in pa SŽ potniški promet d. o. o. svojega poslovnega deleža ne more deliti ali prenesti na drugo osebo.</font>
</p><p><font size="4">	S tem bi se družbi Slovenske železnice d. o. o. se pravi krovni družbi onemogočilo, da razpolaga s svojimi lastniškimi deleži v hčerinskih družbah, ki pa jih je ustanovila za izvajanje sledečih nalog, za opravljanje vzdrževanju, obratovanje in obnavljanje javne železniške infrastrukture za opravljanje prevoza potnikov v notranjem, čezmejnem, regijskem in mednarodnem železniškem prometu in pa nenazadnje  še za prevoz tovora oziroma blaga v notranjem in mednarodnem železniškem prometu.</font>
</p><p><font size="4">	Vlada Republike Slovenije nasprotuje predlagani spremembi Zakona o družbi Slovenske železnice. Cilj sedaj veljavne določbe določene v Zakonu o spremembi Zakona o družbi Slovenske železnice je bila nenazadnje uskladitev z obstoječim in veljavnim sistemom upravljanja kapitalskih naložb oziroma kapitalskih družb Republike Slovenije. Sedaj veljavno besedilo zakona je usklajeno s strategijo upravljanja kapitalskih naložb države, ki je bila sprejeta julija 2015 in s takrat predlagano spremembo se je želela doseči in se je tudi dosegla uskladitev z veljavnim sistemom upravljanja kapitalskih naložb oziroma se je želela zagotoviti pravna podlaga za uskladitev s strategijo.</font>
</p><p><font size="4">	Prvotna določba zakona namreč Republiki Sloveniji ni omogočala potrebnega prilagajanja tržnim razmeram, ki je predvidena v strategiji. S takrat sprejeto novelo zakona se pa je omogočilo fleksibilnejšo opravljanje skladno z Zakonom o SDH in skladno s strategijo. V strategiji je namreč določeno, da naj bi se omejitve glede lastništvo </font>
</p><p>
</p><p><b><font size="4">6. TRAK (ŠS) – 13.05</font></b>
</p><p>
</p><p><font size="4">	(nadaljevanje) poslovnih deležev odpravile, če se bodo pokazale realne potrebe za takšen ukrep, vendar pa je v takem primeru potrebna hitra reakcija pri sprejetju potrebnih strateških odločitev tudi v primeru, ko gre za odločitve povezane s spremembo poslovnih deležev kar pa bi v primeru potrebe po predhodni spremembi zakonodaje bistveno otežilo ali celo onemogočilo izvedbo potrebnih ukrepov.</font>
</p><p><font size="4">	Opozarjamo še, da ne drži navedba o oceni finančnih posledic predloga zakona za državni proračun in druga javno finančna sredstva. Predlagatelj namreč v uvodnih pojasnilih zagotavlja dokapitalizacijo družbe SŽ – tovorni promet s strani države, s čimer bi bilo tej družbi omogočeno odplačevanje dolgov. V tem primeru bi, ne nujno, lahko pa bi nastale posledice za državni proračun in ministrstvo zato nasprotuje predlaganemu zakonu tudi z vidika javno finančnih omejitev, bo pa verjetno kasneje še državni sekretar z Ministrstva za finance kaj več pojasnil s tem v zvezi. Najlepša hvala. </font>
</p><p>
</p><p><b><font size="4">	PREDSEDNIK EDVARD PAULIČ:</font></b><font size="4"> Hvala lepa. Ja zdaj bi dal besedo predstavniku Ministrstva za finance državni sekretar, gospod Dragonja, izvolite.</font>
</p><p>
</p><p><b><font size="4">	METOD DRAGONJA:</font></b><font size="4"> Hvala lepa za besedo gospod predsednik. Spoštovane poslanke in poslanci, spoštovani predlagatelj. Z vidika Ministrstva za finance bi rad poudaril nekaj vidikov, ki so pomembni in, ki dopolnjujejo pravzaprav utemeljitev predlagatelja. Prvo je treba povedati, kar se tiče problematike ali pa statusa družbe Slovenske železnice – tovorni promet da dela v področju tržne deregulirane dejavnosti v skladu z evropskimi direktivami. To se pravi, da tukaj so intervencije države omejene, trg prevoza tovora je odprt za različne konkurente in iz teh okoliščin moramo izhajati, ker znotraj teh okoliščin je potrebno zagotavljati konkurenčno sposobnost, operaterja za tovorni promet v okviru Slovenskih železnic. </font>
</p><p><font size="4">	V primeru tega predloga se pravzaprav, zakonskega, poudarja, da se omogoča privatizacija tega deleža oziroma, da se ta privatizacija prepreči. V bistvu gre za to, da se omogoči v bistvu vstop privatnega kapitala, med tem, ko strategija in tudi zakon pa jasno omejujeta, da država ne more obstoječega deleža privatizirati oziroma z njim razpolagati pod kontrolni delež 50% lastniškega deleža. To se pravi, da v tem delu je treba razumeti strateško naložbo tako, kot jo opredeljuje Zakon o slovenskem državnem holdingu in strategija upravljanja kapitalskih naložb. Vsako naložbo v kateri država zagotavlja vsaj 50% in eno delnico, to se pravi, izvaja prevladujoči vpliv. Teza, da se v strateški naložbi država mora zagotoviti 100% kapitalsko udeležbo pač ni skladna z vsemi dokumenti, ki na tem področju obstojijo.</font>
</p><p><font size="4">	Zdaj, glede samega namena te dokapitalizacije bo lahko pristojno resorno ministrstvo in tudi Slovenske železnice poudarile kaj več. Na Ministrstvu za finance smo razumeli, da je vstop zasebnega kapitala potreben zaradi nadaljnjega razvoja družbe in zaradi prenove voznih sredstev. Se pravi, da družba želi rast in da iz lastnih sredstev ne ustvari zadosti denarnega toka, da lahko to zagotovi, rast pa se lahko financira samo na dva načina. S kapitalom, ali pa s posojili. Kapital lahko plača a.li država ali pa lahko plačajo zasebni vlagatelji. In kar se tiče možnega vstopa države z dokapitalizacijo ni problema samo prioriteta znotraj javno finančnih možnosti, ki obstajajo, ampak je na drugi strani omejitev tudi regulativa, ki opredeljuje konkurenčna regulativa. Pogodba o delovanju EU, ki se neposredno na tem področju uporablja, ker gre za tržno liberalizirano dejavnost, bi bila možnost dostopa privatnega </font>
</p><p>
</p><p><b><font size="4">7. TRAK (ŠS) – 13.10</font></b>
</p><p>
</p><p><font size="4">	(nadaljevanje) državnega kapitala, državna kapitalizacija možna samo skladno s predpisi, ki bi za primer državne kapitalizacije zahtevale tako zvani test privatnega vlagatelja.</font>
</p><p><font size="4">Privatni kapital, državni kapital lahko vstopa v teh primerih samo, če gre za podjetja v težavah oziroma, če se dokaže, da država vlaga pod enakimi pogoji kot bi vlagal privatni vlagatelj in najlažje se to sicer doseže, da vlaga in privatni in državni kapital, ker vse ostalo so samo hipoteze, tako da teza glede financiranja razvoja s kapitalom je možnih več alternativ, vendar vsaka udeležba države bi zahtevala utemeljen, vsebinsko podprt program v katerem bi se moral izkazati test privatnega vlagatelja oziroma bi se morali potem izkazati, če gre za vidike državne pomoči v smislu prestrukturiranja podjetja, da bo država lahko potem tudi v nekem doglednem roku izstopila. To so pravila, ki v Evropi veljajo in na ta pravila je potrebno opozoriti.</font>
</p><p><font size="4">	Kar se tiče dolga in kar se tiče na splošno  opravljanja s to kapitalsko naložbo ali je sistem prezadolžen, ni prezadolžen, koliko je prezadolžena samo družba Slovenske železnice – tovorni promet. Treba je poudariti, da od leta 2015 naprej je država dva krat izdatno dokapitalizirala sistem Slovenskih železnic. Prvič leta 2015 z dokapitalizacijo 136 milijonov eurov in drugič leta 2018 z dokapitalizacijo 110 milijonov eurov. Oba krat je šlo to gre za izdatne velike javno finančne podpore, ki so  omogočile finančno prestrukturiranje sistemov in so ustvarile podlago za to, da se sistem lahko naprej poslovno prestrukturira na način, da bo postal konkurenčen v tem konkurenčnem okolju železniških prevozov. In kar se tiče dolga podjetja Slovenske železnice – tovorni promet je treba poudariti, da je v letu 2019 zapadel kredit, ki je bil garantiran s strani države, 74 milijonov eurov, ki ni bil v celoti poplačan oziroma ta kredit je bil refinanciran s strani poslovnih bank brez državnega poroštva. S tem so se pravzaprav  se je ta družba izkazala, da je postala v bistvu sposobna najemanja kreditov na finančnih trgih brez državnega poroštva in da je lahko pri komercialnih bankah refinancirala kredit, ki ga pa v celoti jasno ni mogla poplačati, ker ga pač iz denarnega toka ne more pokriti.</font>
</p><p><font size="4">	V letošnjem letu zapade potem še en kredit, ki ga bo tudi potrebno ustrezno regulirat in v tem delu jasno je opravljanje z dolgom oziroma ta kazalec ali je družba prezadolžena ali ni. Če pogledamo razmerje med dolgom in ebito, ki je osnovni pokazatelj, je to razmerje 4,69 po zadnjih kazalcih v koncu leta 2018 kar se lahko oceni, da družba ni prezadolžena, je sposobna bla  nastopa na finančnih trgih, najemanja kreditov, vendar pa ne moremo reči, da je nizko zadolžena. Gre za srednje zadolženo družbo, ki zdaj lahko vstopa na finančne trge, vendar nekega bistvenega potenciala za povečevanje  dolga in s tem financiranje razvoja v tem delu ni. </font>
</p><p><font size="4">	Tako, da mi vidimo situacijo z vsebinskega vidika zdaj takšno, da v kolikor želijo Slovenske železnice povečevati svojo aktivnost in pa dejavnost pri prevozu tovora morajo modernizirati vozni park in ta vozni park bodo pretežno morali  financirati iz kapitala. V manjšem delu lahko z nekim dodajanjem dolga in kolikor pač družba tega dodatnega kapitala ne bo v stanju pridobit bo ta družba pravzaprav ostala </font>
</p><p>
</p><p><b><font size="4">8. TRAK (ŠS) – 13.15</font></b>
</p><p>
</p><p><font size="4">	(nadaljevanje) Nekje v tem obsegu, kot je, s takšnimi voznimi sredstvi kot jih imamo. Po slovenskem infrastrukturnem, železniškem omrežju bodo pa rastli drugi prevozniki in bodo prevažali drugi. Že danes prevažajo po slovenskem železniškem omrežju 6 relycar operaterjev. Največji je RCA realcar go Avstrija, potem je Adria transport, katere je solastnik Luka Koper, Interreal, kjer so Italijani, Trenhangerji in pa še nekaj dodatnih družb že ima licence pa še ne vozi. To se pravi, princip delovanja železnice omogoča prost dostop do železniške infrastrukture prevažajo pa pač tisti, ki imajo kapacitete in ki so za to usposobljeni. Trg bo rasel, zdaj ali bo na tem trgu družba tovorni promet lahko konkurenčna ali ne je ključno, kar je treba tehtati pri teh odločitvah. Po naših ocenah ne bo konkurenčna, če ne bo povečala finančnih virov, predvsem kapitala in v tej luči je po mojem treba ocenjevati to situacijo.</font>
</p><p><font size="4">	Zdaj strateški razmislek o tem ali potrebuje zasebnega partnerja ali ga ne potrebuje, ali je ta partner ta pravi ali ne je vsekakor tudi na mestu, ker te odločitve so zelo odgovorne, so dolgoročne in pravzaprav zakon in normativni okviru, ki je danes na voljo ne preprečuje pravzaprav več možnih scenarijev. Zdaj s Predlogom zakona predlagatelja se pač te opcije zaprejo, predlagatelj je prebral par pasusov iz strategije opravljanja kapitalskih naložb in prav, da se na to vračamo. Naša ocena je, da so Slovenske železnice vložile velike napore in uspešno prestrukturirale svojo dejavnost, so vedno bolj konkurenčen igralec na trgu. Jaz bom prebral en pasus, ki je tudi iz tega dokumenta, ki ne bo neka opora pri odločiti o tem, ali se ta predlog potrdi ali ne. </font>
</p><p><font size="4">	Družba Slovenske železnice mora postati ključno, tržno usmerjen, tehnološko razvit in strokovni učinkovit železniški operater v prevozu blaga, ki poteka preko Slovenije in tudi na novo nastajajočih koridorjih. Mora postati ponudnik celovitih in prijaznih storitev v potniškem prometu v Sloveniji in regiji ter upravljalec sodobne in varne železniške infrastrukture. Nujni pogoji za to so finančno prestrukturiranje Slovenskih železnic, ki v veliki meri izvedeno, stabilno in celovito financiranje obvezne gospodarsko javne službe, ki je tudi zagotovljeno s strani države, nadaljnja racionalizacija poslovanja v sistemu Slovenskih železnic. To so ključni neki poudarki, ki dajejo potem osnove za uspešno delovanje Slovenskih železnic v bodoče in iz te perspektive predlagam, da poslanke in poslanci ta zakonski predlog ocenjujete. Hvala.</font>
</p><p>
</p><p><b><font size="4">	PREDSEDNIK EDVARD PAULIČ:</font></b><font size="4"> Hvala lepa. Želi besedo še predstavnik Državnega sveta? Gospod Khalil, izvolite.</font>
</p><p>
</p><p><b><font size="4">	SAMER KHALIL:</font></b><font size="4"> Hvala lepa za besedo. Lep pozdrav vsem skupaj. Komisija za lokalno samoupravo in regionalni razvoj ni podprla Predloga zakona. Člani komisije sicer niso enotno nasprotovali Predlogu zakona, vendar je prevladalo mnenje, da sprememba zakona ni potrebna, saj liberalizacija železniškega prometa zahteva dotok svežega kapitala, kar je tudi v duhu globalnega gospodarstva. Po mnenju komisije je treba nadaljevati postopek povezovanja s strateškim partnerjem, saj je to zagotovilo za dolgoročnega stabilnega poslovanja družbe SŽ – tovorni promet in posodobitve njihovega voznega parka, kar je nujno za širjenje na tuje trge.</font>
</p><p><font size="4">	Glede na sedanje kazalnike uspešnosti poslovanja družbe SŽ – tovorni promet in oceno tržne vrednosti potrebnih novih voznih sredstev  to je okoli milijarde eurov v 20 letih, družba SŽ – tovorni promet nujno potrebuje strateškega partnerja, saj je obstoječa finančna akumulacija bistveno prenizka za posodobitev voznega parka tovornega prometa. </font>
</p><p>
</p><p><b><font size="4">9. TRAK (ŠS) – 13.20</font></b>
</p><p>
</p><p><font size="4">	(nadaljevanje) Zakonsko onemogočanje povezovanja gospodarskih subjektov lahko povzroči gospodarsko škodo tako Slovenskim železnicam, kot slovenskemu gospodarstvu, ki koristi železniške storitve. Brez povezovanje v evropskem prostoru, ki omogoča nove poslovne priložnosti na tujih trgih, bo družba SŽ – tovorni promet prihodnje zelo težko uspešno poslovala.</font>
</p><p><font size="4">	Ob večinskem nasprotovanju Predlogu zakona so se nekateri člani Komisije spraševali o smiselnosti odtujitve deleža v dobičkonosni družbi SŽ – tovorni promet, ki je tudi edina dobro stoječa odvisna družba SŽ. Med tem, ko država vlaga v železniško infrastrukturo, kar bo nedvomno bremenilo davkoplačevalce, saj istočasno odločamo o vstopu tujega kapitala v dobičkonosno družbo. Nekateri člani Komisije so se čudili nad tem, da na eni strani SŽ vsako leto zaradi izgub v potniškem prometu prejema državno pomoč v višini 50 milijonov eurov, na drugi strani pa načrtuje odtujitev zdravega dela SŽ. Med tem, ko so nekateri spraševali o smiselnosti prizadevanj SŽ za nakup avtobusnega podjetja, je bilo na drugi strani izpostavljeno, da je tak načrt SŽ z vidika dolgoročnega poslovanja interesa in iskanja optimalnih rešitev kombiniranega javnega potniškega prometa primeren.</font>
</p><p><font size="4">	V zvezi z mnenjem Komisije za lokalno samoupravo in regionalni razvoj, ki ga je sprejela leta 2016 Komisija opozarja, da je bilo takratno mnenje, ki je bilo nenaklonjeno odprodaji oziroma prenosu poslovanja deleža SŽ v odvisnih družbah na drugo osebno, sprejeto v prejšnjem mandatu Državnega sveta in z drugačno sestavo Komisije. Hvala lepa.</font>
</p><p>
</p><p><b><font size="4">	PREDSEDNIK EDVARD PAULIČ:</font></b><font size="4"> Hvala lepa. Sprašujem še predstavnika Slovenskih železnic, če želi besedo. Gospod Mes, izvolite.</font>
</p><p>
</p><p><b><font size="4">	DUŠAN MES:</font></b><font size="4"> Lep pozdrav vsem skupaj. Najprej mogoče par stavkov o organiziranosti družbe Slovenske železnice. Slovenske železnice imajo nekaj odvisnih družb, 10 odvisnih družb. Med njimi so tri najpomembnejše oziroma štiri. To so: tovorni promet, potniški promet, infrastruktura, vleka in tehnika in pa recimo še recimo gradbeno podjetje. Med vsemi temi podjetji, dva od teh podjetij delujeta na trgu in ustvarjata vse svoje prihodke na trgu, se pravi, je to tržna dejavnost. To sta družbi tovorni promet in pa gradbeno podjetje.</font>
</p><p><font size="4">	Zdaj družba tovorni promet, mogoče je treba par stavkov o tej družbi vedeti. Družba tovorni promet, vi kot Državni zbor ste jo enkrat že reševali in to je bilo leta 2009, s posebnim zakonom, kjer ste priznali terjatev 134 milijonov eurov iz leta 2000 in iz tistega naslova je družba tovorni promet sploh ostala pri življenju, ker drugače bi bila že v tistem času insolventna in tudi tekoče poslovanje je bilo relativno slabo oziroma je letno ustvarjala okoli 20 milijonov eurov izgube iz poslovanja. S tem prestrukturiranjem je tovorni promet postal čez leta relativno uspešno podjetje. Treba je vedeti, da je 90% vseh storitev, ki jih tovorni promet opravi, jih opravi za tujino. Se pravi tovorni promet je največje izvozno storitveno podjetje v Sloveniji.</font>
</p><p><font size="4">	Tržni delež, ki ga trenutno ima v Sloveniji je okoli 85%, danes je operaterjev tukaj sedem, tako kot je že prej povedal gospod Dragonja. V roku petih letih bo različnih operaterjev, se pravi konkurenca bo recimo okoli 20 prevoznikov. Trenutno je v Avstriji ali pa na Madžarskem, kjer mi tudi tekmujemo s svojimi konkurenti med 30 in 40 različnih prevoznikov. In vsi ti prevozniki so, eni so v državni lasti, eni so v mešani lasti, večinoma pa so v privatni lasti.</font>
</p><p><font size="4">	Zdaj, ko delamo neko benčmark med vsemi prevozniki, ravno tistimi, ki so v državni lasti delamo realno tovorni promet dela najboljše rezultate. Boljše od nemških železnic, boljše od avstrijskih železnic, boljše tudi od švicarskih železnic. Imamo pa en velik problem. To je, da smo bistveno pod investirani, se pravi, da je treba ogromno investirati, da je lahko v prihodnosti s to konkurenco tekmuješ, da imamo bistveno prekratke razdalje voženj, se pravi, da krovni tovor obvladuje, tako kot mi, mi smo večinoma </font>
</p><p>
</p><p><b><font size="4">10. TRAK (ŠS) – 13.25</font></b>
</p><p>
</p><p><font size="4">	(nadaljevanje) podizvajalec. Krovni tovor obvladujejo večji logisti, ki lahko ta tovor vedno preusmerijo na bolj konkurenčnega prevoznika. Bolj konkurenčen prevoznik pa je tisti, ki ima novejša prevozna sredstva, ker so nižji stroški vzdrževanja in tako naprej. In naša strategija je seveda, kako biti najbolj konkurenčen in hkrati tudi najbolj dobičkonosen prevoznik v radisu 500 kilometrov od Ljubljane. To se pravi, da lahko mi sami kot Slovenske železnice tovor vozimo do Beograda, do Dunaja, do Prage, do Milana in seveda na ta račun tudi imamo ustrezno maržo.</font>
</p><p><font size="4">	Zdaj širitev na tuje trge je ena širitev, recimo, če danes hočemo odpreti svoje podjetje na Hrvaškem in imeti svoje vleko, svojega operaterja, stane med 10 in 20 milijonov eurov. Če hočemo kupiti nove vlake oziroma to, kar je, da ostaneš konkurenčen, so vse te investicije blizu tako kot je bilo prej rečeno okoli recimo pol  milijarde do leta 2030, s tem, da je treba letno še približno 25 milijonov eurov vlagati zato, da obstoječa  vozna sredstva ostanejo v stanju, kjer lahko z njimi pač izvajaš osnovno dejavnost. </font>
</p><p><font size="4">	Zdaj, zakaj se je takrat leta 2014, 2015 sploh začelo govoriti o dokapitalizaciji? Ravno zaradi tega, ker Slovenske železnice - tovorni promet niso imele dovolj ali pa nimajo dovolj akumulacije za nakupe novih voznih sredstev, za širitev na tuje trge Avstrija, Italija, Madžarska, Srbija, Hrvaška, kjer vsi ti tuji konkurentje si pač odpirajo svoje podružnice in danes recimo nekomu, ki ima avtomobile v Luki Koper in jih želi pripeljati na Češko, ponudijo storitev od Luke Koper do Češke. Slovenske železnice lahko ponudijo samo storitev na svojem delu Slovenije in seveda v tujini najemajo razne podizvajalce, kjer pa seveda nimaš pod kontrolo ne cene in si težko konkurenčen.</font>
</p><p><font size="4">	Se pravi, cilj je, da imaš potem lastno operativo, tako iz v tujih državah, se pravi, tam, kjer mi mislimo, da lahko smo konkurenčni in tam, kjer mislimo, da lahko tudi obvladujemo določene tovore.</font>
</p><p><font size="4">	Zdaj, mi smo začeli ta postopek takrat z Avstrijci zaradi tega, ker mi prevozimo kot podizvajalec za Avstrijske železnice približno 40% tovora, zato bi bilo to najbolj naravno povezovanje. Avstrijci so pred približno 10 leti takrat kupili 100% delež madžarskega nacionalnega karga in namen povezave je bil, da bi se mi povezali skupaj z madžarskim kargom, ki je v 100% lasti avstrijskih železnic. Posel pa ni uspel zaradi menjalnega razmerja, ker je po naši oceni vrednost slovenskega dela bila bistveno večja od madžarskega dela in ta povezava v tem kontekstu, kot je bila mišljena ne bi uspela. Potem smo mi začeli postopke po spremembi zakona z vsemi večjimi potencialnimi strateškimi partnerji, ki bi lahko bili za Slovenske železnice zanimivi. Mislim, da je bilo danih osem interesentom. Dobili smo pet ne zavezujočih ponudb med njimi Ruske železnice, potem Hamburg hafen, to se pravi hamburško pristanišče, Francoske železnice, Poljske železnice pa EP holding, to je družba, ki se ukvarja pretežno res z ima v lastništvu področje energetike, delno pa se tudi ukvarja z logistiko. Se pravi, vsi ti so na nas naslovili ponudbe, ne zavezujoče, potem smo pač šli naprej do za zavezujočih ponudb in danes je ostal res samo še EP holding, je pa to, ta odločitev dokončna ali se v to gre ali ne, še ni bila sprejeta.</font>
</p><p><font size="4">	Treba je vedeti, da večinoma vse privatizacije tovornih prometov po Balkanu, Hrvaški, Srbski, Črnogorski, Bosanski, mislim, da tudi Romunski, Bolgarski niso uspeli. Niti v 100% deležu in to predvsem zaradi tega, ker so večinoma vse te firme bistveno prezadolžene, delajo tekoče, ogromno izgube, imajo ogromno zaposlenih, kjer praktično ni neke rešitve in v temu delu je naš tovorni promet, ki je bil pred 10 leti približno na istem nivoju </font>
</p><p>
</p><p><b><font size="4">11. TRAK (ŠS) – 13.30</font></b>
</p><p>
</p><p><font size="4">	(nadaljevanje) danes realno v bistveno boljšem položaju.</font>
</p><p><font size="4">	Zdaj, če bi mi privatizirali več kot 49, 100% delež, če bi se enkrat to država, če bi se takrat ali pa se bo odločila, bi bilo to zanimanje verjetno večje. Se pravi, za 49%, kjer je drugi lastnik kot mi, večinski lastnik 51, je to zanimanje vedno zelo omejeno in tudi večinoma vsi tisti, ki so dali ne zavezujoče ponudbe so potem odstopili ravno zaradi tega problema neobvladovanja družbe v takšnem smislu, kot so si mogoče predstavljali, ker 51 še vedno ostane Slovenske železnice in tudi trenutne projekcije, ki so jih naredili skupaj s partnerjem, pokažejo na to, da bi družba, ki bi bila v večinski lasti Slovenskih železnic, se pravi posredno v večinski lasti države v zelo kratkem obdobju prevzela kar nekaj podjetij v Avstriji, na Madžarskem, Hrvaškem, Italiji, hkrati bi kar nekaj tudi investirala v nova vozna sredstva in vsaj do leta 2025 bi praktično lahko iz tega naslova podvojila EBIC, se pravi dobiček iz poslovanja.</font>
</p><p><font size="4">	V nasprotnem primeru, čisto iz izkušenj se bojim, da ravno tega, da nam zdaj trenutni v tem konkurenčnem boju vsak nov, ki pride na slovenski trg vzame nekaj procentov posla. Se pravi, vsak vzame 1%, 2%, 3% in pri 20 novih prevoznikih to pomeni 30, 40%, vsi vzamejo tiste posle, kjer sl relativno dobre cene in Slovenske železnice na ta račun kar lahko imajo zelo veliko tveganje pri ohranjanju obstoječega EBIC oziroma obstoječega dobička, hkrati pa nam zapre vrata za neko investiranje ali pa prevzeme v  tujini. </font>
</p><p><font size="4">	Zato je bil cilj, da se najde partnerja, ki je dolgoročen partner, se pravi, ki ne izstopa v vseh pogodbah, ki bodo, če bodo potrjene so mehanizmi, da imamo mi upravljanje, da imamo možnost tudi prekinitve teh pogodb, se pravi, da teoretično lahko ga po dveh, treh letih tudi izplačamo in ostanemo mi 100%, so pa tudi zaveze, da bosta tako, da bi tako strateški partner kot mi dodatno potem še naprej dokapitalizirali tovorni promet, ker ta omenjena prva dokapitalizacija sigurno ni dovolj za to, da bi lahko bil recimo čez 10 let regijsko prvi in da bi recimo ustvarjal recimo dobička. Danes ga ebita ustvarjamo približno 25 milijonov ebita okoli 10, da bi recimo ustvarjal 50 do 60 ebitaja, kar je pa cilj, da lahko res rečeš, da si tudi pripravljen, ko drugi tri, da boš lahko imel recimo lahko tak ali pa podoben delež, kot ga imaš danes. Se pravi moraš imeti opremo, moraš imeti vlake, veste pa, da ena lokomotiva stane ne vem od 3 do 4 milijone eurov, en vagon stane 100.000 eurov, rabiš jih pa 4.000 vagonov pa rabiš recimo prenoviti med 25 pa 50 lokomotiv, tako da to je kar en tak izdatek, ki ga sam trenutno v teh razmerah niti slučajno ne moreš ohraniti.</font>
</p><p><font size="4">	Zdaj, ali je to najboljši tisti, ki bi bil, recimo, če zdaj govorimo o epi holdingu kot tistemu edinemu, ki je ostal sigurno bi si želeli lahko tudi koga drugega. Vendar med temi, kot so recimo nemške železnice, prvič imajo bistvene, mislim zelo velike probleme sami, delajo tudi ogromno izgube in nimajo nobene možnosti o trenutnem stanju za neko širitev. Zdaj partnerja, zdaj ali je to, pač pri njih je energetika na prvem mestu, logistika je recimo na tretjem mestu, vendar res pa je, da imajo tudi oni svojega internega tovora približno toliko, kot ga Luka Koper pretovori v celem letu, 22 milijonov ton. To je tudi ogromne količine in tudi v tem delu ne vidimo svojo priložnost že za njihov del pač sploh tovor, ki ga vozijo iz Balkana oziroma iz Srednje in Vzhodne Evrope proti Zahodu.</font>
</p><p><font size="4">	Zdaj dokapitalizacija, ki je bila na Slovenskih železnicah že izvedena tako kot je gospod Dragonja povedal, je bila in je porabljena za nakup novih vlakov na potniškem prometu, to je približno 300 milijonov, 52 vlakov, ki bodo zdaj prišli v naslednjem obdobju. Druge družbe v Slovenskih železnicah niso zadolžene, vse so dobičkonosne, dve od teh opravljata obvezne gospodarske javne službe tako potniški, kot infrastruktura, tudi gradbeno podjetje je trenutno med verjetno po indeksi med najboljše podjetje gradbe, saj na prihodek ali pa na dobičkonosnost. Tam smo 78% lastniki </font>
</p><p>
</p><p><b><font size="4">12. TRAK (ŠS) – 13.35</font></b>
</p><p>
</p><p><font size="4">	(nadaljevanje) je pa to, tudi za nas ta tovorni promet izziv, kako priti do ohraniti to dobičkonosnost in jo tudi nadgraditi en velik izziv in sigurno tri leta zelo poglobljenega razmišljanja ali je ta smer prava, ali je smer dokapitalizacije ali je smer stagniranja oziroma neke take dinamike, kot smo jo imeli do sedaj ali državna dokapitalizacija, vse to smo, jaz mislim res dosti natančno preanalizirali in predno bo odločitev sprejeta, ker v končni fazi je potrdi tudi SDH je teh argumentov kaj je najboljše ogromno na mizi, več scenarijev in tudi simulacij, kaj se zgodi, če ostanemo sami, kaj se zgodi, če gremo z njimi. Jaz mislim, da ključno za vse je, da ostanemo v večinski lasti Slovenije, se pravi države, da delamo dober rezultat in da se lahko z konkurenco tudi spopademo, ker v končni fazi veste en mercedes čisto nič ne zanima, kdo vozi za njega avto iz Kopra. Njega zanima samo cena, kvaliteta, ostalo jih niti malo ne zanima in naš cilj je, da to lahko delamo in da hkrati lahko tudi kaj zaslužimo na ta račun. Hvala.</font>
</p><p>
</p><p><b><font size="4">	PREDSEDNIK EDVARD PAULIČ:</font></b><font size="4"> Hvala lepa. Prehajamo na razpravo in glasovanje o posameznih členih Predloga zakona. Ker ima Predlog zakona samo dva člena Odboru predlagam, da se razprava združi v skladu s 128. členom Poslovnika. Po opravljeni razpravi pa bi opravili še glasovanje tako od amandmajih, kot o obeh členih Predloga zakona skupaj in odpiram razpravo. Kot prvi se je prijavil predlagatelj. Gospod Kordiš, izvolite.</font>
</p><p>
</p><p><b><font size="4">	MIHA KORDIŠ (Levica):</font></b><font size="4"> Hvala za besedo predsedujoči. Sem zelo pozorno poslušal kaj so imeli gospod Dragonja, predstavnica Vlade in gospod Dušan Mes za povedati na temo strategijo Slovenskih železnic in njihovega tovornega prometa. Vmes sem si delal zabeležke, ampak pod črto lahko rečem, da sploh nisem slišal kakšnega nujnega kaj šele dobrega argumenta, zakaj bi se Slovenske železnice – tovorni promet sprivatizirale. </font>
</p><p><font size="4">	Mestoma sem imel pač občutek, da so tu predstavniki inštitucij, ki načeloma podpirajo privatizacijo Slovenskih železnic – tovornega prometa prišli govorit v prid temu, da Slovenske železnice – tovorni promet ostanejo v javni lasti. Gospod Dragonja recimo je pač povedal, Slovenske železnice – tovorni promet je rentabilna družba, srednje zadolžena, zdrava družba torej, zakaj bi jo potem šli prodajat.</font>
</p><p><font size="4">	In v nadaljevanju teh razprav smo lahko slišali tudi, da je država posredovala v SŽ – tovorni promet v letu 2009, jo dokapitalizirala, bila je v slabem stanju takrat družba, zdaj je v boljšem stanju, dobrem stanju, dobro dela in ima nek pogled naperjen v prihodnost. Država je dala denar, postavila je firmo, ta firma dobro dela, zakaj bi jo sedaj privatizirala. V osnovi se danes ne pogovarjamo o ničemer drugem, saj je to razvidno že iz dejstva, da se v osnovi spreminjata samo dva člena zakona. Pogovarjamo se samo o tem, ali bomo Slovenske železnice – tovorni promet privatizirali ali ne. To je to. To je danes vprašanje, ki je danes na mizi. Nobeno drugo. </font>
</p><p><font size="4">	Pametno bi bilo, da mi tega ne sprivatiziramo. Končno se je v naši državi vsaj približno začelo nekoliko investirati v železniške tire. Jaz mislim, da je to pravilna usmeritev, mislim tudi, da je še vedno premalo izrazita usmeritev. 1,2  milijarde eurov bo ta država dala za izgradnjo drugega tira, ampak infrastruktura in investicije v infrastrukturo nikoli same po sebi ne prinašajo plusa. Infrastruktura je vedno in kategorično minus. Plusi iz investicij v infrastrukturo se realizirajo šele skozi dejavnost. </font>
</p><p><font size="4">	Če imamo tire, da po teh tirih vozijo vlaki, da ti vlaki vozijo potnike in tovor. Če se pogovarjamo ne vem o daljnovodih, da tam teče elektrika, deluje distribucija elektrike, da se električna energija proizvaja ne samo vodi, sami tiri, sami po sebi te investicije so minus in največ, kar država lahko zajame iz tega prepleta in tega kompleksa infrastrukture in dejavnosti, ki sta neločljivo prepletena je, če ima ključna </font>
</p><p>
</p><p><b><font size="4">13. TRAK (ŠS) – 13.40</font></b>
</p><p>
</p><p><font size="4">	(nadaljevanje) podjetja v javni lasti, ki dejavnost izvajajo. Ima v lasti infrastrukturo in ima v lasti podjetja, ki pluse iz te infrastrukture realizirajo. To smo lahko videli že na tisoč in enem primeru, še posebej na železnicah, pri nas doma in v tujini. Navsezadnje je gospod Mes pet minut nazaj lepo povedal, da so bili primeri po Balkanu privatizacije tovornih družb, ki se ukvarjajo s tovornim prometom na tirih. Nobena od teh privatizacij ni uspela, kar je seveda razlika s Slovenske železnice – tovorni promet je, da so Slovenske železnice – tovorni promet rentabilna firma, ki dobro dela, servisira svoje dolgove, nemara pa je res, da potrebuje dodatna investicija v vozna sredstva zaradi tega, da bo držala konkurenčni tempo in da bo svoje poslovanje lahko ekspandirala. Ni pa to argument, da bi se odšlo v privatizacijo. Še več, če imamo očitno družbo, ki se je zmožna v strateški panogi, panogi prevoza, tovora po tirih borit za večji tržni delež celo izven slovenskih meja, potem je ravno na državi, da to Slovenskim železnicam – tovornemu promet u omogoči, ker bo to storila v javnemu interesu, interesu vseh nas, razvijala bo nacionalnega prevoznika. Hkrati pa bo tudi, ko se take strategije udejanjajo pobrala iz investicij smetano. </font>
</p><p><font size="4">	Glede na to, da se aktualna vladna koalicija hvali z rekordnim proračunom, mislim, da to tako investiranje v železnice ne bi smel biti problem. Če se kje zatakne, se zatakne pri politični volji. Torej ne pri direktivah Evropske komisije, ne pri omejenih maneverskih  možnostih kako spraviti v proračunska sredstva za investicije v železnice, ampak pri politični volji. </font>
</p><p><font size="4">	Prejšnji teden je potekala tam na Gregorčičevi seja Vlade, kjer je Vlada požegnala ekstra 60 milijonov eurov za turistične hotele. Čakajte malo, imamo 60 milijonov eurov, ki naj bi jih investirali v hotele, v turizem, menda pa nimamo denarja za to, da bi ga investirali v vitalno strateško panogo na kateri logistika po naši državi stoji ali pade, to so Slovenske železnice – tovorni promet. </font>
</p><p><font size="4">	Vse, kar je potrebno je politična volja. Argumenta za privatizacijo ni nobenega. Slovenske železnice – tovorni promet, kot nacionalnega paradnega konja kot rentabilno podjetje lahko pred privatizacijo zavarujemo danes s to spremembo zakona, ki Zakon o Slovenskih železnicah spet spravlja na tisto raven, ki je bil pred letom 2016, ko so se, ko so v SMC, SD in v DeSUS odprli vrata za privatizacijo železnic in da pač mi danes tukaj po premisleku ta vrata zapremo. Ne nazadnje SŽ – tovorni promet  spet navajam zgolj gospoda Mesa, drži 85% tržni delež pri nas. OK, morda je ta tržni delež v prihodnosti ogrožen, če se ne bo dodatno investiralo. Tudi, če pristanem na to tezo, je to zame zgolj še en argument v seriji argumentov zakaj mora država več vlagati v železnice in železniški promet.</font>
</p><p><font size="4">	Morda še za zaključek, vztrajam pri temu, da je strateški partner zgolj oznaka za privatizacijo pod malo drugačnim imenom, ki je za njih bolj sprejemljivo za slovensko javnost, ki ne zvezi bolj zvonko, ker če pogledamo realizacijo tega strateškega partnerstva, ki je na mizi, torej Češki Oligarh kretinski v sklopu svojih poslovnih dejavnosti se marginalno ukvarja z železniškim prometom. Marginalno. Kretinski, ki naj bi bil naš strateški partner pretovori štiri krat manj od Slovenskih železnic tovornega prometa in seveda so zasebni vlagatelji vedno po logiki sistema, po logiki stvari zainteresirani za eno in samo eno stvar, realizacijo dobička, kratkoročno, čim hitreje, čim preje. </font>
</p><p>
</p><p><b><font size="4">14. TRAK (ŠS) – 13.45</font></b>
</p><p>
</p><p><font size="4">	(nadaljevanje) Tako, da tudi, če bi pod tisoč in enim pogojnikom pristal na izhodišče, da Slovenske železnice- tovorni promet potrebujejo strateškega partnerja, zasebnika, nekega drugega vlagatelja, ki ni slovenska država, nikakor ne more videti realizacije te usmeritve v tem, da se zraven spusti nekega češkega oligarha. Mislim, to je tako, kot da bi lisico spustil v kurnik, ki ga imaš. Ta kurnik je samo eden in v njem rastejo zlata jajca. Hvala. </font>
</p><p>
</p><p><b><font size="4">	PREDSEDNIK EDVARD PAULIČ:</font></b><font size="4"> Hvala lepa. Kot sem že prej omenil, se ob 14 uri prične seja Odbora za zunanjo politiko, tako da sejo prekinem. Nadaljujemo ob 17. uri v tej dvorani.</font>
</p><p>
</p><p><b><font size="4">	MATJAŽ HAN (PS SD):</font></b><font size="4"> Lahko proceduralno samo nekaj vprašam?</font>
</p><p>
</p><p><b><font size="4">	PREDSEDNIK EDVARD PAULIČ:</font></b><font size="4"> Lahko.</font>
</p><p>
</p><p><b><font size="4">	MATJAŽ HAN (PS SD): </font></b><font size="4">Nimamo nobene druge sobe, glede na to, da smo po mojem v odstopu in da glih veliko sej v tem Državnem zboru ni, da moramo zdaj čakati do 18. ure in da se lahko zdaj preselimo v katero drugo sobo v tem Državnem zboru. Res sprašujem, no.</font>
</p><p>
</p><p><b><font size="4">	PREDSEDNIK EDVARD PAULIČ:</font></b><font size="4"> Ob treh se prične seja za notranje zadeve v veliki dvorani, ampak glede na to, da je potrebno urediti tehnikalije, smatram, da nima smisla, da se selimo v veliko dvorano, tako da tudi močno dvomim, da bomo v dobre pol ure ali v slabi uri končali s sejo. Tako bi jo morali v vsakem primeru prekiniti. </font>
</p><p>
</p><p><b><font size="4">	(SEJA JE BILA PREKINJENA 12. FEBRUARJA 2020 OB 13.47.)</font></b></p>
</root>