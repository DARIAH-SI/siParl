<root>
<h5 class="label"><span>Vsebina zapisa seje (v pregledu)</span></h5><div align="center">
<p><b><font size="4">REPUBLIKA SLOVENIJA</font></b><br/>
<b><font size="4">DRŽAVNI ZBOR</font></b><br/>
<b><font size="4">ODBOR ZA GOSPODARSTVO</font></b><br/>
<b><font size="4">17. redna seja</font></b><br/>
<br/>
<b><font size="4">(2. november 2021)</font></b><br/>
</p></div><br/>
<b><font size="4">Sejo je vodila Mateja Udovč, predsednica Odbora za gospodarstvo.</font></b><br/>
<b><font size="4">Seja se je začela ob 14.01.</font></b><br/>
<br/>
<b><font size="4">	PREDSEDNICA MATEJA UDOVČ: </font></b><font size="4">Spoštovane vse članice in člane odbora, vabljene ter vse ostale prisotne lepo pozdravljam.</font><br/>
<font size="4">	Pričenjam 17. sejo Odbora za gospodarstvo. Obveščam vas, da so zadržani in se seje ne morejo udeležiti naslednje članice in člani odbora: poslanec Jože Lenart in pa poslanka mag. Alenka Bratušek. Na seji kot nadomestne članice in člani odbora s pooblastilom sodelujejo: poslanec mag. Dejan Židan nadomešča poslanko mag. Meiro Hot; poslanka Nada Brinovšek nadomešča poslanca Franca Rosca.</font><br/>
<font size="4">	S sklicem seje ste prejeli predlagan dnevni red seje odbora. Ker v poslovniškem roku nisem prejela predlogov v zvezi z dnevnim redom, ugotavljam, da je določen takšen dnevni red, kot ste ga prejeli s sklicem seje.</font><br/>
<br/>
<font size="4">	Prehajamo na </font><b><font size="4">1. TOČKO DNEVNEGA REDA – PREDLOG ZAKONA O ODPRAVI KRIVIC ZARADI IZBRISA PRAVNIH OSEB IZ SODNEGA REGISTRA V OBDOBJU OD 23. 7. 1999 DO 16. 11. 2011, DRUGA OBRAVNAVA, EPA 1939-VIII.</font></b><br/>
<b><font size="4">	</font></b><font size="4">Predlagatelj zakona je Državni svet. K obravnavi te točke so vabljeni predlagatelj Državni svet, vlada, Ministrstvo za gospodarski razvoj in tehnologijo, Zakonodajno-pravna služba, Janez Mohorič, direktor Zasebnega zavoda za zaščito podjetništva ZZZP – CINIP. Na predlog predlagatelja pa je bil dodatno vabljen tudi prof. dr. Šime Ivanjko. Kot gradivo ste poleg predloga zakona prejeli mnenje Zakonodajno-pravne službe z dne 26. 8. 2021, mnenje vlade 8. 7. 2021, dopis Zasebnega zavoda za zaščito podjetništva ZZZP – CINIP z dne 2. 7. 2021 in opombo Zasebnega zavoda za zaščito podjetništva k amandmaju z dne 29. 10. 2021. Prejeli pa ste tudi dopis gospoda Tomislava Nikolića z dne 2. 11. 2021, in sicer z oznako varstvo osebnih podatkov, ki ste ga članice in člani odbora prejeli v varovani predal sistema Udis. Glede tega dopisa vas obveščam, da v kolikor bi kdo med sejo želel govoriti o varovanih osebnih podatkih, ki jih dopis vsebuje, naj me prosim vnaprej o tem obvesti in bomo sejo zaprli za javnost. Rok za vložitev amandmajev se je iztekel v sredo, 27. 10. 2021. Amandmaje so vložile poslanske skupine SDS, NSi in SMC, in sicer k 1., 2., 3., 5., 6., 7., 8., 9., 12., 13., 14., 15., 16., 17., 18., 19., 20., 21., 22., 23. in 24. členu z dne 27. 10. 2021. Prejeli ste tudi spremembo amandmaja k 15. členu z dne 2. 11. 2021 in pa spremembo amandmaja k 2. členu z dne 2. 11. 2021. Predlog za amandma odbora poslanskih skupin SDS, NSi in SMC k naslovu predloga zakona z dne 2. 11. 2021</font><br/>
<br/>
<b><font size="4">2. TRAK: (NM) – 14.05</font></b><br/>
<br/>
<b><font size="4">	</font></b><font size="4">(nadaljevanje) Pričenjam drugo obravnavo predloga zakona. Želi predstavnik predlagatelja podati dopolnilno obrazložitev k členom predloženega zakona? Ugotavljam, da ja. Predstavnik Državnega sveta, gospod Mitja Gorenšček, beseda je vaša.</font><br/>
<br/>
<font size="4">	</font><b><font size="4">MITJA GORENŠČEK: </font></b><font size="4">Hvala lepa za besedo, gospa predsednica. </font><br/>
<font size="4">Spoštovane poslanke, spoštovani poslanci, predstavniki strokovnih vladnih služb in drugi prisotni.</font><br/>
<font size="4">	Državni svet je na 41. seji sprejel besedilo Predloga zakona o odpravi krivic zaradi izbrisa pravnih oseb iz sodnega registra v obdobju od 23. junija 1999 do 16. novembra 2011. S predlogom se rešuje problematika posledic, ki so jih utrpeli družbeniki družb, ki so bili na podlagi določb Zakona o finančnem poslovanju podjetij in Zakon o finančnem poslovanju v postopkih zaradi insolventnosti in prisilnem prenehanju izbrisane v prej navedenem obdobju. Izbris je bil izveden po uradni dolžnosti, pri čemer je veljala zakonska domneva, da so družbeniki in delničarji prevzeli neomejeno solidarno odgovornost za plačilo obveznosti izbrisane družbe. V zvezi s tem je potrebno izpostaviti, da je temeljna značilnost kapitalskih družb ravno v tem, da je odgovornost njihovih družbenikov in delničarjev omejena na vložek v družbo, razen če obstaja pogoj za spregled pravne osebnosti. Zakon o finančnem poslovanju podjetij je bil sprejet zato, da bi saniral opustitev sodišč, ki niso po uradni dolžnosti začenjale postopke stečaja in likvidacije družb, čeprav bi to morale skladno s takratnimi predpisi. V času sprejemanja Zakona o finančnem poslovanju podjetij in kasneje Zakona o finančnem poslovanju v postopkih zaradi insolventnosti in prisilnem prenehanju niso obstajale izjemne okoliščine, ki bi neodvisno od pogojev za spregled pravne osebnosti upravičevale širitev odgovornosti družbenikov kapitalskih družb. To problematiko je Državni zbor obravnaval že večkrat in je vsakokrat bilo ugotovljeno, da je neomejen prenos obveznosti nesorazmerno posegel v položaj družbenikov kapitalskih družb. Nazadnje je bil sprejet Zakon o postopku za uveljavitev ali opustitev odgovornosti družbenikov za obveznosti izbrisanih gospodarskih družb, na podlagi katerega je opisani prehod obveznosti prenehal.</font><br/>
<font size="4">	Temeljni namen predlaganega zakona je omogočiti pravično zadoščenje osebam, ki so s svojim osebnim premoženjem plačevale dolgove izbrisanih kapitalskih družb, tako da se jim vsaj delno povrne povzročena škoda. Ob tem se upošteva tudi položaj upnikov, ki so na podlagi domneve, da so družbeniki prevzeli solidarno odgovornost za vse neporavnane obveznosti izbrisane družbe, pridobili pravnomočne izvršne naslove. Na podlagi tega zakona se bo lahko povrnilo le premoženjsko škodo, in sicer praviloma le delno. V predlogu so opredeljena pravila glede postopka višine in načina povračila škode ter je urejeno vprašanje pravnega nasledstva. Vlada in Zakonodajno-pravna služba sta glede predloga podali mnenje, v katerem sta izpostavili določena vprašanja in pomisleke. Kot veste, so poslanske skupine Slovenska demokratska stranka, Nova Slovenija – krščanskih demokratov, Stranka modernega centra vložili amandmaje, ki predvidevajo drugačen postopek uveljavljanja škode in odgovarjajo na pomisleke in pripombe, ki so jih izpostavile vlada in Zakonodajno-pravna služba v svojih mnenjih. Seznanjeni ste bili tudi s pripombami k predlaganim amandmajem s strani predlagatelja. </font><br/>
<br/>
<b><font size="4">3. TRAK: (NM) – 14.10</font></b><br/>
<br/>
<b><font size="4">	</font></b><font size="4">(nadaljevanje) Priznati moramo, da smo z vloženimi amandmaji v glavnem zelo zadovoljni, saj odgovarjajo na naše probleme, problematizirati pa želimo 1. in 5. člen amandmajev, o tem pa bo kaj več v nadaljevanju povedal gospod Šime Ivanjko. Kot predstavnik predlagatelja želim poudariti, da je bila družbenikom in delničarjem izbrisanih kapitalskih družb povzročena škoda zaradi neomejenega prenosa obveznosti, ki je nasprotoval temeljem korporacijskega prava in je nesorazmerno posegel v njihovo zasebno lastnino. Prosim vas, da podprete konstruktivne rešitve predstavljene problematike, s katerimi se bo vsaj delno odpravila povzročena škoda in vzpostavilo pravično ravnotežje.</font><br/>
<font size="4">	Hvala.</font><br/>
<br/>
<font size="4">	</font><b><font size="4">PREDSEDNICA MATEJA UDOVČ: </font></b><font size="4">Hvala lepa predlagatelju za dodatno obrazložitev.</font><br/>
<font size="4">	Želi besedo predstavnica Zakonodajno-pravne službe? Ugotavljam, da ja. </font><br/>
<font size="4">Mag. Metoda Hrovat Pirnat, beseda je vaša. Izvolite.</font><br/>
<br/>
<font size="4">	</font><b><font size="4">MAG. METODA HROVAT PIRNAT: </font></b><font size="4">Hvala lepa za besedo, gospa predsednica.</font><br/>
<font size="4">	K predlogu zakona je Zakonodajno-pravna služba dala večje število pripomb, ki ste jih prejeli pisno. Pri tem je Zakonodajno-pravna služba navedla več splošnih pripomb na predlog zakona, pa tudi pripombe k več kot polovici členov predloga zakona. Predlog zakona ima glede na to res veliko število pravnih pomanjkljivosti in tudi več neusklajenosti z Ustavo in pravno-sistemsko ureditvijo. Če odbor tako želi, lahko te pripombe v nadaljevanju predstavim. Stranke vladne koalicije so vložile predloge amandmajev, ki bistveno, celo v konceptu spreminjajo predlog zakona. Pri tem je upoštevana večina pripomb Zakonodajno-pravne službe, nekatere pripombe pa zaradi obsežnih vsebinskih sprememb v predlogu zakona in črtanja členov v njem niso več relevantne, če bodo sprejeti predlogi amandmajev. V tem primeru Zakonodajno-pravna služba na z amandmaji spremenjeni in dopolnjeni predlog zakona nima več pripomb. Pri tem Zakonodajno-pravna služba meni, da je predlog zakona vsebinsko res zelo spremenjen, vendar ne do mere, da bi šlo za povsem drug predlog zakona. Ta še vedno ureja ista družbena razmerja kot prvotni predlog zakona in popravlja krivice, ki so bile povzročene pasivnim družbenikom izbrisanih družb, ker in kolikor niso mogli vplivati na poslovanje izbrisane družbe. V zvezi s predlaganimi amandmaji strank vladne koalicije pa je treba najprej opozoriti na njihovo medsebojno povezanost. Ker zelo obsežno vsebinsko posegajo v predlog zakona, je treba bodisi sprejeti vse predlagane amandmaje ali vse zavrniti. Le amandma k 24. členu, ki črta ta člen predloga zakona, je tak, da ga je mogoče sprejeti tudi ločeno od ostalih. Poleg tega pa imajo amandmaji tudi nekaj nomotehničnih pomanjkljivosti, vključno s tem, da je potrebno z amandmajem spremeniti naslov predloga zakona, saj ne ustreza več spremenjeni vsebini, ki jo uvajajo predlogi amandmajev. Zdaj te zadnje pomanjkljivosti, ki sem jih omenila, odpravljajo predlagani amandmaji za amandma odbora.</font><br/>
<font size="4">	Hvala.</font><br/>
<br/>
<font size="4">	</font><b><font size="4">PREDSEDNICA MATEJA UDOVČ: </font></b><font size="4">Hvala lepa za vaše mnenje.</font><br/>
<font size="4">	Ali želi besedo predstavnik Vlade? Ugotavljam, da ja.</font><br/>
<font size="4">Državni sekretar, Andrej Čuš, beseda je vaša.</font><br/>
<br/>
<font size="4">	</font><b><font size="4">ANDREJ ČUŠ: </font></b><font size="4">Hvala za besedo, spoštovana predsednica odbora. Spoštovane poslanke, poslanci, vsi navzoči, lep pozdrav s strani našega ministrstva.</font><br/>
<font size="4">	Povabljeni smo bili k razpravi o Predlogu zakona o odpravi krivic zaradi izbrisa pravnih oseb iz sodnega registra v obdobju 23. 7. 1999 do 16. 11. 2011, katerega besedilo je na 41. seji, 9. junija določil Državni svet in ga posredoval Državnemu zboru v obravnavo in sprejem. </font><br/>
<br/>
<b><font size="4">4. TRAK: (NM) – 14.15</font></b><br/>
<br/>
<b><font size="4">	</font></b><font size="4">(nadaljevanje) Predlog zakona, podan s strani Državnega sveta, določa pravico do povračila škode, ki je bila povzročena zaradi prenosa obveznosti kapitalskih družb, ki so bile izbrisane iz sodnega registra na podlagi Zakona o finančnem poslovanju podjetij in Zakona o finančnem poslovanju v postopkih zaradi insolventnosti in prisilnem prenehanju v obdobju 23. julij 1999 do 16. 11. 2011 na njihove družbenike in delničarje. Ob tem tudi določa upravičence in upravičenke, merila za odmero in višino denarne odškodnine, načine in roke za izplačilo ter postopke in organe, pristojne za odločanje. Kot razlog za sprejem zakona predlagatelj navaja, da je Zakon o finančnem poslovanju podjetij določil administrativen izbris vseh nedelujočih in nedokapitaliziranih pravnih oseb ter ustavno sporen ex lege(?) prenos obveznosti izbrisanih družb na družbenike in delničarje mimo zakonsko urejenega postopka spregleda pravne osebnosti po takrat veljavnem Zakonu o gospodarskih družbah kljub temu, da po mnenju predlagatelja takrat niso obstajale izjemne utemeljene okoliščine, ki bi ga upravičevale. Izbris naj bi zajel med 17 in 25 tisoč zasebnih družb, njihovi družbeniki pa so po mnenju predlagatelja neutemeljeno utrpeli znatno škodo, katero jim je potrebno povrniti s pravično in primerno odškodnino. Podana je tudi ocena finančnih posledic zakona na proračun Republike Slovenije, ki je bila po prvotnem predlogu med 300 do 400 milijonov evrov, v osnutku amandmaja pa je predvidena ocena škode okrog 17 milijonov evrov. Po tretjem izračunu pa naj bi po predlogu predlagatelja le-ta znašala 45,5 milijona evrov. Vlada Republike Slovenije je preučila predlog zakona in ugotovila, da je Ustavno sodišče Republike Slovenije o delu vsebin, ki jih zakon ureja, že nekajkrat zavzelo stališče. Iz obrazložitev odločb Ustavnega sodišča je tako smiselno mogoče slediti zaključku, da bi s sprejemom predloga zakona lahko posegli v nekatere ustavno varovane pravice, kot je na primer pravico do sodnega varstva, pravico do zasebne lastnine, pravico prepovedi povratne veljave pravnih aktov in pravico do enakosti pred zakonom. Prav tako je bil leta 2018 sprejet Zakon o prekinitvi postopkov proti družbenikom izbrisanih družb, ki je do odločitve Evropskega sodišča za človekove pravice v zadevi Lekić proti Sloveniji prekinil vse postopke proti družbenikom izbrisanih družb. ESČP je leta 2018 razsodilo, da veljavna ureditev v Republiki Sloveniji v obravnavnem obdobju ni kršila človekovih pravic, pravice do mirnega uživanja premoženja, zaradi česar so tako sodišča v Republiki Sloveniji lahko nadaljevala s prekinjenimi postopki proti družbenikom izbrisanih družb. Vlada Republike Slovenije je predhodno že posredovala mnenje do predloga zakona, v katerem je izpostavila nekatere njegove pomanjkljivosti, med drugim v zvezi s pravico do povračila oziroma izplačila škode, vplivom na ekonomsko in fiskalno politiko Republike Slovenije, omejitvijo kroga upravičencev, vračilom premoženja v naravi, predlagano obdavčitvijo izplačil, dodelitvijo novih delovnih oziroma odločevalskih pravic in obveznosti ter uvedbo finančnih posledic. V posledici vsega povedanega, upoštevaje obrazložitev mnenja Vlade Republike Slovenije, ki ga je sprejela 8. julija 2021, smo do Predloga zakona o odpravi krivic zaradi izbrisa pravnih oseb iz sodnega registra v obdobju 23. 7. 1999 do 16. 11. 2011 zadržani.</font><br/>
<font size="4">	Hvala za vašo pozornost.</font><br/>
<br/>
<font size="4">	</font><b><font size="4">PREDSEDNICA MATEJA UDOVČ: </font></b><font size="4">Hvala lepa za dodatno obrazložitev državnega sekretarja, Andreja Čuša za dodatna stališča predstavnika vlade.</font><br/>
<font size="4">	Sedaj pa prehajamo na besedo dodatno vabljenih. Pa sprašujem, ali želi besedo predstavnik Zasebnega zavoda za zaščito podjetništva, gospod Janez Mohorič? Ugotavljam, da ja. Vabljene še seznanjam, da naj svoje misli strnejo približno v 5 minutah. Hkrati vas seznanjam, da kasneje, ko bo tekla razprava poslank in poslancev, nimate več besede.</font><br/>
<font size="4">	Gospod Janez, beseda je vaša.</font><br/>
<br/>
<font size="4">	</font><b><font size="4">JANEZ MOHORIČ: </font></b><font size="4">Hvala za besedo, predsednica. In vsi prisotni, lepo pozdravljeni.</font><br/>
<font size="4">	Sam Janez Mohorič, skupaj z upravnim odborom zveze CINIP predstavljam ali pa nekako zastopam podjetnike, kateri so bili izbrisani po Zakonu o finančnem poslovanju podjetij iz leta 1999 in Zakonu o finančnem poslovanju v postopkih zaradi insolventnosti. Cilj mojega prispevka ni, da bi pred parlamentarnih Odborom za gospodarstvo kogarkoli obtoževali. Radi pa bi s svojim razmišljanjem in osvetlitvijo vseh doživetih travm v obdobju izvajanja zakona 1999-2011, predvsem pa bi radi k razumevanju celotne zgodbe nasilno</font><br/>
<br/>
<b><font size="4">5. TRAK: (NM) – 14.20</font></b><br/>
<br/>
<b><font size="4">	</font></b><font size="4">(nadaljevanje) izbrisanih podjetij, tako imenovanih pravnih oseb. Moja, naša želja pa je, da bi vsi skupaj, vsi, ki soodločate o usodi ljudi, poskušali razumeti srž, bistvo problema, kaj in zakaj se je Zakon o finančnem poslovanju sploh zgodil. Če pa hočemo dobiti res poštene, nepristranske odgovore, moramo prisluhniti vsem akterjem, vzeti v pretres čas, ko se je sprejemal Zakon o finančnem poslovanju, predvsem pa moramo poskusiti razumeti, kje so vzroki tako imenovanega lobističnega prizadevanja uspeha nekaj posameznikov, zlasti pravosodja za sprejem omenjenega zakona. Danes, ko prebiramo magnetogram seje Državnega zbora, ko je bil sprejet omenjeni zakon, dobimo grozljiv občutek, kako se z neznosno lahkotnostjo zapečati usoda več tisočim državljanom. Zakaj z lahkoto? Ker je omenjena seja, opravljena dne 24. junija 1999, za sprejem tako pomembnega zakona trajala vsega 53 minut za vsa 3 branja. Na seji pa je bilo prisotnih 49 poslancev. Poslancem pa se je obenem mudilo, saj je bil to zadnji dan pred parlamentarnimi počitnicami. Poslanci dobesedno sploh niso vedeli, o čem odločajo. Predlagatelji zakona so do skrajnosti izkoristili stanje oziroma razpoloženje poslancev Državnega zbora, saj so bili že utrujeni od večmesečnih sej, ko se končno približujejo parlamentarne počitnice, pa po hitrem postopku sprejmejo še en na prvi pogled nepomemben zakon, Zakon o finančnem poslovanju podjetij, nezavedajoč se, kakšno stisko so potisnili na tisoče državljanov Republike Slovenije. Glede na to, da nimam veliko časa, bi se še en odstavek. Zakon o finančnem poslovanju podjetij je bil sprejet 1999 po hitrem postopku. Uvedel je nekaj popolnoma nerazumljivih pravnih določb, saj je uvedel veljavnost zakona za nazaj, vse od začetka podjetništva leta 1989. Uvedel je tako imenovano fikcijo, da so podjetniki družbeniki pri notarju podpisali zavezo, da odgovarjajo s svojim premoženjem. Suspendiral je določila Zakona o podjetjih iz leta 1988 in Zakona o gospodarskih družbah iz leta 1993, katere so nedvoumno določale, da podjetniki družbeniki s svojim premoženjem ne odgovarjajo. Suspendiral je celo pravnomočne odločbe sodišč, v katerih nedvoumno določa, da družbeniki ne odgovarjajo s svojim premoženjem. Uvedel je administrativni izbris družbe brez predhodnih poskusov sodelovanja s prizadetimi. Ponovno se postavlja vprašanja, zakaj veljavnost zakona za nazaj, zakaj uporaba fikcije za nazaj, zakaj izključitev prizadetih iz postopkov, zakaj je obveščanje družbenikov le v oglasnem delu Uradnega lista. Najbolj sporno pa je vprašanje vsekakor, zakaj so bili suspendirani sklepi sodišč. In še vrsta drugih vprašanj.</font><br/>
<font size="4">	Predlog zakona, ki je trenutno na mizi, upošteva tudi določeno soodgovornost družbenikov za opustitev… / nerazumljivo/ svojih družb, saj predlog zakona o popravljanju krivic predvideva omejeno in le delno pravico do odškodnine od države za opustitev dolžnega ravnanja pravosodja in neodmerjanja ukrepa zoper družbenike. Predsednica, gospa Udovč in člani Odbora za gospodarstvo, predlagamo in prosimo, da realno ocenite celotno zgodbo in da podprete zakon o popravi krivic.</font><br/>
<font size="4">	Hvala lepa.</font><br/>
<br/>
<font size="4">	</font><b><font size="4">PREDSEDNICA MATEJA UDOVČ: </font></b><font size="4">Hvala lepa za vašo predstavitev.</font><br/>
<font size="4">	Ali želi besedo tudi prof. dr. Šime Ivanjko? Ugotavljam, da ja. Gospod Ivanjko, beseda je vaša.</font><br/>
<br/>
<font size="4">	</font><b><font size="4">PROF.</font></b><font size="4"> </font><b><font size="4">DR. ŠIME IVANJKO: </font></b><font size="4">Lep pozdrav, gospa predsednica in spoštovani gospe in gospodje poslanci. </font><br/>
<font size="4">Hvala za vabilo, da lahko prisostvujem, da lahko povem nekaj besed po 20 letih prizadevanja, da se ta zakon odpravi iz pravnega sistema, posledice tega zakona, da se odpravi iz pravnega sistema Slovenije, kar pomeni vrnitev zaupanja v pravo in pa pravne države. </font><br/>
<br/>
<b><font size="4">6. TRAK: (NM) – 14.25</font></b><br/>
<br/>
<b><font size="4">	</font></b><font size="4">(nadaljevanje) Namreč to je največji problem Zakona o finančnem poslovanju iz 1999. leta. Glede na to, da je ta zakon sprejet popolnoma nepotrebno, na kar ugotavlja tudi ESČP, ki govori, da ta zakon bi lahko bil sprejet samo pod pogoji obstanka izrednih okoliščin. Drugo, zakon je res sprejet po spornem postopku, namreč samo eno dejstvo, poslanci so bili obveščeni iz zapisnika iz seje, da je o tem zakonu tekla beseda nekaj mesecev. O tem zakonu ni tekla beseda nekaj mesecev, ampak je tekla za o enem drugem mariborskem zakonu, ki je podobna vsebina, ampak brez teh izbrisov, in je vložen vsebina pod naslovom zakona, ki je bil izdelan v Mariboru. Podrobneje ne bom razlagal, imate v knjigi zelo detajlno opisano in dokumentirano, kako je do tega prišlo. Drugo, ta zakon odpravlja posledice četrtič. Trikrat doslej je Državni zbor z večino brez spora ugotovil, da je zakon sprejet v nasprotju s standardi korporacijskega prava in je 2007. leta prekinil postopek, 2008 prekinil postopek in dodatno ukinil tiste določbe za naprej, ki so najbolj sporne, to je prenos obveznosti izbrisanih družb na družbenike. Ustavno sodišče in nobeno sodišče ni v Sloveniji razpravljalo o eni posebni pravici, pa tudi ne evropsko, o pravici pravne osebe do življenja, kajti v teoriji korporacijskega prava pravno osebo lahko se eliminira iz sveta, prav iz pravnega sistema samo tisti, ki jo je ustanovil, in če krši zakone na podlagi Kazenskega zakonika oziroma v Sloveniji na podlagi Zakona o kaznivih dejanjih pravnih oseb, ki smo ga takrat 1999 že imeli, vendar ga zakonodajalec ni uporabil, ampak je enostavno sprejel administrativni zakon o izbrisu, češ da je pravosodje preveč obremenjeno, če bi vodilo stečajne postopke. V dokumentaciji za ta zakon se navaja, da bi bilo potrebno približno 30 let dela pravosodja, da bi izvedlo okrog 6 tisoč stečajnih postopkov. Vendar ta zakon je sprožil bistveno več sporov, ki še vedno v nekaterih primerih tečejo, kajti Ustavno sodišče je 6-krat obravnavalo ustavnost tega zakona. Evropsko sodišče je ugotovilo, da bi ta zakon lahko bil sprejet samo pod izrednimi okoliščinami. Nobeno sodišče ni hotelo, da bi sprožilo postopek pred Sodiščem Evropske unije, ki odloča o uskladitvi nacionalne zakonodaje s standardi evropskega, ki komentira, Evropske unije. Tako da obstajajo razlogi iz ne načela pravičnosti, ampak iz načela spoštovanja prava, da se sprejme ta zakon in da se ob upoštevanju soodgovornosti družbenikov, ki bi lahko to storili, pa niso, oni niso to storili zaradi tega, ker so zaupali v zakon, v Zakon o gospodarskih družbah, ki je v prehodnih določbah jasno določal, da sodišča morajo izvajati po uradni dolžnosti postopke stečaja in likvidacije. To ni storilo nobeno sodišče od 1. januarja 1995 do sprejetja omenjenega spornega zakona. In še nekaj, pri tem zakonu je storjena ena nomotehnična groba napaka. Zlorabljena je ena institucija iz Zakona o gospodarskih družbah, izvirna institucija, v kateri smo uredili, da se lahko preneha poslovanje gospodarske družbe po volji družbenikov brez sodišča, če podpišejo izjavo, da so plačane vse obveznosti, pred notarjem, in da odgovarjajo 1 oziroma 2 leti z vsemi svojimi premoženjem za obveznosti te izbrisane družbe. To je zapisano v Zakonu o gospodarski družbah 1993. leta in je Zakon o finančnem poslovanju skliceval se samo, da se za posledice izbrisa uporabljajo določbe Zakona o gospodarskih družbah.</font><br/>
<br/>
<b><font size="4">7. TRAK: (NM) – 14.30</font></b><br/>
<br/>
<b><font size="4">	</font></b><font size="4">(nadaljevanje) Člen je samo uporabljen. Tako da poslanci, če dejansko ne poznajo in nihče, ki ni poznal tega člena, praktično ni mogel vedeti, za kakšno stvar je sploh bilo glasovanje. Torej iz načela spoštovanja, zaupanja v pravo, načela, da odpravimo krivice, ki so storjene družbenikom, prosimo, da člani odbora razmislite o tem, ali je res potrebno, da sprejmemo zakon, da kaznujemo družbenike, kot smo jih kaznovali, kar ni storila nobena država, niti tranzicijske niti ne tranzicijske. V 420 strokovnih člankih, ki so napisani v zvezi s tem zakonom, niti en strokovni članek ni v smislu, ni pozitiven v smislu, da hvali zakon, ampak so samo kritični do njega, razen mnenj sodnikov in pravosodja, ki pa samo razlagajo, kako naj se uveljavi ta zakon. Tako da je vrsta problemov, vprašanj odprtih, ki niso samo teoretične, ampak so tudi praktične, kajti tisoče in tisoče ljudi je pač izgubilo premoženje, ki ga ne bi izgubilo v nobeni državi sveta, sodobni državi sveta na ta način, kot je to bilo storjeno v Sloveniji s tem zakonom. In 22 let stalno je ta zakon predmet diskusije, 4, 3-krat doslej v Državnem zboru. In mislim, da je to dovolj, da resno pristopimo in ne da očitamo družbenikom, ki so zaupali v takratni zakon in čakali, da bo država storila to, kar se je sama obvezala. Pa ni bilo storjeno, pa smo zaradi tega družbenike kaznovali.</font><br/>
<font size="4">	Hvala lepa, gospa.</font><br/>
<br/>
<font size="4">	</font><b><font size="4">PREDSEDNICA MATEJA UDOVČ: </font></b><font size="4">Hvala lepa prof. dr. Šime Ivanjku za njegov pogled k zakonu.</font><br/>
<font size="4">	Odboru predlagam, da po končani razpravi o členih v skladu s 3. alinejo 128. člena poslovnika glasuje skupaj o vseh členih. Ali kdo temu nasprotuje? Ugotavljam, da ne. Prehajamo na razpravo in odločanje o členih ter vloženih amandmajih, ki jo bomo opravili na podlagi pregleda amandmajev.</font><br/>
<font size="4">	V razpravo dajem 1. člen in amandma Poslanskih skupin SDS, NSi in SMC. Želi kdo razpravljati? Ugotavljam, da ja.</font><br/>
<font size="4">Gospod Robert Polnar, beseda je vaša.</font><br/>
<br/>
<font size="4">	</font><b><font size="4">ROBERT POLNAR (PS DeSUS): </font></b><font size="4">Hvala za besedo, gospa predsednica. </font><br/>
<font size="4">Gospe poslanke, gospodje poslanci, gospe in gospodje.</font><br/>
<font size="4">	Predlog zakona o odpravi krivic zaradi izbrisa pravnih oseb iz sodnega registra v obdobju od 23. julija 1999 do, po prvotnem besedilu, 26. novembra 2011 ima 25 členov. Z amandmaji je popravljenih 21 členov, zato se meni vsaj zastavlja vprašanje, ali je izvorni predlagatelj zakona sploh še tisti, ki je naveden, se pravi Državni svet, ali pa je to predlog zakona, ki so ga predlagali kolegi iz 3 poslanskih skupin, SDS, NSi in SMC. Meni se zdi, da v zvezi s tem zakonom pravzaprav govorimo o 2 modelih podjetništva. Prvi koncept, bolje rečeno kot model, je podjetništvo, v katerem se podjetnikov kapital in drugi viri sredstev uporabljajo za to, da se skozi poslovno dejavnost doseže temeljni cilj podjetja, to je čisti dobiček, pri čemer podjetje poravnava vse svoje obveznosti. Drugi koncept pa je podjetništvo, v katerem se kapital in drugi viri sredstev domiselno uporabljajo za to, da se zaposli tu in tam kak posameznik, pa to ni nujno, da se ustvari določena ponavadi majhna ali pa zanemarljiva količina prihodkov, kar tudi ni nujno, in predvsem, da se ustvari obsežna nemalokrat impozantna količina dolgov.</font><br/>
<br/>
<b><font size="4">8. TRAK: (NM) – 14.35</font></b><br/>
<br/>
<b><font size="4">	</font></b><font size="4">(nadaljevanje) Taki vrsti podjetništva tudi ni po godu plačevanje računov, saj to ne sodi k njegovi poslovni filozofiji. Plačilna sposobnost in kapitalska ustreznost sta v takem konceptu podjetništva irelevantni. Kot rečeno, v 21 amandmajih je osnovni koncept zakona temeljito spremenjen. Gospa predsednica, običaj je, da pri razpravi o amandmaju k 1. členu razpravljamo nekoliko širše. Prosim vas, da mi to dovolite tudi danes. Ne mislim biti predolg, bi pa vsaj nekaj amandmajev, ki so nad prvim amandmajem, omenil, ne bom pa kasneje se več prijavljal k razpravi. To se pravi tisto, kar je bistveno spremenjeno na podlagi amandmajev poslanskih skupin, je obdobje, za katerega velja zakon, to je zdaj skrajšano do 15. 1. 2008. Postopek se zdaj po novem odvija pred državnim odvetništvom, ne tako, kot je bilo prvotno predlagano, pred upravno enoto. Črta se, črtajo se razlogi za generalno opustitev plačila sodne takse. Spremenjena so določila v zvezi z zahtevami za povračilo škode in pristojnosti za odločanje, to se pravi državno odvetništvo je zdaj tisti dejavnik. Spremenjena so določila glede zagotavljanja sredstev za izplačilo denarnih odškodnin. Po novem izplača to državno odvetništvo na podlagi poravnave ali sodbe pristojnega sodišča. Temeljito so spremenjena tudi določila glede denarne odškodnine, glede obrestovanja. Pomembne spremembe vsebinske so opredeljene glede omejitve višine odškodnine. Črta se določilo o zastaranju in pa spremenjene so, spremenjena so določila glede vodenja evidenc in obdelavo podatkov, pa še v tistem zadnjem delu je črtanih nekaj členov. Gre torej za to, da se je prvotni namen predlagatelja temeljito popolnoma spremenil. V zvezi s tem zakonom bi veljalo omeniti še socialno-ekonomski fenomen, za katerega vsaj kot poslanec in predsednik Odbora za finance mislim, da smo mu priča v slovenski državi v zadnjem letu in pol. Ta socialno-ekonomski fenomen pa se izraža v vedno večjih zahtevah na odhodkovni strani državnega proračuna. Tu seveda ne mislim na to, kar je zdaj najbolj aktualno, na prihodkovni strani, se pravi zniževanje davčnih prihodkov, ampak mislim na to, kar je predmet tega zakona, to je poprava krivic iz zdaj že kar precej oddaljene preteklosti in pa temeljni cilj, ki pomeni, da bi družbeniki izbrisanih družb ne odgovarjali za dolgove izbrisane družbe. Pri tem, vsaj jaz osebno imam tak vtis, se nastopa s temeljne predpostavke, da je Slovenija neobičajno bogata država, nekakšen, nekaj podobnega kot emirat, kateri od emiratov iz obal Perzijskega zaliva, v katere proračunu je 50 ali pa 300 milijonov evrov marginalna vrednost. Mi smo imeli v prvotnem predlogu zakona ocenjeno vrednost finančnih posledic na 300 do 400 milijonov evrov. Potem se je to zmanjševalo na podlagi izračunov in izdelave simulacij, koliko teh oškodovancev bi lahko prijavilo svojo škodo, v kakšnem obsegu in tako naprej. Zdaj na koncu smo prišli do vrednosti, kalkulirane vrednosti 45,5 milijonov evrov, 6,5-krat manj od osnovnega predloga, pri čemer ga vsaj na podlagi tega, kar se je dogajalo</font><br/>
<br/>
<b><font size="4">9. TRAK: (NM) – 14.40</font></b><br/>
<br/>
<b><font size="4">	</font></b><font size="4">(nadaljevanje) in kar sem spremljal, verjetno ni v Sloveniji tistega, ki bi zdajle znal povedati, koliko dejansko pa bi državni proračun bil obremenjen, v kolikor bi prišlo do sprejema takšnega zakona. Mi imamo, gospe in gospodje, situacijo v državi naslednjo. Leta 2020, to je trdni podatek, izhajajoč iz zaključnega računa proračuna države za leto 2020, je bil primanjkljaj 3 milijarde in 486 milijonov evrov. Na včerajšnji dan, 1. november 2021 je bil v proračunu registriran primanjkljaj 2 milijardi in 711 milijonov evrov. Skupaj smo torej na 6 milijardah in 200 milijonih evrov primanjkljaja v 2 še ne zaključenih proračunskih letih. Zato je vlaganje zakonov s popolnoma nepredvidljivimi finančnimi posledicami na intervalu med 50 do 300 milijonov evrov v obstoječi javnofinančni situaciji v generalnem makroekonomskem položaju neprimerno in neresno. Jaz bom glasoval proti vsem amandmajem in proti zakonu v celoti.</font><br/>
<font size="4">	Hvala lepa.</font><br/>
<br/>
<font size="4">	</font><b><font size="4">PREDSEDNICA MATEJA UDOVČ: </font></b><font size="4">Hvala lepa, kolega Robert Polnar, za vašo razpravo.</font><br/>
<font size="4">	Naslednji po vrsti k razpravi je prijavljen Boštjan Koražija. Gospod Boštjan, beseda je vaša.</font><br/>
<br/>
<font size="4">	</font><b><font size="4">BOŠTJAN KORAŽIJA (PS Levica): </font></b><font size="4">Spoštovana predsednica, najlepša hvala za besedo.</font><br/>
<font size="4">	Saj je že gospod poslanec Polnar v resnici kar nekaj povedal o tem, zakaj je ta predlog zakona vse prej kot dober oziroma je zelo sporen. Zdaj jaz se bom kar navezal na mnenje vlade, pa kar je tudi predstavnik vlade povedal, da je tudi to drugo mnenje, da je vlada zadržana. Pri prvem mnenju je bilo celo, da zakon ni primeren. In dejansko z vsemi temi amandmaji ne samo, da dobiva zakon novo obliko, ampak, kot že prej rečeno tudi v razpravi gospoda Polnarja, dejansko direktno novo vsebino. In treba je povedati, da izbris je bil v večini primerov upravičen. In potrebno je povedati, da pri izbrisu teh, bom kar si drznil imenovati, »zombi podjetij« je prišlo zaradi tega, ker so imela ta podjetja blokirane račune, visoke dolgove, pa dostikrat žal tudi nobenega zaposlenega. Zdaj saj me lahko demantirate oziroma tudi potem v razpravi odgovorite. In ta podjetja dejansko niso imela premoženja in pristojnim organom niso pošiljala letnih poročil, ki bi jih morali, iz katerih bi bilo seveda razvidno njihovo finančno stanje. In Zakon o finančnem poslovanju podjetij je od poslovodstva teh podjetij povsem razumno zahteval in to potem morate tudi pravniki priznati, da zagotovijo likvidnost in ponovno vzpostavijo finančno disciplino. Tako da v večini primerov je šlo za lastno odgovornost teh lastnikov oziroma ustanoviteljev podjetij. Zdaj, zakaj je bil tudi izbris pravno-formalno upravičen, je tudi ta ustavna odločba iz leta 2002, 9. oktobra, ko je Ustavno sodišče ugotovilo, da je ukrep izbrisa nedejavne družbe, ki nima premoženja, skladen z Ustavo Republike Slovenije. Ustavno sodišče je v tistem, se pravi, v tisti odločbi tudi razveljavilo le določbe zakona, ki se nanašajo na tako imenovane pasivne družbenike. In jaz mislim, da tudi gospod Šime Ivanjko je prej v tej smeri razpravljal oziroma tudi govoril. Na to bi rad tudi opozoril, da dejansko ta primer, na katerega tudi sem videl, da v teh amandmajih želite nekako popravit oziroma tudi amandmirat, pasivni družbeniki so bili urejeni oziroma so njihova, bom rekel, bom kar rekel, odgovornost je bila s to ustavno odločbo že spremenjena na tak način, da so sedaj oziroma da so se po tisti odločbi Ustavnega sodišča samo aktivni družbeniki odgovorni za obveznosti izbrisanih družb. Tako da iz tega primera je treba zdaj jasno, bom rekel, diferencirat, kdo so pasivni družbeniki, pa kdo so tisti aktivni družbeniki, ki so v resnici</font><br/>
<br/>
<b><font size="4">10. TRAK: (NM) – 14.45</font></b><br/>
<br/>
<b><font size="4">	</font></b><font size="4">(nadaljevanje) zakrivili, da je prišlo do tega. Zdaj tudi v času, ki ga doživljamo, te epidemije koronakrize res s takimi zakoni si ne delamo usluge za državni proračun glede na to, da res nam proračunska luknja oziroma finančni primanjkljaj iz dneva v dan strmo narašča. In s takim zakonom v resnici ne bi, ja, bom rekel, bi zvrtali še eno dodatno luknjo v ta državni proračun, ki se bojim, da bo kar problematičen oziroma da bo imel kar konkretne posledice za naslednje generacije oziroma tudi za našo prihodnost kot tako samo. Zdaj, kar se tiče amandmajev na splošno koalicije, bi rekel, da so se kar v nekih zadevah precej potrudili, pa so zadeve spremenili, bom rekel, na boljše, ampak v Levici tega zakona ne podpiramo. Kot rečeno, čas ni pravi, pa tudi odgovornost glede teh družbenikov bi morala biti jasno definirana. In žal se bojimo, da v teh primerih, ko je prišlo do izbrisa, da so bili v večini primerov izbrisi upravičeni, kot že prej navedeno v razpravi. Se pravi treba je jasno diferencirati, kdo so tisti aktivni družbeniki, ki morajo nosit glavno odgovornost za propad oziroma tudi za izbris teh podjetij, pa pasivni družbeniki, ki so bili dostikrat po krivem v procesih oziroma tudi so po krivem odgovarjali za sam izris. Tako da, kot rečeno, pri amandmajih se bomo v Levici vzdržali, zakona kot takega pa ne podpiramo. Bi pa tudi prosil predstavnika vlade, pa tudi, če mi lahko vi kot predlagatelji poveste, kaj je dejansko tisto res finančno, finančni okvir, kot že prej rečeno v prejšnji razpravi, ali je to od 50 milijonov do, ne vem 300 milijonov ali je bolj diferencirano, kje je tista, bom rekel, številka, ki bo spet obremenila državni proračun. Se pravi, ali je to zdaj 50 milijonov ali je to 100 milijonov ali je to 150 milijonov. Prosim tudi, če nam to bolj temeljito razložite in če se le da, tudi mogoče opredelite, kako in kaj.</font><br/>
<font size="4">	Hvala.</font><br/>
<br/>
<font size="4">	</font><b><font size="4">PREDSEDNICA MATEJA UDOVČ: </font></b><font size="4">Hvala lepa, kolega Boštjan Koražija, za vaše besede.</font><br/>
<font size="4">	Sedaj pa je naslednji na vrsti Mihael Prevc, pripravi naj se kolega Franc Breznik.</font><br/>
<font size="4">	Gospod Mihael, beseda je vaša, izvolite.</font><br/>
<br/>
<font size="4">	</font><b><font size="4">MIHAEL PREVC (PS NSi): </font></b><font size="4">Ja, hvala za besedo, predsednica. </font><br/>
<font size="4">Spoštovani gostje, spoštovane poslanke in poslanci.</font><br/>
<font size="4">	Zdaj jaz bi mogoče čisto na kratko opredelil samo stališče Nove Slovenije – krščanskih demokratov do tega predloga zakona, ki smo se ga danes lotili. Dejstvo je in tudi prepričan sem, da predlagatelj, v tem primeru Državni svet je vsekakor ta predlog vložil dobronamerno, s poštenimi nameni, da pač ugotovimo, do kakšnih krivic je prišlo s sprejemom zakona leta, daljnega leta 1999 in kakšne so možnosti, da se te krivice na nek način odpravijo, in pa kakšne so možnosti, tako pravne kot zakonske, da z neko odškodnino, da se pravzaprav te krivice odpravijo. </font><br/>
<font size="4">Zdaj, da se ne bom ponavljal s strani mojih predhodnikov, mogoče bi vas opozoril na leto 2018. Takrat so poslanci imeli na mizi Zakon o prekinitvi postopkov proti družbenikom izbrisanih družb. Verjetno se nekateri, ko ste bili v sklicu, ko ste bili takrat tu, ko ste obravnavali ta zakon, verjetno se spomnite, da je ta zakon določal in se opredeljeval predvsem okrog 2 zadev, in sicer, prvič, če Evropsko sodišče za človekove pravice v izreku sodbe v zadevi Lekić, ki je bil, kot vemo, pritožnik na Evropsko sodišče,</font><br/>
<br/>
<b><font size="4">11. TRAK: (NM) – 14.50</font></b><br/>
<br/>
<b><font size="4">	</font></b><font size="4">(nadaljevanje) proti Sloveniji ugotovi, da je Republika Slovenija s spornim zakonom iz leta 1999 kršila človekove pravice, bo Republika Slovenija sprejela zakon, ki bo uredil pravne posledice sodbe Evropskega sodišča za človekove pravice in nadaljevanje prekinjenih postopkov. In pa potem alternativni, alternativna zadeva. V kolikor pa Evropsko sodišče za človekove pravice ugotovi, da Republika Slovenija ni kršila človekovih pravic s spornim zakonom iz leta 1999, se prekinjeni postopki nadaljujejo. No in kot vsi dobro vemo, da je Evropsko sodišče za človekove pravice decembra leta 2018 razsodilo, da ni prišlo do kršitve pravic pritožnikov po Evropski konvenciji o človekovih pravicah. In kakšno je bilo seveda takrat potem stališče Nove Slovenije? Takšno, da glede na to, da smo ta zakon v Novi Sloveniji takrat sprejeli, se nam je zdelo povsem nesmiselno, da bi to tematiko ponovno odpirali, da bi se o tem vprašanju ponovno, ponovno odločali in da je bila v bistvu ta razprava takrat nekje za Novo Slovenijo zaključena. Tako da to zaradi tega, no, da boste nekje vendarle skušali razumeti. Pa zdaj naše stališče glede na ta predlog, ki je tu. Seveda na prvotni predlog, ki smo ga dobili na mize, smo v Novi Sloveniji – krščanski demokrati imeli tudi polno pomislekov, tako kot tudi vlada. Vendarle smo rekli, zakaj bi nekako kategorično ta zakon zavračali, ker vendarle je bil vložen, tako kot sem že na začetku povedal, z dobronamernimi nameni. In če se da kaj narediti, poskusimo z amandmaji mogoče to materijo popravit, izboljšat. In kar nekaj dela smo vložili v te amandmaje, ki jih imate danes na mizi. In jaz sem prepričan, da s temi amandmaji se vendarle nekoliko približamo do te problematike, ki je navedena s tem zakonom. Verjamem pa, da zadeva še zdaleč ni optimalna. In vendarle verjamem, da je smiselno, da ti členi ostanejo nekje odprti do plenarnega zasedanja in da s tem seveda ponudimo možnost še dodatne, še dodatne izboljšave. Glejte, ker, tako kot je že gospod Polnar jasno povedal, da se krepko spreminja koncept samega zakona, res je, pa v bistvu ne samo koncept, dejstvo je tudi tisti, tista finančna obremenitev, ki bo bremenila, ki bo bremenila po tem zakonu državni proračun, se krepko, se krepko zmanjša. In jaz mislim, da smo se vendarle približali s tem zneskom zdaj, s to finančno, finančnim bremenom za državni proračun nekim razumnim mejam proračuna. Zdi se mi zelo pomembno, da smo z amandmaji naredili spremembe, kot so recimo, da upniški upravičenec do odškodnine ostaja upravičen samo pod pogojem, če terjatev še ni zastarala. To se mi zdi seveda zelo pomembno. In potem to, da amandmaji dodajajo zelo pomemben pogoj, tega v prvotnem zakonu ni bilo, da se upravičenec mora dokazati, to se pravi, da je izvajal aktivnosti za preprečitev izbrisa družbe ter izbrisa ni mogel preprečiti. To se mi zdi zelo pomembno, da je upravičenec delal vendarle na tem in izvajal neke aktivnosti. In pa potem drugič,</font><br/>
<br/>
<b><font size="4">12. TRAK: (NM) – 14.55</font></b><br/>
<br/>
<b><font size="4">	</font></b><font size="4">(nadaljevanje) da na poslovanje družbe ni mogel vplivati, ali je bilo uveljavljanje neuspešno, recimo da ni imel odvetnika. Potem zelo pomembna sprememba s temi amandmaji, ki smo jo dosegli, je tudi to, da se odločanje o povračilu škode prestavi iz upravnih enot na državno odvetništvo. To, ta sprememba se mi zdi zelo pomembna. Tako da se postopek za določitev odškodnine začne na zahtevo upravičenca pri državnem odvetništvu, ki se mora do predloga opredeliti v 3 mesecih. Državno odvetništvo lahko z upravičencem sklene sporazum o izplačilu odškodnine, sicer lahko upravičenec vloži tožbo na sodišče. Seveda potem naslednja zadeva, ki smo jo nekako z amandmaji dosegli, je ta, da se odškodninska terjatev za premoženjsko škodo obrestuje po 5-letni obrestni meri od dneva, pazite, od dneva vložitve tožbe po tem zakonu in ne že od nastanka škode, tako kot je bilo prvotno predlagano. In seveda, od kje zdaj ta, to breme državnega proračuna s temi spremembami bistveno manjše, skoraj 10-krat manjše, kot je bilo nekje prej predvideno, to pa izhaja mogoče tudi oziroma med drugim tudi iz tega, da se omejitve, da so določene zdaj omejitve priznane škode, in sicer 100-odstotna odškodnina se na podlagi tega zakona prizna samo v primeru, samo v primeru, kadar je bilo zaradi izterjave obveznosti prodano stanovanje ali hiša, v kateri je prebival dolžniški upravičenec. V ostalih primerih – in teh primerov je večina – v ostalih primerih pa se priznal le 60 % ugotovljene škode, ker prvotni zakon pač je predvideval veliko različnih odstotkov priznavanja škode, ta amandma pa enostavno zdaj poenostavlja in določa 60 % škode. In nenazadnje, odškodnina se izplača v največ 4 obrokih, seveda odvisno od višine. Višja kot je odškodnina, v več obrokih se izplača. Zaradi socialnega stanja se lahko odškodnina izplača tudi v enkratnem znesku. In seveda še pomembna zadeva, odškodnina se ne izplača pred 1. 1. 2023. No in seveda višina sredstev se nekje po tej oceni potem znižuje na okoli 45 milijonov evrov. Zdaj kljub temu, da smo v Novi Sloveniji, tako kot sem že prej povedal, pred časom rekli, da glede na ugotovitve evropskega sodišča ni več smiselno nadaljevati s temi postopki, pa smo v tem trenutku v Novi Sloveniji vendarle mnenja, da je v tej fazi te amandmaje smiselno podpreti. In v Novi Sloveniji jih tudi bomo podprli in se bomo v nadaljnjih postopkih trudili, da bi vendarle, da bi vendarle na nek način krivice, ki so bile storjene daljnega leta 1999, s skupnimi močmi, skupaj s predlagateljem in pa z dobronamernimi predlogi na nek način tudi rešili. Saj nenazadnje, saj naloga nas poslancev je tudi ta, da s skupnimi močmi z usklajevanjem mnenj, stališč pridemo do predlogov, ki so dobri za državljane in državljanke.</font><br/>
<font size="4">	Hvala lepa.</font><br/>
<br/>
<font size="4">	</font><b><font size="4">PREDSEDNICA MATEJA UDOVČ: </font></b><font size="4">Hvala lepa kolegu Mihaelu Prevcu za njegove besede.</font><br/>
<font size="4">	Naslednji po vrsti za razpravo je kolega Franc Breznik, po njegovi razpravi pa bom besedo dala predlagatelju, gospodu Mitji Gorenščeku.</font><br/>
<font size="4">	Gospod Franc, beseda je vaša.</font><br/>
<br/>
<font size="4">	</font><b><font size="4">FRANC BREZNIK (PS SDS): </font></b><font size="4">Najlepša hvala, spoštovana predsednica. </font><br/>
<font size="4">Spoštovani kolegi in kolegice, spoštovana slovenska javnost.</font><br/>
<br/>
<b><font size="4">13. TRAK: (NM) – 15.00</font></b><br/>
<br/>
<b><font size="4">	</font></b><font size="4">(nadaljevanje) Pot samostojne slovenske države je tlakovana tudi s številnimi krivicami, ki so se dogajale v procesu, lahko bi rekel, tranzicije, v procesu, ko smo komaj spoznavali načela delovanja pravne države, še bolj pa načela, lahko bi rekel, delovanja v tem primeru gospodarskega statusnega prava, predvsem pa tudi ekonomije, ki mora biti vzorna v smislu tega, da oblikuje neko poslovno in pravno okolje, v katerem se ljudje, ki so, lahko bi rekel, fundament slovenskega gospodarstva, torej podjetniki, manjša podjetja, da lahko varno delujejo torej tudi na področju Slovenije. Predlog zakona o popravi krivic zaradi izbrisa pravnih oseb iz sodnega registra, torej ravno za datum, ki se nekako mogoče simbolno, je to datum mojega rojstnega dneva, 23. julij, torej pred več kot 20 leti, to je leta 1999, je tipičen primer nekaterih ljudi v tej državi, ki so se imele za pravne, predvsem pa tudi finančne avtoritete in pa tudi sodniške avtoritete, ki so naredile enega največjih zločinov na področju gospodarskega statusnega prava v Sloveniji. Tukaj moram omenit gospoda Zalarja, ki je bil takrat v funkciji predsednika sodniškega društva, ki je predlagal, da se iz sodnega registra izbrišejo kapitalske družbe, torej ki ne poslujejo. Predlog je bil sprejet kljub temu takrat, torej da ni bil utemeljen. Ugotovljeni niso bili niti razlogi za izbris in njegove posledice. Ključen človek tega izbrisa pravnih oseb je takratni finančni minister, Mitja Gaspari, ki je leta 1999, torej je bil minister za finance Republike Slovenije, predlagal in vodil je postopek sprejemanja Zakona o finančnem poslovanju podjetij, po katerem so se dolgovi nasilno izbrisanih gospodarskih družb, predvsem govorimo o d. o. o. in delniških družbah, prenesli na njihove ustanovitelje, ne da bi se ugotavljala torej njihova neposredna odgovornost, torej namen in zloraba ali pa spregled pravne osebe. Predvideva se, da je to storil po dogovoru z velikim, ponavljam, in mogočnim lobijem velikih prej družbenih podjetij, bank in zavarovalnic, da bi tako sanirali njihovo nevestno poslovanje z gospodarskimi družbami, predvsem d. o. o., za katere niso imeli ustreznega zavarovanja svojih terjatev. Torej kljub takratnemu nasprotovanju ministra za pravosodje in takratnega ministra za gospodarstvo je vztrajal pri sprejetju tega zakona. To je ključno, to je ključno. Zdaj pa naštejmo nepravilnosti, ki so nepravilnosti, ki so popolne anomalije in zločin nad tem, kar sem prej govoril, torej da je nekdo zahteval izbris pravne osebe brez postopka likvidacije in stečaja. Tega ne obstaja, ne poznamo take pravne ureditve ne samo v Evropi, takega zakona do zdaj nismo zasledili niti na svetu. Sam sem o izbrisu pravnih oseb prvič slišal še kot študent pravne fakultete in ekonomske fakultete, kjer so mi profesorji predavali točno o tem izbrisu in da lahko Slovenija v nekaj letih pričakuje veliko tempirano bombo s strani ESČP. Poglejte, šlo je tudi za nekonsistenten poseg v Zakon o gospodarskih družbah. Torej sam zakon je temeljil na pravni fikciji kot temelj za pospešeno delo sodišč, torej tudi na fikciji prevzema obveznosti, kršil je načelo do sodnega varstva, ki posega torej v načelo svobodne gospodarske pobude, načelo sorazmernosti v interesu države in posameznika, kršil je načelo prepovedi retroaktivnosti zakona, kršil je ustavno načelo usklajenosti pravnih aktov, kršil je temeljne zasnove korporacijskega prava in nenazadnje, če ste malo kdajkoli študirali, tudi prava Evropske unije. Torej govorim o zakonu, ki je leta 1999 na moj rojstni dan, 23. julija bil unikum v državah Evropske unije in svetovni unikum, spoštovani kolegi. Nadaljeval bom s pravnico Nino Plavšak, ki je bila leta 1999 podsekretarka na Ministrstvu za finance in sodelovala pri sestavljanju Zakona o finančnem poslovanju podjetij. </font><br/>
<br/>
<b><font size="4">14. TRAK: (NM) – 15.05</font></b><br/>
<br/>
<b><font size="4">	</font></b><font size="4">(nadaljevanje) Tako da je v osnovi cele vrste pravnih fikcij omogočila prenos dolgov izbrisane kapitalske družbe na ustanovitelje. Pri sestavi torej samega načela fikcije je šla seveda v popolnoma anomalije. Torej je tudi, da je izbris gospodarske družbe po skrajšanem postopku možen le na osnovi zapisnika in izjav družbenikov v obliki notarskega zapisa, torej zapisnika. Torej prikrila je dejanske posledice izbrisa kot take. Zato, spoštovani kolegi, glejte, po vseh teh letih, prof. Ivanjko je omenjal med 18 celo do 24 tisoč izbrisanih pravnih oseb, zadaj stoji cela vrsta življenjskih preizkušenj posameznikov, ki so nevedoč, da je bil tak zakon sprejet, nekomu že nekaj let pred tem prodali neko gospodarsko družbo, jo prenesli, na koncu so morali prevzeti številne obveznosti. To je unikum, to je popolnoma zloraba s strani zakonodajno-pravne veje oblasti takrat, predvsem pa s strani vlade, predvsem teh ministrstev, ki sem jih napovedal, torej neke materije, ki je osnova za, lahko bi rekel, podjetniško delovanje v neki pravni državi, da ne govorim zadaj, kaj se je potem dogajalo z ljudmi, ki so ostali brez stanovanj in tako naprej, ker so jim rubili vso njihovo premoženje in tako naprej. Mislim, da je šlo za celo vrsto družinskih, lahko bi rekel, težkih stanj in da ne govorimo naprej. Dejstvo je, da Slovenska demokratska stranka in koalicija nasploh, Nova Slovenija, SMC se teh krivic zaveda. Tako kot smo zdaj v tem letu in pol delovanja v času Covida popravili številne krivice kmečkega prebivalstva, popravili smo krivice otrok, slabovidne mladine, invalidov in tako naprej, bomo popravili tudi to krivico, spoštovani, vsaj kar se mene tiče, mojih kolegov v koaliciji, pa še morda katerega poslanca, ki mu je vsaj nekaj mar za odnos države do podjetništva nasploh in do poslovnega okolja, v katerem bi naj ne samo podjetniki, ampak morda tudi mogoči investitorji v to državo ob tem prelomnih tehnoloških revoluciji, katera se sedaj dogaja, da damo tudi znamenje, da se take anomalije več v slovenskem pravnem redu ne morejo zgoditi in da pravica na koncu mora zmagati. Ti posamezniki, ki sem jih omenil, pa še kar nekaj jih je, po vsej verjetnosti niso in nikoli ne bojo odgovarjali. Krivi, počeli so pa marsikaj, to je bilo torej tudi v fazi že druge, po drugi, prvi sanaciji slovenskega bančnega sistema. To je, lahko bi rekel, neka rdeča nit samo pravne osebe, se pač izbrisane pravne osebe ta, lahko bi rekel, ta zadeva se ni toliko pojavljala v javnosti, ker pač niso bili ti ljudje prave strankarske, niso imeli pravih strankarskih izkaznic in poskušali so te velike avtoritete, »strokovne avtoritete«, v narekovajih seveda, nekako izbrisat njihov madež in zaradi tega se to tudi ni pojavljalo toliko v medijih. Zaradi tega se mi danes o tem pogovarjamo. In zaradi tega se danes tudi pogovarjamo o naši človečnosti, ne samo o odnosu do pravne države, odnosu do našega znanja korporacijskega ali pa gospodarskega statusnega prava do njihovih načel na evropskem in svetovnem nivoju, do našega odnosa do poslovnega okolja in do pravnega okolja, v katerem poslovno okolje mora delovati, da je predvidljivo, da je strokovno, torej da damo znamenje, da tudi če se je karkoli zgodilo, da bomo popravili neke krivice iz preteklosti. V tej koaliciji, glejte, smo popravili številne krivice. In moram se strinjat tudi s kolegom, ki dvomi v nekatere kot finančnik, se tudi sam zavedam. Ko je ta prvi osnutek zakona prišel na mizo, glejte, prvi pomislek, jaz mislim da, vseh kolegov so bile finančne posledice. Ne toliko do tega, ali bomo ta zakon lahko sprejeli ali ne, vsi, mislim da, se zavedamo, da državni proračun ni malha brez dna in da nekje so meje, obstajajo meje, ampak jaz mislim, da če je dobra volja pri nas vseh, če je vsaj malo občutek za sočloveka ali pa ljudje, ki so doživeli izjemno krivico, da to lahko storimo in da imamo neomejene zakonske možnosti, da vsaj pokažemo, da se da to storit. </font><br/>
<br/>
<b><font size="4">15. TRAK: (NM) – 15.10</font></b><br/>
<br/>
<b><font size="4">	</font></b><font size="4">(nadaljevanje) Torej jaz mislim, da smo s temi 21 amandmaji poslanskih skupin, ki smo jih vložili, že postavili določene meje in tudi znesek predvidljiv se je zmanjšal za vsaj za tistega teoretičnega na začetku iz 300 milijonov ali koliko se je govorilo. Jaz mislim, da je gornja meja nekje pri 30 milijonih. Ob tem, da še obstaja 30 milijonov ljudi, ki bojo morali dokazat, 30 milijonov tega, kot je kolega pred mano govoril iz Nove Slovenije, kjer so številne varovalke, da 100-odstotno poplačani bo verjetno samo lahko tisti seveda, ko bojo vse dokazali, da so izgubili stanovanje, hišo, bili ob številne družinske nepremičnine, ostali brez strehe nad glavo, oni in njihovi otroci in tako naprej. Tako da jaz mislim, da že sedaj smo bili relativno zelo, lahko bi rekel, zelo varčni, kar se tega tiče, če je to pravilni izraz, po vsej verjetnosti ni, do torej v samih amandmajih. Jaz mislim, da gre zakon skozi prvo branje. Glejte, kolegi, če je dobra volja, če obstajajo dobra volja in pravičnost v vseh nas, jaz mislim, da se še lahko pripravijo dodatni amandmaji tistih kolegov, ki ste mogoče na meji, in da to še morda izboljšamo. Vedno se da vsako stvar izboljšat, če je le, spoštovani kolegi, dobra volja. Kot veste, imamo poleg vseh amandmajev tudi amandma odbora. Torej naslov zakona se spremeni tako, da bi se glasil Zakon o odpravi krivic zaradi izbrisa pravnih oseb iz sodnega registra v obdobju od 23. julija 1999 do 15. januarja 2008. Spoštovani kolegi in kolegice, toliko z moje strani v tem delu, v tem prvem oglašanju. Verjamem in upam si, da tudi ta trdi oreh in to krivico, ki smo jo naredili ali pa so jo naredili naši predhodniki, da jo popravimo.</font><br/>
<font size="4">	Najlepša hvala.</font><br/>
<br/>
<font size="4">	</font><b><font size="4">PREDSEDNICA MATEJA UDOVČ: </font></b><font size="4">Hvala lepa kolegu Francu Brezniku za njegovo razpravo.</font><br/>
<font size="4">	Sedaj pa predajam besedo predlagatelju in prosim, da poda nekaj odgovorov na vprašanja poslank in poslancev. Izvolite, beseda je vaša.</font><br/>
<br/>
<font size="4">	</font><b><font size="4">MITJA GORENŠČEK: </font></b><font size="4">Hvala vam za besedo.</font><br/>
<font size="4">	Državni svet je prisluhnil izbrisancem pravnih oseb, kjer je v njihovih zgodbah začutil vso tegobo, vso bolečino, ki so jo v zadnjih 21 letih bili deležni. V teh 21 letih se že četrtič obravnava zakon o popravi krivic v Državnem zboru, s tem da oškodovanci še vedno niso prišli do svojega zadoščenja. V tem primeru se ne gre samo za finančno zadoščenje, gre se predvsem za moralno zadoščenje, kajti v postopkih, ki so jih doživeli v zadnjih 20 letih, so bili priča mnogim družinskim tragedijam. In v vsem tem času so svoja pričakovanja do države bistveno zmanjševali. Eden od očitkov v razpravi je bil, kako je možno, da je višina, ocenjena višina škode s 300 do 400 milijonov padla na 12 do 45 milijonov. Razlaga je predvsem v tem, kot rečeno, da so upravičenci bistveno znižali svoja pričakovanja, da je marsikdo obupal nad pravno državo v tem času, da je marsikdo podlegel psihičnemu trpinčenju, zbolel ali umrl. Marsikdo, ker je obupal, ni več hranil dokumentacije, na podlagi katere bi lahko uveljavljal svojo škodo. In na podlagi ankete, ki je bila narejena pred kratkim, je bilo ugotovljeno, da je število potencialnih upravičencev, tistih, ki naj bi terjali odškodnino za nastalo škodo, se močno, močno zmanjšalo in jo trenutno ocenjujemo do 45 milijonov in pol in še to</font><br/>
<br/>
<b><font size="4">16. TRAK: (NM) – 15.15</font></b><br/>
<br/>
<b><font size="4">	</font></b><font size="4">(nadaljevanje) v 5 letih s prvim izplačilom v letu 2023. Zdaj, če gremo na, rečeno je bilo pač, da gre v nekaterih primerih za špekulante, da so bila njihova podjetja insolventna, blokirana in so enostavno bremena želeli preložiti na državo. Noben pa se ni vprašal za razlog, zakaj so podjetja tako globoko zabredla, tudi zaradi plačilne nediscipline v tem času, tudi zaradi obvez države do njih zaradi različnih razlogov. Dejstvo pa je, da po Zakonu o gospodarskih družbah za podjetja ne bi smela odgovarjati za dolgove njihovih pravnih oseb, družb z omejeno odgovornostjo neomejeno, kar jim je zakon naložil. To pomeni, da so morali dolg podjetij poplačat tudi s svojim osebnim premoženjem, nekateri celo z osnovnim premoženjem, to pomeni z nepremičninami, v katerih so živeli. Ta 4. poskus v Državnem zboru, kot sem že rekel, so bila pričakovanja oškodovancev bistveno, bistveno nižja, kar se kaže tudi v tem, da so zakon, ki ga je prvotno vložil Državni svet, da so na ta zakon bili pripravljeni sprejeti kar 21 amandmajev na 21 členov. Nekateri so podvomili v to, ali je to še vedno zakon Državnega sveta. Ja, to je še vedno zakon Državnega sveta, samo cilji in pričakovanja so spuščeni na najnižji možni nivo, zato da se ta agonija zaključi, zato da se da tem upravičencem, oškodovancem neko moralno, moralno odškodnino in da se jim minimalno povrne povzročena škoda. Praktično smo se, so se upravičenci strinjali s skoraj vsemi 21 amandmaji. Pripombe, ki so jih pisno dali, so samo na 2 amandmaja, in sicer na amandma na 1. člen, to je na obdobje, in pa amandma na 5. člen, ki govori o upravičencih, kar smo želeli s pisnim dopisom vplivati na predlagatelje amandmajev, da bi besedilo teh 2 zakonov popravili na način, da bi našli nek kompromis, ki bi bil sprejemljiv za obe strani. Precejkrat je bilo rečeno, da državni proračun ni v stanju, da bi odpravljal pretekle krivice oziroma da bi brez mej plačeval neke pretekle dolgove. Naše stališče pa je, da ko se gre za odpravo krivice, višina te odškodnine ne sme biti vprašanje. Toliko z moje strani.</font><br/>
<br/>
<font size="4">	</font><b><font size="4">PREDSEDNICA MATEJA UDOVČ: </font></b><font size="4">Hvala lepa.</font><br/>
<font size="4">	Ker se je seznam razpravljavcev izčrpal, sprašujem razpravljavce, želi še kdo razpravljati? Ugotavljam, da ne. Prehajamo k glasovanju. Na glasovanje dajem 1. člen in amandma Poslanskih skupin SDS, NSi in SMC. Glasujemo.</font><br/>
<font size="4">	Kdo je za? (8 članov.) Kdo je proti? (1 član.)</font><br/>
<font size="4">	Ugotavljam, da je amandma sprejet.</font><br/>
<font size="4">	V razpravo dajem 2. člen in amandma Poslanskih skupin SDS, NSi in SMC, vključno z njegovo današnjo spremembo. Želi kdo razpravljati? Ugotavljam, da ne. Zaključujem razpravo. </font><br/>
<br/>
<b><font size="4">17. TRAK: (NM) – 15.20</font></b><br/>
<br/>
<b><font size="4">	</font></b><font size="4">(nadaljevanje) Glasujemo o amandmaju k 2. členu. Glasujemo.</font><br/>
<font size="4">	Kdo je za? (8 članov.) Kdo je proti? (1 član.)</font><br/>
<font size="4">	Ugotavljam, da je amandma sprejet.</font><br/>
<font size="4">	Na glasovanje, v razpravo dajem 3. člen. Želi kdo razpravljati? Ugotavljam, da ja. </font><br/>
<font size="4">Franc Breznik, beseda je vaša.</font><br/>
<br/>
<font size="4">	</font><b><font size="4">FRANC BREZNIK (PS SDS): </font></b><font size="4">Torej spoštovani kolegi, v 3. členu se ta amandma glasi torej o izvzeti škodi. Torej v postopku po tem zakonu ni možno uveljavljati nepremoženjske škode za duševne bolečine, škode torej zaradi izgubljene podjetniške možnosti ali kakršnekoli druge posredne škode torej, ki je nastala zaradi izbrisa od prvega odstavka, torej 1. člena tega zakona. Zaradi tega se nam zdi smiselno, to je ena, jaz bom se še večkrat javil k besedi, ena izmed takšnih torej dodatnih varovalk, o katerih smo že danes v svojih splošnih razpravah govorili.</font><br/>
<font size="4">	Najlepša hvala.</font><br/>
<br/>
<font size="4">	</font><b><font size="4">PREDSEDNICA MATEJA UDOVČ: </font></b><font size="4">Hvala za vašo razpravo.</font><br/>
<font size="4">	Želi še kdo besedo? Ugotavlja, da ne. Glasujemo o amandmaju k 3. členu. Glasujemo.</font><br/>
<font size="4">	Kdo je za? (8 članov.) Kdo je proti? (1 član.)</font><br/>
<font size="4">	Ugotavljam, da je amandma sprejet.</font><br/>
<font size="4">	V razpravo dajem 4. člen, h kateremu ni vloženih amandmajev. Želi kdo razpravljati? Ugotavljam, da ne. S tem zaključujem razpravo.</font><br/>
<font size="4">	V razpravo dajem 5. člen amandmaja Poslanskih skupin SDS, NSi in SMC. Želi kdo razpravljati? Ugotavljam, da ne. Zaključujem razpravo. Glasujemo o amandmaju k 5. členu. Glasujemo.</font><br/>
<font size="4">	Kdo je za? (8 članov.) Kdo je proti? (1 član.)</font><br/>
<font size="4">	Ugotavljam, da je amandma sprejet.</font><br/>
<font size="4">	V razpravo dajem 6. člen amandmaja Poslanskih skupin SDS, NSi in SMC. Želi kdo razpravljati? Ugotavljam, da ne. Zaključujem razpravo. Glasujemo o 6. členu amandmaja. Glasujemo.</font><br/>
<font size="4">	Kdo je za? (8 članov.) Kdo je proti? (1 član.)</font><br/>
<font size="4">	Ugotavljam, da je amandma sprejet.</font><br/>
<font size="4">	V razpravo dajem 7. člen. Želi kdo razpravljati? Ugotavljam, da ja. Gospod Franc Breznik, beseda je vaša.</font><br/>
<br/>
<font size="4">	</font><b><font size="4">FRANC BREZNIK (PS SDS): </font></b><font size="4">Hvala.</font><br/>
<font size="4">	Torej 7. člen govori o začetku postopka, torej postopek za uveljavitev zahtevka na podlagi tega zakona, torej bi se pričel z vložitvijo predloga za poravnavo, to je pri državnem odvetništvu. Državno odvetništvo torej mora do predloga upravičenca opredeliti najkasneje v roku 3 mesecev. Do izteka roka iz prejšnjega odstavka upravičenec ne sme s tožbo pred pristojnim sodiščem uveljavljati denarne odškodnine zaradi izbrisa. V postopku na podlagi tega zakona torej ima državno odvetništvo pravico do brezplačnega vpogleda v sodne in druge uradne spise ter v dokumentacijo pravnih oseb v zvezi z izbrisom iz sodnega registra in glede izterjave oziroma plačila obveznosti izbrisane družbe. Zavezanci in upravljavci so dolžni pristojnemu upravnemu organu predložiti vse dokaze in dopustiti vpogled v listine in podatke, potrebne za odločitev o tej zahtevi. Torej je pomemben člen, ki govori, da se, da lahko tak postopek začnemo torej pred državnim odvetništvom.</font><br/>
<font size="4">	Hvala.</font><br/>
<br/>
<font size="4">	</font><b><font size="4">PREDSEDNICA MATEJA UDOVČ: </font></b><font size="4">Hvala lepa.</font><br/>
<font size="4">	Zaključujem razpravo. Glasujemo o amandmaju k 7. členu Poslanskih skupin SDS, NSi in SMC. Glasujemo.</font><br/>
<font size="4">	Kdo je za? (7 članov.) Kdo je proti? (1 član.)</font><br/>
<font size="4">	Ugotavljam, da je amandma sprejet.</font><br/>
<font size="4">	</font><br/>
<b><font size="4">18. TRAK: (NM) – 15.25</font></b><br/>
<br/>
<b><font size="4">	</font></b><font size="4">(nadaljevanje) V razpravo dajem 8. člen amandmaja Poslanskih skupin SDS, NSi in SMC. Želi kdo razpravljati? Ugotavljam, da ne. Zaključujem razpravo. Glasujemo o amandmaju k 8. členu. Glasujemo.</font><br/>
<font size="4">	Kdo je za? (8 članov.) Kdo je proti? (1 član.)</font><br/>
<font size="4">	Ugotavljam, da je amandma sprejet.</font><br/>
<font size="4">	V razpravo dajem 9. člen in amandma Poslanskih skupin SDS, NSi in SMC. Želi kdo razpravljati? Ugotavljam, da ne. Zaključujem razpravo. Glasujemo o amandmaju k 9. členu. Glasujemo.</font><br/>
<font size="4">	Kdo je za? (8 članov.) Kdo je proti? (Nihče.)</font><br/>
<font size="4">	Ugotavljam, da je amandma sprejet.</font><br/>
<font size="4">	V razpravo dajem 10. in 11. člen, h kateremu ni vloženih amandmajev. Želi kdo razpravljati? Ugotavljam, da ne. Zaključujem razpravo.</font><br/>
<font size="4">	V razpravo dajem 12. člen in amandma Poslanskih skupin SDS, NSi in SMC. Želi kdo razpravo? Ugotavljam, da ne. Zaključujem razpravo. Glasujemo o amandmaju k 12. členu. Glasujemo.</font><br/>
<font size="4">	Kdo je za? (8 članov.) Kdo je proti? (1 član.)</font><br/>
<font size="4">	Ugotavljam, da je amandma sprejet.</font><br/>
<font size="4">	V razpravo dajem 13. člen in amandma Poslanskih skupin SDS, NSi in SMC. Želi kdo razpravljati? Ugotavljam, da ne. Zaključujem razpravo. Glasujemo o amandmaju k 13. členu. Glasujemo.</font><br/>
<font size="4">	Kdo je za? (8 članov.) Kdo je proti? (1 član.)</font><br/>
<font size="4">	Ugotavljam, da je amandma sprejet.</font><br/>
<font size="4">	V razpravo dajem 14. člen in amandma Poslanskih skupin SDS, NSi in SMC. Želi kdo razpravljati? Ugotavljam, da ne. Zaključujem razpravo. Glasujemo o amandmaju k 14. členu. Glasujemo.</font><br/>
<font size="4">	Kdo je za? (8 članov.) Kdo je proti? (1 član.)</font><br/>
<font size="4">	Ugotavljam, da je amandma sprejet.</font><br/>
<font size="4">	V razpravo dajem 15. člen in amandma Poslanskih skupin SDS, NSi in SMC, vključno z njegovo današnjo spremembo. Želi kdo razpravljati? Ugotavljam, da ne. Zaključujem razpravo. Glasujemo k 15. členu. Glasujemo.</font><br/>
<font size="4">	Kdo je za? (8 članov.) Kdo je proti? (1 član.)</font><br/>
<font size="4">	Ugotavljam, da je amandma sprejet.</font><br/>
<font size="4">	V razpravo dajem 16. člen in amandma Poslanskih skupin SDS, NSi in SMC. Želi kdo razpravljati? Ugotavljam, da ne. Zaključujem razpravo. Glasujemo o amandmaju k 16. členu. Glasujemo.</font><br/>
<font size="4">	Kdo je za? (8 članov.) Kdo je proti? (1 član.)</font><br/>
<font size="4">	Ugotavljam, da je amandma sprejet.</font><br/>
<font size="4">	V razpravo dajem 17. člen in amandma Poslanskih skupin SDS, NSi in SMC. Želi kdo razpravljati? Ugotavljam, da ne. Zaključujem razpravo. Glasujemo o amandmaju k 17. členu. Glasujemo.</font><br/>
<br/>
<b><font size="4">19. TRAK: (NM) – 15.30</font></b><br/>
<br/>
<b><font size="4">	</font></b><font size="4">(nadaljevanje) Kdo je za? (8 članov.) Kdo je proti? (1 član.)</font><br/>
<font size="4">	Ugotavljam, da je amandma sprejet.</font><br/>
<font size="4">	V razpravo dajem 18. člen in amandma Poslanskih skupin SDS, NSi in SMC. Želi kdo razpravljati? Gospod Franc Breznik, beseda je vaša.</font><br/>
<font size="4">	Izvolite.</font><br/>
<br/>
<font size="4">	</font><b><font size="4">FRANC BREZNIK (PS SDS): </font></b><font size="4">Ja, jaz se še bom enkrat oglasil. Recimo 18. člen govori o višini odškodnine. Jaz mislim, da prvi odstavek, torej amandma v prvem odstavku govori, da je vsaka oblika povračila vrednosti škode, ki jo upravičenec prejme po tem zakonu, torej omejena na 60 % ugotovljene višine škode, kot jo določa 3. točka 2. člena tega zakona. Kot je tudi kolega Prevc pred tem govoril, torej v drugem odstavku pa govorimo v tem primeru, da je upravičen do povračila 100 % vrednosti nepremičnine, ki se torej določi višino s prodajno pogodbo. Govorimo torej samo o 100-odstotnem povračilu za tiste družbenike, katerim je bila prodana hiša ali stanovanje, v kateri je bil upravičenec torej prebival. Toliko glede obrazložitve tega amandmaja.</font><br/>
<font size="4">	Najlepša hvala.</font><br/>
<br/>
<font size="4">	</font><b><font size="4">PREDSEDNICA MATEJA UDOVČ: </font></b><font size="4">Hvala lepa za vašo razpravo.</font><br/>
<font size="4">	Želi še kdo besedo? Ugotavljam, da ne. Zaključujem razpravo. Glasujemo o amandmaju k 18. členu. Glasujemo.</font><br/>
<font size="4">	Kdo je za? (8 članov.) Kdo je proti? (1 član.)</font><br/>
<font size="4">	Ugotavljam, da je amandma sprejet.</font><br/>
<font size="4">	V razpravo dajem 19. člen in amandma Poslanskih skupin SDS, NSi in SMC. Želi kdo razpravljati? Ugotavljam, da ne. Zaključujem razpravo. Glasujemo o amandmaju k 19. členu. Glasujemo.</font><br/>
<font size="4">	Kdo je za? (8 članov.) Kdo je proti? (1 član.)</font><br/>
<font size="4">	Ugotavljam, da je amandma sprejet.</font><br/>
<font size="4">	V razpravo dajem 20. člen in amandma Poslanskih skupin SDS, NSi in SMC. Želi kdo razpravljati? Ugotavljam, da ne. Zaključujem razpravo. Glasujemo o amandmaju k 20. členu. Glasujemo.</font><br/>
<font size="4">	Kdo je za? (8 članov.) Kdo je proti? (1 član.)</font><br/>
<font size="4">	Ugotavljam, da je amandma sprejet.</font><br/>
<font size="4">	V razpravo dajem 21. člen in amandma Poslanskih skupin SDS, NSi in SMC. Želi kdo razpravljati? Zakonodajno-pravna služba želi besedo.</font><br/>
<font size="4">	Izvolite, beseda je vaša.</font><br/>
<br/>
<font size="4">	</font><b><font size="4">MAG. METODA HROVAT PIRNAT: </font></b><font size="4">Hvala za besedo.</font><br/>
<font size="4">	Amandma ne rešuje temeljne pripombe Zakonodajno-pravne službe, da ta člen ne določa, iz katerih zbirk osebnih podatkov bo državno odvetništvo pridobivalo osebne podatke po tem členu. Torej v tem delu amandma ni razrešil temeljne pripombe, tako da menim, da bi bilo potrebno za plenarno zasedanje v tem delu še preučit.</font><br/>
<font size="4">	Hvala.</font><br/>
<br/>
<font size="4">	</font><b><font size="4">PREDSEDNICA MATEJA UDOVČ: </font></b><font size="4">Hvala lepa za vašo pripombo.</font><br/>
<font size="4">	Želi še kdo besedo? Ugotavljam, da ne. Zaključujem razpravo. Glasujemo o amandmaju k 21. členu. Glasujemo.</font><br/>
<font size="4">	Kdo je za? (7 članov.) Kdo je proti? (1 član.)</font><br/>
<font size="4">	Ugotavljam, da je amandma sprejet.</font><br/>
<font size="4">	V razpravo dajem 22. člen in amandma Poslanskih skupin SDS, NSi in SMC. Želi kdo razpravljati? Ugotavljam, da ne. Zaključujem razpravo. Glasujemo o amandmaju k 22. členu. Glasujemo.</font><br/>
<font size="4">	</font><br/>
<b><font size="4">20. TRAK: (NM) – 15.35</font></b><br/>
<br/>
<b><font size="4">	</font></b><font size="4">(nadaljevanje) Kdo je za? (8 članov.) Kdo je proti? (1 član.)</font><br/>
<font size="4">	Ugotavljam, da je amandma sprejet.</font><br/>
<font size="4">	V razpravo dajem 23. člen in amandma Poslanskih skupin SDS, NSi in SMC. Želi kdo razpravljati? Ugotavljam, da ne. Zaključujem razpravo. Glasujemo o amandmaju k 23. členu. Glasujemo.</font><br/>
<font size="4">	Kdo je za? (8 članov.) Kdo je proti? (1 član.)</font><br/>
<font size="4">	Ugotavljam, da je amandma sprejet.</font><br/>
<font size="4">	V razpravo dajem 24. člen in amandma Poslanskih skupin SDS, NSi in SMC. Želi kdo razpravo? Ugotavljam, da ne. Zaključujem razpravo. Glasujemo o amandmaju k 24. členu. Glasujemo.</font><br/>
<font size="4">	Kdo je za? (8 članov.) Kdo je proti? (1 član.)</font><br/>
<font size="4">	Ugotavljam, da je amandma sprejet.</font><br/>
<font size="4">	V razpravo dajem še 25. člen, h kateremu ni vloženih amandmajev. Želi kdo razpravljati? Ugotavljam, da ne. Zaključujem razpravo.</font><br/>
<font size="4">	V razpravo dajem še predlog za amandma odbora Poslanskih skupin SDS, NSi in SMC k naslovu predloga zakona. Želi kdo razpravljati? Ugotavljam, da ne. Glasujemo o predlogu za amandma odbora k naslovu predloga zakona. Glasujemo.</font><br/>
<font size="4">	Kdo je za? (8 članov.) Kdo je proti? (1 član.)</font><br/>
<font size="4">	Ugotavljam, da je amandma sprejet.</font><br/>
<font size="4">	S tem smo zaključili drugo obravnavo predloga zakona na matičnem… A, samo moment. Se opravičujem. V skladu s prej sprejeto odločitvijo odbora prehajamo na glasovanje o vseh členih skupaj. Glasujemo.</font><br/>
<font size="4">	Kdo je za? (8 članov.) Kdo je proti? (3 člani.)</font><br/>
<font size="4">	Ugotavljam, da so členi sprejeti.</font><br/>
<br/>
<font size="4">	S tem smo zaključili drugo obravnavo predloga zakona na matičnem delovnem telesu. Sprejeti amandmaji se vključijo v dopolnjen predlog zakona, ki bo sestavni del poročila odbora. Določiti moramo še poročevalca za sejo odbora. Predlagam, da to delo opravim sama kot predsednica Odbora za gospodarstvo. A kdo temu nasprotuje? Ugotavljam, da ne.</font><br/>
<br/>
<font size="4">	S tem zaključujem to točko dnevnega reda.</font><br/>
<br/>
<font size="4">	Prehajamo še na obravnavo </font><b><font size="4">2. TOČKE DNEVNEGA REDA – RAZNO.</font></b><br/>
<b><font size="4">	</font></b><font size="4">Želi besedo še kdo od članov odbora v okviru točke razno? Ugotavljam, da ne. </font><br/>
<br/>
<font size="4">Če ne želi nihče besedo, zaključujem to točko dnevnega reda in današnjo sejo Odbora za gospodarstvo. </font><br/>
<font size="4">Zahvaljujem se vsem za razpravo in udeležbo.</font><br/>
<font size="4">Hvala lepa.</font><br/>
<br/>
<b><font size="4">Seja je bila končana 2. novembra 2021 ob 15.40.</font></b>
</root>