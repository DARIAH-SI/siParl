<root>
<h5 class="label"><span>Vsebina zapisa seje</span></h5><div align="center">
<p><b><font size="4">REPUBLIKA SLOVENIJA</font></b><br/>
<b><font size="4">DRŽAVNI ZBOR </font></b><br/>
<b><font size="4">ODBOR ZA IZOBRAŽEVANJE, ZNANOST, ŠPORT IN MLADINO </font></b><br/>
<b><font size="4">31. nujna seja  </font></b><br/>
<br/>
<b><font size="4">(3. februar 2021)</font></b><br/>
</p></div><br/>
<b><font size="4">Sejo je vodila Iva Dimic, predsednica odbora.</font></b><br/>
<b><font size="4">Seja se je začela ob 9. uri. </font></b><br/>
<br/>
<b><font size="4">1. TRAK: (TB)</font></b><br/>
<br/>
<font size="4">	</font><b><font size="4">PREDSEDNICA IVA DIMIC:</font></b><font size="4"> Spoštovani. Vse članice in člane odbora, vabljene, ter ostale prisotne lepo pozdravljam!</font><br/>
<font size="4">	Pričenjam 31. nujno sejo Odbora za izobraževanje, znanost, šport in mladino.</font><br/>
<font size="4">Obveščam vas, da so zadržani in se seje ne morejo udeležiti Ferenc Horváth, kot član odbora, zaradi službene obveznosti in pa kolega Željka Cigler nadomešča Nataša Sukič.</font><br/>
<font size="4">S sklicem seje ste prejeli naslednji dnevni red seje odbora, z eno točko: Spolno nadlegovanje v akademskem prostoru. Ker v poslovniškem roku nisem prejela predlogov v zvezi z dnevnim redom, je določen takšen dnevni red seje, kot je bil predlagan s sklicem.</font><br/>
<br/>
<font size="4">Smo torej pri </font><b><font size="4">1. TOČKI DNEVNEGA FREDA – SPOLNO NADLEGOVANJE V AKADEMSKEM PROSTORU.</font></b><font size="4"> Na spletni strani Državnega zbora je s sklicem objavljena zahteva Poslanskih skupin SDS, SMC in NSi za sklic nujne seje odbora, z dne 26. januarja 2021. Včeraj pa ste v varni predal prejeli tudi gradivo gospe Astrid Prašnikar, z dne 2. februar 2021.</font><br/>
<font size="4">K točki dnevnega reda so bili vabljeni, tako kot je razvidno iz sklica, zato ne bom brala, dodatno pa sem vabila predstavnici raziskovalne iniciative Rezistenca – Tonjo Jerele in Anamarijo Planšak, ter direktorico Inštituta 8. marec Niko Kovač.</font><br/>
<font size="4">Besedo dajem predlagateljem zahteve za sklic nujne seje, se pravi, Mojci Škrinjar Poslanske skupine SDS.</font><br/>
<font size="4">Izvolite, Mojca.</font><br/>
<br/>
<b><font size="4">MOJCA ŠKRINJAR (PS SDS):</font></b><font size="4"> Hvala lepa.</font><br/>
<font size="4">Počakam, da se gostje posedejo…</font><br/>
<br/>
<b><font size="4">PREDSEDNICA IVA DIMIC:</font></b><font size="4"> Ja, prosim, če se posedete. Upoštevajte razdaljo. Ob straneh so tudi še prosti sedeži. Tisti, ki bo pa želel, ne glede na to, bo tudi dobil besedo, tako da, to je vedno tako potekalo. Pa prosim, če se malo umirite.</font><br/>
<font size="4">Izvolite, Mojca.</font><br/>
<br/>
<b><font size="4">MOJCA ŠKRINJAR (PS SDS):</font></b><font size="4"> Hvala lepa za besedo.</font><br/>
<font size="4">Zakon o delovnih razmerjih v svojem 7. členu pravi, da je spolno nadlegovanje kakršnakoli oblika neželenega, verbalnega, neverbalnega ali fizičnega ravnanja ali vedenja spolne narave z učinkom ali namenom prizadeti dostojanstvo osebe, zlasti kadar gre za ustvarjanje zastraševalnega, sovražnega, ponižujočega, sramotilnega ali žaljivega okolja. Na žalost smo priča takim situacijam vse večkrat, v medijih pa že nekaj let spremljamo zgodbe o spolnem nadlegovanju v akademskem prostoru.</font><br/>
<font size="4">Posledice spolnega nadlegovanja so grozovite, žrtve pa se lahko soočajo s psihološkimi, čustvenimi in telesnimi težavami. To je lahko strah, jeza, sram, krivda, občutek nemoči, krivice, to ima za posledico tesnobo, depresijo, izgubo motivacije, lahko tudi napade panike, težave koncentracije, posttravmatsko motnjo, seveda celo gre do možne zlorabe prepovedanih substanc, razmišljanj o samomoru, prisoten je povišan nivo stresa,</font><br/>
<br/>
<b><font size="4">2. TRAK: (TB) – 9.05</font></b><br/>
<br/>
<font size="4">	(nadaljevanje) žrtve čutijo glavoboli, slabosti in imajo težave s spanjem. In, kljub resnim posledicam takih zavržnih dejanj, se zdi, da v našem prostoru in niti v akademskem prostoru, ne moremo zagotoviti varnega okolja.</font><br/>
<font size="4">	Predlagatelji zato menimo, da ne glede na to, da so ta dejanja prisotna povsod, torej tudi v akademskem prostoru in so absolutno nedopustna, neetična, ter zavržna in pričakujemo konkretna dejanja pristojnih, s katerimi se bo ta dejanja obsodilo in preprečilo podobne primere v prihodnosti. Od današnje razprave si obetam, da bomo prišli do zaključkov, ki bodo imeli konkretne učinke, ki bodo rezultirali v tem, da bo naše delovno okolje, konkretno danes govorimo o akademskem delovnem okolju, izobraževalnem delovnem okolju, vendarle varno in pa etično, ter dostojanstveno.</font><br/>
<font size="4">	Hvala.</font><br/>
<br/>
<font size="4">	</font><b><font size="4">PREDSEDNICA IVA DIMIC:</font></b><font size="4"> Hvala kolegici Mojci.</font><br/>
<font size="4">	Želi dodat tudi drugi predlagatelj…</font><br/>
<font size="4">V imenu SMC, Branislav Rajić.</font><br/>
<br/>
<b><font size="4">MAG. BRANISLAV RAJIĆ (PS SMC):</font></b><font size="4"> Hvala lepa, gospa predsednica. Dobro jutro vsem!</font><br/>
<font size="4">Zakaj smo se odločili, zato, ker je ta tema aktualna. O tem pričajo ne samo medijski prispevki in objave, priča tudi splošno stanje pogovorov v družbi, kjer je to postala vroča tema, seveda z razlogom, ampak žal in nedopustno je, da je prišlo do tega, da to postane ena najbolj aktualnih tem.</font><br/>
<font size="4">Posebej skrb vzbujajoče dejstvo je, da so ti roki od časa, ko je prijava narejena, bodisi na fakulteti ali na univerzi, da traja zelo dolgo. V enem zadnjih primerov je trajala več kot eno leto in te sankcije, ki so doletele posameznika v enem primeru, niso, tudi ne rabijo biti danes tema, ampak, mi kot zakonodajalec, moramo premisliti in spodbuditi predvsem tudi vse te procese, ki so, da se na nek način »preizprašamo« in pridemo do rešitve, ki bo spodbudila ljudi, ki se jim to zgodi, da se ne bojijo vsaj tako dolgih rokov, ki trajajo, da se pride do neke rešitve, do kazni, pravzaprav, ker zadoščenja tu niti ne more biti.</font><br/>
<font size="4">Jaz bi rad opozoril, za uvod, še na eno raziskavo, ki je narejena na Filozofski fakulteti ljubljanske univerze. Bilo je anketiranih 210 študentk in študentov. 38 % anketiranih, torej 80 od 210, je izjavilo, da so doživeli spolno nadlegovanje. Ampak, samo ena oseba od teh 80 se je odločila, da to dejanje prijavi. In, če pomislimo, da ne gre za neke neuke ljudi, ki ne vedo, kaj je in kako se tej stvari streže, je očitno, da gre za neverjetno velik strah ali zavedanje, da pomoči ne bo in to je nekaj, kar moramo zagotovo ustvariti načine, da se vsaj to izniči, da se ta strah nevtralizira in da se o tem spregovori takoj in seveda, se na take primere reagira takoj.</font><br/>
<font size="4">V enem članku, ki opisuje primere nadlegovanja v akademskih krogih na enem od nemških znanstvenih inštitutov, je v izpostavljenem delu besedila navedeno nekaj, kar bom kar prebral. Citiram: »Znano je, da se študentje in mlajši raziskovalci dobro zavedajo, kako jim lahko priporočilno pismo ali samo omemba njihovega imena na srečanjih priznanih strokovnjakov, odpre ali popolnoma zapre znanstveno pot.« Konec navedka.</font><br/>
<font size="4">Scenariji, ki bi temu lahko sledili, so seveda različni, vodijo pa lahko tudi v izsiljevanje in spolno nadlegovanje. Ta citat je najbolj zgovoren primer, kdaj se lahko zgodi in kako se lahko dogaja zloraba</font><br/>
<br/>
<b><font size="4">3. TRAK: (TB) – 9.10</font></b><br/>
<br/>
<font size="4">	(nadaljevanje) moči, kako se zgodi in kako se izvaja načrtno poniževanje in napad na človekovo dostojanstvo. Mi smo danes tukaj, ne da se zgražamo nad primeri, ki so nam znani in ki si bodo najbrž zaradi plaza, ki so se začeli vsak dan pojavljati, na žalost, ampak zaradi tega, da se v tem medsebojnem pogovoru skušamo »preresitirati« in orientirati k boljšim, potem, reševanja te nedopustne situacije, ki je žal postala očitno del našega, tudi akademskega vsakdana.</font><br/>
<font size="4">	Hvala lepa.</font><br/>
<br/>
<font size="4">	</font><b><font size="4">PREDSEDNICA IVA DIMIC:</font></b><font size="4"> Hvala lepa.</font><br/>
<font size="4">	Če lahko samo v dveh besedah tudi še sama, v imenu predlagatelja.</font><br/>
<font size="4">	Naj povem, da v Novi Sloveniji zagovarjamo ničelno toleranco do spolnega nasilja. Da je bilo v preteklosti ali pa dobro leto nazaj, na pobudo Nove Slovenije, sprejeta sprememba Kazenskega zakonika, ki podaljšuje vse zastaralne roke, skoraj trikratno, s področja spolne nedotakljivosti in da vsekakor je nesprejemljivo, da prihaja, da se dogaja zloraba moči, kar pomeni močnejšega nad šibkejšim in da, seveda, si želim, da bi današnja razprava mogoče tudi kakšnemu dala pogum, da spregovori in da vendarle vsi skupaj sklenemo, da je nedopustno tudi v celotni družbeni, družbenih sistemih, ne samo v družini, v službi in tako naprej, celotnih družbenih sistemih, nedopustno spolno nasilje in verjamem, da tudi akademske vrste, krogi, niso nobena izjema in da se tudi tam, bom rekla, se zadeve postavijo na mesto, tako, kot mora bit.</font><br/>
<font size="4">Tako da, s tega vidika si želim res dobre razprave. Predlagali smo tri sklepe.</font><br/>
<font size="4">Prvi je ugotovitveni sklep: »Odbor za izobraževanje, znanost, šport in mladino ostro obsoja vsakršno verbalno in neverbalno spolno nadlegovanje s strani zaposlenih v akademskem prostoru in poziva h kazenskemu pregonu kršiteljev.«</font><br/>
<font size="4">Drugi: »Odbor predlaga vsem univerzam in visokošolskim zavodom, da v sodelovanju z Ministrstvom za izobraževanje, znanost in šport, do konca leta 2021 opravijo temeljito raziskavo o pojavu spolnega nadlegovanja v akademskem prostoru, ter v skladu z izsledki raziskave oblikujejo akt o preprečevanju spolnega nadlegovanja, ter odločenem in takojšnjem ukrepanju, v primeru, ko se dejanja že zgodijo.«</font><br/>
<font size="4">In tretji sklep: »Odbor predlaga vsem visokošolskim zavodom, da sprejmejo vse ukrepe iz njihove pristojnosti, da takoj preprečijo nadaljevanje akademskega delovanja tistim zaposlenim, zoper katere je podana prijava in obstaja utemeljen sum spolnega nadlegovanja.«</font><br/>
<font size="4">Naj samo povem, da že v delovnopravni zakonodaji, ima določilo o prepovedi spolnega in drugega nadlegovanja v 7. členu, pa jaz člena ne bom šla brat, ampak, že v delovnopravni zakonodaji, v 7. členu, je opredeljeno, kaj je dopustno in kaj ni dopustno.</font><br/>
<font size="4">Tako da, to bi bil nek moj prispevek, kot tretje skupine, ki je predlagala. Sedaj pa dajem besedo tudi predstavniku Ministrstva za izobraževanje, znanost in šport, državnemu sekretarju, Damirju Orehovcu.</font><br/>
<font size="4">Izvolite.</font><br/>
<br/>
<b><font size="4">DAMIR OREHOVEC:</font></b><font size="4"> Ja, predsedujoča, hvala lepa za besedo. Lep pozdrav vsem poslancem in ostalim gostom.</font><br/>
<font size="4">Moram priznati, da nisem pričakoval, da bo v Državnem zboru razprava na temo spolnega nadlegovanja v akademskem prostoru, a žal ankete govorijo, da je spolno nadlegovanje in nasilje v akademskem prostoru vendarle prisotno. Na ministrstvu izražamo skrb in obžalovanje, da do tovrstnega in kakršnegakoli nasilja sploh prihaja, tako med zaposlenimi, seveda tudi do šibkejših deležnikov, torej do študentk in študentov.</font><br/>
<font size="4">Hkrati bi rad povedal, da na ministrstvu ostro obsojamo vsakršno spolno diskriminacijo, nadlegovanja ali neenako obravnavo. Tovrstno ravnanje meče slabo luč, tako na univerzo, kot na celotni akademski prostor. Univerza je s svojo ustavno zagotovljeno avtonomijo dolžna to preprečiti in preprečevati in seveda ustrezno zaščititi akademski prostor.</font><br/>
<font size="4">Naj povem, da na tej podlagi tudi podpiramo vse tri predloge, ki jih je </font><br/>
<br/>
<b><font size="4">4. TRAK: (TB) – 9.15</font></b><br/>
<br/>
<font size="4">	(nadaljevanje) predlagatelj dal ob sklicu nujne seje in ministrstvo bo skupaj z univerzami in samostojnimi vzgojno-izobraževalnimi zavodi, do konca leta 2021 opravilo temeljito raziskavo o pojavu spolnega nadlegovanja v akademskem prostoru.</font><br/>
<font size="4">	Mogoče toliko, za začetek.</font><br/>
<br/>
<font size="4">	</font><b><font size="4">PREDSEDNICA IVA DIMIC:</font></b><font size="4"> Hvala lepa.</font><br/>
<font size="4">	Sedaj pa dajem besedo še vabljenim na sejo. Prosim, da se zaradi magnetograma predstavitve z imenom in priimkom, tudi predstavite in navedete inštitucijo, v imenu katere prihajate. Da pa bo lepo danes današnja razprava potekala, pa mislim, da je potrebno podat nekaj osnovnih navodil.</font><br/>
<font size="4">	Današnja seja naj bi bila do 12. ure, tako da ob 12. bomo morali prekinit, ker imamo potem tudi ostale obveznosti in med drugim je tudi žalna seja in pa seja Državnega zbora kasneje. Če do 12. ure – pa kar si želim, da bi bilo zelo priporočljivo, da bi do 12. ure zaključil, zato, da se potem naredi neka celota, kajne – bomo… če to ne bo uspelo, no, bomo odbor prestavili na nek drug čas, ampak jaz si res želim, da bi to uspelo, zato bi tudi prosila no, da je nekje tistih 5 minut, tudi uvodniki smo bili zelo kratki, tudi ministrstvo, no, seveda bom pustila kakšno minuto dlje tudi vsem ostalim vabljenim, pa vendarle mislim, da v petih minutah se lahko dogovorimo, da zadevo nekako zaobjamemo, no, da bi zadeva lepo tekoče tekla in da bi do 12. ure zaključil.</font><br/>
<font size="4">	Sedaj pa dajem besedo, če želi se kdo javit, če ne grem pa lahko kar po seznamu, ki ga imam, pa prvi je na moje seznamu seveda dr. Roman Kuhar, redni profesor in dekan Filozofske fakultete Univerze v Ljubljani.</font><br/>
<font size="4">	Ja, ja, kar izvolite.</font><br/>
<br/>
<font size="4">	</font><b><font size="4">DR. ROMAN KUHAR:</font></b><font size="4"> Hvala lepa za besedo. [Roman Kuhar, dekan Filozofske fakultete.]</font><br/>
<font size="4">	Spoštovana gospa predsednica, spoštovane, spoštovani prisotni.</font><br/>
<font size="4">	Vodenje Filozofske fakultete Univerze v Ljubljani sem prevzel oktobra 2017. V tem času sem prejel tri prijave zaradi nasilja na fakulteti. Dve sta se dotikali aktualnih dogodkov, ena pa preteklih. Nobena od teh prijav ni bila prijava kaznivega dejanja zoper spolno nedotakljivost, kot jih določa Kazenski zakonik. Pri vseh treh prijavah smo na fakulteti nemudoma sprožili ustrezne postopke v skladu z univerzitetnimi pravilniki.</font><br/>
<font size="4">Kot dekan namreč izredno resno jemljem sporočilo, zapisano v poslanstvu Filozofske fakultete, ki nas zavezuje k humanosti, svobodi, solidarnosti, pravičnosti, ter enakosti, vključno z enakostjo spolov. To pomeni tudi nad ničelno toleranco do vsakršnega nasilja. Zato je bilo moje sporočilo žrtvam, ko so o možni prijavi razmišljale, jasno – če je kdo žrtev kakršnegakoli nasilja, naj ga prijavi, ker bomo žrtev zaščitili in sprožili vse potrebne postopke, v zasledovanju ničelne tolerance do vsakršnega nasilja.</font><br/>
<font size="4">Vsi trije postopki, ki jih omenjam, so končani. Na tej poti pa se je vendarle pokazalo, da na univerzi kljub pravilnikom nimamo še prave pravne prakse. Pravilniki v praksi pravzaprav niso bili pogosto preizkušeni. Naš namen izpeljati postopke hitro in učinkovito, je naletel na nekaj odprtih vprašanj, na katere smo v dani situaciji iskali najboljše odgovore in morda bomo v prihodnje, na osnovi izkušenj strokovnega pristopa in poznavanje dobrih praks iz tujine, našli boljše.</font><br/>
<font size="4">Skozi dosedanjo prakso smo ugotovili, da so potrebne bolj jasne usmeritve, tako za prijavitelje, kot za sam postopek. Potrebni so jasnejši časovni okviri, jasno določene odgovornosti med fakulteto in univerzo in bolj premišljen način delovanja neodvisne komisije, ki po prijavi vodi postopek. Predvsem pa smo ugotovili, da je treba celoten postopek bolj približati žrtvam, zato smo na Filozofski fakulteti nemudoma imenovali tri zaupne osebe, ki so opravile posebno izobraževanje in se zdaj nanje lahko obrnejo študentke in študenti, kot tudi zaposleni, če doživljajo spolno nadlegovanje, nasilje na podlagi spola ali mobing. </font><br/>
<font size="4">Odkar smo na fakulteti vzpostavili sistem tako imenovanih zaupnih oseb, se je nanje obrnila ena zaposlena oseba. Vsi pogovori seveda nujno ne bodo vodili v prijavi, je pa pomembno, da imamo vsi zaposleni in tudi študentke in študenti, možnost zaupnega pogovora</font><br/>
<br/>
<b><font size="4">5. TRAK: (TB) – 9.20</font></b><br/>
<br/>
<font size="4">	(nadaljevanje) in svetovanja. Anketa, ki je bila izvedena kot del pilotne projekta in so jo opravile študentke na Oddelku za sociologijo Filozofske fakultete in je bila danes že omenjena, je pokazala, da se nasilje pogosteje dogaja horizontalno, znotraj študentske skupnosti, a vsekakor tudi vertikalno. Ne glede na to, kdo je storilec, je ta nedopustna dejanja treba nasloviti in ustrezno sankcionirati.</font><br/>
<font size="4">Tudi zato smo maja lansko leto, kot prva fakulteta v državi, sprejeli načrt za uveljavljanje enakosti spolov, ki vključuje posebno poglavje prav v povezavi s spolnim nadlegovanjem, spolnim nasiljem in nasiljem na podlagi spola. Treba se je namreč zavedati, da je zgodba širša in se ne dotika zgolj vprašanja nasilja, pač pa kulture izključevanja, na različnih področjih, na osnovi spola.</font><br/>
<font size="4">Na osnovi tega načrta je bila imenovana delovna skupina oziroma več delovnih skupin in ena med njimi se posebej ukvarja prav s pripravo jasnega protokola za ustreznejše ukrepanje v primerih vsakršnega nasilja. Protokol bo končan v kratkem in bo služil tudi za napovedano dopolnitev univerzitetnega pravilnika. Veseli me, da se je rektor Univerze v Ljubljani nemudoma odzval in da bomo ta pravilnik lahko dopolnili tudi na osnovi naših dosedanjih izkušenj.</font><br/>
<font size="4">V protokol Filozofske fakultete bomo vključili tudi predloge, ki so se oblikovali v dosedanji razpravi, k temu pa sam dodajam še potrebno po posebnem izobraževanju oseb, ki zasedamo različne vodstvene funkcije na univerzi in zunaj nje. Moja pobuda je torej širša, ker spolno nadlegovanje ni zamejeno na univerzitetni prostor. V zadnjih dneh sem namreč videl preveč nerazumevanja in celo minimaliziranja spolnega nadlegovanja, da bi lahko rekel, da tovrstne »senzibilizacije« in izobraževanja ne potrebujemo.</font><br/>
<font size="4">Prva študentska prijava spolnega nadlegovanja v stoletni zgodovini Univerze v Ljubljani se je zgodila na Filozofski fakulteti ne zato, ker bi bilo tega nasilja na Filozofski fakulteti več, pač pa ravno zato, ker smo na fakulteti glede teh vprašanj izredno senzibilni in ker smo v vodstvu ves čas jasno sporočali, da nasilja ne pometamo pod preprogo. Hkrati imamo organizirane študentke in študente, ki se zavedajo, kaj pomeni prekinitev začaranega kroga nasilja. Pred časom smo v sodelovanju z SOS telefonom organizirali plakatno akcijo, s katero smo sporočali ničelno toleranco do nasilja. Enako je lansko leto storil tudi Študentski svet Filozofske fakultete.</font><br/>
<font size="4">Vem, da plakati ne bodo rešili problema nasilja, vendar pa je jasno izražena usmeritev fakultete proti nasilju, prvi korak stran od kulture minimaliziranja nasilja in pometanja pod preprogo. Zavedamo se, da je ključna zaščita žrtev in dosledna izpeljava postopkov, zato potrebujemo »senzibilizacijo« vseh, ki smo vključeni v visokošolski prostor. Potrebujemo smiselne pravilnike, ki bodo zaščitili žrtev in potrebujemo jasno sporočilo o ničelni toleranci, ki opolnomoči žrtev, da nasilje prijavi. Storilci bodo namreč izvajali nasilje dokler jim bomo to dopustili.</font><br/>
<font size="4">Zato me toliko bolj žalosti, da je nekdo na fakulteti, tik pred zaključkom postopka, zaupne dokumente Senata Filozofske fakultete, predal točno določenemu mediju, čemur je sledilo nedopustno politiziranje primera, javna gonja in pavšalno napadanje visokega šolstva. Ostro zavračam politizacijo katerega koli primera nasilja in pri tem ne nameravam sodelovati. Spolno nasilje ne pozna politične usmeritve, prav tako ne storilci in ne žrtve in mislim, da smo na Filozofski fakulteti to s svojimi dosedanjimi dejanji že dokazali.</font><br/>
<font size="4">Hvala lepa.</font><br/>
<br/>
<b><font size="4">PREDSEDNICA IVA DIMIC:</font></b><font size="4"> Hvala lepa tudi vam.</font><br/>
<font size="4">Za magnetogram naj povem, da Lidijo Ivanuša nadomešča Franc Rosec.</font><br/>
<font size="4">Sedaj pa dajem besedo naprej varuhu človekovih pravic, gospodu Petru Svetina.</font><br/>
<br/>
<b><font size="4">PETER SVETINA:</font></b><font size="4"> Hvala lepa, spoštovana gospa predsednica. Spoštovani poslanke, poslanci, cenjeni gostje. Dober dan tudi v mojem imenu.</font><br/>
<font size="4">V luči zadnjih javnih informacij o spolnem nadlegovanju v akademskem prostoru, moram kot varuh človekovih pravic nedvoumno in jasno povedati, da obsojam vsako nasilje, vsako zlorabo kogarkoli in kjerkoli. Vsakršno manipulativno poseganje v dostojanstvo sočloveka je nesprejemljivo, še toliko bolj, če izhaja iz pozicije moči. Pa tu mislim na vse oblike </font><br/>
<br/>
<b><font size="4">6. TRAK: (TB) – 9.25</font></b><br/>
<br/>
<font size="4">	(nadaljevanje) neprimernega in nezaželenega verbalnega, neverbalnega ali fizičnega ravnanja oziroma vedenja spolne narave. Ne mislim torej le na fizične zlorabe, temveč tudi na psihične zlorabe in verbalno nasilje, ki ga je, kot opažam, tudi v javnem diskurzu in prostoru, vse več. Moramo imeti ničelno toleranco, tako pa na izpitu iz tega področja, torej iz strpnosti, tolerance, sočutja in človečnosti, prepogosto pademo. Tudi zato, ker si zatiskamo oči in na nasilje ne reagiramo, ga toleriramo, spregledamo ali minimaliziramo, ne pa obsodimo, prijavimo ali sankcioniramo.</font><br/>
<font size="4">	Vse utemeljene sume, o katerih govorimo, morajo raziskati za to pristojni organi univerze, enako pa seveda pričakujem od policije in tožilstva. Na nasilje in zlorabe se je potrebno vedno odzvati. Nasilje ni osebna težava posameznice ali posameznika. To ni stvar zasebnih ali družinskih odnosov, temveč je nedopustno, škodljivo in kaznivo dejanje, ki ga ne smemo le nemo opazovati. Ob tem je potrebno zavedanje, da je za nasilje vedno odgovorna oseba, ki nasilje povzroča, ne glede na to, kaj je žrtev rekla, storila ali ni storila.</font><br/>
<font size="4">Ko govorimo o družinskem ali spolnem nasilju, so žrtve nasilja v večini ženske. Po podatkih, ki smo jih pri varuhu pridobili od policije, je v letu 2019, kot žrtve kaznivega dejanja nasilja v družini obravnavala 254 moških, ter tisoč 366 žensk. Raziskav, ki bi osvetlile položaj določenih skupin, tako v okviru družinskega in spolnega nasilja, kot tudi drugih oblik nasilja, žal primanjkuje. Na tem področju bo zato treba še marsikaj postoriti. Enako na področju opolnomočenja žensk in deklet, pa tudi izobraževanja moških in fantov o nedopustnosti takšnega ravnanja.</font><br/>
<font size="4">Ključno za preprečevanje in naslavljanje nasilja pa je zagotovo tudi podpora žrtvam v postopkih. Nič manj ni pomembno stalno usposabljanje zaposlenih v pristojnih organih, ki se srečujejo z nasiljem, ter ponovno poudarjam, jasno sporočilo vsem, da je nasilje nesprejemljivo. Prepričan sem, da je treba okrepiti družbeno okolje, v katerem si bodo žrtve o svojih mukah upale spregovoriti, kjer bodo storilci za svoja dejanja kaznovani in bodo postopki hitri, zadeve pa ne bodo zastarale. Spolno nadlegovanje je pojav, ki je v družbi postal bolj viden šele, ko je dobil svoje mesto v javnem diskurzu. Prav tako za je treba, da o tem govorimo na glas in še bolj na glas.</font><br/>
<font size="4">Pomemben korak je zagotovo država storila pred leti, ko smo pridružili podpisnicam Konvencije Sveta Evrope o preprečevanju nasilja nad ženskami in nasilja v družini, ter v boju proti njim, kajti ta konvencija zapolnjuje veliko vrzel na področju varovanja človekovih pravic žensk. Odpravo nasilja nad ženskami postavlja v širši kontekst doseganja resnične enakosti med ženskami in moškimi, ter s tem nasilje nad ženskami prepoznava kot obliko diskriminacije. S sprejemom tega pomembnega mednarodnega dokumenta, smo se kot Republika Slovenija zavezali, da želimo narediti še konkretnejše korake naprej pri preprečevanju nasilja nad ženskami in nasilja v družini.</font><br/>
<font size="4">Dajmo k temu tudi resno pristopiti v praksi.</font><br/>
<font size="4">Hvala lepa.</font><br/>
<br/>
<b><font size="4">PREDSEDNICA IVA DIMIC:</font></b><font size="4"> Hvala tudi vam, spoštovani varuh človekovih pravic.</font><br/>
<font size="4">Sedaj pa dajem naprej besedo predstavniku Senata Univerze v Ljubljani.</font><br/>
<font size="4">Izvolite, prosim, če se predstavite.</font><br/>
<br/>
<b><font size="4">DR. IGOR PAPIČ:</font></b><font size="4"> Dober dan.</font><br/>
<font size="4">[Igor Papič, rektor Univerze v Ljubljani, tudi predsednik Senata Univerze v Ljubljani.]</font><br/>
<font size="4">Dovolite, da začnem s popolno podporo stališču, ki ga je podal dekan Filozofske fakultete, prof. Kuhar. Gotovo globoko obžalujem vse, kar se dogaja na naši fakulteti in se tudi opravičujem žrtvam. Poudarjam, da ima Univerza v Ljubljani ničelno toleranco. Mogoče se sliši že nekako prevečkrat slišano, ampak je vredno ponavljat vedno znova. Se pravi, ničelna toleranca, do kakršnekoli oblike nadlegovanja in nasilja.</font><br/>
<font size="4">Vsako pritožbo ali prijavo obravnavamo skrajno resno. Poudarjam pa, najbrž se vsi zavedamo, učinkovitost ukrepov je odvisna od konkretnosti prijave. Težko je bit učinkovit, če nimamo zadosti konkretnih prijav. Tukaj še enkrat izpostavljam to, kar je bilo že poudarjeno. Zahvaljujem se študentkam in študentom Filozofske fakultete za njihov pogum in njihovo proaktivnost. To je prvi korak, da začnemo z resnim bojem proti tem pojavom. </font><br/>
<br/>
<b><font size="4">7. TRAK: (TB) – 9.30</font></b><br/>
<br/>
<font size="4">	(nadaljevanje) Najbrž je bilo že v medijih nekajkrat omenjeno, da je najbrž Univerza v Ljubljani edina, ki ima vsaj nek dokument na to temo in sicer, Pravilnik o ukrepih za varovanje dostojanstva zaposlenih na Univerzi v Ljubljani in študentov Univerze v Ljubljani. V teh dogodkih, v zadnjem letu, smo ugotovili, da je pravilnik seveda pomemben, ni pa idealen in to je eden prvih ukrepov, kjer bomo seveda sprožili postopke, da ga ustrezno dopolnimo.</font><br/>
<font size="4">Govorili smo o predlogih sklepov. Tudi jaz se v popolnosti strinjam s temi sklepi in lahko napovem, da to, kar je danes predlagano, da se sprejme, na Univerzi v Ljubljani smo že začeli izvajat. Ustanovili smo posebno delovno skupino, ki se bo pridružila kolegom iz Filozofske fakultete, ki bo naredila natančen načrt, kako se rešuje ta problematika.</font><br/>
<font size="4">Jaz vidim delovanje potem tudi pri izvedbi in pa seveda najprej pri načrtovanju, na treh področjih. Prvo izredno pomembno področje je področje ozaveščanja in pa določanja, definiranja, kaj to pomeni ničelna toleranca. Drugo, izredno pomembno področje, je zaščita žrtev prijav. Gre za kritično obdobje od trenutka prijave do trenutka, ko se nekako ukrepa, ko se nekaj zgodi. To je kritično obdobje in vemo, da je lahko to obdobje precej dolgo. Zato, kot tretji del izpostavljam tudi učinkovitost postopkov, kar vključuje tudi hitrost.</font><br/>
<font size="4">Tako da, kot rečeno, se pridružujem mnenju kolega Kuharja in pa napovedujem oziroma obveščam vse, da smo s temi ukrepi že začeli na Univerzi v Ljubljani. Gotovo ni naključje, da se to dogaja oziroma, da se je začelo razkrivat ravno v akademskem prostoru. Koleg Kuhar je to nekako nakazal, zakaj in jaz mislim, da poleg te izpostavljenosti, seveda ne samo univerze v Ljubljani, ne samo akademskega prostora, je pomembno, da smo mi zdaj tisti, ki bomo pokazali, kako se učinkovito borimo proti tem pojavom in pa mislim, to je bilo tudi že izpostavljeno, da se moramo zavedat vsi, da se to ne dogaja samo na Univerzi v Ljubljani, da se ne dogaja samo v akademskem svetu, dogaja se vsak dan, v vsaki pori, ne bom rekel te družbe, ampak tudi globalno in Univerza v Ljubljani se zavezuje, da bo pokazala pot, kako se učinkovito borimo proti tem pojavom.</font><br/>
<font size="4">Hvala.</font><br/>
<br/>
<b><font size="4">PREDSEDNICA IVA DIMIC:</font></b><font size="4"> Hvala tudi vam, za vaš prispevek.</font><br/>
<font size="4">Jaz bi samo še pooblastilo prebrala, da Lidijo Ivanuša nadomešča kolega Ljubo Žnidar.</font><br/>
<font size="4">Če grem naprej po seznamu, je naslednja povabljena k besedi Sara Svati Sharan, predstavnica Oddelka za filozofijo ŠSFF in podpredsednica Študentskega sveta Filozofske fakultete. Je gospa z nami? (Da.)</font><br/>
<font size="4">Aha, izvolite.</font><br/>
<br/>
<b><font size="4">SARA SVATI SHARAN:</font></b><font size="4"> Aha, okej, pardon, nisem nikoli še se soočala s takimi mikrofon.</font><br/>
<font size="4">Hvala za besedo. [Sara Svati Sharan, podpredsednica Študentskega sveta Filozofske fakultete.] Torej, govorim kot predstavniški glas študentk in študentov Filozofske fakultete Univerze v Ljubljani.</font><br/>
<font size="4">Spolno nasilje in nadlegovanje je žal prisotno v vseh družbenih sferah. Nenaslovljeno se kaže že v Kazenskem zakoniku, kjer ni modela samo ja, pomeni ja, posilstvo pa zaenkrat še ni posilstvo, če se žrtev ne more aktivno braniti, zločina namreč ni brez zakona. V univerzitetnem okolju se »nenaslovljenost« kaže v ali povsem neobstoječih pravilnikih ali pa v preveč nejasnih pravilnikih. Nevladne organizacije ugotavljajo, da žrtve odvrača od prijav prav neustrezen sistem pravne zaščite, kjer zaščite ni in zato prave razsežnosti problema še niti niso vidne, ker jih očitno ne želimo videti.</font><br/>
<font size="4">Kakor je razvidno že iz gradiva v sklicu seje, lahko vidimo, da na treh največjih univerzah sicer imajo sprejete pravilnike, katerih primarni namen je zaščita zaposlenih pred spolnim nadlegovanjem in spolnim nasiljem. Zgolj pravilnik Univerze v Ljubljani, poleg zaposlenih vzame v obzir tudi študente in študentke. Zasebne univerze in fakultete sploh nimajo javno objavljenih kakršnihkoli pravilnikov, tako da ne vemo in ne moremo vedeti, kakšno je pri njih realno</font><br/>
<br/>
<b><font size="4">8. TRAK: (TB) – 9.35</font></b><br/>
<br/>
<font size="4">	(nadaljevanje) stanje. Brez zakonodaje, brez pravilnikov, brez protokolov, se spolno nasilje, nadlegovanje oziroma trpinčenje ne more nasloviti.</font><br/>
<font size="4">S konkretnim primerom prijave na Filozofski fakulteti smo ugotavljali, da ima Pravilnik o ukrepih za varovanje dostojanstva zaposlenih na Univerzi v Ljubljani in študentov Univerze v Ljubljani, več pomanjkljivosti, ki žrtve odvračajo, da bi dogodke spolnega nasilja in nadlegovanja sploh prijavile. V takem pravilniku res nima kaj iskat napotek, da naj skuša žrtev nadlegovanja, trpinčenja ali spolnega nadlegovanja, problem rešiti neformalno. Ne more se od osebe, ki je žrtev nadlegovanja, trpinčenja, spolnega nadlegovanja, pričakovati, da se kar sama bo pogovorila z osebo, ki nad njo izvaja takšno nedopustno ravnanje. Tukaj se ne gre za nek konflikt dveh oseb, ki se lahko pač, ne vem, reši s »kvazi« prijateljskim pogovorom ob kavi. Ne, v primeru spolnega nadlegovanja profesorja, profesorice nad študentom, študentko, pač gre, za zlorabo moči zaupanja. Zaupanja, da bo pedagoški kader zagotavljal varno izobraževalno okolje za študentsko populacijo. Brez varnega okolja študij ne more bit kakovosten. Brez varnega okolja je študij onemogočen.</font><br/>
<font size="4">Pravilnik naj bi zagotavljal zaščito žrtev, ampak ne določa nobenih konkretnih mehanizmov, kako to zaščito zagotoviti. Ni določil, kaj se zgodi v vmesnem obdobju, od same prijave, do zaključka postopka s to žrtvijo, če mora, ne vem, opravljat izpitne obveznosti, če mora še naprej obiskovat predavanja, seminarje in vaje, če ima pravico do podaljšanja študentskega statusa zaradi izrednih okoliščin in ni nobenih drugih konkretnih zagotovil, da bo žrtev tekom samega postopka tudi v konkretnem primeru uživala varnost, pomoč in podporo.</font><br/>
<font size="4">Problemi z zaščito žrtev so se povsem konkretno razkrili tudi v primeru postopka proti Igorju Pribcu. Zaradi razkritja zaupnega gradiva v medije, se namreč na nekaterih spletnih platformah dogaja linč proti meni in Mii Hočevar, ki sva v funkciji Študentskega sveta FF zgolj zaupnici in zastopnici prijaviteljic. Oklicani sva bili najmanj za lažnivki. Lahko si mislite, s kakšnimi besedami bi šele opletali proti samima prijaviteljicama in žrtvama, če ne bi Študentski svet njuni pričevanji »anonimiziral« in tako zagotovil, da za njuno identiteto ne ve nihče, ki ni bil del za to določene in neodvisne komisije.</font><br/>
<font size="4">Ne, prijave niso bile anonimne, bile so »anonimizirane«. To je pač mehanizem, kako se žrtev konkretno, v konkretnem primeru, zaščiti, zato, da ne more biti deležna povračilnih ukrepov s strani storilca oziroma njegovih zagovornikov ali podpornikov. Upam pa, bo Univerza v Ljubljani zmogla ugotoviti, kako zaščititi tudi Mio Skrbinac, ki je v spolnem nadlegovanju na Akademiji za gledališče, radio, film in televizijo, tudi javno spregovorila. To je storila skorajda v enakem časovnem okviru, skupaj z uradno prijavo na univerzo, kjer je pač postopek v teku, ni javno razkrila identitete storilca. Zdaj se nad njo vrsti plaz očitkov, zakaj storilca brani. Ne, to ni branjenje storilca, to je zgolj in samo zagotavljanje izvedbe postopka in zaščita vseh vpletenih.</font><br/>
<font size="4">Naj poudarim, da na Univerzi v Ljubljani pravilnik vsaj imamo. Izgleda, da smo zmožni se zavedati problematik, ki se pojavljajo. Na drugih univerzah pa niti tega nimajo. Na nas tukaj je, da študentkam in študentom vseh fakultet in univerz sporočimo, da niso same, niso sami. Da, ko spregovorijo, so tudi slišani.</font><br/>
<font size="4">Hvala.</font><br/>
<br/>
<b><font size="4">PREDSEDNICA IVA DIMIC:</font></b><font size="4"> Hvala lepa tudi vam, za vaš prispevek.</font><br/>
<font size="4">Želim povedat, da mag. Marka Koprivca nadomešča dr. Franc Trček.</font><br/>
<font size="4">Če grem naprej po seznamu vabljenih, je naslednja na vrsti Mia Hočevar, predsednica Študentskega sveta Filozofske fakultete. Ali ste z nami? (Da.) / oglašanje iz dvorane/</font><br/>
<font size="4">Izvolite, imate prosto mesto, izvolite.</font><br/>
<br/>
<b><font size="4">MIA HOČEVAR:</font></b><font size="4"> [Mia Hočevar, predsednica Študentskega sveta Filozofske fakultete.] Hvala za besedo.</font><br/>
<font size="4">Kot predstavnica študentov bi rada danes izpostavila, na katere birokratske zaplete in predvsem interpretativne luknje smo pri procesu prijave naleteli </font><br/>
<br/>
<b><font size="4">9. TRAK: (TB) – 9.40</font></b><br/>
<br/>
<font size="4">	(nadaljevanje) na Filozofski fakulteti. Ker vem, da nas priganja čas, bom to poskusila čim na kratko strniti v štiri točke.</font><br/>
<font size="4">	Kot prvo, ker se s prijavo spolnega nadlegovanja, v relaciji pedagoški delavec – študentka, do tega primera v visokošolskem okolju še očitno nismo srečali, so bili postopkovni koraki že od popolnega začetka povsem nejasni. Torej, študentske predstavnice niso vedele, na koga naj se obrnejo, kako postopek sprožiti, kam poslati prijavo, kako čim bolj zaščititi prijaviteljice nadlegovanja in podobno. Ne gre za to, da nam vodstvo ne bi želelo pomagati. Ravno nasprotno, takoj so se odzvali in pričeli z reševanjem, a je to področje tako nejasno opredeljeno, da smo imeli v začetku postopka vsi skupaj velike težave.</font><br/>
<font size="4">	Skratka, obstajal ni nikakršen protokol, ki bi se ga lahko zastopniki ali študentke oziroma študentje držali in mu sledili korak za korakom, kar je izjemno oteževalo celoten proces. Vzpostavitev natančnega protokola smatramo torej kot nujno in ključno, saj precizno navedeni koraki tudi sami žrtvi olajšajo prijavo, ker na tak način točno ve, kaj jo ob prijavi čaka in skozi kakšen proces bo morala iti.</font><br/>
<font size="4">	Kot drugo smo v prijavi ugotovili, da v visokošolskem prostoru praktično ne obstajajo pravilniki, ki bi neposredno ščitili študente in študentke pred spolnim nadlegovanjem ali nasiljem. Že pravilniki, ki se ukvarjajo z varovanjem dostojanstva, so zelo pomanjkljivi. Mi smo se na primer dotično ukvarjali prav s pravilnikom Univerze v Ljubljani, ki pa se je po pregledu ostalih pravilnikov visokošolskih zavodov, izkazal še kot najboljši. Namreč, izmed vseh ima samo pravilnik Univerze v Ljubljani, pri varovanju dostojanstva omenjeno tudi varovanje dostojanstva študentov in študentk in ne le zaposlenih. Pravilnik Univerze v Mariboru, Univerze na Primorskem se recimo ukvarjajo le z varovanjem dostojanstva zaposlenih, kako imajo oziroma, če sploh imajo to urejeno zasebni zavodi, pa v bistvu ne vemo, ker pravilnikov nimajo javno dostopnih.</font><br/>
<font size="4">	To je posebej problematično, saj se je torej izkazalo, da študentje izpademo kot edina populacija, ki je pred spolnim nadlegovanjem ne ščiti praktično noben zakon, saj o tem v ZVIS-u ali v ZUPŠ-u, ki načeloma urejajo položaj študentov, neka direktna dikcija ne obstaja. Nujno bi bilo torej posodobiti pravilnike univerz, vanje vključiti varovanje dostojanstva študentov oziroma to zakonodajno urediti.</font><br/>
<font size="4">	Kot tretje, se je izkazalo, da so komisije, ki bi morale biti ustvarjene ob prijavi spolnega nadlegovanja, sestavljene na tak način, da se sestavijo vsakič sproti, za nov primer, kar pomeni, da se v komisiji lahko znajdejo ljudje, ki niso senzibilizirani za opravljanje te funkcije oziroma še huje, v komisiji se lahko znajdejo ljudje, ki so na kakršenkoli način kolegialno, strokovno ali drugače tudi povezani s storilcem, kar je seveda konflikt interesov.</font><br/>
<font size="4">Nadalje, kot je bilo že prej izpostavljeno, pravilnik Univerze v Ljubljani recimo tudi predvideva, da se spor med obema stranema rešuje neformalno, kar je ob takem primeru, kot smo mu mi priča, torej neenakovredno razmerje moči, seveda močno zgrešeno. Želimo si, da bi v pravilnikih bilo jasno zapisano, da v komisijah sedijo člani, ki so senzibilizirani in usposobljeni za reševanje spolnega nasilja in hkrati, da se tudi ustrezno zapišejo neke sorazmerne in ustrezne sankcije za storilca.</font><br/>
<font size="4">In še, kot četrto, kot nek logičen zaključek vsega, izkazalo se je, da je tudi v visokošolskem prostoru nujno, da se uvedejo izobraževanja, ki bi vse deležnike, torej, pedagoški, raziskovalni, strokovni kader, pa tudi študente, ozaveščali o spolnem nadlegovanju, torej, da znajo vsi deležniki prepoznati spolno nadlegovanje in kot drugo, da poznajo mehanizme, kako se z njim v situacijah soočiti. Vendar, treba je povedati, da primer, ki smo mu bili priča na Filozofski fakulteti, seveda ni zgolj osamljen primer Filozofske fakultete; saj to smo videli tudi v preteklih dneh, da se s podobnimi stvarmi soočajo tudi na AGRFT, zagotovo tudi še kje drugod. Vendar, to ni problem visokošolskega okolja, to je širši problem, problem</font><br/>
<br/>
<b><font size="4">10. TRAK: (TB) – 9.45</font></b><br/>
<br/>
<font size="4">	(nadaljevanje) družbe, ki ga je treba naslavljati sistemsko.</font><br/>
<font size="4">	Kot sem že prej omenila, nam je izjemno priskočilo na pomoč vodstvo Filozofske fakultete, izkazalo izjemen posluh za študente, takoj začelo z reševanjem, nam stalo ob strani tekom celotnega procesa, lahko pa bi se seveda zgodilo, da na kateri drugi inštituciji ali ustanovi, vodstvo ne bi ravnalo na tak način, ne bi izkazalo posluha in bi se obnašalo popolnoma drugače. Treba je torej ne zgolj posodobiti ali spremeniti pravilnikov posameznih visokošolskih zavodov, ampak se je treba začeti s to problematiko ukvarjati sistemsko, torej širše, krovno, zakonodajno.</font><br/>
<font size="4">	Hvala.</font><br/>
<br/>
<font size="4">	</font><b><font size="4">PREDSEDNICA IVA DIMIC:</font></b><font size="4"> Hvala lepa tudi vam.</font><br/>
<font size="4">	Zdaj pa sem prišla že do Društva SOS telefon za ženske in otroke - žrtve nasilja.</font><br/>
<font size="4">	Ja, kar izvolite, če se predstavite, prosim.</font><br/>
<br/>
<font size="4">	</font><b><font size="4">ANA JEREB:</font></b><font size="4"> Pozdravljeni. [Ana, Društvo SOS telefon.]</font><br/>
<font size="4">	Ogromno enih stvari, ki bi jih tudi sama rada poudarila ali pa izpostavila, je bilo danes že povedanih, ampak mogoče bi naredila en tak povzetek in tudi naše izhodišče, hkrati bi pa rada spregovorila iz pozicije žrtev žensk, s katerimi se dnevno soočamo in jih poslušamo in kaj nam one pripovedujejo. Namreč to da, ko fakultete dobijo prijavo, da se sprožijo postopki, to mora biti sistemsko urejeno, morajo biti urejeni pravilniki o spolnem nadlegovanju, kar je izjemnega pomena in nujno. Hkrati morajo biti tudi jasni protokoli, tako da žrtev, ki se ji dogodi spolno nadlegovanje, ve, kam se obrnit, da so jasna navodila, kdo je ta, recimo, ne vem, referenčna točka, oseba, kakšna je pot, kako se pride do prijave.</font><br/>
<font size="4">	Ampak, da bi do prijav prihajalo, je pomembno za to varno okolje. Danes smo slišali že veliko o ničelni toleranci do spolnega nasilja. Seveda, a kaj to pomeni? Kot sem rekla, sama bi rada spregovorila to s strani glasu žensk, ki se obračajo na nas in ki pričajo o svojem doživljanju, ko se soočajo bodisi s spolnim nadlegovanjem, bodisi z drugimi oblikami nasilja in tukaj je potrebno izpostaviti, da v večini primerov govorimo za nasilje nad ženskami in to nasilje je potrebno umestiti v širši družbeni kontekst, saj spolno nadlegovanje v akademskem svetu je samo eden od simptomov nasilja nad ženskami. Poznate, sem prepričana, in tudi spremljate porast femicida v Sloveniji, v zadnjih mesecih, kar je tudi posledica trenutne situacije, ampak ne samo. Spremljate porast nasilja v družini, tudi to lahko zasledite v medijih.</font><br/>
<font size="4">Iz naše strani bi morda omenila, glede na to, da smo šele z januarjem pričeli z 24 urno telefonsko linijo, torej žrtve imajo 24 ur na dan možnost poklicati, pokličejo tudi ponoči, samo v zadnjem mesecu je število klicev poskočilo za 100 %. Številke so izjemne. Kapacitete, ki jih imamo, ne vem, pokajo po šivih, torej, potrebe so velike. Vendar to, da lahko bi žrtev prijavila nasilje, ki se jih dogaja, je potrebno se vprašati, zakaj ni prijav? Kaj je v družbi oziroma znotraj institucij takšnega, da se nekdo ne odloči za prijaviti? Ženske pričajo o tem, da jih je strah, da se jim ne verjame. Nekatere se obrnejo na institucije, pa se jih preusmerja, pa se reče, pa se pogovorite, pa… zdaj ne govorim samo o spolnem nadlegovanju v akademskem svetu, govorim širše, ker želim majčkeno širše kontekst postavit. Pa se pogovorite, pa saj morda ni tako hudo…</font><br/>
<font size="4">Torej, tovrstni odzivi, ki so jih ženske, žrtve, ki so ga deležne, vodi do tega, zakaj se ne odločajo prijavit oziroma iti v postopke. Torej tisto, kar je pomembno je, da je okolje podporno, da je sistemsko urejeno in da tudi fakultete odreagirajo proaktivno, da se ne prikriva in razmišlja o tem, kako bo to vplivalo na institucijo, na videz institucije, na ogled </font><br/>
<br/>
<b><font size="4">11. TRAK: (TB) – 9.50</font></b><br/>
<br/>
<font size="4">	(nadaljevanje) profesorjev, bodisi na ugled univerze, kakorkoli, temveč, da se sliši in kot prvo verjame žrtvi. To je zelo, zelo izjemnega pomena. Zelo zanimivo je to, da pri nasilju, družinah, spolnem nadlegovanju, je to en izmed oblik kaznivega dejanja, kjer je sum tisto, iz kjer se štarta, ne pa, da verjameš, kadar, ne vem, pokličeš policijo, nekdo mi je vlomil v stanovanje, se ne bo sumilo ali se je to zgodilo, v primeru nasilja, v družini, spolnega nadlegovanja, je ravno to tista štartna točka.</font><br/>
<font size="4">	Rada bi tudi poudarila, da bo do teh vprašanj potrebno pristopiti premišljeno, z veliko mero občutljivosti in se zavedati na kompleksnost problematike, ki je širša družbena problematika. Ne smemo banalizirati in odvračati, ah, saj je bilo samo to, ah saj je bila samo beseda, ah, saj je bilo samo, komentar. Ne, verjeti in vzeti skrajno resno.</font><br/>
<font size="4">	Izpostavila bi tudi pomen preventive, torej ozaveščanje, govor o tem, kaj se lahko dogaja, kaj sploh je nasilje, kakšne so oblike nasilja in to je tisto okolje, ki omogoča žrtvi, da se lažje odloči spregovoriti. Potrebno je tudi razumeti, da je sram, krivda, občutki krivde, strah, tisto, kar preprečuje prijave iz strani žrtev. In še to bi rada za zaključek dodala, da preko 95 % žensk, ki so doživele spolno nasilje, ne povedo o tem nikomur. Samo za, kot razmislek, zakaj je to tako kompleksna problematika.</font><br/>
<font size="4">	Hvala.</font><br/>
<br/>
<font size="4">	</font><b><font size="4">PREDSEDNICA IVA DIMIC:</font></b><font size="4"> Hvala lepa tudi vam.</font><br/>
<font size="4">	Sedaj pa dajem naprej, vabljenim, Društvo za nenasilno komunikacijo.</font><br/>
<font size="4">	Izvolite.</font><br/>
<br/>
<font size="4">	</font><b><font size="4">KATJA ZABUKOVEC KERIN:</font></b><font size="4"> Hvala za vabilo in besedo. [Katja Zabukovec Kerin, predsednica Društva za nenasilno komunikacijo.]</font><br/>
<font size="4">	Prihajam torej iz nevladne organizacije, kjer že 25 let ponujamo pomoč žrtvam nasilja, delamo s povzročitelji in povzročiteljicami nasilja in izvajamo številna izobraževanja, ter preventivne programe. Smo največja nevladna organizacija na tem področju. V naše programe se vključi okrog 900 žrtev letno, zato imamo dober vpogled v doživljanje in izkušnje žrtev nasilja različnih oblik.</font><br/>
<font size="4">	V preteklih letih se je na nas obrnilo kar nekaj študentk, ki so doživljale spolno nadlegovanje. Opisovale so različne dogodke, ko so jih profesorji spraševali po spolnih izkušnjah, jim razlagali o svojih spolnih fantazijah, strmeli v njihove prsi, komentirali njihovo telo, se jih neprimerno dotikali, predlagali opravljanje izpitov na kavi ali celo doma, ponujali masaže, pošiljali neprimerna sporočila. Nekateri so jih nagovarjali tudi k spolnim odnosom.</font><br/>
<font size="4">	Študentke so se spraševale, če je to kar doživljajo, res neprimerno. Mislile so, da so morda preobčutljive in da ne bi smele toliko komplicirati, kar je značilno razmišljanje večine žrtev. Prav vse so se počutile osramočeno, ponižano in bile so prestrašene. Razmišljale so o prekinitvi študija, prepisu, želele so se naučiti, kako naj se ubranijo spolnega nadlegovanja. Zanimale so jih njihove pravice, a so se jih bale uveljavljati. Bale so se posledic, ne samo v času študija, ampak tudi kasneje. Poklicne srenje so namreč majhne in profesorji in profesorice imajo lahko velik vpliv tudi izven univerze. Bale so se, da bi si s prijavo spolnega nadlegovanja uničile možnost kasnejše zaposlitve. Prav vse so doživljale nemoč v odnosu do povzročiteljev, saj so bile v izrazito podrejenem položaju in profesorji so to izkoriščali.</font><br/>
<font size="4">	Bile so iz različnih fakultet in pomembno se mi zdi, da tudi danes poudarimo, da se spolno nadlegovanje lahko zgodi in se dogaja, na vseh fakultetah, ne le na tistih, ki so in bodo v prihajajočih tednih in mesecih medijsko bolj izpostavljene. Če bi se preveč osredotočili samo na izpostavljene primere, bi spregledali mnoge druge, zaenkrat še nevidne žrtve in povzročitelje, kar bi bilo škodljivo.</font><br/>
<br/>
<b><font size="4">12. TRAK: (TB) – 9.55</font></b><br/>
<br/>
<font size="4">	(nadaljevanje) Če resnično želite govoriti o problemu spolnega nadlegovanja, potem morate razumeti, da se dogaja pogosteje, kot mislimo, v okolju, kjer tega nikoli ne bi pričakovali, s strani ljudi, ki uživajo velik ugled. Če želite odpreti prostor, kjer bodo žrtve govorile, verjemite njihovim izpovedim. Nujno morate preprečiti sekundarno viktimizacijo žrtev, ki so se že izpostavile. Govoriti o spolnem nadlegovanju danes še vedno ni lahko. Mnogi ljudje mislijo, da so žrtve delno tudi same krive za nadlegovanje, ki ga utrpijo, da izzivajo, pretiravajo, da si izmišljujejo nadlegovanje, da bi pridobile določene privilegije. Iz izkušenj povem, da večina žrtev nikakor ne želi povedati o svoji izkušnji, kaj šele podati prijavo policiji. Sledijo namreč reakcijam na izpovedi drugih žrtev in vedo, da jim ne bo lahko. O tem, kako težko jim je povedati, priča tudi podatek, da želijo praktično vse ostati anonimne in tako preprečiti, da bi prijavo namesto njih, naredil nekdo drug.</font><br/>
<font size="4">Kar lahko naredimo je, da se zaradi izpovedi žrtev odločimo ustvariti okolje, v katerem ne bo prostora za spolno nadlegovanje. Jasno je treba sporočiti, kaj je nadlegovanje in ga prepovedati. Študentke in študente, pa tudi profesorice in profesorje, ter druge zaposlene na univerzah, je treba informirati in ozavestiti o problemu. Nesprejemljivo je, da fakultete nimajo pravilnikov, ki bi jim omogočali hitro in učinkovito ukrepanje in zaščito študentk in študentov pred nadaljnjim nadlegovanjem. Takšne pravilnike moramo imeti celo društva. Kako je sploh mogoče, da jih fakultete nimajo?</font><br/>
<font size="4">Študentke in študenti morajo vedeti, na koga se lahko obrnejo, če doživijo nadlegovanje in kakšni so postopki v teh primerih, kakšne pravice imajo. Potrebno je jasno določiti roke za ukrepanje, osebe, odgovorne za ukrepanje in zaščitne ukrepe. In potrebno je usposobiti ljudi, ki bodo imeli stike z žrtvami, da se prepreči njihova sekundarna viktimizacija, ki je pogost pojav, če imajo moč ljudje, ki nimajo dovolj znanja in niso senzibilizirani za takšno delo. </font><br/>
<font size="4">Jasno je, da spolno nadlegovanje in druge oblike spolnega nasilja nesorazmerno prizadenejo deklice in ženske. Začne se zgodaj, z otipavanjem v osnovnih šolah, specifičnimi žaljivkami, opredeljenimi zoper ženske, stereotipno obravnavo, siljenjem v tradicionalne vloge, prelaganjem odgovornosti za spolno nasilje nad žrtve. Nadaljuje se z zgodnjo seksualizacijo deklic, dovoljenjem dečkom, da izkoriščajo privilegiran položaj in razbremenjevanjem odgovornosti v smislu, fantje so pač takšni. Prevečkrat spregledamo sovražni govor do žensk, tudi iz strani najvišjih nosilcev oblasti, neprimerne šale, »objektivizacijo« ženskih teles, poskus »izrinjanja« žensk iz javnega življenja. To je škodljivo za vse. </font><br/>
<font size="4">Zato se ne smemo vprašati, zakaj narašča število umorov žensk, zakaj narašča število primerov nasilja v družini in intimno partnerskih odnosih. Dekleta in ženske so ogrožene, ker to dovolimo, ker gledamo stran, nočemo videti in slišati, ker upamo, da bo problem uredil nekdo drug. Danes je javnost v Sloveniji na pomembni preizkušnji. S svojim odzivom na pogumne izpovedi žrtev bomo pokazali vsem drugim žrtvam, kaj lahko pričakujejo. Če bomo uspeli sporočiti, da lahko računajo na razumevanje, podporo, vzpodbudo in ukrepanje, se bodo žrtve oglašale še naprej. Če ne, bodo začasno ponovno utihnile in se naučile živeti v skupnosti, kjer ostajajo drugorazredna tema.</font><br/>
<font size="4">Hvala lepa.</font><br/>
<br/>
<b><font size="4">PREDSEDNICA IVA DIMIC:</font></b><font size="4"> Hvala lepa tudi vam.</font><br/>
<font size="4">Zdaj pa že grem k dodatno vabljenim. Dodatno sem vabila predstavnici raziskovalne iniciative Rezistenca, gospo Tonjo Jerele in Anamarijo Planšak. Zdaj bom samo tako povedala, navadno iz ene inštitucije govori samo eden, tako da, izvolite… / oglašanje iz dvorane/</font><br/>
<font size="4">Kar izvolite…</font><br/>
<br/>
<b><font size="4">TONJA JERELE:</font></b><font size="4"> Pozdravljeni. [Tonja Jerele.]</font><br/>
<font size="4">Mislim, da je prišlo do napake. Jaz sem bila danes vabljena kot predstavnica Sveta ženskega lobija Slovenije.</font><br/>
<br/>
<b><font size="4">PREDSEDNICA IVA DIMIC:</font></b><font size="4"> Se opravičujem, kar izvolite.</font><br/>
<br/>
<b><font size="4">TONJA JERELE:</font></b><font size="4"> Mhm, ja. Hvala za besedo, predsedujoča.</font><br/>
<font size="4">Torej, moje ime je Tonja Jerele in sem študentka Filozofske fakultete Univerze v Ljubljani.</font><br/>
<br/>
<b><font size="4">13. TRAK: (TB) – 10.00</font></b><br/>
<br/>
<font size="4">	(nadaljevanje) Danes tukaj predstavljam mnenje Sveta ženskega lobija Slovenije. </font><br/>
<font size="4">	Torej, najprej bi se rada zahvalila za besedo in povabilo na odbor. Tema, ki jo danes obravnavamo, je izjemno pomembna in skrajni čas je, da se o njej začnemo odkrito pogovarjati. Predolgo smo molčali o spolnem nasilju, si zatiskali oči in normalizirali nesprejemljiva obnašanja. Nedavna pričevanja in zgodbe študentk nam kažejo, da obstajajo v naših zakonih in institucionalnih pravilnikih, »pomanjkljaji«. Vsi državljanke in državljani Slovenije imamo ustavno pravico do izobraževanja, vendar ta pravica ne more biti izvedena, če okolje za tiste, ki študirajo, ni varno.</font><br/>
<font size="4">Prav to se je pokazalo v primeru naših univerz in raziskovalnih institucij. Univerze pravilnikov nimajo ali so ti zelo osnovni in neprilagojeni na realne situacije in izkušnje študentk. Ravno tako obstaja manko v pravnih okvirih, saj spolno nadlegovanje v visokošolskem okolju med pedagoškim kadrom in študenti ter študentkami, ni definirano. Pred spolnim nadlegovanjem so zaščitene torej osebe v izobraževalnem procesu do konca srednje šole in zaščitene so ženske na delovnem mestu.</font><br/>
<font size="4">Kaj pa študentje in študentke? Študentje smo ravno tako v izobraževalnem procesu, ravno tako obstaja med nami in pedagoškim kadrom ogromno nesorazmerje moči. Vendar nihče ne ščiti nas, študentk in študentov. Ne ščitijo nas pravilniki, ne ščiti nas zakon, nič nas ne ščiti pred nadlegovanjem druge osebe, pred poseganjem v telesno nedotakljivost, pred vsemi neprijetnimi izkušnjami, ki se v institucijah, kot so univerza, kot so to raziskovalni inštituti, ne bi smelo dogajati. Študentke in študentje pridemo na fakulteto željni znanja, z zaupanjem v svoje profesorje, ki so nam mnogokrat tudi v zgled. To zaupanje ne bi smelo biti porušeno na tak način.</font><br/>
<font size="4">Nedopustno je, da v 21. stoletju Slovenija ne premore niti enega koherentnega pravilnika, ki bi zaščitil žrtve spolnega nadlegovanja na fakultetah. Čas je, da to popravimo. Tukaj in sedaj je na vseh nas zbranih, da zberemo moči, da staknemo glave in to naslovimo enkrat in vselej. Da to naslovimo sistemsko, da to naslovimo tako, da bodo zaščitene žrtve, da bo proces pravičen in čim manj stresen. To moramo nasloviti tako, da se kot družba, o spolnem nadlegovanju in spolnem nasilju izobrazimo. Vendar, imamo nekaj pomislekov glede predlaganih sklepov. Menimo, da so premalo fokusirani na izobraževanje, ozaveščanje in preventivo in preveč s kazenskimi posegi, posegajo v avtonomijo univerze. Ravno tako nas skrbi, ker v bistvu prvi in tretji sklep, nesorazmerno kaznujejo obtoženega, kar lahko vodi v povračilne ukrepe in tožbe proti univerzi in tako še v večje pravne zagate.</font><br/>
<font size="4">Za konec bi samo še povedala, da v ženskem lobiju podpiramo zahteve, ki jih je objavila Raziskovalna skupina Rezistenca. Rade bi pa poudarile še nekaj – za opolnomočenje žensk, za to, da je ženski glas slišan, je nujna javna in dostopna univerza, javen in dostopen študij. Brez javnega in dostopnega študija, tudi nas tukaj sedaj ne bi bilo. Če želimo, da bomo tudi v prihodnosti, s skupnimi močmi, se lahko o neenakostih pogovarjali, jih prepoznali in jih odpravljali, potem moramo javne prostore, prostore, ki so dostopni vsem, ki so namenjeni izobraževanju, širiti in ne krčiti. Dostopnost univerze razumemo kot brezplačen študij za vse, ki si študija želijo, kot za študentom dostopno študijsko gradivo, za urejene in dograjene študentske domove, ki nudijo možnost študija, dostopnost razumemo tudi dobesedno, se pravi kot odpravo vseh arhitekturnih ovir za ovirane oziroma handikapirane študentke in študente, predvsem pa dostopnost študija na javni univerzi razumemo kot prostor, ki je za študentke in študente varen, saj je spolno nasilje škodljiva oziroma nesprejemljiva praksa, ki jo je potrebno nasloviti, se z njo soočiti in jo odpraviti.</font><br/>
<font size="4">Za konec pa bi še enkrat želela javno čestitati vsem študentkam in študentom, ki so ali še bojo prijavili svoje nadlegovalce. Vedite, da stojimo z vami.</font><br/>
<font size="4">Hvala.</font><br/>
<br/>
<b><font size="4">PREDSEDNICA IVA DIMIC:</font></b><font size="4"> Hvala tudi vam.</font><br/>
<font size="4">Sprašujem, ali imamo predstavnico Iniciative Rezistenca? (Da.)</font><br/>
<font size="4">Ja, kar izvolite</font><br/>
<br/>
<b><font size="4">14. TRAK: (TB) – 10.05</font></b><br/>
<br/>
<font size="4">	(nadaljevanje) Anemarija Planšak? (Da.)</font><br/>
<font size="4">Ja, izvolite.</font><br/>
<br/>
<b><font size="4">ANEMARIJA PLANŠAK:</font></b><font size="4"> Hvala za besedo, predsedujoča in vabilo na odbor.</font><br/>
<font size="4">Sem Anemarija Planšak in članica Raziskovalne skupine Rezistenca, ki trenutno izvaja raziskovalno nalogo o spolnem nasilju in nadlegovanju v akademskem prostoru. Pred dvema letoma smo praznovali 100. obletnico Univerze v Ljubljani, pomembno prelomnico izobraževanja in razvoja za Slovenijo. S tem smo obeležili tudi 100. obletnico molka o spolnem nasilju in nadlegovanje v našem akademskem prostoru. O spolnem nasilju ne moremo več molčati. Zanikanje spolnega nasilja, pretvarjanje, da spolno nasilje ne obstaja, ponižanje in degradacije oseb, ki se opogumijo in delijo svojo izkušnjo, se morajo končati. Tak odnos ne bo rešil trenutno situacije, ne v akademskem prostoru, ne v državi. Odpreti moramo prostor, ki bo opolnomočil študentke in študente, ki so bili v svojem univerzitetnem izobraževanju soočeni s spolnim nasiljem in nadlegovanjem s strani pedagoških delavcev in delavk.</font><br/>
<font size="4">V Raziskovalni skupini Rezistenca smo se zato odločile raziskati spolno nasilje v slovenskem visokošolskem prostoru. Sestavile smo anketo, s katero želimo raziskati razširjenost spolnega nasilja s strani pedagoškega kadra na slovenskih javnih in zasebnih fakultetah, akademijah in višjih šolah. Naša raziskava se osredotoča na neenako razmerje moči med študentkami in študenti, ter pedagoškimi delavci in delavkami v javnih in zasebnih visokošolskih in raziskovalnih institucij. Zanima nas kje in na kakšen način se spolno nasilje in nadlegovanje dogaja, zato, da ga lahko v prihodnosti bolje prepoznamo, nanj reagiramo in ga preprečimo.</font><br/>
<font size="4">Po naših trenutnih ugotovitvah je bilo več kot 10 % trenutnih ali bivših študentov oziroma študentk, ki so izpolnili našo anketo, deležnih spolnega nadlegovanja oziroma nasilja s strani pedagoškega kadra na visokošolskih zavodih oziroma raziskovalnih institucijah. Osebe z izkušnjo spolnega nasilja so o tem največkrat povedale osebi, s katero so v prijateljskem odnosu. Najbolj pogost odziv žrtev je ignoriranje nadlegovalca in izogibanje. Samo 1 % študentov in študentkov se obrne na odgovorne osebe na fakulteti ali se odloči prijaviti nasilje organu pregona. Ob tem so študentke in študenti z izkušnjo nadlegovanja poročali, da jih 67 % čuti tesnobo, 46 % jih doživlja občutke obupanosti, 50 % jih je strah, manj vredno se počuti 52 % žrtev, 35 % se jih počuti krive.</font><br/>
<font size="4">Ugotovili smo, da na slovenskih javnih in zasebnih univerzah ni vzpostavljenega sistema, ki bi pomagal žrtvam. Študentke in študenti v primeru izkušnje spolnega nasilja in nadlegovanja ne vedo, kam naj se obrnejo po pomoč in podporo za zaupno osebo, obenem pa se srečujejo s stiskami, ki niso naglašene ali videne, pogosto še dolgo po študijskem procesu. Spolno nasilje na javnih in zasebnih univerzah se odvija že dlje časa. Naša raziskovalna skupina ga naslavlja samo zato, ker ga drugi niso. V tem boju bomo vztrajali, dokler ne dosežemo sprememb, in zato vam tudi berem zdaj naše zahteve.</font><br/>
<font size="4">Prvič; izobraževalne brucev in bruck o njihovih pravicah skozi tutorski program oziroma s pomočjo študentskih predstavniških organov.</font><br/>
<font size="4">Drugič; izobraževanje kadra članice, ki bo senzibiliziran za pogovor z žrtvami, ter na voljo študentom in študentkam za pomoč pri prijavi nadlegovanja.</font><br/>
<font size="4">Tretjič; izobraževanje vsega pedagoškega in nepedagoškega kadra, o spolnem nadlegovanju, dodatna izobraževanja za senzibilizacijo po spolu za vse, predvsem pa za tiste, ki bodo nastopili na vodstveno funkcijo.</font><br/>
<font size="4">Četrtič; vpeljava jasnih pravilnikov, ki bi za storilce oziroma storilke predvidevali sorazmerne sankcije, usklajenost postopkov glede na pravilnike, pravilniki morajo biti javno objavljeni in dostopni.</font><br/>
<font size="4">Petič; omogočanje zagovorniškega predstavništva v primerih spolnega nadlegovanja na univerzi.</font><br/>
<font size="4">Šestič; možnost brezplačnega komisijskega opravljanja izpitov namesto rednega izpitnega roka, tekom samega procesa prijave suma trpinčenja oziroma spolnega nadlegovanja, v kolikor ima študent oziroma študentka pri dotičnem profesorju oziroma profesorici še</font><br/>
<br/>
<b><font size="4">15. TRAK: (SB) - 10.10</font></b><br/>
<br/>
<font size="4">	(nadaljevanje) neopravljene študijske obveznosti. Možnost izbire drugega predmeta pri drugemu izvajalcu oziroma izvajalki ali kak drug mehanizem zaščite, da žrtev v času poteka postopka prijave ne doživlja še dodatnega pritiska. 7. Prepoved podpisovanja dogovorov o ne razkrivanju informacij s strani prijaviteljev prekrškov, ki bi jih zavezovalo k molku tudi po izteku postopkov. 8. Komisija, ki se sestavi za preučevanje primerov spolnega nadlegovanja mora vsebovati tudi neodvisnega predstavnika oziroma predstavnico, ki je senzibiliziran oziroma senzibilizirana in usposobljena oziroma usposobljena za pogovor z osebami, ki so imele izkušnjo spolnega nadlegovanja. 9. Spremembe na zakonski ravni, ki bi definirale relacijo med študenti oziroma študentkami in profesorji oziroma profesoricami, zato, da ne bo odvisno od angažiranosti vsakokratnega vodstva fakultet in univerz koliko se bodo držali trenutno interpretativno zelo nejasnih pravilnikov oziroma kako bodo ukrepali. 10. Samo ja pomeni ja. Stanje v univerzitetnem prostoru je zgolj odraz stanja v družbi, zato nujno rabimo spremembe zakonodaje v smer samo ja pomeni ja. </font><br/>
<font size="4">	Zahvaljujemo se vsem pogumnim ženskam, ki ste povzdignile svoj glas in naslovile sistemski problem. Študij ne more biti kakovosten v kolikor se v prostorih javnih in zasebnih univerz izvaja spolno nasilje in nadlegovanje. Javna univerza mora prestavljati varen prostor, ki študentkam in študentom omogoča rast in razvoj ne pa občutkov tesnobe, obupanosti in manjvrednosti. Čestitamo vsem pogumnim ženskam, ki so se opogumile in podale prijave, hvala vam. In če študentkam in študentom ne pomagamo odpreti prostora, da o spolnem nasilju spregovorijo v trenutku, ko se svoboščine v drugih državah Evrope omejujejo, pa lahko molčimo še naslednjih 100 let. Hvala. </font><br/>
<br/>
<b><font size="4">	PREDSEDNICA IVA DIMIC:</font></b><font size="4"> Hvala tudi vam. </font><br/>
<font size="4">Kot zadnjo imam še prijavljeno direktorico inštituta 8. marec Niko Kovač. Izvolite.</font><br/>
<br/>
<b><font size="4">	NIKA KOVAČ:</font></b><font size="4"> Živijo vsem. Sem Nika Kovač iz inštituta 8. marec. Najlepša hvala za to dodatno vabilo in hvala tudi za to, da lahko o spolnem nadlegovanju in nasilju govorimo v instituciji kakršna je Državni zbor. </font><br/>
<font size="4">	Začela bom s tremi zgodbami in s tremi pričevanji treh žensk, ki so na videz raznolike, popolnoma različne, ampak imajo nekaj skupnih stvari, ki se mi zdijo ključne. Študentka tik pred diplomo v kabinetu enega od profesorju na eni izmed fakultet. Čaka na govorilne ure, zaradi tega, ker je v procesu pisanja diplome mora profesorja obiskovati pogosto, ve kaj jo na uri čaka, otipavanje, neprimerne opazke in žalitve. Študentka je tiho zaradi tega, ker jo je strah, zaradi tega, ker otrpne in zaradi tega, ker ne ve kaj storiti. O tem govori s svojimi sošolkami, ki so tiho iz popolnoma enakih razlogov. </font><br/>
<font size="4">	Drugi primer. Slovenske železnice. Ženska v kupuje, sprevodnik vstopi v kupe, zapre vrata, zagrabi jo panika, sprevodnik se začne samozadovoljevati. Ženska svoje pričevanje napiše na profil Železnice zlom na Instagramu v upanju, da bo nekdo od pristojnih to opazil. Podjetje stran blokira in ne bere njenega pričevanja o izkušnji, ki jo je imela. </font><br/>
<font size="4">	Tretje pričevanje. Dom, punčka stara 12 let, vsako noč jo obišče dedek, ki jo posiljuje. Čez nekaj let upa povedati svojim staršem kaj je narobe, mama, oče in babica ji ne verjamejo, ostanejo tiho in jo zaradi tega, ker je upala spregovoriti celo obtožujejo. </font><br/>
<font size="4">Ti primeri so zelo različni in na prvi pogled se zdi, da je nesmiselno, da o njih govorim na seji, ki pokriva izobraževanje, ampak v resnici ni tako, ni tako zaradi tega, ker je spolno nadlegovanje in nasilje vpisano v vsako poro naše družbe, ni tako zaradi tega, ker lahko najdemo popolnoma enake vzorce v vseh treh primerih, ki so ključni za razumevanje spolnega nadlegovanja in nasilja na univerzi. </font><br/>
<br/>
<b><font size="4">16. TRAK: (SB) - 10.15</font></b><br/>
<br/>
<font size="4">	(nadaljevanje) Kakšni so ti vzorci? Vedno kadar govorimo o spolnem nadlegovanju in nasilju govorimo o razmerjih moči. Profesor je nosilec moči, oseba, ki na vlaku skrbi za varnost ima moč in dedek je oseba, ki naj bi za svojo vnukinjo skrbela, ne pa ji storila najbolj grozne stvari. Vedno kadar govorimo o spolnem nadlegovanju in nasilju govorimo o tem, da ima oseba, ki spolno nadlegovanje in nasilje vrši, v družbi visoko stopnjo zaupanja in avtoritete. Ko ljudje prvič slišijo za posameznika, ki eno stvar naredi, si mislijo pa saj ni mogoče, da je to on. Zaradi tega, ker naj bi bile to osebe, ki se jim zaupa, pogosto so to celo osebe, ki se izrekajo o etiki in morali, pogosto so to osebe, ki uživajo neko stopnjo zaupanja. Tretja stvar, ki je skupna popolnoma vsem primerom ne glede na to kje se zgodijo, je to, da žrtev ne upa spregovoriti, da žrtev spregovori kdaj veliko let kasneje, pogosto pa se zgodi, da spregovori anonimno. V inštitut 8. marec nam žrtve napišejo sledeče: "to pišem prvič po 15-ih letih«, »to pišem zato, ker prej nisem upala govoriti«. Ob enem pa se je potrebno zavedati, da spolnega nadlegovanja in nasilja nikoli ne definirata samo žrtev in storilec, ampak tudi reakcija okolice. In ta reakcija okolice v bistvu se jo bom lotila na konkretnem primeru univerze zaradi tega, ker je ta konkreten primer univerze ponovno popolnoma simptomatičen za celotno družbo. Kako se odziva okolica? Vemo, da so prijave redke, prej smo že slišali, da je to prva prijava v 100-ih letih. Zakaj? Eno je to kar smo omenili že prej, da obstaja strah kaj bodo rekli drugi, kako nas bodo napadali mediji, če vemo, da mediji napadajo že punco iz rezistence zato, ker so spregovorile o drugih. Druga stvar je to, da so postopki, s  katerimi se sooči žrtev, popolnoma neurejeni. Pravilnikov ni, ni mehanizmov za sankcioniranje in prijavo in kadar žrtev pade v postopek, ti postopki trajajo predlogo, so mukotrpni in marsikatera žrtev pove, da so za njih celo bolj travmatični kot tisto kar se jim je dogajalo. In vse to smo lahko v zelo konkretnem in odličnem opisu slišali prej od Sare, vse to se je dogajalo tudi na univerzi, vse to se še vedno dogaja in sama sem prepričana, da je na vsaki izmed fakultet kakšna punca ali pa fant, ki se ne upa spregovoriti o spolnem nadlegovanju in nasilju. In do tega vsega pridemo zato, ker imamo kot družba s tem velik problem. In o tem govori tudi pričevanje Mie, ki smo ga videli na Tedniku. Pa me zanima ali ste si poslanci in poslanke to ogledali? Ste slišali kaj je govorila Mia? Prepričana sem, da ste imeli vsi isti refleks kot mi vsi, narediti nekaj, da se to ne bo več dogajalo nobeni punci, narediti nekaj, da ne bomo čez pet let gledali popolnoma enakega prispevka z drugo punco v tej vlogi. Kako se na to lahko odzivamo? Mi lahko še vedno vpijemo, še vedno smo lahko tečni, še vedno lahko se vedno postavimo za vsakega, ki spregovori. Vi, ki imate moč, pa lahko narediti bistveno več. Mia Skrbinac ne potrebuje usmiljenja, Mia Skrbinac potrebuje sistemske spremembe. In v delu prispevka Mia reče: »Sram me je, sram me je, ker sem otrpnila, ker nisem znala reagirati na to kar je delal človek, ki me je spolno nadlegoval.« In točno to otrpnjenje  je nekaj kar Švedska raziskava kaže, da se zgodi več kot 70 % žrtev. Žrtve se ne upajo odzvati, žrtve so ustrašijo, žrtve nič ne naredijo. In v Sloveniji ni problem samo v pravnikih, ni problem o nedelujočih postopkih na univerzi. Problem je, ker mi vsi dopuščamo, da imamo zakon, ki vse žrtve, ki otrpnejo, ne jemlje za žrtve, zaradi tega, ker se mora po trenutni zakonodaji ženska aktivno upreti storilcu kaznivega dejanja posilstva, mora se upreti s silo in zaradi tega je nujna</font><br/>
<br/>
<b><font size="4">17. TRAK: (SB) - 10.20</font></b><br/>
<br/>
<font size="4">	(nadaljevanje) sprememba zakonodaje in zelo se strinjam in žal mi je, da ga ni tukaj, z gospodom poslancev, od katerega sta tukaj ostala samo modra očala, odlično je rekel, rekel je: »Ta družba potrebuje reset, potrebuje popolnoma novo dojemanje spolnega nadlegovanja in nasilja.« In s tem se lahko strinjam, potrebujemo zakon, redefinicijo v smeri ja pomeni ja, ki v temelju spremeni to kaj posilstvo je in to je šele lahko izhodišče preko katerega se bodo vse stvari spremenile. Torej, zakaj bi nalagali drugim in prav je, da se jim vseeno naloži to, hvala bogu, da to lahko naredite, ampak naredite lahko pa še bistveno več, spremeniti lahko to kaj v tej družbi posilstvo je. Ena izmed žrtev s katerimi delamo, ime ji je Penolopa, in se strinja s tem, da o njej govorimo z imenom, mi je enkrat rekla: »Nika, to, da sem jaz spregovorila o svoji spolni zlorabi je bila stvar za katero verjamem, da je spremenila življenje na boljše številnim.« In jaz hočem verjeti, vzgojena sem v okolju v katerem me prepričujejo, da je pomembno v življenju delati svet lepši in boljši in ta ena stvar mislim, da je dovolj za celo življenje. Zdaj pa poslanci in poslanke premislite kakšno moč imate v rokah vi in kaj lahko vi storite na ravni definicije posilstva in na ravni drugih stvari. Zato, ker dokler ne spremenimo zakon v model ja pomeni ja, vsi sporočamo žrtvam, da so krive same. Hvala.</font><br/>
<br/>
<b><font size="4">	PREDSEDNICA IVA DIMIC:</font></b><font size="4"> Hvala lepa tudi vam. </font><br/>
<font size="4">S tem smo izčrpali vse vabljene na današnjo sejo. </font><br/>
<font size="4">	Sama bi se odzvala kot predlagateljica, pa bom potem dala tudi naprej še, pa se bom tokrat, ker sem bila prej zadnja, bom prva se odzvala. Res hvala lepa za vse vaše prispevke, nenazadnje lahko rečem pričevanja, meni se je orosilo oko, tresla sem se, še enkrat poudarjam, da imam ničelno toleranco do tega, tudi stranka moja ima ničelno toleranco do tega, zato smo, veste, da smo spremenili zakon, ker je bilo potrebno spremeniti, Kazenski zakonik, da te zadeve nikoli ne zastarajo ravno iz tistega primera, ki ga ne bom imenovala in povedala sem, da nasilje, spolno  nasilje je v družini v vseh družbenih porah, pač tokrat imamo na mizi, da se mogoče pogovorimo tudi o spolnem nasilju v akademskih krogih, ker tudi tukaj, tako kot sta rekla, ni imunosti, ni sistema, ki bi to preprečeval. Jaz se strinjam in verjetno bo tudi rezultat današnje razprave tudi sprememba, da samo ja pomeni ja, ker če želimo ženske resnično zaščititi je nujno potrebno, mislim, da je to tudi ena izmed poti. Razumem tudi dekane, razumem tudi predstavnike senatov Univerze v Ljubljani, da so to zelo težke zadeve, s katerimi se srečujete, pa vendarle je, mislim, da tako kot sem že povedala na začetku, da 7. člen delovnopravne zakonodaje že daje vse osnove, da se zadeve sprocesirajo, da do tega ne pride, ki jasno napoveduje že 7. člen, pa lahko ga grem brati, lahko ga pa tudi sprintam, prepoved spolnega in drugega nadlegovanja ter trpinčenja na delovnem mestu in vse potem piše v petih odstavkih je vse navedeno, da so že tukaj notri osnove na podlagi katerih bi mogli pravilniki, tako kot sem danes poslušala, delovati, da zaščitijo žrtve, da zaščitijo prijavitelje, da se takoj začne ukrepati v sistemu, če do tega pridejo. Zagotovo je izjemnega, izjemnega pomena, da se zaščiti žrtev. Ne predstavljam si, da morajo potem ta dekleta ali fantje iti ponovno na konzultacijo, </font><br/>
<br/>
<b><font size="4">18. TRAK: (SB) - 10.25</font></b><br/>
<br/>
<font size="4">	(nadaljevanje) ponovno na ponovni izpit, ponovno vložiti prošnjo za kakšno diplomo. Mi smo, seveda sem razumela vaš poziv, da smo odločevalci. Jaz mislim, da zagotovo na podlagi tudi današnjega sklica seje in na podlagi razprave vaših prispevkov bo storjen korak naprej. Hvala.</font><br/>
<font size="4">	Želi še kdo od predlagateljev? Ja, Mojca Škrinjar. </font><br/>
<font size="4">	</font><br/>
<b><font size="4">MOJCA ŠKRINJAR (PS SDS):</font></b><font size="4"> Hvala lepa za besedo. Moram reči, da sem pretresena. V resnici si nisem predstavljala, da je tako hudo. Namreč, spolno nadlegovanje na delovnem mestu je za zaposlene nekako vendarle urejeno v Zakonu o delovnih razmerjih in jih zaposlene ta zakon na nek način ščiti. Hujše pa je v študijskem procesu, izobraževanju, kjer nimate nobene sistemske zaščite in še toliko bolj zaskrbljujoče je, ker ste šibkejši. Namreč vi morate tudi narediti izpite, k temu lahko človek si samo še predstavlja, da gre za kakšno grozljivo izsiljevanje. To je grozljivo, ni besed, da bi to opisali. Jaz mislim, da mora nastati sistem preprečevanja tega, predvsem, da sploh ne pride do tega. V Slovenski demokratski stranki zavračamo vsako obliko nasilja, še zlasti pa nad šibkejšimi, kar vi študenti, študentke, šolajoči ste, ker ste mlajši, ker ste odvisni od tega kako boste napredovali, ker ste pač na nek način na žalost tako v podrejenem položaju. Jaz mislim, da ukrepi, ki jih je podvzela filozofska fakulteta, kolikor berem v novicah, so ustrezni in bodo tudi zoper tega profesorja bodo tudi jasen znak, da je to dejanje vsega obsojanja vredno in da ima za storilca hude posledice. Želim si, da bi rektorska konferenca skupaj z Ministrstvom za izobraževanje, znanost in šport, pripravila pravni okvir, ki bo omogočal varno okolje študentkam in študentom, da niti slučajno do tega niti priti ne more. To si naš akademski prostor zasluži, še bolj si zaslužijo dejansko tisti, ki bi bili lahko prizadeti. Upam, da bo današnja seja prinesla rezultat, ko bomo lahko čez nekaj časa v nekem razumnem roku priča sistemskemu ukrepu kako preventivno delovati in kako zaščititi žrtve, če bi slučajno še kdaj prišlo do tega, ne sme pa priti, ker mora biti okvir tak, da do tega ne sme priti. Hvala lepa.</font><br/>
<br/>
<b><font size="4">	PREDSEDNICA IVA DIMIC:</font></b><font size="4"> Hvala tudi vam kot predlagateljici. </font><br/>
<font size="4">Se pravi, da zdaj prehajamo na razpravo članov in članic odbora. Naj povem, da Aljaža Kovačiča nadomešča Jerca Korče. Prva pa se je prijavila Nataša Sukič. Izvolite.</font><br/>
<br/>
<b><font size="4">NATAŠA SUKIČ (PS Levica):</font></b><font size="4"> Najlepša hvala, predsedujoča. Lep pozdrav z moje strani vsem skupaj. Pozdravljam seveda to, da smo danes odprli diskusijo in da smo začeli se ukvarjati z ukrepanjem, kar bi morali narediti že zdavnaj, že včeraj. Namreč nedavna eskalacija problema spolnega nasilja in nadlegovanja v medijih je le vrh ledene gore, je samo eden izmed primerov v nepreglednem močvirju spolnega nasilja, simptom, ki jasno kaže za kako resen družbeni problem gre, od spolnega nadlegovanja, opolzkih opazk, otipavanja do posilstev in celo do femicida, o katerem se na žalost </font><br/>
<br/>
<b><font size="4">19. TRAK: (SB) - 10.30</font></b><br/>
<br/>
<font size="4">	(nadaljevanje) še vedno premalo govori. Od spolnega nasilja doma, na delovnem mestu, v šoli na fakulteti, povsod pravzaprav. In slišali smo, zgovoren podatek, kar 10 5 anketiranih v opravljeni anketi so bile žrtve spolnega nadlegovanja in nasilja, takšna je na žalost realnost. Nedavna eskalacija primera spolnega nadlegovanja v medijih je jasen signal, da vsi skupaj predvsem pa politika krepko zamujamo, vse o čemer govorimo danes, bi morali dejansko začeti razreševati že včeraj in skrajni čas je, da predvsem politika zelo jasno pove vsakršno nasilje, vsakršna zloraba s pozicije moči nad šibkejšimi, vsakršno izživljanje močnejšega nad šibkejšimi v naši družbi je popolnoma nesprejemljiva in popolnoma nedopustna. In nasilje, o katerem je govora danes, se na žalost, kot sem že uvodoma omenila, dogaja v vseh družbenih sferah in na žalost seveda tudi v akademskem prostoru. </font><br/>
<font size="4">Tukaj bi morda opozorila še na eno dejstvo, ki morda ni bilo danes tako očitno. Naša zakonodaja predvideva, ureja neke zadeve, ko govorimo o zaposlenih na trgu dela in zaposlovanja. Vedeti pa moramo profesorji in profesorice so del tistih, ki so vključeni na trg dela in zaposlovanja, študentje in študentke niso. Tako, da gre tu še za eno dodatno dimenzijo, o kateri moramo zelo dobro premisliti in jo nekako pravilno umestiti, nasloviti, nekako priskrbeti, poskrbeti za pravne podlage, ki bodo dovolj jasno ščitile te najšibkejše v tej zgodi in to so študentje in študentke, ki nimajo tega zaledja v pravnih podlagah na ta način za enkrat urejenega. V Levici zelo pozdravljamo konec tišine, pozdravljamo pogum aktivistk skupine Rezistenca in akcijo inštituta 8. marec, ki je v Državni zbor vložil pobudo za zbiranje 5 tisoč podpisov državljank in državljanov v podporo predlogu redefinicije kaznivega dejanja posilstva in spolnega nasilja. Namreč predlog je, da uredimo, da nekako prevzamemo edini model, ki bi ga dejansko morali prevzeti in to je ja pomeni ja. Zakaj? Vemo in na žalost se bom zdaj mogoče ozrla še onkraj samo univerze oziroma akademskega prostora, vemo koliko mučnim sodnim postopkom ali pa krivičnim sodbam so bile in so podvržene žrtve oziroma izpostavljene žrtve spolnega nasilja, ko se jih te žrtve sekundarno viktimizira, ko se počutijo ponižane, ko morajo dokazovati stvari, skratka postopki so grozljivi in tudi temu se je treba posvetiti. Namreč na kaj opozarjajo v inštitutu 8. marec? Gre na primer ena izmed situacij je, ko žrtev recimo spi ali pa izgubi zavest ali pa od šoka otrpne in ne more reagirati, žrtev takrat ni kriva zato, da je bila posiljena in se ne moremo na tak način z žrtvijo sploh pogovarjati, tako da te stvari je treba jasno redefinirati in jasno nasloviti in to pomeni nasloviti sistemsko. Drugače ne bo šlo. Tako, da še nekaj je pomembno pri sistemskih rešitvah. Ne gre samo za pravne podlage, ki bodo olajšale zadeve, gre tudi za jasno sporočilo politike celotni družbi, da je enostavno nedopustno kakršnokoli nasilje ali pa spolno nasilje s pozicije moči nad šibkejšimi. In to je tisto kjer lahko politika ogromno prispeva k senzibilizaciji celotne družbe. </font><br/>
<font size="4">Skratka, danes smo slišali, večkrat ste omenjali, vse kar bi bilo treba, to so protokoli, pravilniki, zagotovitev varnega okolja za žrtve, </font><br/>
<br/>
<b><font size="4">20. TRAK: (SB) - 10.35</font></b><br/>
<br/>
<font size="4">	(nadaljevanje) javna objava pravilnikov in protokolov, vzpostavitev zagovornic oziroma zagovornikov žrtev, preventiva in ozaveščanje oziroma senzibilizacija, zaščita teh žrtev prijav, hitrejše in učinkovitejše ukrepanje in tako naprej. Ampak, res je pa izjemno pomembno to, in to je treba podčrtati večkrat, če je treba, da med samim potekom postopka bi morale fakultete na sploh ne samo svetle izjeme, ampak vse fakultete brez izjeme bi morale zagotoviti, da bi bila žrtev dovolj varna, da ne bi bila deležna nekih povračilnih ukrepov, zagotoviti neke komisijske izpite in podobne zadeve. Skratka, vem, da je univerza avtonomna, mi lahko tukaj samo priporočamo v tem smislu kakšni naj bodo vaši protokoli, ampak morda ne bi bilo odveč razmisliti, da nekako poenotite te sisteme, da ni to odvisno na kateri fakulteti se nahajaš in ali je tam boljša ali slabša zaščita, zaščita mora biti najboljša na vseh fakultetah. Tako, da morda toliko za enkrat z moje strani, pa če bo treba se bom še oglasila v razpravi. Hvala. </font><br/>
<br/>
<b><font size="4">	PREDSEDNICA IVA DIMIC:</font></b><font size="4"> Hvala lepa. Naslednji ima besedo dr. Franc Trček. Izvolite.</font><br/>
<br/>
<b><font size="4">	DR. FRANC TRČEK (PS SD):</font></b><font size="4"> Hvala lepa za besedo. Zdaj, ne strinjam se s tem, da ni besede, da bi to opisali, seveda beseda je »basta, dosti je, konec«. Nimam iluzije, da ni to še dosti hujše kot se tukaj govori. Mi se pogovarjamo o nekem vrhu ledene gore. Zdaj bom nekoliko oseben, seveda zavedajoč se tega, v poslanski skupini sem povedal, da bom to povedal kar sledi, zavedajoč se tega tudi stoletja molka sem kar nekaj časa kot profesor na uvodnih predavanjih rekel tudi to: »Ne spim z lastnimi študentkami tudi študenti ne, če se vam to dogaja si poiščite pomoč.« In se je dogajalo in so me klicali. Delam magisterij, delam doktorat, če ne privolim a a a. Potem pa imate tu spiralo, neki znan profesor, vodstva fakultete neke bivše asistentke znanega profesorja in se to nekako vrti. Jaz nekako, osmo koledarsko leto sem v politiki, ne verjamem več v fetiš nekih pravilnikov in kodeksov. Saj mi krovni pravilnik in kodeks imamo. Malo drobno modro knjižico Ustava Republike Slovenije, 2. člen, 14. člen, 21. člen. Zdaj bomo politiki načeloma vsi za ničelno toleranco. Kje ste bili pa predlagatelji včeraj, ko je v tej hiši kljub kodeksu podpredsednik Državnega zbora izvajal to o čem se danes pogovarjamo nad podpredsednico Državnega zbora? Meni se zdi, da bi mi morali vsi skupaj nas 90 iti vsaj na kakšen vikend, če pa ne teden društva za nenasilno komunikacijo, ki imajo bogate izkušnje, da nas malo prizemljijo in da se znebimo tega nekega paternalizma. Ker ta socialna patalogija, o kateri se mi danes pogovarjamo, je nek naš zgodovinski patronalizem, ki ga je treba ubiti, to je prava beseda, ubiti ga je treba, končati, gotovo. In dokler bo le nekaj dam govorilo »bomo vztrajale« z vsem dolžnim spoštovanjem do vas, je to premalo. Moramo vztrajati vsi. Jaz se strinjam z Niko Kovač, da so potrebne te spremembe zakona. Ampak, veste to bo premalo. Jaz na srečo imam take otroke, pa to bolj matere teh otrok kot jaz, ki sem odsoten, ki ti že pri parih letih rečejo, ko rečeš hčerki daj se obriši pod tušem, to je moje telo, jaz bom odločala kaj počnem z lastnim telesom«, tako vzgojo potrebujemo. Imam srečo, da sem zrasel v matriarhatu. Ne me križati, ampak žrtve tega so tudi ti storilci, jih ne opravičujem, daleč od tega, da jih opravičujem</font><br/>
<br/>
<b><font size="4">21. TRAK: (VP) 10.40</font></b><br/>
<br/>
<b><font size="4">	</font></b><font size="4">(nadaljevanje) In zdaj tukaj se tudi pogovarjamo o neki kvadraturi kroga, pa bomo mi zdaj malo pabrekovali, kako naj to na faksih rešujete. Najprej moraš tega storilca odstraniti, ne bomo zdaj tukaj doktorat delali. V gasilskem društvu imamo piromana, ne vem, zdaj bomo pa mi fantazirali, kako bomo vrata odpirali v gasilskem društvu, da bo manj požara. Več ga bo v bistvu, ne? </font><br/>
<font size="4">	Zdaj ne desnica planiti. Župnik zlorabil tri deklice, evo današnji časopis. To je neka zgodba, ki jo tudi pod preprogo pometamo. Mi smo v bistvu zlorabili krščanstvo, da smo ga v neki lažni katolicizem sramu pripeljali v Sloveniji. O tem govorijo dame, ki se desetletja s tem ukvarjajo. Joj, kaj bodo pa sosedi rekli, to je to, ne? A soseda tepe soseda ali obratno, to je njihov problem, ne bomo zdaj mi, mi smo zdaj taka individualizirana družba, ne bomo se s tem ukvarjali. Tako kot je lepo rekla Suki Nataša, vse oblike, ne le spolno nadlegovanje, ki izhajajo iz asimetrije moči, so nedopustne. Edino nadlegovanje, ki je dopustno, je dopustno samo v sado-mazo igrah tistih, ki se dogovorijo, da se to grejo. Pika. Vse drugo je nedopustno in je tudi protiustavno. Samo te ustave, ne vem, verjetno jo je Bučar bral, pa ta bedasti Trček jo bere, saj drugi nimate časa, ne? A veste, zdaj bomo tukaj moralizirali, v bistvu pa so v parlamentu hoteli delati kaj? Preglede pubičnih predelov, pa...</font><br/>
<br/>
<b><font size="4">	PODPREDSEDNICA MOJCA ŠKRINJAR: </font></b><font size="4">Dr. Trček, držite se, prosim. </font><br/>
<br/>
<b><font size="4">	DR. FRANC TRČEK (PS SD): </font></b><font size="4">Držim se zelo teme, predsedujoča.</font><br/>
<br/>
<font size="4">	</font><b><font size="4">PODPREDSEDNICA MOJCA ŠRINJAR: </font></b><font size="4">Držite se teme, prosim.</font><br/>
<br/>
<font size="4">	</font><b><font size="4">DR. FRANC TRČEK (PS SD): </font></b><font size="4">Pa me ne prekinjajte, prosim. Izhajajte iz tega, kar ste nekoč bili. Modrijanov pristop v pedagogiji. </font><br/>
<font size="4">		</font><br/>
<font size="4">	</font><b><font size="4">PODPREDSEDNICA MOJCA ŠKRINJAR: </font></b><font size="4">Dr. Trček, držite se teme. </font><br/>
<br/>
<font size="4">	</font><b><font size="4">DR. FRANC TRČEK (PS SD): </font></b><font size="4">Najprej mora vsak pri sebi sam pomesti. Zelo resno se držim teme. Zelo resno se držim teme. Ampak ve se, kdo so seksisti v slovenski politiki. In to je treba izkoreniniti.</font><br/>
<br/>
<font size="4">	</font><b><font size="4">PODPREDSEDNICA MOJCA ŠKRINJAR: </font></b><font size="4">Dr. Trček, držite se teme, sicer vam bom dala opomin.</font><br/>
<br/>
<b><font size="4">	DR. FRANC TRČEK (PS SD): </font></b><font size="4">Držim se teme. Zelo resno se držim teme. In ne prekinjajte me. In nehajte biti nasilni. A veste, to je nadlegovanje zdaj.</font><br/>
<br/>
<font size="4">	</font><b><font size="4">PODPREDSEDNICA MOJCA ŠKRINJAR: </font></b><font size="4">Dr. Trček, izrekam vam opomin.</font><br/>
<br/>
<font size="4">	</font><b><font size="4">DR. FRANC TRČEK (PS SD): </font></b><font size="4">Nadlegovanje s pozicije koalicije nad opozicijo: zdaj imam jaz moč, pa lahko nadlegujem. Pejte si kak magnetogram prebrati, kako sem jaz vodil sejo, gospa nadomestna poslanka. </font><br/>
<font size="4">	Kdo nam je najbolj nevaren, če gremo gledati kriminalistično statistiko? Družina, družina mišljenja, družina verujočih, to so tri področja. Ni si to Trček izmislil, lahko, ne vem, gospod varuh človekovih pravic potrdi, da je temu tako. Pa so tudi pred njim bili na teh položajih ljudje, pa se ni kaj dosti premaknilo naprej. </font><br/>
<font size="4">	A veste, kako se lotiti tega vrha ledene gore? Ja, dejansko s tem, da smo vsi, ki smo javne osebe, tisti, ki moramo ta paternalizem pokončati tako, da seveda se vzpostavi neki sistem resne zaščite žrtev. Ne le na tem področju. Poglejte, kaj se je Galetu dogajalo. A veste, kolegica predsedujoča, lahko bi se držal teme, pa bi šel samo pobrati skupaj, kaj vaša partijska trobila pišejo zgolj o Niki Kovač, ene od njih...</font><br/>
<br/>
<font size="4">	</font><b><font size="4">PODPREDSEDNICA MOJCA ŠKRINJAR: </font></b><font size="4">Dr. Trček, izrekam vam drugi opomin.</font><br/>
<br/>
<font size="4">	</font><b><font size="4">DR. FRANC TRČEK (PS SD): </font></b><font size="4">Ene od njih, ki je zdaj tukaj govorila.  A veste, dokler boste taki svetohlini te seje naslavljali in dokler vas bodo ljudje volili, sprememb ne bo. S tem bom končal.</font><br/>
<font size="4">	Edino bi se še opredelil do sklepov, ki vem, da so usklajeni delno z gosti, ampak ne razumem ta drugi sklep, da se do konca leta 2021 opravi temeljito raziskavo. Če sem pravilno poslušal, pa imam zelo velika ušesa, Rezistenca ima že narejen nek kvaliteten vprašalnik, se že ukvarja s tem. Moj predlog bi bil tukaj ne čakaj na maj. Živimo v 21. stoletju, imamo generacijo študentov, osebno mislim, da se to lahko v dveh, treh mesecih uredi. </font><br/>
<font size="4">	Gospa predsedujoča, med krščanske vrline spada tudi zmernost. Upoštevajte to. Hvala. </font><br/>
<br/>
<b><font size="4">22. TRAK: (VP) 10.45</font></b><br/>
<br/>
<font size="4">	</font><b><font size="4">PODPREDSEDNICA MOJCA ŠKRINJAR: </font></b><font size="4">Naslednja ima besedo gospa Lidija Divjak Mirnik.</font><br/>
<br/>
<font size="4">	</font><b><font size="4">LIDIJA DIVJAK MIRNIK (PS LMŠ): </font></b><font size="4">Hvala lepa za besedo. Lep pozdrav vsem vabljenim. Kolegice, kolegi. </font><br/>
<font size="4">	Zdaj ja, Franjo včasih zelo brutalno pove kakšno resnico, ampak pustimo to. Jaz, ja, nimam težave. Pozdravljam namreč to razpravo in sem vesela, da se je odprlo tudi na tem odboru. ŠE bolj bom pa vesela, ko se bo tudi v tem Državnem zboru nekatere začelo drugače delati, pa to ni tema, pa ne bom o tem govorila.</font><br/>
<font size="4">	Zdaj, vsakršno nasilje je seveda zavržno dejanje. Gre za napad na človeka in njegovo dostojanstvo. Po navadi pa gre za zlorabo moči močnejšega nad šibkejšim, tudi v tem primeru in naslovu današnje seje odbora profesorja nad študentom oziroma študentko. Ali pa tudi dekana nad zaposlenim ali rektorja nad zaposlenim ali glavnega tajnika nad zaposlenim, tudi te zlorabe se v akademskem svetu zelo pogosto dogajajo, pa se o njih ne govori tudi zaradi tega, kar so nekateri povabljeni prej povedali. </font><br/>
<font size="4">	Zdaj katere oblike spolnega nadlegovanja poznamo. Jaz jih bom naštela, ker se mi zdi pomembno, da ozavestimo tudi to. Prvič, neželeno osvajanje in ponavljajoče se vabljenje na druženje ali zmenke. Drugič, namigovanje in pripombe na spolnost. Tretjič, verbalno nadlegovanje s spolno vsebino vključno s pohvalami, dobrikanjem, šalami, opolzkimi komentarji na temo spolnosti oziroma videza, oblačili oziroma telesom neke osebe. Četrtič, uporaba seksističnih izrazov do druge osebe. Petič, pogovori o spolnih odnosih, dejanjih in fantazijah na delovnem mestu, med izobraževanjem ali drugih neprimernih mestih. Šestič, pošiljanje sporočil s spolno vsebino. Sedmič, pošiljanje fotografij in video posnetkov s spolno vsebino. Osmič, pridobivanje, prepričevanje ali siljenje v spolni odnos. Devetič, zahteva za spolne usluge. Desetič, postavljanje posrednih ali neposrednih pogojev za zaposlitev ali napredovanje v povezavi s spolnimi uslugami. Enajstič, neželeno in nepotrebno dotikanje ali fizični stik, vključno z dejanji kot so dotikanje oblačil, las ali telesa, trepljanje, objemanje, masaža ali poljubljanje. To so samo nekatere oblike. </font><br/>
<font size="4">	Zdaj, o posledicah so zelo konkretno govorile tudi povabljene gostje. Sama sem tudi dala skozi kakšno izobraževanje Društva za nenasilno komunikacijo. Sama sem tudi inštruktorica  dela z otroci, ki so bili spolno zlorabljeni, pa ne bom govorila o tem, kaj so vse otroci povedali, ko smo jih z raznimi igrami in situacijami, ko smo ozaveščali to, kar se jim je dogajalo, ker pač ni primeren čas.</font><br/>
<font size="4">	Zdaj dejstvo in kot amen v očenašu, bi rekli kristjani, je, da je odgovorna za nasilje oseba, ki nasilje povzroča. Pika. Odgovorna je oseba, ki nasilje povzroča, pika.</font><br/>
<font size="4">	Zdaj, kaj pa potrebujemo. Seveda potrebujemo ustrezno zakonsko podlago in tudi pravilnike, ki jih morajo univerze, posodobljene seveda, sprejeti na svojih organih in jih začeti tudi izvajati. Skratka sistemsko moramo urediti stvari in jasno sprejeti tudi protokole, kam se žrtve lahko in kam se naj obrnejo. O tem je tudi govorila gospa iz SOS telefona, ko je govorila o pomembnosti varnega okolja. To so stvari, ki jih moramo narediti, in to moramo narediti tudi v tej hiši. </font><br/>
<font size="4">	Zdaj, odgovorni, ki bi se morali do takšnega dejanja opredeliti, se v preteklosti, so se do tega, da rečem obnašali tako pišmevuhovsko. Namreč povedala bom oziroma omenila bom vsaj dva primera, ki sta bila medijsko zelo odmevna in sta se zgodila </font><br/>
<br/>
<b><font size="4">23. TRAK: (VP) 10.50</font></b><br/>
<br/>
<b><font size="4">	</font></b><font size="4">(nadaljevanje) v akademskem okolju. Prvi se je zgodil na Univerzi v Mariboru, iz katere tudi sama prihajam in sem bila temu priča, kjer – prebrala bom to, kar je pisalo v časopisu, da me ne bo kdo obtožil česa – glavnemu tajniku očitajo spolno nadlegovanje, hudi očitki o mobingu, trpinčenju, spolnem nadlegovanju v rektoratu Univerze v Mariboru. So tudi dobili konkretna imena. Delovni mesti uslužbencev, ki sta rektorja Igorja Tičarja opozarjala na neprimerno ravnanje glavnega tajnika Teodorja Lavrenčiča, je univerza ukinila. To je prvi primer. Drugi primer, mimogrede, ta primer je dobil tudi sodni epilog. In pa drugi primer, ki je prav tako dobil sodni epilog in se je zgodil na Univerzi na Primorskem, pa je primer direktorice študentskih domov na primorskem, ki je, kot rečeno, vse to dokazala tudi na sodišču, pa se povzročitelju, v tem primeru rektorju Univerze na Primorskem, ni zgodilo nič. Še več, Univerza na Primorskem je izplačala odškodnino žrtvi in seveda tudi odvetniku rektorja iz javnih sredstev. Tisti, ki ste si prebrali dodatno gradivo, ki smo ga dobili včeraj, boste videli, da so te cifre zelo visoke. Zdaj, kaj je pravzaprav tu najbolj grozljivo? V celi zadevi je najbolj grozljivo tudi to, kot smo lahko prebrali, da tudi Ministrstvo za šolstvo in tedanje vodstvo, prejšnja ministrica, ki je bila za to zadolžena, ni naredila nič zato, ker je pač kolegialno povezana s tem rektorjem, pa ne bom o tem govorila, na kakšen način, če pa koga zanima, pa lahko. In kar je še bolj grozljivo v celi zgodbi, je to, da rektor ni zmogel niti preprostega moralnega dejanja opravičila za svoje neprimerno, nezakonito ravnanje, za povzročeno trpinčenje in trpljenje ter vso škodo, ki jo je povzročil žrtvi, nenazadnje tudi univerzi in družbi kot takšni. Če žrtev nebi imela podpore prijateljev in svoje družine, vprašanje kako bi prenesla vse te pritiske. In marsikatera žrtev nima podpore ne prijateljev in ne družine, še posebej ne takrat, če se to zgodi v družinskem okolju. </font><br/>
<font size="4">	Zdaj, kaj želim povedati. Ja, o tem je treba jasno in glasno govoriti, o tem je treba govoriti tudi zato, ker se to dogaja tukaj in zdaj, ker se je dogajalo in se verjetno bo tudi v bodoče dogajalo. In to je treba obsoditi. Zato se mi zdi zelo pomembno, da za konec povem tako v lastnem imenu kot tudi v imenu stranke, ki ji pripadam, da imamo in obsojamo vse vrste nasilja, pa ne glede na to kdo ga izvaja, kje ga izvaja, ker si želimo živeti v družbi, ki spoštuje človekove pravice, različnost in seveda tudi dostojanstvo vsakogar. In v LMŠ želimo sporočiti žrtvam, da imamo ničelno toleranco do vsakršnega nasilja in menimo, da je treba vse storilce ostro sankcionirati ne glede na to, kako ugledni so, in ne glede na to, kakšno funkcijo zasedajo.	</font><br/>
<font size="4">	Hval lepa. </font><br/>
<font size="4">	Aja, mogoče bi še, če še mi dovolite, predsednica, da potem ne bom razlagala še teh sklepov, ki smo jih predlagali v združeni opoziciji. Mi smo pravzaprav te sklepe vaše, ki ste jih vi že vložili, samo malce predelali na način, da tisto, kar se nam zdi, za kar ta Državni zbor ali pa ta odbor ni pristojen, smo umaknili, in smo seveda do tistih vaših predlogov zadržani, ker menimo, da teh nekih pristojnosti nimamo. Zato smo predlagali, kot rečeno, svoje, ki so zelo podobni, edino naš tretji je malce drugačen. Zdaj mogoče potem, ko bomo glasovali, jih lahko preberem.</font><br/>
<font size="4">	Hvala lepa.</font><br/>
<br/>
<b><font size="4">24. TRAK: (VP) 10.55</font></b><br/>
<br/>
<font size="4">	</font><b><font size="4">PREDSEDNICA IVA DIMIC: </font></b><font size="4">Hvala lepa tudi vam. </font><br/>
<font size="4">	V imenu predlagatelja Branislav Rajić.</font><br/>
<br/>
<font size="4">	</font><b><font size="4">BRANISLAV RAJIĆ (PS SMC): </font></b><font size="4">Hvala lepa, gospa predsednica. </font><br/>
<font size="4">	Jaz mislim, da je v tem momentu najboljše, da se vključim, da pojasnim ravno to dihotomijo dveh paketov sklepov, ki so praktično kot neka tavtologija. Isto mislimo in praktično se razlikujejo v odtenkih. Za javnost je dobro, da pojasnimo, da bi najbrž, če bi bilo več časa, se tudi poenotili, ker mi tu res nismo na nasprotnih bregovih, ampak sejo smo imeli do enih ponoči, nato smo potovali, zjutraj spet prišli sem, zato pa mislim, da bo ostalo, da vsaka skupina oziroma in opozicija in pozicija predlagata svoje sklepe ob tem, da najbrž, da bomo vsi podprli vzajemno vse. Moram pa povedati, da to, ko so neke insinuacije, da bi to utegnilo biti kot vpliv na avtonomijo univerze, nikakor mislim, da ne more držati. Mi se zavedamo, kje so naše meje, ampak tudi se zavedamo, kje, kakšna mora biti skrb na eno skrajno sprevrženo ali če hočete izrojeno dogajanje in prakso, ki se je začela vse bolj pogosto javno omenjati, pojavljati pa verjetno tudi že prej. In jaz rajši, pa ne samo jaz, verjetno ostali tudi, utrpim opombo, da kot odbor posegamo v avtonomijo univerze, kot da ostanemo tiho. Tukaj pa prosim za razumevanje. </font><br/>
<font size="4">	Zato bi pa, brez da komentiram sklepe, ker se strinjam z vsemi, in kot pravim, samo razlika je v odtenkih, ki nenazadnje na nekem načelnem nivoju nimajo kaj, da iščemo antagonizme v njih, bi pa rad poudaril, da ugotavljamo, da vseeno je zakonodaja tukaj na potezi, da se nekaj zgodi, in zato se v koalicijski skupini smo odločili, da predlagamo še četrti sklep, kateri se bi glasil oziroma se glasi, da naš odbor poziva ministrstvo za pravosodje, da v roku 60-ih dni pripravi spremembe Kazenskega zakonika, ki bo dosegel sodobne standarde zaščite žrtve. In tukaj mislim, da je že v pripravi, da bo zelo hitro šlo na vlado, ker se je ministrica za pravosodje že izrekla, da so na to mislili in pripravili. Tako, da pridružujemo k temu samo še to.</font><br/>
<font size="4">	Zdaj pa, ko sem že pri besedi, samo bi na kratko dal podporo in se zahvalil vsem, ki ste se nam pridružili na tej seji. Prof. Kuhar, mislim, da se ne morem bolj strinjati z vami, kot to, ko ste rekli, da postopek se mora bolj približati žrtvam in da se jim pomaga, da se zavedajo, da bo takojšnji odziv veliko bolj pomenil kot to razločevanje, ki se zdaj dogaja, in da se jim omogoči zaščito najvišje stopnje. Gospod rektor Univerze v Ljubljani je omenil oziroma izpostavil pripravljenost, da se še naprej izboljšujejo te kritične faze postopka, torej brez, da mi posegamo v avtonomijo univerze, mi ravno skušamo pomagati, da do tega pride. Mene izredno se je dotaknila razprava oziroma prispevek gospe Sare Svati, ko ste videli predstavnice študentov, kako je čustveno, skoraj težko izgovarjala pač tekst, ki ga je pripravila zato, ker je jasno, da ga, in tu se vidijo razsežnosti, kako različno doživljamo to nepravico, ki se dogaja, ker očitno se za nepravico gre. Moramo biti pozorni na to, kot je izpostavila gospa Mia Hočevar iz Študentskega sveta Filozofske fakultete, da se dogajajo nedopustni birokratski zapleti med prijavo. In se strinjam, da je to ravno na univerzah in fakultetah, da v svojih aktih dosežejo to načelnost stopnjo ne samo tolerance, ampak ravno tega, da se birokracija ne more pojaviti drugače kot samo eno učinkovito orodje, da se tej zadevi pride najhitreje do konca in na čisto, ne pa, da je bariera ali ovira ali neki mehanizem, ki te vrtinči v poskusih, da osvobodiš duha od tega strahu in stigme, ki te je doletela. Strinjam se tudi z Društvom za nenasilno komunikacijo v tezi, da </font><br/>
<br/>
<b><font size="4">25. TRAK: (VP) 11.00</font></b><br/>
<br/>
<b><font size="4">	</font></b><font size="4">(nadaljevanje) se mora prepričati ta sekundarna viktimizacija žrtev. In to je res, mi bomo to kmalu videli tudi na najnovejših primerih, ki so se zdaj javno v medijih nekako začeli vrteti. In seveda moramo ustvariti okolje, v katerem ni, ste rekli, prostora, ampak ni možnosti, ker prostor se vedno najde, on je pač takšen, da ne moremo na njega vplivati, ampak mi smo tisti, ki moramo onemogočiti, da se raztegujejo to pojmovanje spolnega nadlegovanja. Ko gre za razpravo Sveta ženskega lobija, ste rekli, da posegajo v avtonomijo univerze, tukaj sem pa že na nek način omenil, da rajši sem okrcan za to, kot da sam sebe ali mi sebe kritiziramo, da nismo naredili dovolj. Zato dokončno dodajamo še ta četrti sklep in mislim, da bi zaradi časa, ki nas baše, najboljše bilo, da ne skušamo zdaj uskladiti te predloge sklepov, ampak da enostavno podpremo vse, ker vsi smo tukaj v isti bitki zoper istega sovražnika.</font><br/>
<font size="4">	Hvala.</font><br/>
<br/>
<font size="4">	</font><b><font size="4">PREDSEDNICA IVA DIMIC: </font></b><font size="4">Hvala lepa predlagatelju.</font><br/>
<font size="4">	Jaz bi samo prosila, da dobimo pisno sklepe, ker ste jih prebrali, da se bodo potem tudi, tako, da se pripravljajo tudi pisni.</font><br/>
<font size="4">	Zdaj pa je želel besedo Tomaž Lisec.</font><br/>
<font size="4">	Izvolite.</font><br/>
<br/>
<font size="4">	</font><b><font size="4">TOMAŽ LISEC (PS SDS): </font></b><font size="4">Hvala, predsednica, za dano besedo. Spoštovani gostje, vsem skupaj lep pozdrav.</font><br/>
<font size="4">	Zelo občutljiva tema je danes pred nami, spolno nadlegovanje v akademskem prostoru. In tudi, ko smo jo v poslanski skupini SDS pripravljali, smo imeli različne dileme, kako osebno iti v to sfero, ker vemo, da ne obstaja samo spolno nasilje in ne obstaja samo nasilje na področju akademskega prostora. Tako, da smo se skušali nekako zadržati v okviru pristojnosti, ki jih ima matično delovno telo, torej Odbor za izobraževanje. </font><br/>
<font size="4">	Ko govorimo o spolnem nadlegovanju v akademskem prostoru, sam osebno najbolj izhajam iz te premise nadrejeni proti podrejenemu oziroma spolno nadlegovanje s pozicije moči. In moram reči, da potem, ko smo se v poslanski skupini SDS skupaj s poslanskima skupinama SMC in Nova Slovenija odločili, da to občutljivo temo damo tudi v javno razpravo, da me, prvič, po eni strani veseli, da prihaja do novih spoznanj, da ne gre, prvič, za tabu teme. Po drugi strani me pa žalosti, da prihaja do čedalje več primerov tako javnih, celo tistih z imenom in priimkom. In očitno je to zgodba, ki ne bo danes se končala, ampak bo dobila v nadaljevanju, tudi s tem, kar je prejle kolega Brane Rajić povedal, v tem četrtim predlogom sklepa, zakonsko dikcijo. </font><br/>
<font size="4">	Pred sabo bom imel samo nekaj primerov. Zdaj, povod, bodimo pošteni, je jasen. Lahko govorimo verjetno o imenih. Dr. Pribac ni kar nekdo v slovenskem političnem in družbenem področju, ampak na žalost njega oziroma na srečo vseh nas je to le bil glavni povod. Ob tem smo se v poslanski skupini SDS že prej seznanili z dopisom gospe, ki, če dovolite, je sama rekla, da naj o njenem primeru, ki se je zgodil na Univerzi na Primorskem, spregovorimo. Če lahko jo citiram: »ker sem bila spodaj podpisana žrtev v omenjenem odmevnem primeru na Univerzi na Primorskem, sem se odločila, da vam posredujem nekaj ključnih informacij, ki bi lahko pomembno prispeval k poglobljeni razpravi Državnega zbora na temo spolno nadlegovanje v akademskem prostoru, za katerega menim, da je izrednega družbenega pomena«. Ravno to. V teh dnevih prihaja iz različnih fakultet oziroma različnih univerz prihajajo zgodbe, ki so bile na žalost zamolčane oziroma ne javno povedane. Današnji primer: »ko sem bil še asistent na Pravni fakulteti v Ljubljani, so študentke večkrat podale prijavo spolnega nadlegovanja zoper določenega profesorja. Takratni dekan se je odločil, da fakulteta ne bo podala ovadbe na policijo«, ker – ugled. Zato je prav, da tudi na tej javni seji spregovorimo </font><br/>
<br/>
<b><font size="4">26. TRAK: (VP) 11.05</font></b><br/>
<br/>
<b><font size="4">	</font></b><font size="4">(nadaljevanje) tako o konkretnih kot tudi na žalost tistih zamolčanih problemih, ki se dogajajo znotraj akademskega prostora, in pri tem vsaj tukaj ne zahajamo na različne druge sfere, tako na različne župane ali politične ali kakšne druge družbene sfere, ki so se dogajali. Nenazadnje pa, ko sem omenil ta dva primera Univerze na Primorskem, Pravna fakulteta, Akademija za glasbo in tako naprej, skratka na žalost bomo verjetno v naslednjih dneh, tednih priča novim in novim priznanjem ljudi, ki jim je treba dati vso podporo, da so bili žrtve spolnega nadlegovanja. </font><br/>
<font size="4">	Jaz bi se zahvalil vsem uvodničarjem za njihove izrečene izjave začenši z varuhom človekovih pravic, predstavnikom univerze oziroma fakultete, predvsem pa mladim damam, tako mladim damam iz Filozofske fakultete kot različnim predstavnicam določenih nevladnih organizacij, ki ste zelo doživeto, in upam, da se to bo najbolj dotaknilo slovenske javnosti, povedale, da o takih primerih ne smemo več molčati. In ja, lahko se strinjam s predhodnimi političnimi oziroma parlamentarnimi razpravljavci, ja, danes je morda prepozno, ampak bolje danes kot pa molčati tudi jutri.</font><br/>
<font size="4">	Moram reči, da sem bil, ko smo se pripravljali oziroma ko smo pripravljali to točko dnevnega reda, moram reči, da smo imeli zelo malo tega feedbacka, kaj se dogaja na posameznih slovenskih univerzah oziroma na posameznih slovenskih fakultetah. In moram priznati, da sem danes dobil dve potrditvi. Prvič, da je sprememba zakonodaje vrh ledene gore, ki mu je potrebno nameniti veliko pozornost, in tukaj je tudi vloga nas poslancev in poslank in pa tudi izvršilne veje oblasti na posameznih ministrstvih, da k temu resno in odgovorno pristopimo. Na drugi strani ali pa z ali pa brez avtonomije univerze. Moram reči, da sem zgrožen, ko predstavnica študentov reče ni javno dostopnih pravilnikov, ni aktov in tako naprej. Skratka jaz verjamem, da lahko tudi vse zapišemo v zakon, da moramo imeti posamezna univerza, posamezna fakulteta ali pa celo posamezni program znotraj kakšne fakultete svoje pravilnike, ampak tudi, če jih ima in če niso javno dostopni, je to v blagem izrazu katastrofa. Kako naj se nekdo ob vsem tem spolnem nadlegovanju pritoži, če niti ne ve, kaj, komu, kako in tako naprej? Skratka, kot rečeno, jaz upam, da bomo danes dosegli tri začetke morda sprememb. Torej sprememba zakonodaje, zato me toliko veseli, da sva s kolegom Branetom Rajićem že pripravila v imenu predlagateljev ta poziv Ministrstvu za pravosodje pri spremembi Kazenskega zakonika. Jaz upam, da s tega mesta bo to tudi, in s sprejetjem teh sklepov, poziv univerzam in fakultetam, da področju spolnega nadlegovanja dajo še večjo težo in so tukaj še bolj senzibilni. In ne samo, da govorimo o človeških življenjih in človeških zgodbah, damo tudi ustrezno podzakonsko materijsko dikcijo, ki jo je potrebno spoštovati predvsem v smislu tega, da morajo nadrejeni sprejeti akte, ki bodo podrejene, v tem primeru študente oziroma predvsem študentke, zavarovali. In tretjič, da smo danes oziroma že samim sklicem te seje dosegli, da se javno spregovori o tej na žalost ne najbolj prijazni temi oziroma problematiki v slovenskem družbenem prostoru.</font><br/>
<font size="4">	Zdaj, ko smo pripravljali samo temo, seveda, kot rečeno, smo izhajali iz praktičnega primera. Ker mislim, da je prav tudi v politiki, da lahko teoriziramo, ampak izhajamo iz praktičnih primerov. In tukaj jaz upam, da se bo ta zgodba tako na, ki se je že končala na fakulteti, dobila tudi ustrezno piko na i na senatu univerze, skratka da profesorji, ki imajo problem s spolnim nadlegovanjem, nikoli več ne vstopijo skozi vrata slovenskih univerz oziroma slovenskih fakultet. </font><br/>
<br/>
<b><font size="4">27. TRAK: (VP) 11.10</font></b><br/>
<br/>
<b><font size="4">	</font></b><font size="4">(nadaljevanje) Tu gre za kaznivo dejanje in zato, še enkrat, upam, da bo slovenska kazenska zakonodaja temu področju še večjo senzibilnost in večjo možnost, da se bodo na žalost v tem primeru predvsem mladi oziroma mlade gospe na fakultetah odločile in prijavile vsakršno spolno nadlegovanje, da ne bo prišlo do primerov, ki, kot je notri napisano, da izsledki raziskave kažejo, da je okoli 38 % vseh anketirancev na Filozofski fakulteti doživelo spolno nadlegovanje. To so brutalne številke. Veste, kaj je 38 % vseh anketirancev doživelo spolno nadlegovanje? Če bi številko 38 % dali v kakšen drug kontekst, bi govorili ne samo o katastrofalnih razsežnostih, ampak verjetno še o čem drugem. Posebej ker, še enkrat, govorimo o spolnem nadlegovanju pogojeno s pozicije moči – ko nekdo si izrablja svojo moč, da nekaj izsiljuje. V tem primeru vemo kaj. </font><br/>
<font size="4">	Zato, da ne bom predlog, še enkrat jaz apeliram k podpori sklepov. Moram priznati, da sem morda pričakoval še kakšen drugačen sklep s strani opozicijskih poslanskih skupin, ne samo kot soliden copy-paste naših. Tako, da do konca same seje sam, kot eden tistih, ki smo pripravljali to nujno sejo, bomo senzibilni tudi na morda še kakšen predlog sklepa. Četrti predlog sklepa je že ena izmed tistih novosti, ki je prišla ravno zaradi tega, kar so predvsem mlajše dame danes kot uvodničarke povedale, da moramo spremeniti miselnost pri pripravi Kazenskega zakonika oziroma, kot so rekle, da smo premalo fokusirani na preventivo. In upam, da bo sprememba Kaezenskega zakonika to zadevo ustrezno reševala.</font><br/>
<font size="4">	Skratka obžalujem, da prihaja do tega, v tem primeru v akademskem prosetoru. Še enkrat, ne bom zašel na druge prostore. Upam, da se bo z javno razpravo in z javnimi obsodbami take zadeve, da bodo prišle ne na 38 %, ampak da bomo zaradi pritiskov javnosti, zaradi pritiskov družbe in nenazadnje tudi zaradi spremembe tako zakonov kot pa posameznih ostalih aktov, ali podzakonskih ali pa aktov univerz in fakultet, naredili, da bodo te številke manjše, ampak tudi javno izpostavljene. </font><br/>
<font size="4">	Hvala.</font><br/>
<br/>
<font size="4">	</font><b><font size="4">PREDSEDNICA IVA DIMIC: </font></b><font size="4">Hvala Tomažu.</font><br/>
<font size="4">	Sedaj pa dajem naprej Mateji Udovč besedo.</font><br/>
<br/>
<font size="4">	</font><b><font size="4">MATEJA UDOVČ (PS SMC): </font></b><font size="4">Hvala lepa, predsedujoča, za besedo. Spoštovani gostje.</font><br/>
<font size="4">	Spolno nadlegovanje nikjer ni nikoli. Nobena oblika spolnega nadlegovanja ji ne smemo prizanašati oziroma jo ne smemo tolerirati. Za njo mora veljati ničelna toleranca, kar smo danes že velikokrat slišali, povedali, zapisali. In upam, da pri tem ne bo samo ostalo. Jaz verjamem, da smo danes v tem krogu dosegli, da bomo dosegli skupaj, da se bodo kolesa zavrtela in da se bo dejansko nekaj tudi storilo v to smer, da se bo zaščitilo žrtve, vse žrtve ne glede na to ali so to dijaki, študentje ali otroci ali konec koncev odrasle osebe ali pa, če pomislimo mogoče tudi na starejše ljudi. Vse oblike spolnega nasilja so enako nevarne po pravilu, da se stopnjujejo, in v končni fazi ta dejanja prerastejo v dejanja, ki imajo vse znake kaznivih dejanj, ki so opredeljene v našem Kazenskem zakoniku v Republiki Sloveniji. Istočasno pa se stopnjujejo tudi negativne posledice, ki jih žrtve utrpijo. </font><br/>
<br/>
<b><font size="4">28. TRAK: (VP) 11.15</font></b><br/>
<br/>
<b><font size="4">	</font></b><font size="4">(nadaljevanje) Pri tem gre za psihološke, čustvene in telesne težave, konkretne posledice pa so jeza, strah, ponižanje, občutek nemoči, depresije, občutek manjvrednosti in krivic, napadi panike, poseganje po alkoholu in drugih substancah in še in še bi lahko naštevala. Seveda so te posledice odvisne tudi od vrste in intenzitete nadlegovanja, pa drugi strani pa tudi od samih osebnosti žrtve. Mnogim mladim in malo manj mladim korenito spremenijo življenje in ugasnejo njihove ideale. Vsako spolno nadlegovanje in nasilje ne spada v naš kulturno-civilizacijski prostor, še najmanj pa v akademski, kjer naj bi nastajala naša kultura in predvsem intelektualna elita. Zato smo, poleg strokovnih služb s tega področja, tudi mi tu v Državnem zboru dolžni zagotoviti sistemske pogoje, da bo teh pojavov v naši družbi čim manj. No, upam, da se danes razprava, kot opažam, ne fokusira samo na akademski prostor, ampak da se razpravlja tudi, da ne bo izzvenela bolj univerzalno, da se razpravlja na celotno našo družbo. Prepričana sem, da so ljudje iz t.i. akademskega prostora dovolj izobraženi in predvsem osveščeni, da v večini prepoznavajo takšna dejanja in tudi primerno temu reagirajo. Jasno pa je, da tudi to okolje in ta prostor nista imuna na ta dejanja, na ta dogajanja, le oblike so bolj sofisticirane, domišljene in prefinjene, s tem pa tudi težje prepoznavne in dokazljive, v življenju žrtve pa puščajo enake ali pa še veliko hujše posledice. Spolno nasilje ni vezano samo na en prostor in lahko se dogaja tudi pri študiju na daljavo, v katerega smo danes prisiljeni in se bo slej ko prej tudi to mogoče dejansko pokazalo. Pri obravnavi te problematike se moramo dobro zavedati, da so statistični podatki o tem pojavu, ki jih zasledimo v različnih medijih, le en vrh ledene gore. Gre za primere, ki so nam poznani oziroma so bili javno obelodanjeni in po možnosti celo procesirani. Kaj pa se v resnici dogaja v naši družbi, na tem področju pa ostaja dejansko pod gladino nam, javnosti skrito, nevidno, ostaja za zidovi učilnic, kabinetov, pisarn in na koncu v dušah žrtev. Na žalost dostikrat ukrepamo prepozno, običajno se zganemo šele, ko kakšna znana javna osebnost izpove svoje travme in grenke izkušnje iz tega področja. Kar spomnimo se na znanih hollywoodskih filmskih igralk, ki so javno spregovorile o tej temi in sprožile en plaz razkritji spolnih nadlegovanj v filmski industriji, in vse do nedavnih izpovedi bivših študentk AGRFT-ja na TV Slovenije. Osnovni pogoj za uspešno delovanje na tem področju odkrivanja in preprečevanja spolnega nadlegovanja je to, da javno in jasno spregovorimo o nizkotnem in zavržnem početju. Tisti profesorji in drugi zaposleni, o katerih že vrabci čivkajo okoli določenih fakultet, imajo imena in priimke, zato morajo vodstva </font><br/>
<br/>
<b><font size="4">29. TRAK: (VP) 11.20</font></b><br/>
<br/>
<b><font size="4">	</font></b><font size="4">(nadaljevanje) fakultet in univerz odločno in pošteno razčistiti zadevo in učinkovito ukrepati. Tudi študente in druge zaposlene je potrebno spodbuditi k prepoznavanju in razkrivanju teh dejanj, ustvariti je potrebno takšno okolje oziroma klimo, kjer prijavitelj oziroma žrtev ne bodo izpostavljeni maščevanju, ampak bodo lahko normalno zaključili študij in delo. Naslednji pogoj za uspešno preprečevanje, odkrivanje in sankcioniranje dejanj spolnega nadlegovanja je točna določenost in jasna opredeljenost teh dejanj v ustreznih pravnih aktih. Ta dejanja morajo biti nedvoumna in jasna, jasno zapisana, da v postopkih nebi nikoli moglo prihajati do različnih interpretacij in razumevanj. Nadalje pa je zelo pomemben pogoj predvsem hitro in učinkovito ukrepanje. Pri tem je pomembno, da se v dobro žrtvam in eventualnim storilcem postopki čim hitreje ustrezno zaključijo in sankcionirajo. Na ta način se bomo lahko izognili dvomom v poštenost in iskrenost prijav, po drugi strani pa dvomom v konkretnost samih postopkov predstojnikov. Vsekakor pa moramo pri teh pojavih jasno razlikovati med spolnim nadlegovanjem, t.i. mobingom na delovnem mestu, in kaznivimi dejanji s tega področja ter pristojnimi posameznih organov za njihovo reševanje. Nepravilno ukrepanje, pomanjkljivo ugotavljanje dejanskega stanja in napačno prepoznavanje znakov posameznih dejanj ima lahko tudi hude, včasih tudi nepopravljive posledice tako za žrtve kot tudi za domnevne storilce. Saj vsi poznamo tisti rek če nekoga poliješ z gnojnico, le-ta neuspešno razlaga, da ne smrdi. Zato skratka na zaključku bi rada še enkrat poudarila, da moramo za vse vrste spolnega nasilja, morajo veljati ničelna toleranca v vseh prostorih naše družbe, ne samo v akademskih prostorih. To je odraz naše civilizacijske stopnje in zrelosti naše družbe. Zagotoviti moramo ustrezne pogoje za uspešno delovanje na tem področju od ustreznih pravnih podlag do usposobljenosti vodstvenih kadrov, zaposlenih, študentov in vseh, ki so vključene v te naše družbene procese. Ne smemo si dovoliti lova na čarovnice in brez ustreznih dokazov obsojati vse in vse počez, še manj pa dovoljevati taka zavržna in gnusna dejanja v akademskem prostoru in naši celotni družbi. </font><br/>
<font size="4">	Zato bom predlagane sklepe z veseljem tudi podprla.</font><br/>
<font size="4">	Hvala lepa.</font><br/>
<font size="4">	</font><br/>
<b><font size="4">	PREDSEDNICA IVA DIMIC: </font></b><font size="4">Hvala lepa.</font><br/>
<font size="4">	Naj samo opozorim, da imamo možnost, da zaključimo do 12. ure, kar bi si tudi želela. Imam pa še tri prijavljene. Tako, da ura je 5 do pol 12-ih, tako da res ne želim omejevati, ampak verjamem, da bodo naslednji razpravljavci zagotovo bili krajši, no, ja, hvala.</font><br/>
<font size="4">	Luka Mesec, izvoli.</font><br/>
<br/>
<font size="4">	</font><b><font size="4">LUKA MESEC (PS Levica): </font></b><font size="4">Hvala lepa. Lep pozdrav.</font><br/>
<font size="4">	Jaz bi uvodoma rekel, da mislim, da je treba se zavedati, da govorimo o vrhu ledene gore. Slišali smo moje predhodnike, ki so govorili, da je 38 % anketirancev na neki fakulteti doživelo spolno nadlegovanje, in se spraševal, kaj bi bilo, če to prestavimo v kakršenkoli drug kontekst. Zdaj jaz bi tako rekel. Prosim, ne živeti v iluziji, da je to problem fakultet, ali pa, da je to problem izključno fakultet. To je, danes imamo sicer na tapeti univerze ali pa fakultete, ampak to je problem celotne družbe. </font><br/>
<br/>
<b><font size="4">30. TRAK: (VP) 11.25</font></b><br/>
<br/>
<b><font size="4">	</font></b><font size="4">(nadaljevanje) In tako kot je prej Nika Kovač rekla na začetku, mi potrebujemo v družbi, v celoti popolno novo dojemanje spolnega nadlegovanja. </font><br/>
<font size="4">	Pa če dam, recimo takole malo banalizram, primer. Jaz mislim, da smo že vsi, ki smo bili kadarkoli v kakšnem slovenskem kafiču, videli ta film, kjer, ne vem, pač trije tipi stojijo za šankom in govorijo pač opolzkosti mladi natakarici. To je recimo osnovna matrica pač nekega spolnega nadlegovanja, ki se sploh ne obravnava kot spolno nadlegovanje. Pač te trije se med sabo malo hecajo, zraven je mogoče še kdo, ki se ob tem tudi malo nasmiha češ, poglejte, simpatični fantje, pač malo seksistične šale govorijo in tako naprej. Medtem ko natakarica pa to bodisi pač mora požirati, to se po njeni funkciji kao spodobi, bodisi mora biti celo polaskana, da se ji to dogaja. To je osnovna matrica ali pa to je kontekst, ki ga je treba pač v vse ostale kontekste preslikati. Zlahka si predstavljate namesto pač tega nadlegovalca za šankom pač univerzitetnega profesorja in namesto pač te mlade natakarice študentko. Tukaj je seveda stvar še bolj svinjska zaradi tega, ker govorimo pač o hierarhiji pozicij moči. Konec koncev bo ocena, ki jo bo ta študentka dobila, na nek način tudi stvar lahko, pa nebi smela biti, ampak lahko pa je subjektivnega odnosa pač med njo in njenim profesorjem in zato pač mislim, da mora tudi kakšno opolzko opazko ali pa kakšen trepljaj po stegnu ali pa kaj takega požreti, da bo ta predmet pač zaključila. Ampak ponavljam, to ni problem fakultet ali pa univerz, to je pač družbeni problem, ki je vseprisoten in se o njem sploh ne govori. Je pa res, da so prve, ki so začele o tem govoriti, več ali manj študentke humanistike in družboslovja zaradi tega, ker se ravno na humanistiki in družboslovju te zadeve najbolj prevprašuje in ker se tam družbene odnose najbolj poskuša pač na novo osmišljati. Jaz sem se ob tem spomnil, pred kratkim sem prebral, da na Poljskem mislim, da zdaj tam praktično po celem poljskem vzhodu postavljajo znake po vaseh, da so to LGBT-free območja, se pravi pač pri nas ni gejev, lezbijk in tako naprej, in ko so novinarji, mislim da so iz angleškega Guardiana, opravili pač raziskavo med ljudmi tam, so ti ljudje odgovorili, da oni pač nobene homofobije v svojih okoljih ne vidijo. Pač ni homofobije, pač nobenega pač ne tepemo, ne preganjamo ali karkoli podobnega, in se jim je zdelo to popolnoma tuje. Ampak potem se spomnil na ta način v bistvu pač na svojo mladost. Jaz tudi v svojih zgodnjih najstniških letih in tako naprej, ko se ti zdijo pač odnosi v družbi pač dani in naravni, v svojem kraju praktično seksizma ali pa šovinizma nisem videl. Videl sem ga šele, ko sem se začel o tem spraševati kot gimnazijec, ki je prebral nekaj sociologije, ali pa kot študent, ki se je začel pač z različnimi ljudmi o tem pogovarjati, ali pa predvsem, ko sem dobil dovolj ženskih prijateljic, da sem začel pač razumeti njihovo perspektivo. Ker prej pa tega ne vidiš. In problem  je, da se tega ne vidi in se o tem ne govori. Tako, da jaz sem podobno zadržan, da bodo tukaj formalni kriteriji zadosti. Jaz mislim, da je stvari absolutno treba formalno urediti, se pravi da se zagotovi varstvo žrtev, da se zagotovi konec koncev tudi njihova anonimnost, in da se zagotovi ustrezne mehanizme za sankcije proti storilcem, ki pa ne smejo biti lov na čarovnice. Ne sme se ljudi pač na podlagi nekih tračev ali kaj podobnega obsojati, pač tukaj problem je pač dokazljivost in tako naprej. Ampak ponavljam, da bi presekali s tem, se moramo začeti predvsem v družbi pač na novo pogovarjati o odnosih med moškimi in ženskami ali pa med storilci in žrtvami. Ker osnovni problem je, da storilci dostikrat lahko, da sploh ne vejo, da izvajajo spolno nadlegovanje. Jaz mislim, da tisti fantje za šankom, ki govorijo opolzkosti mladi natakarici, ne vejo, da je to pač njej, ne vem, neprijetno ali pa da je to celo spolno nadlegovanje, medtem ko žrtve pogosto ne vejo, da so žrtve ali pa jih je sram povedati, da so žrtve, </font><br/>
<br/>
<b><font size="4">31. TRAK: (VP) 11.30</font></b><br/>
<br/>
<b><font size="4">	</font></b><font size="4">(nadaljevanje) ali pa jih je sram povedati, da so žrtve. Ker kdo se pa hoče javno predstaviti kot žrtev spolnega nasilja? In ta kulturni kod, ki je vseprisoten, na univerzah se je samo mogoče pač pokazalo, ker so pač ljudje tukaj začeli govoriti o tem, pač kako problematičen je, pa si upam reči, da je v kakšnih drugih kontekstih zelo verjetno še hujše, ko bomo uspeli ta kulturni kod spremeniti, ampak to je tako s spreminjanjem formalnih pravil, predvsem pa z naslavljanjem tega problema in s spreminjanjem stanja duha v družbi, takrat bomo lahko začeli govoriti o tem, da smo problem začeli odpravljati. </font><br/>
<font size="4">	Tako, da moj poziv bi bil, prosim, ne poskušati na kakršenkoli način reducirati tega na fakultete in univerze ali pa celo zdaj tega argumenta uporabljati v namen diskretizacije družboslovnih ali pa humanističnih fakultet, ker to ni problem, ki bi zrasel tam, to je zgolj problem, ki se je tam začel najbolj odkrito naslavljati zaradi tega, ker so to mesta, kjer se družbene odnose najbolj temeljito prevprašuje.</font><br/>
<font size="4">	Toliko za moj uvod.</font><br/>
<br/>
<font size="4">	</font><b><font size="4">PREDSEDNICA IVA DIMIC: </font></b><font size="4">Hvala lepa, Luka Mesec.</font><br/>
<font size="4">	Naprej ima besedo Maša Kociper.</font><br/>
<br/>
<font size="4">	</font><b><font size="4">MAŠA KOCIPER (PS SAB): </font></b><font size="4">Hvala, prisednica.</font><br/>
<font size="4">	Naj tudi jaz začnem z jasno in brezkompromisno podpore moje stranke, stranke SAB temu, da ima naša družba ničelno toleranco do nasilja in sploh ničelno toleranco do spolnega nasilja. Mi smo v naši stranki že večkrat opozorili, tudi sklicali nekaj sej na to temo, da je nasilja v naši družbi preveč, veliko, zelo veliko preveč je nasilja v družinah, družinskega nasilja. Ta problem je že zlasti ekshaliral zdaj, v času epidemije, ko so ljudje bolj zaprti med štiri stene in ko nimajo možnosti tisti, ki so žrtve tega nasilja, da se umaknejo ali da o svojih stiskah spregovorijo z ljudmi, ki jim zaupajo, ker do njih enostavno nimajo tega dostopa. </font><br/>
<font size="4">	Ampak če se danes pogovarjamo zlasti o spolnem nasilju, se mi zdi najpomembnejše to, kar so že nekateri pred mano povedali, da redefiniramo to, kar v naši družbi pojmujemo pod spolnim nasiljem. In vsa gibanja, ki smo jim priča v zadnjih časih, tudi metoo in tako naprej, govorijo ravno o tem. Pred časom sem gledala, mogoče je kdo tudi imel čas to pogledati, mislim, da je bilo na RTV Slovenija, film o Marilyn Monroe. Nič kaj takega, ampak pri tem filmu mi je ostalo v spominu točno to, kako je bilo za celo tisto generacijo igralk popolnoma logično in sprejemljivo, da morajo nuditi spolne usluge moškim, različnim moškim, če želijo v svoji igralski karieri napredovati. To je bilo javno, o tem so vsi vedeli, o tem se je govorilo kot, da je to nekaj povsem normalnega, in tako je pač bilo. In leta in leta, praktično desetletja so morala miniti, da so te igralke o tem upale spregovoriti in povedati, da je bilo to nekaj, kar so takrat počeli pravzaprav vsi, ne samo največji kriminalci, ne najbolj zavržni moški, ne najbolj problematični posamezniki. In seveda, če je kaj zavržno pri spolnem nasilju, je pa seveda to, da se to nasilje izvaja v nekih odnosih, kjer je odnos zaupanja vzpostavljen, recimo v odnosih znotraj družine, kadar gre za starše, krušne starše, dedke, strice, v nekih okoljih, kjer je ta odnos zaupanja posebej izpostavljen v smislu varovanja te osebe ali nudenja neke pomoči, recimo v cerkvah, ali pa recimo posamezni svetovalci, ki so namenjeni temu, da ljudem pomagajo pri različnih stiskah. In pa seveda ne samo kadar gre za odnos zaupanja, ampak kadar gre tudi za neke odnose odvisnosti ali hierarhije kot je to primer v izobraževalnem procesu. Tukaj, in to je treba znova in znova poudariti, žrtev ni v enakovrednem položaju s storilcem in zato večkrat odlaša, ne upa povedati, kaj se je zgodilo, ali enostavno meni, da to nebi bilo smotrno. In to je ta problem, o katerem se danes pogovarjamo. Problem, ki ga jaz vidim, je to, kako tem ljudem, prvič, povedati, da niso edini, da je takih mnogo, drugič, povedati, da to, kar se je zgodilo, je popolnoma nedopustno, in to mejo ves čas dvigovati, in tretjič, jim ponuditi neke možnosti</font><br/>
<br/>
<b><font size="4">33. TRAK: (VP) 11.35</font></b><br/>
<br/>
<b><font size="4">	</font></b><font size="4">(nadaljevanje) da na nek anonimiziran način tega storilca prijavijo brez, da bi bile zato tako izpostavljene temu, da se jih eksponira in da so še zaradi tega pod večjim pritiskom. In znotraj tega, kar sem povedala, je seveda treba dvigovati to lestvico, kaj je sploh spolno nasilje. Če je včasih za to veljalo samo posilstvo, se, hvala bogu, zdaj kot družba tudi mi vedno bolj. In spolno nasilje je tudi to, kar je kolega Luka Mesec pred mano povedal: neprimerne opazke, spolno obarvane opazke, ki smo jih ženske še vedno in vseh okoljih deležne kar naprej. Pa se nasmejimo in tako naprej, ampak ni prijetno, vam povem. In tudi to je nekaj, o čemer se je treba pogovarjati in povedati, da ni okej. </font><br/>
<font size="4">	Ampak kot pravnica bi pa rada in moram opozoriti še na eno drugo stvar. Danes je ta seja namenjena, in sploh je zdaj ta tema postala zelo aktualna, temu, da vsi obsodimo takšna dejanja, da vsi obsodimo storilce, da povemo, kako je treba pomagati tistim, ki so bili žrtve takšnega nasilja. In seveda vse to drži in je absolutno res, ampak vedeti pa moramo tudi, da je v naši državi in povsod v razvitem svetu in po vseh konvencijah mednarodnih, pa veljajo neka pravna načela kot je načelo domneve nedolžnosti, načela fair in zakonitega sodnega postopka in tako naprej, načelo varstva dobrega imena in tako naprej. Morda ni čisto v kontekstu, ampak iz svoje izkušnje dela na sodišču, je v kontekstu, ampak mogoče kdo to danes ni želel, da se omeni, ampak iz svoje izkušnje dela na sodišču in izkušnje kot odvetnica vam tudi povem, da je veliko lažnih prijav in zlorab, čemur smo deležni v zelo velikem številu, jaz sem se prav s tem področjem ukvarjala tudi na področju mediacij, so lažne prijave spolnega nasilja znotraj družine zato, da se obračunava s partnerjem, ženo ali možem, ni važno, zato, da bi se mu odvzelo stike z otroci. Lažnih prijav tudi v nekaterih inštitucijah zato, da bi se diskreditiralo posameznike. In čeprav vsi tukaj, in jaz še enkrat, absolutno obsojamo nasilje, moramo vedeti, da je to zelo kompleksen problem. Problem, kako nekaj, kar se zgodi za zaprtimi vrati, običajno brez prisotnosti ostalih, obsoditi, se pravi obtožiti, ustrezno preganjati, dokazati in obsoditi. Kajti če se pa nekaj učimo v vseh pravnih sistemih, pa je to, da nihče ne sme biti obsojen po nedolžnem. Tako, da to niso lahke stvari in to so zelo, zelo kompleksna tudi pravna vprašanja, kako ta dejanja dokazovati, kadar gre, in to je v večini primerov, za besedo proti besedi. Kako jih dokazati, kakšni dokazni postopek izvesti, kako izpeljati ta obtožni postopek. In kakor nam je vsem obupno in je to eden največjih problemov, da se izpostavi te žrtve in so potem še v teh postopkih deležne izpraševanj in tega, da morajo podoživete neke skrajno neugodne situacije, se sprašujem, kako to izvesti drugače. Ker če se vrnem k pogumni igralki, ki se je izpostavila zdaj pred dnevi in omenila nasilje, ki ga je bila deležna sama na fakulteti, najprej naj povem, da me je pretreslo, s kakšno bolečino še po mnogih letih govori o tem in s kakšno stisko. To me je prvo pretreslo. Drugo, kar me je pa zmotilo, je pa to, da je ta igralka, seveda v najboljši veri, ko je povedala, da jo je nekdo nadlegoval, ni sprožila ustreznih postopkov, rekla je, da to ni njen namen. Jaz jo razumem, ampak to ni prav. Oseba, ki je to storila, mora biti izpostavljena. Lahko je v postopku, ki ni pred očmi javnost, to so lahko tudi za javnost zaprti postopki. In mora biti iz tega okolja odstranjena. Drugače lahko še naprej nadaljuje s svojim početjem. Mora biti odstranjena zato, da se zavaruje vse bodoče študentke, ki bi lahko bile sicer priča isti situaciji. Po drugi strani pa mora biti izpostavljena in obtožena in obsojena v ustreznih </font><br/>
<br/>
<b><font size="4">34. TRAK: (VP) 11.40</font></b><br/>
<br/>
<b><font size="4">	</font></b><font size="4">(nadaljevanje) postopkih tudi zato, da se ne meče slabe luči kar na vse povprek. Jaz zdaj ne vem, kateri vsi profesorji na tisti fakulteti so problematični. In če bi jaz bila profesor tam, pa nebi bila nič kriva, nikoli nebi kaj takega storila, bi se izjemno slabo počutila, če bi bila v tem paketu, ko se ne ve, kdo je tisti, o katerem govorijo, in lahko mislimo, da so vsi med njimi te osebe. </font><br/>
<font size="4">	Tako, da seveda obsojamo vsi in zavržna so ta dejanja absolutno, ampak jaz samo želim opozoriti, kako kompleksna pravna vprašanja in dileme se pri takih zadevah pojavljajo. Osebno tudi mislim, da sprememba zakonodaje ni rešitev. Mi vse prevečkrat v tej državi mislimo, da vse lahko popraviš s tem, da spremeniš zakon. Jaz mislim, da so naši zakoni tozadevno dobri. Lahko se mi pogovarjamo o tem, da spremenimo definicijo posilstva, v SAB ves čas to podpiramo, o tem je govorila že ministrica v prejšnji naši vladi, in če ne bi vlada prehitro šla, bi to tudi naredili absolutno. Kar se tiče pa teh kaznivih dejanj, pa ne vem, če lahko s spremembo zakonodaje kaj bistveno izboljšamo. Izboljšamo pa lahko z nekimi podpornimi sistemi, ki te žrtve opogumijo, da prej spregovorijo o tem, jim nudijo do neke točke določeno anonimnost in potem tudi v postopku čim večjo anonimnost. Se pravi, že pri nas so po zakonu nekateri takšni postopki tajni, ne more prisostvovati javnost, ne morejo prisostvovati mediji, o njih se ne sme pisati in tako naprej. In zlasti, da seveda jih, da to stigmo odstranimo, da se to dogaja samo njim, da so one karkoli pri tem sokrive in tako naprej. Tu se mi zdi, da je mogoče narediti največ.</font><br/>
<font size="4">	Tako, da jaz pozdravljam take seje, ki so vsebinske, take seje, kjer skupaj vsi združimo moči, da iščemo nove rešitve, in upam, da bomo tudi tukaj našli kakšne rešitve v tej smeri. Predvsem pa upam, da bodo sprejeti sklepi, ki smo jih zdaj dopolnili tudi na strani opozicije, ki ostro obsojajo vsakršno verbalno in neverbalno spolno nadlegovanje v akademskem prostoru in širše. Predlagajo, da se o tem opravijo raziskave in zlasti, da se priporoča visokošolskim zavodom in univerzam, naj oblikujejo in dopolnijo svoje notranje pravne akte z namenom preprečevanja spolnega nadlegovanja, se pravi generalna prevencija, kaj se ti bo zgodilo, profesor, če boš si to privoščil, in uvedejo anonimno brezplačno pomoč žrtvam, da bodo vse žrtve vedele, kam in kako se morajo obrniti, če se jim kaj takega zgodi.</font><br/>
<font size="4">	Hvala lepa.</font><br/>
<br/>
<font size="4">	</font><b><font size="4">PREDSEDNICA IVA DIMIC: </font></b><font size="4">Hvala lepa</font><br/>
<font size="4">	Preden dam zadnjemu prijavljenemu za razpravo, naj samo povem, da ne bom potem, ker je veliko, zdajle tudi prihajajo amandmaji, usklajujemo amandmaje, naj povem, da pri sami spremembi Kazenskega zakonika se bom tudi sama aktivno vključila. Napoveduje se sprememba kazenskega že v zelo kratkem času, v to smer gre tudi eden izmed predlaganih novih sklepov, ki pa bo šel v smer seveda zaščite žrtve, in jaz kot predsednica odbora lahko skličem tudi sejo zainteresiranega delovnega telesa, to je naš odbor. Tako, da v tistem času, ko bo to prišlo na odbor, bomo sklicali ponovno sejo. Se mi zdi, da pa, samo še to, no, želim pokomentirati, da recimo sprememba zakonodaje ne bo spremenila mogoče ali pa zelo malo. Jaz vendarle mislim, da zaradi spremembe zakonodaje se bodo vzpostavili tudi vsi ostali podporni sistemi, če me razumete. Zato se mi zdi, da je prav, da govorimo o spremembi zakonodaje. </font><br/>
<font size="4">	Zdaj pa Luka Ferjan. A, Jure. Se opravičujem, no.</font><br/>
<br/>
<font size="4">	</font><b><font size="4">JURE FERJAN (PS SDS): </font></b><font size="4">Nič hudega, gospa predsednica. Hvala za besedo. Spoštovane poslanke, spoštovani poslanci in pa vse cenjene gostje in gostje, pa seveda vsi, ki spremljate to današnjo razpravo, za katero sem vesel, da je izrazito vsebinska in da skoraj ni nekega političnega polemiziranja, kar je tudi prav, kajti bistvo današnje razprave je vsebina, in to je ničelna toleranca do kakršnegakoli spolnega nasilja, pa tudi konec koncev nasilja nasploh.</font><br/>
<font size="4">	Tukaj lahko samo to rečem, da bi si tudi želel, da bi tudi pri drugih oblikah nasilja bili tako enotni pri njihovi obsodbi.</font><br/>
<br/>
<b><font size="4">35. TRAK: (VP) 11.45</font></b><br/>
<b><font size="4">		</font></b><br/>
<b><font size="4">	</font></b><font size="4">(nadaljevanje) Na tej točki mi dovolite, da se tudi jaz zahvalim za vse te grozovite zgodbe, o katerih se pravzaprav kar zmrazimo. In pravzaprav pričevanja, ki imajo za sabo imena in priimke, ki imajo za sabo življenjske zgodbe, ki so tem ljudem pustile ali pa puščajo takšno izkušnjo, ki jo lahko tudi označimo kot neke vrste življenjsko travmo, s katero se morajo seveda žrtve soočati celotno življenje, verjetno vsak dan. Jaz osebno priznam, da mi je o takih stvareh govoriti težko, abstraktno, in se zavedam, da je to tema, o kateri pa se mora govoriti. Kajti samo s tem, ko bomo o takšnih temah, o katerih nam je težko govoriti, moramo priznati, težko nam je govoriti o teh temah, ker so težke teme, ker so konec koncev individualne teme, strinjam se, da je potrebno zadeve sistemsko urediti, ampak vsak primer je primer zase, vsak ima svojo življenjsko zgodbo, svoj dotični primer, kaj se mu je zgodilo, zato je treba k temu seveda pristopiti tudi individualno in z različnimi podpornimi službami, kot je bil to tudi rečeno.</font><br/>
<font size="4">	In dva ključna pristopa sta po mojem prepričanju. Prvi je usmerjen v neko preventivo in preprečevanje tovrstnih zavržnih dejanj, drugi pristop pa k blaženju posledic, torej neke vrste rehabilitaciji žrtve in pa vzporedno seveda tudi kaznovanje storilca, kar pa seveda povezovalno vpliva tudi s tisto prvo točko, kot sem povedal, preprečevanja. Ker več se bo o tem govorilo, več jih bo kaznovanih za svoja dejanja, bolj bo družba ozaveščena, bolj bo to družba obsodila in manj bo takšnih dejanj. </font><br/>
<font size="4">	Konkreten primer, ki je nenazadnje tudi pripeljal k današnji razpravi, je primer Igorja Pribca, profesorja, tudi človeka, ki je bil morda tudi politično aktiven, pa ki je redno komentiral tudi na nacionalni televiziji in tako naprej. In hočem pa povedati to zato, ker govorimo o osebi, ki ima v družbi ugled oziroma ki je v družbi imela ugled. In če zraven postavimo nekega študenta ali pa študentko in se postavimo iz te perspektive, lahko vidimo, v kakšni situaciji se je ta študentka ali pa študentke znašle, kakšen strah je bil prisoten, kakšen bo odziv okolja, kakšen bo odziv bližnjih nenazadnje. To so zahtevne situacije. In težko se je postaviti v takšno kožo. Zato res veliko priznanje za pogum, da so žrtve takšnega ali drugačnega spolnega nadlegovanja spregovorile. In želim si, da vse in vsi, ki so kakorkoli bili zlorabljeni, da o tem spregovorijo.</font><br/>
<br/>
<font size="4">	</font><b><font size="4">PREDSEDNICA IVA DIMIC: </font></b><font size="4">Kolega Ferjan, jaz se opravičujem, da ste ta zadnji, ampak res, imamo 10 minut, da še odglasujemo. Če bi zaključili svojo razpravo.</font><br/>
<br/>
<font size="4">	</font><b><font size="4">JURE FERJAN (PS SDS): </font></b><font size="4">Bom. Bom strnil v bistvu svoj ključni poudarek te razprave.</font><br/>
<font size="4">	Jaz sem pozorno poslušal naše goste in tudi potem še z njimi spregovoril nekaj besed med to razpravo. Meni se je zdel zelo pomemben podatek, ki so ga navedli, da je kar 10 % udeležencev raziskave, ki jo izvajajo znotraj fakultet v Sloveniji, bilo tako ali drugače vključenih oziroma ima izkušnjo s spolnim nadlegovanjem. Pozanimal sem se dodatno, tega v razpravi ni bilo povedanega, 1000 ljudi približno je vzorec trenutno, se pravi 10 % je 100 ljudi, pa ta raziskava še poteka. / vmesno oglašanje/</font><br/>
<font size="4">Se opravičujem, potem sem imel pa napačen podatek. Torej še večji vzorec, 1520, torej 10 % je več kot 150 ljudi. Če pa pogledamo podatke, s koliko primeri se policija približno na letni ravni, govorimo o posilstvu ali pa poskusu posilstva, koliko primerov policija na letni ravni obravnava, nekje 40 do 50. Kot vidimo, že trikrat več. Tukaj sicer govorimo o različnih spolnem nasilju, ni nujno, da o posilstvu, ampak vendarle o spolnem nasilju. Koliko več primerov je že v te akademski sferi. </font><br/>
<br/>
<b><font size="4">35. TRAK: (VP) 11.50</font></b><br/>
<br/>
<b><font size="4">	</font></b><font size="4">(nadaljevanje) In to nam jasno pove, da naša družba ni dovolj ozaveščena, da se v naši družbi tega ne govori dovolj in da naša družba očitno tudi ne obsoja dovolj tega.</font><br/>
<font size="4">	In da strnem, ker smo nekako na tesno s časom, pa prepričan sem, da bo o tej temi še veliko priložnosti, da bomo o tem govorili tako na Odboru za izobraževanje kot tudi Odboru za pravosodje in nenazadnje tudi na plenarnem zasedanju, ko bodo pripravljene tovrstne zakonodaje. To moram še povedati, po Kazenskem zakoniku, 170., 171. člen, kazen za posilstvo od 1 do 10 let, kazen za spolno nasilje od 6 mesecev do 10 let. Kazni so bistveno prenizke. Prav tako je potrebno razmisliti o neki evidenci tistih, ki so za to obtoženi, in ta evidenca mora biti javna.</font><br/>
<font size="4">	Naj zaključim. Pred nami je še veliko dela in lotimo se ga. Tri ključni poudarki so pa: ničelna toleranca v družbi, potem jasni protokoli, kako ravnati, kako prijaviti. Pri protokoli morajo biti javni, tudi proces mora biti javen in tako se bo zaščitilo tako žrtev kot pa morda ovadenega storilca, ki morda ni kriv. To na pokaže proces. Prijava mora biti uradna, protokoli morajo biti znani. In tudi žrtev se mora zaščititi, sploh, kot smo videli, v tem konkretnem primeru, ko gre za v bistvu tudi iz položaja moči, ko se je zgodila ta zloraba. In še tretja točka, ki je prav tako zelo pomembna, potem pa zaključim, je pa področje zakonodaje. Se pravi na eni strani sprememba definicije, da je samo ja ja, in pa seveda, kot sem rekel, tudi dvig kazni. In s tem bomo seveda naredili tisto, kar moramo. In potem bodo tudi ostali koraki šli v pravo smer.</font><br/>
<font size="4">	Zato podpiram sklepe, ki jih je predlagala, ki smo jih predlagali predlagatelji.</font><br/>
<font size="4">	Hvala lepa.</font><br/>
<br/>
<font size="4">	</font><b><font size="4">PREDSEDNICA IVA DIMIC: </font></b><font size="4">Hvala lepa. </font><br/>
<font size="4">	Zdaj pa res zaključujem. Imamo dobrih 8 minut do žalne seje. Mislim, da je korektno, da ne bomo ravno zadnjo minuto prišli notri. </font><br/>
<font size="4">	Zdaj, Nataša Sukič, jaz mislim, da boste lahko obrazložili tudi zadevo pri obrazložitvi glasu? Izvolite.</font><br/>
<br/>
<font size="4">	</font><b><font size="4">NATAŠA SUKIČ (PS Levica): </font></b><font size="4">Saj bom kratka. Hvala, predsedujoča.</font><br/>
<font size="4">	Glejte ta vaš sklep, prvi, ki ste ga dodali k 1. točki: Odbor za izobraževanje, znanost, šport in mladino poziva vlado, da v roku 60-ih dni predloži Državnemu zboru in tako dalje spremembe Kazenskega zakonika, ki bodo vključevale sodobne standarde zaščite žrtve. Predlagam, da se razširi: vključno z modelom afirmativnega soglasja po modelu samo ja pomeni ja, ko gre za posilstvo. Kajti to je izjemno pomembna razlika, dane smo pojasnili zakaj. Ko so žrtve omamljene, spijo ali pa otrpnejo od strahu in ne morejo reagirati, se pravi izreči ta ja, se jih potem na sodiščih obravnava pogosto tudi kot, da so privolile v samo stvar. In zato je ta distinkcija izjemnega pomena in to je ena izmed tistih sodobnih standardov, ki pa jo je treba imenovati direktno. Zato prosim, predlagam razširitev.</font><br/>
<br/>
<font size="4">	</font><b><font size="4">PREDSEDNICA IVA DIMIC: </font></b><font size="4">Hvala lepa, bom dala na glasovanje.</font><br/>
<font size="4">	Mi gremo zdajle na glasovanje, jaz bom kar zaključila razpravo. Jaz sem sklepe, ki so v sami, se pravi v sklicu vidni, že prebrala, tako da ne bom niti še enkrat brala sklepov. </font><br/>
<font size="4">	In gremo kar na glasovanje prvega sklepa, ki so ga predlagale koalicijske poslanske skupine in so navedeni v osnovni verziji, ki so bili prebrani na začetku.</font><br/>
<font size="4">	Začenjam glasovanje. Glasujemo.</font><br/>
<font size="4">	Kdo je za ? (12 članov.) Kdo je proti? (Nihče.)</font><br/>
<font size="4">	Ugotavljam, da je sklep sprejet.</font><br/>
<br/>
<font size="4">	Na glasovanje dajem drugi sklep, ravno tako razviden iz samega sklica. </font><br/>
<br/>
<b><font size="4">36. TRAK: (VP) 11.55</font></b><br/>
<br/>
<b><font size="4">	</font></b><font size="4">(nadaljevanje) Začenjam glasovanje. Glasujemo.</font><br/>
<font size="4">	Kdo je za? (12 članov.) Kdo je proti? (Nihče.)</font><br/>
<font size="4">	Ugotavljam, da je sklep sprejet.</font><br/>
<br/>
<font size="4">	In na glasovanje dajem tudi tretji sklep.</font><br/>
<font size="4">	Začenjam glasovanje. Glasujemo.</font><br/>
<font size="4">	Kdo je za? (11 članov.) Kdo je proti? (Nihče.)</font><br/>
<font size="4">	Ugotavljam, da je sklep sprejet.</font><br/>
<br/>
<font size="4">	Sedaj prehajam na glasovanje o sklepih, ki so jih predlagale opozicijske stranke. Lahko rečem, da prva dva sklepa sta več ali manj skoraj popolnoma identična sklepom... / oglašanje iz dvorane/	</font><br/>
<font size="4">	No, lahko glasujemo. Glasujemo o njih? Sprašujem. Glasujemo o njih? Glasujemo. </font><br/>
<font size="4">	Na glasovanje dajem prvi sklep opozicijskih skupin. </font><br/>
<font size="4">	Začenjam glasovanje. Glasujemo.</font><br/>
<font size="4">	Kdo je za? (15 članov.) Kdo je proti? (1 član.)</font><br/>
<font size="4">	Ugotavljam, da je sklep sprejet.</font><br/>
<br/>
<font size="4">	</font><b><font size="4">MAŠA KOCIPER (PS SAB): </font></b><font size="4">Postopkovno.</font><br/>
<br/>
<font size="4">	</font><b><font size="4">PREDSEDNICA IVA DIMIC: </font></b><font size="4">Prosim.</font><br/>
<br/>
<b><font size="4">	MAŠA KOCIPER (PS SAB): </font></b><font size="4">Predsednica, ali lahko, prosim, zavrti vaša gospa referentka telefon in prosi, da nas počakajo z izredno sejo. Jaz mrzim, da bomo zamudili minuto tišine. Žalno sejo. Mi ne moremo zdaj glasovati...</font><br/>
<br/>
<font size="4">	</font><b><font size="4">PREDSEDNICA IVA DIMIC: </font></b><font size="4">Bomo uredili. Bomo prosili našo referentko, da gre. Prosim. Smo ravno sredi glasovanja, praktično že v končnem delu. Za minuto dve, prosim. Tako. </font><br/>
<font size="4">	Gremo na drugi sklep opozicijskih poslanskih skupin. Ga je potrebno prebrati? Ni potrebno. No, glasujemo. </font><br/>
<font size="4">	Začenjam glasovanje. Glasujemo.</font><br/>
<font size="4">	Kdo je za? (15 članov.) Kdo je proti? (1 član.)</font><br/>
<font size="4">	Ugotavljam, da je sklep sprejet.</font><br/>
<br/>
<b><font size="4">	</font></b><font size="4">In na glasovanje dajem tretji slep opozicijskih poslanskih skupin.</font><br/>
<font size="4">	Začenjam glasovanje. Glasujemo.</font><br/>
<font size="4">	Kdo je za? (15 članov.) Kdo je proti? (1 član.)</font><br/>
<font size="4">	Ugotavljam, da je sklep sprejet.</font><br/>
<br/>
<font size="4">	Sedaj pa dajem na glasovanje še zadnji sklep, ki so ga predlagale poslanske skupine, oziroma dajem na glasovanje predlog sklepa, ki ga je podala Nataša Sukič, z dopolnjenim stavkom. </font><br/>
<font size="4">	Začenjam glasovanje. Glasujemo.</font><br/>
<font size="4">	Kdo je za? (10 članov.) Kdo je proti? (6 članov.)</font><br/>
<font size="4">	Ugotavljam, da je sklep sprejet.</font><br/>
<br/>
<font size="4">	S tem zaključujem današnjo sejo.</font><br/>
<font size="4">	Hvala lepa. Gremo zdaj v sosednjo dvorano.</font><br/>
<br/>
<b><font size="4">Seja se je končala 4. februarja 2021 ob 11.58. </font></b>
</root>