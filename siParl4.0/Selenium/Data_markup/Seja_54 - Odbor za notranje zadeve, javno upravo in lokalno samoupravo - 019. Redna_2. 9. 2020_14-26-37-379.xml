<root>
<h5 class="label"><span>Vsebina zapisa seje</span></h5><div align="center">
<p><b><font size="4">REPUBLIKA SLOVENIJA</font></b><br/>
<b><font size="4">DRŽAVNI ZBOR</font></b><br/>
<b><font size="4">ODBOR ZA NOTRANJE ZADEVE, JAVNO UPRAVO IN LOKALNO SAMOUPRAVO</font></b><br/>
<b><font size="4">1. nadaljevanje 19. seje</font></b><br/>
<br/>
<b><font size="4">(2. september 2020)</font></b></p></div><br/>
<b><font size="4">Sejo je vodil mag. Branko Grims, predsednik odbora.</font></b><br/>
<b><font size="4">Seja se je začela ob 14.04. </font></b><br/>
<br/>
<b><font size="4">1. TRAK: (TB)</font></b><br/>
<br/>
<b><font size="4">PREDSEDNIK MAG. BRANKO GRIMS:</font></b><font size="4"> Vsem prav lep pozdrav!</font><br/>
<font size="4">Sklepčni smo. Predlagam, da se začne.</font><br/>
<br/>
<font size="4">Začenjamo z </font><b><font size="4">2. TOČKO DNEVNEGA REDA - PREDLOG ZAKONA O DOPOLNITVAH ZAKONA O NADZORU DRŽAVNE MEJE.</font></b><br/>
<font size="4">Želi predlagatelj besedo? (Da.)</font><br/>
<font size="4">Prosim.</font><br/>
<br/>
<b><font size="4">PREDRAG BAKOVIĆ (PS SD):</font></b><font size="4"> Ja, spoštovani kolegice, kolegi, predstavnik ministrstva.</font><br/>
<font size="4">Torej, začel bom tam, kjer sem na prejšnji točki končal, in sicer to, da ima država, bom rekel, trije elementi, ki so nujni – ozemlje, prebivalstvo in prisiljujoče organizirana oblast. Ozemlje je seveda povezano tudi s tem, da se postavijo meje, do kje je ena država, do kje je druga država in za to imamo službe, ki tudi te meje varujejo.</font><br/>
<font size="4">Dogodki, ki so se pa v zadnjih dveh letih, bom rekel, pričeli dogajati pri nas, pa so postali zelo problematični. </font><br/>
<br/>
<b><font size="4">2. TRAK: (TB) – 14.05</font></b><br/>
<br/>
<font size="4">	(nadaljevanje) Od tako imenovanih nekih vaških straž, do pripadnikov varde, do posameznikov, ki so na nek način poskušali prevzeti naloge države. Povzročajo – ali pa bom rekel – spodbujajo, nevarnosti, ki se izkazujejo zlasti z omejevanjem učinkovitosti dela policije, z nevarnostjo za javni red in mir / nerazumljivo/ in v primeru srečanja z vaškimi stražami, z migranti, in pa, kadar se sreča recimo te vaške straže s policijo, lahko pride do nerazumevanja situacije v – če si samo predstavljate – temna ura, mislim, nočna ura, tema in policisti srečajo na videz, nekoga oblečenega v uniformo, z orožjem v rokah, pa vejo, da tam nima kaj početi. Lahko pride do konfliktov in podobnih stvari. Tako da, tu se predstavlja določena nevarnost in seveda izkušnje kažejo, da so osebe, ki izvajajo ta dejanja, tako vaške straže kot posamezniki, precej konfliktni.</font><br/>
<font size="4">	Nenazadnje se je to pokazalo tudi skozi dogajanja v naši Sloveniji, kot sem že prej povedal, od postroja v Apačah, do Slovenske Bistrice in tako naprej, da se ne ponavljam in po obstoječi zakonodaji, ta ravnanja niso prekršek oziroma postanejo šele, ko pri posamezniku, ki pa ne sme biti policist, povzroči ogroženost, prestrašenost, prizadetost. In, takšna dejanja lahko preidejo v kazniva dejanja šele, ko kdo konkretno opravi kakšna dejanja, ki ga sicer sme samo uradna oseba, na primer, izvede kakšno pooblastilo. Šele takrat se potem lahko sproži tudi kaznivo dejanje.</font><br/>
<font size="4">	In zato smo pripravili novelo Zakona o nadzoru državne meje. Poglavitne spremembe pa so, da 4. člen jasno opredeljuje, kdo je pristojen za nadzor državne meje, opredeljuje, kaj je prepovedano - torej prepovedana je vsakršna aktivnost posameznika ali skupine, ki z namenom nadzora državne meje izvaja enako ali podobno, kot to počne policija in policija ima to določeno v 6. členu Zakona o nalogah in pooblastilih policije, in pa, prepovedano je seveda tudi oviranje policije pri nadzoru državne meje, kakor je prepovedano oviranje policije pri izvajanju katerekoli druge naloge. In, potem imamo, mi imamo v Kazenskem zakonu tudi kaznivo dejanje preprečitev uradnega dejanja uradni osebi. Torej, je tudi to oviranje. </font><br/>
<font size="4">Namen izvajanja nadzora državne meje je s strani posameznika ali skupine lahko očiten, to smo že ugotovili v preteklosti, da gre za neko najavo, da gre za izjavo za javnost, da bo nekdo varoval državno mejo, torej, je nedvoumno jasno izražen ali pa je tudi prikrit in tudi če je prikrit, se seveda lahko izvaja zgolj in samo s posameznimi opravili, ki so določeni v 6. členu Zakona o nalogah in pooblastilih policije – to so naloge, kot so opazovanje, patruliranje, zaseda. Seveda nadzor od državne meje imajo v drugih državah, ki so, bi rekel, tako demokratične, kot pri nas, podobno urejeno, vendar, tudi tukaj mi ni znan noben primer, da bi kakšna organizacija ali paravojaška skupina, poskušala poleg policije nadzirat to državno mejo.</font><br/>
<font size="4">Novela zakona je pripravljena. Menim, da je dober in naslavlja vso problematiko, katera je pereča. Nenazadnje, me k temu potrjuje tudi mnenje Zakonodajno-pravne službe, ki pravzaprav ni imela pripomb na predlog zakona in pa, nenazadnje, me v to prepričuje tudi pismo predsednika države, nenazadnje tudi apel večine veteranskih organizacij, ki so poslale apel, da je potrebno v zvezi s tem nekaj ukrenit in zato, seveda, se je to tudi zgodilo.</font><br/>
<font size="4">Zato predlagam, spoštovani kolegice in kolegi, da se o tem pogovorimo in seveda tudi zakon podpremo.</font><br/>
<font size="4">Hvala.</font><br/>
<br/>
<b><font size="4">PREDSEDNIK MAG. BRANKO GRIMS:</font></b><font size="4"> Hvala.</font><br/>
<font size="4">Vprašam predstavnika Vlade, če želi besedo? (Da.)</font><br/>
<br/>
<b><font size="4">MAG. LADO BRADAČ:</font></b><font size="4"> Mnenje Vlade je bilo pisno podano in napisano, škoda, da ga ponavljam. Pač, pojavljajo se nam nekatere dileme okrog tega, kako v bistvu definirat to oviranje spodbujanja, ampak mislim, da je bil razmislek o tem dan že prej, da je pisno opredeljeno stališče in nima smisla, da ga ponavljam.</font><br/>
<font size="4">Mogoče za v razmislek in v bodoče, tokrat v mnenju ni napisano, za nadzor državne meje je pristojna policija. Schengenski zakonik omogoča in določa, da v bistvu so za nadzor državne meje pristojne uradne osebe, ki jim je ta pooblastila dodelil zakon. Mi, mogoče bi nekoč, v nadaljevanju, ko bo enkrat prišlo do spremembe teh členov, to izključno in pristojnost policije tudi razširil, ker konec koncev tudi druge uradne osebe delajo na meji ali kot finančna, kot kakšna druga aktivnost in / nerazumljivo/ mogoče, nekoč lahko</font><br/>
<br/>
<b><font size="4">3. TRAK: (TB) – 14.10</font></b><br/>
<br/>
<font size="4">	(nadaljevanje) kakšna druga aktivnost in / nerazumljivo/ mogoče, nekoč lahko sledil schengenskim priporočilom in poiskal te uradne osebe, ki v bistvu izvajajo te naloge.</font><br/>
<font size="4">	Drugače pa, mnenje je bilo podano in to je tudi to. Hvala.</font><br/>
<br/>
<b><font size="4">PREDSEDNIK MAG. BRANKO GRIMS:</font></b><font size="4"> Hvala.</font><br/>
<font size="4">Želi besedo predstavnica pravne službe? (Da.)</font><br/>
<font size="4">Prosim.</font><br/>
<br/>
<b><font size="4">MAG. METODA HROVAT PIRNAT:</font></b><font size="4"> Hvala lepa za besedo, gospod predsednik.</font><br/>
<font size="4">Zakonodajno-pravna služba na predlog zakona ni imela pripomb, na tem mestu pa dodam, da bomo v končni redakciji, pred objavi v Uradnem listu, redakcijsko popravili naslov, saj gre za dopolnitve, jih je več, zakon o dopolnitvah, in ne samo zakon o dopolnitvi.</font><br/>
<font size="4">Hvala.</font><br/>
<br/>
<b><font size="4">PREDSEDNIK MAG. BRANKO GRIMS:</font></b><font size="4"> Hvala.</font><br/>
<font size="4">Želi besedo predstavnik Državnega sveta? (Ne.) Ugotavljam, da ne.</font><br/>
<font size="4">Se pravi, odpiram razpravo. V razpravo dajem prvo, 1. člen. Želi kdo razpravljat? (Ne.)</font><br/>
<font size="4">Sicer je tako, glede na to, da tukajle ni amandmajev, predlagam da, če ste za to, da se dogovorimo, da na koncu odločamo o vseh skupaj in da zdajle tudi o vseh razpravljamo hkrati, če kdo to želi. Če nihče ne ugovarja, potem bi šli kar tako. Potem, samo vprašam, če želi kdo razpravljat o celotnem zakonu?</font><br/>
<font size="4">Prosim, gospa Sukič.</font><br/>
<br/>
<b><font size="4">NATAŠA SUKIČ (PS Levica):</font></b><font size="4"> Ja,  hvala predsedujoči, za besedo.</font><br/>
<font size="4">Saj bom zelo kratka in bom samo povzela nekaj bistvenih poudarkov, ki sem jih že prej, ko sem na obeh zakonih pravzaprav razpravljala, skupaj, ker sta pač povezana. Glejte, še enkrat, zelo, dvomim no, da bo to, da se bo dodalo pooblastila, povečalo pooblastila policiji in da se bo pač lahko uglobilo tudi vardiste, pa med drugim tudi mnoge druge, spremenilo dejstvo, da varda obstaja in vplivala na to, da varda ne bo več obstajala. Jaz zelo dvomim, da bo to zares učinkovalo.</font><br/>
<font size="4">Problem je, kajne, če se ne implementira zakonodaja, ki jo imaš na voljo in to je problem, ki ga imamo pravzaprav tukaj in če bi mi pač dosledno uporabljali to zakonodajo, že dve leti je ta varda prisotna, potem bi, jaz verjamem, že marsikdo skozi te kazenske procedure šel, bil za to ustrezno sankcioniran, tudi s priporom in mislim, da bi to dosti bolj učinkovalo, kot pa neke globe. Ker sem že prej pojasnila, zakaj to pač ne… velik problem je ta 46.a člen, čeprav hočete povedat, da je to zelo nedolžna dikcija, da je to nadaljevanje, ki pravi, »ali ki ovira policijo pri izvajanju nadzora državne meje«. Dejstvo je, da ob Kolpi se lahko pojavijo skupina demonstrantov, ki bo demonstrirala, zato, ker se ne bo strinjala, ne vem, z načinom, kako se obravnava recimo begunce ali se ne bo strinjala s kakšnimi naravovarstvenimi zadevami ali z bilo čem, in dejstvo je, da je ta dikcija tako ohlapna, da se torej lahko po tem zakonu mirno, z isto globo, oglobi tudi povsem mirne demonstrante, ki zveze nimajo z delovanjem neke paravojaške skupine, lahko se bo pa reklo da, zato ker tam stojijo v gruči, ovirajo delo policije pri izvajanju nadzora državne meje in tega me ne bo noben prepričal.</font><br/>
<font size="4">Zakonodaja pač ne more in ne sme biti tako ohlapna, da dopušča kakršnekoli subjektivne presoje ali pa manipulacije. In, poglejte, trenutni fantomski minister Hojs, verjamem, da lahko to bere tako. Jaz po njegovih ravnanjih, dosedanjih, ne vidim, zakaj on tega ne bi tako bral in bo pač dal navodila, tako kot jih je dal v primeru teh revizij, ki jih ne bi smelo bit, pa vendarle so. In kaj bomo potem naredi? Potem boste pa rekli, ja, pa še vedno je bil namen, varda… Razumem, vardo je treba ustavit. Na vsak način je treba ta pojav eliminirat iz tega prostora, samo, pot, da daš ti še več pooblastil policiji, da bo lahko globe razpisovala, mislim, da ni tista, ki bo oslabila to formacijo, kaj šele, da bi jo odstranila.</font><br/>
<font size="4">Zato vam resno polagam v premislek, da je treba dejansko zares premislit, kako se lotit tega</font><br/>
<br/>
<b><font size="4">4. TRAK: (SB) – 14.15</font></b><br/>
<br/>
<font size="4">	(nadaljevanje) pojava paravojaških skupin, ki je nekaj povsem drugega kot pa mogoče neki protestniki, ki so tudi zdaj tukaj se na enkrat potencialno znašli. To je treba enostavno razločiti, to ne more biti tako. In če menite in trdite, da obstoječa zakonodaja ni zadostna, čeprav meni so pravni strokovnjaki pojasnili, da pač je, če bi se jo le implementiralo, če torej ni, potem je treba najprej tudi delati na spremembi Kazenskega zakonika, če pravite, da tožilci nimajo dovolj podlag. Tako, da še enkrat pravim me zanima kaj boste čez nekaj mesecev rekli, ko bo Varda še zmeraj tukaj paradirala, se ne bo zgodilo prav dosti ali boste takrat še vedno trdili, da je ta zakon bleščeče razrešili res grozljiv problem pojava Štajerske Varde. Ta problem, tu se pa res strinjamo vsi verjetno oziroma skoraj vsi verjetno in tukaj se Levica gotovo strinja, je grozljiv in se ne bi smel dogajati, dogaja se pa že dve leti in s tem mi tega problema ne bomo rešili, to je samo nek poskus, ki se sliši všečno, ampak dobro, jaz sem prepričana, da s tem mi res tega problema ne bomo rešili, ampak se lahko pogovarjamo čez nekaj mesecev, ko bom gotovo postavila kakšno poslansko vprašanje na to temo, če se ne bodo stvari bistveno izboljšale. Hvala lepa. </font><br/>
<br/>
<b><font size="4">	PREDSEDNIK MAG. BRANKO GRIMS:</font></b><font size="4"> Hvala. Predlagatelj, prosim.</font><br/>
<br/>
<b><font size="4">	PREDRAG BAKOVIĆ (PS SD):</font></b><font size="4"> Oviranje policije na splošno predstavlja problematiko. Mi vemo, da policija je državni organ, ki v neki državi izvaja naloge, ki jih je določil nek zakon in vsakršno oviranje policije pri katerikoli njihovi aktivnosti, ki ima podlago v zakonu, je na nek način kaznivo tako dali drugače. Zakon o nadzoru državne meje specialni zakon, ki ureja razmerje in pa varovanje državne meje v določenem tako geografskem področju kot tudi pravnem področju, če želite. In tudi tukaj je oviranje policije pri svojem delu prekršek in tukaj ne more biti problematiziranja, neka je demonstracije in nestrinjanj s politiko ali čemerkoli že želite, drugo pa je, da nekdo fizično ali z nekimi svojimi ukrepi ovira delo policije. To ne moremo nikakor tolerirati in zato tudi ta beseda ovira ne more iti iz zakona ven, kajti če bo šla iz zakona ven, potem lahko ovirajo, potem lahko danes ovira nekdo, ki je res naravovarstvenik, jutri pa bo oviral nekdo, ki bi želel spraviti čez migrante ali pa drogo ali pa orožje ali pa karkoli že. Se pravi v teh primerih bomo oviranje spremenili, v primeru droge, orožja pa bomo oviranja obdržali kako. Vsakršno oviranje policije, ki izvaja zakonito nalogo, je prepovedano in ni dovoljeno in tukaj ne more biti debata. Toliko za enkrat. Hvala.</font><br/>
<br/>
<b><font size="4">	PREDSEDNIK MAG. BRANKO GRIMS:</font></b><font size="4"> Hvala. Besedo ima gospa Kociper.</font><br/>
<br/>
<b><font size="4">	MAŠA KOCIPER (PS SAB):</font></b><font size="4"> Jaz sem imela občutek, da smo razpravo o obeh zakonih, ki sta povezana in nagovarjata isto situacijo, v večini opravili že pri prejšnjem zakonu, takrat smo se zelo v detajle pogovarjali o nekaterih rešitvah in prepričana sem bila, da bomo zdaj dokaj hitro šli na glasovanje, ker pa je ena od poslanka že spet odprla tematiko tega zakona, ker morda kdo od državljanov, za državljane smo tukaj, gleda samo to sejo, se mi zdi, da je treba na nekatere navedbe precej absurdne, ki so bile spet ponovljene, zaradi državljanov odgovoriti, nenazadnje smo tudi v SAB sopodpisniki tega zakona, ki smo ga podpisali SD, LMŠ in SAB. Skratka že pri prejšnjem zakonu se je gospa Sukič sklicevala na 46.a člen, kot je povedala smo razpravljali skupaj o obeh zakonih, ki sta vsebinsko povezana. Ko sem ji jaz odgovarjala nazaj v zvezi s tem zakonom je rekla, da sploh ne vem o katerem zakonu govorimo, ker to je pa drugi zakon, tako da upam, da zdaj vemo, da govorimo o tem istem členu kot smo že prej. Jaz bom zato, da ljudje vedo in da se ne zavaja kar tako povprek zdaj nekaj povedala, zakon, ki predstavlja drugi del rešitve problema Vard, Zakon o nadzoru državne meje ima </font><br/>
<br/>
<b><font size="4">5. TRAK: (SB) – 14.20</font></b><br/>
<br/>
<font size="4">	(nadaljevanje) 4 člene. Ena je, zadnje je, pet pravzaprav, se opravičujem, zadnja je kdaj začne veljati, predzadnja je nekaj glede globe, v 4. tem glavnem členu, ki bistvo te spremembe povzema, pravi, da je za nadzor državne meje pristojna policija, to je zdaj tukaj popolnoma jasno napisano in v drugem odstavku, da je prepovedano vsakršno ravnanje posameznika ali skupin najmanj dveh oseb, ki se z namenom nadzora državne meje izvajata na način, ki je enak ali podoben oblikam opravljanja policijskih nalog pri izvajanju nadzora državne meje. Se pravi prepovedano je ravnanje nekoga, ki je posameznik ali skupin in izvajajo neko ravnanje na način, da bi lahko nekdo mislil, da opravlja policijske naloge pri tem, ko policaj opravlja nadzor državne meje. In potem je spet naslednji, 2. člen je pa ta 46. a člen zaradi katerega Levica ne bo podprla nobenega od obeh zakonov, ki pa pravi naslednje, da smo si na jasnem, z globo najmanj 100 evrov se za prekršek kaznuje posameznik, ki z namenom nadzora državne meje ravna na način, ki je enak ali podoben oblikam opravljanja policijskih nalog pri izvajanju nadzora državne meje ali ki ovira policijo pri izvajanju nadzorne meje. Se pravi ne ali ali, se pravi povezano s 4. členom, nekdo, ki ovira policijo pri izvajanju nadzora državne meje. In zdaj ta zakon v Levici ne boste podprli, ker bi lahko ta člen omejeval uboge protestnike in begunce, da ne bi mogle protestirati in jaz razumem, glejte, da ima vsaka stranka svojo politiko, vsak ima svoj prav, eni tako, eni drugače. Ampak, ko nas obtožujete, da sprejemamo zakon, ki ne bo pomagal rešiti problema vard, hkrati pa niste nič pripravljeni narediti, da bi ta problem rešili drugače, jaz sem vam že predlagala dajte dopolnilo, dajte drugi zakon, hkrati pravite, da so varde grozljiv problem, ki se ne bi smel dogajati, tako sprenevedanje me tako zelo zmoti, da rečeš, da si proti vardam, ko pa en dobronamerni poskus tega, da se to uredi, se naredi, pa rečeš ne, ker bi pa lahko to, da protestnik izgleda kot da izvaja nadzor državne meje, mislim, to je pa res, dajte potem reči, da tega ne podpirate. In tukaj bi mogli biti kot politika enotno proti temu. SDS se je večinoma vzdržal, SMC je bil za, SD, SAB, LMŠ tako naprej, Desus je bil za. Ta zakon bo tako ali tako sprejet, ampak NSi je bil za, ampak sporočilo je tako pomembno smo politično vsi za, da so taka nedemokratična ravnanja nedopustna in tukaj res, meni je to vseeno, če bi bila Levica ali kdorkoli drugi, ampak tako se na en člen obesiti, ga narobe interpretirati, trditi, da so to rekli pravni strokovnjaki in da so pravni strokovnjaki rekli, da že zdaj obstaja pravna podlaga, da se to preganja. Gospod Baković je lepo rekel, večina tukaj ni pravnikov in tudi ne more soditi, ključno je kaj so tožilci rekli, saj veste jaz sem pravnica, pravijo pet pravnikov pet mnenj, ključno je, da so tisti, ki bi naj preganjali to kaznivo dejanje, rekli, da nimajo pravne podlage. Nič drugega me več ne zanima. Če tam en pravni strokovnjak ne vem kje, je pa rekel, da pa je, on pa da misli, da to čisto nič ne pomaga tej državi, da on tako misli. Pomaga nam samo to, da pokažemo enotno voljo / nerazumljivo/ enemu ekscesu, gospa Sukič je rekla to je grozljiv problem, jaz se strinjam, to je grozljiv problem, ni toliko težek realno, da bi naša življenja večine ljudi posegal, je pa simbolno full pomembno. Tako kot sem prej povedala so se začele ene stvari v fašizmu in nacional socializmu pri nacistih. In res, jaz te razprave nisem hotela še enkrat odpreti, ampak ta člen enostavno, če pogledaš zakon kot celoto in ga tolmačiš v enem kontekstu, zakon se tolmači tudi skupaj z obrazložitvami členov, če se tolmači kdaj, to nekdo lahko tolmači, da bodo protestniki in begunci šikanirali na meji res, ne morem razumeti tega. Hvala. </font><br/>
<br/>
<b><font size="4">6. TRAK: (SB) – 14.25</font></b><br/>
<br/>
<b><font size="4">	PREDSEDNIK MAG. BRANKO GRIMS:</font></b><font size="4"> Gospa Sukič, prosim.</font><br/>
<br/>
<b><font size="4">	NATAŠA SUKIČ (PS Levica):</font></b><font size="4"> Seveda moram replicirati, ker me poslanka Maša Kociper tako zvesto ves čas navaja in omenja. Glejte, hudič je v podrobnostih. Zakonodaja mora biti tako spisana, da je popolnoma nedvoumna in da ne dopušča, da ni tako ohlapno zapisana dikcija notri, da dopušča kakršnokoli interpretacijo ali pa da je odvisna od tega kdo je trenutno na oblasti. Oprostite, dokler je minister Hojs, ki je sicer v odstopu, še vedno minister, jaz </font><br/>
<font size="4">nimam zaupanja v to, da se ta člen ne bo bral točno tako kot sem jaz izrazila strahove. In mi smo tukaj, da moramo poskrbeti, da se to odpravi, potem narediti nekaj, da se to odpravi, ker to ni v redu. / Oglašanje iz klopi/ bomo dali, bomo dali amandma. Ker to, oprostite, ni okej, mi je zelo žal. Verjamem, da je dobronamerno, da bi se nekaj naredilo, ampak samo simbolno ne bo pomagalo, pomagalo bo nekaj kar bo zares učinkovalo in seveda je problem varde grozljiv, ampak ga je treba odpraviti ne samo simbolno sporočati kako smo mi proti, seveda smo vsi proti, tudi v Levici smo zelo proti temu, da ta varda paradira, ampak želimo, da se implementirajo vsi vzvodi in mehanizmi, ki so na voljo in da se dejansko ukrepa tako kot je treba in če se je lahko v primeru Šiška ukrepalo, ne razumem kako se ne more ukrepati tudi v primeru ostalih vardistov, pa mi naj to nekdo tukaj pojasni, ker jaz nisem, mislim res bi rada slišala eno pametno razlago kako to, da se je Šiška lahko sankcioniralo z zaporno kaznijo, ostalih pa ne, res bi rada to vedela in res bi rada vedela, res čez tri mesece se bomo pogovarjali ali bo ta novela učinkovala, ker če ne bo, nam simbolno, oprostite, prav nič kaj dosti ne bo pomagalo. In še enkrat, spoštovana kolegica, tako kot ste vi zdaj razlagala na začetku izvajanja, še enkrat bom ponovila, vi ste to tako razložila, ker mi imamo namreč v Zakonu o nadzoru državne meje jasno določeno, da je za nadzor državne meje pristojna policija, pika, in to je popolnoma jasna dikcija. In ne vem kaj je tukaj spornega v obstoječi zakonodaji, da je treba zdaj to nadgrajevati z nekimi opisi, to je tako kot sem že prej rekla, kot da bi vsako zakonodajo razlagali tako na ta način kot je zdaj tukaj, potem bi morali res izrecno napisati, da operacije izvaja kirurg ne medicinska sestra, da pilot pilotira letalo in tako naprej, ja točno tak absurd je to, vi zahajate v absurde, tukaj je dikcija v obstoječem zakonu nadzora nad državno mejo že popolnoma jasna in vsi drugi nimajo kar paradirati na meji in početi stvari, ki jih počne Varda. Tako, da res ne vem na kaj se vi sklicujete in kako mislite, da bo pa to zdaj učinkovalo samo zato, dobro, če bo učinkovalo super, če bodo te globe razrešile problem Varde, potem vso spoštovanje, ampak mislim, da ne bodo.</font><br/>
<br/>
<b><font size="4">	PREDSEDNIK MAG. BRANKO GRIMS:</font></b><font size="4"> Prosim, predlagatelj.</font><br/>
<br/>
<b><font size="4">	PREDRAG BAKOVIĆ (PS SD):</font></b><font size="4"> Zelo kratek bom. Poskušal bom še enkrat ponoviti ali poenostaviti v primeru, poslušajte. Pek, ki peče kruh, je to njegova naloga / nerazumljivo/ ga kupujemo ta kruh, če ga nekdo ovira pri njegovem delu ne bomo ostali brez kruha, če nekdo ovira policijo pri delu ostanemo brez varnosti in ne moremo parcialno urejati nekaj na en način nekaj na drug način. Še enkrat. Policija izvaja naloge, ki so jasno opredeljene v zakonih in vsakršno oviranje policije pri izvajanju teh nalog ni v redu in se ne sme dogajati in zato ne moremo zdaj tukaj se opredeliti na oviranje neke nevladne organizacije, ki bo demonstrirala zato, ker se bo tam pojavil nek projekt, da se bo naredil nek jez na Kolpi recimo, ampak kljub temu vi boste seveda tam lahko demonstrirali, s tem, da policiji morate omogočiti, da izvaja svojo uradno nalogo, ker če jo ne, smo izgubili enega od elementov države. Ne gre za to, da bi kdo vam omejeval pravico do nestrinjanja, pravico do demonstriranja ali nasprotovanja določenem ukrepu, ampak če policija izvaja uradno nalogo, ki jo ima opredeljeno v zakonu, je ne smemo ovirati in ne moremo. Kot jo danes oviramo lahko tukaj, jo potem jutri lahko oviramo, ko bo reševala nasilje v družini, kot sem že prej povedal. Ali bomo to naredili? Ja, ne bomo, pač neko splošno zaupanje v državne inštitucije pa moramo imeti, ne pa da paranoidno razmišljamo o tem, da bo vsak policist ali pa kdorkoli že, ki ima v tej državi pooblastila zlorabljal </font><br/>
<br/>
<b><font size="4">7. TRAK: (DAG) – 14.30</font></b><br/>
<br/>
<b><font size="4">	</font></b><font size="4">(nadaljevanje) te zakone. Ne, vsi so izšolani, izobraževani za to, da spoštujejo pravni red in da delajo tako, kot je treba. </font><br/>
<font size="4">	Hvala lepa.</font><br/>
<br/>
<font size="4">	</font><b><font size="4">PREDSEDNIK MAG. BRANKO GRIMS: </font></b><font size="4">Hvala.</font><br/>
<font size="4">	Besedo ima še gospa Kociper.</font><br/>
<br/>
<font size="4">	</font><b><font size="4">MAŠA KOCIPER (PS SAB): </font></b><font size="4">Jaz ne bom več vsebinsko, zato ker če nekdo noče razumeti, pač noče, in vsak izgovor je dober, če nečesa nočeš podpreti. Bom pa samo povedala - spet za državljane, ker poslanci to veste – poslanec ali poslanska skupina, ki načelno podpira intenco zakona, v tem primeru je to, kako sankcionirati delovanje vard, se pa z eno malenkostjo ne strinja, v tem primeru je to drugi del 46.a člena - bom preštela, koliko je to besed, mislim, da jih je pet – lahko v Državni zbor prinese amandma. In v tem amandmaju tistih pet besed popravi, predlaga kolegom, da to podprejo, in če bi potem nas nekako prepričali, da bi bilo pa to bolj določno, da bi strahove tega poslanca in te poslanske skupine lahko s tem odpravili, bi verjetno večina nas to podprli, če bi bila intenca taka. Rada bi samo povedala, da bomo vložili ta amandma; ni mogoče, ker je to skrajšan postopek. Saj je nepomembno, nepomembno je. Jaz sem vesela, da bo ta zakon sprejet. 	</font><br/>
<font size="4">	Še enkrat bom ponovila za konec, ko so se varde pojavile, se je pojavila situacija prvič v zgodovini Slovenije, da je nekdo v vojaški uniformi paradiral z orožjem, ki je »fake« orožje, se pravi replika. In te situacije pač naša zakonodaja ni ustrezno, dovolj določno urejala. Zdaj delamo poskus, da bi jo, in tisti, ki to želijo narediti, ne bodo iskali izgovorov. Jaz sem danes vesela, da bomo to sprejeli, in s tako veliko večino. Mislim, da je to res pomembno vprašanje, ne samo simbolno, ampak tudi praktično bomo veliko naredili. Zahvalila bi se Predragu, ki je v imenu naših predlagateljev, mislim, da odlično in z veliko potrpežljivosti danes razlagal ta zakon. Sem vesela in upam, Državni zbor, da bomo še kdaj s takšno celoto podprli kakšno zakonodajo v dobro države. </font><br/>
<font size="4">	Hvala lepa. </font><br/>
<br/>
<font size="4">	</font><b><font size="4">PREDSEDNIK MAG. BRANKO GRIMS: </font></b><font size="4">Hvala.</font><br/>
<font size="4">	Ugotavljam, da drugih prijavljenih ni več.</font><br/>
<font size="4">	Prehajamo na odločanje. Zdaj odločamo o celotnem besedilu skupaj. Glasovali bomo s pomočjo glasovalnih naprav. Vprašam še, ali želi kdo obrazložiti svoj glas? Če ne, glasujemo. Glasujemo.</font><br/>
<font size="4">	Kdo je za? (9 članov.) Kdo je proti? (5 članov.)</font><br/>
<font size="4">	Ugotavljam, da je besedilo v drugi obravnavi na seji odbora sprejeto. </font><br/>
<font size="4">	S tem zaključujem to točko dnevnega reda. Vsem, ki ste bili vabljeni, se zahvaljujem.</font><br/>
<font size="4">	Določiti moramo še poročevalca na seji Državnega zbora. Če ni drugih, bo to predsednik odbora. </font><br/>
<br/>
<font size="4">	Prehajamo na </font><b><font size="4">3. TOČKO DNEVNEGA REDA – PREDLOG NOVELE ZAKONA O DRŽAVNEM SVETU.</font></b><br/>
<b><font size="4">	</font></b><font size="4">Med nami pozdravljam predsednika Državnega zbora, gospoda Alojza Kovšco, ki mu dajem besedo. </font><br/>
<br/>
<font size="4">	</font><b><font size="4">ALOJZ KOVŠCA: </font></b><font size="4">Spoštovani predsednik odbora, spoštovane poslanke in poslanci! </font><br/>
<font size="4">	Predlog zakona, ki smo ga predložili, je osnovan na predlogu, ki ga je Državni svet sprejel oktobra 2019 in ki ga je Odbor Državnega zbora za notranje zadeve, javno upravo in lokalno samoupravo obravnaval januarja 2020 ter ga zavrnil. </font><br/>
<font size="4">	Z novim predlogom zakona smo upoštevali večino pripomb Zakonodajno-pravne službe Državnega zbora na vse rešitve, ki smo jih ponudili v prvi noveli. </font><br/>
<font size="4">	Cilj zakona je tudi tokrat odpraviti neskladje Zakona o Državnem svetu z ustavo, ki ga je skoraj dve leti nazaj ugotovilo Ustavno sodišče s svojo odločbo. </font><br/>
<font size="4">	Prvi del zakona oziroma predloga ureja volilna pravila pred samimi volitvami ter postopke potrjevanja seznamov elektorjev in kandidatur</font><br/>
<br/>
<b><font size="4">8. TRAK: (DAG) – 14.35</font></b><br/>
<br/>
<b><font size="4">	</font></b><font size="4">(nadaljevanje) pred pristojno volilno komisijo. Odločbo o potrditvi ali zavrnitvi izda pristojna volilna komisija najkasneje 30 dni pred dnem glasovanja. Na tej točki lahko Državna volilna komisija, če sama ni pristojna volilna komisija, odločbo pristojne volilne komisije spremeni ali razveljavi, in sicer do dneva, določenega za objavo seznamov elektorjev. Zoper odločbo pristojne volilne komisije je možno vložiti tožbo na Vrhovno sodišče, vendar šele po izvedenih volitvah, torej v obliki naknadnega volilnega spora. Državna volilna komisija po volitvah na podlagi zapisnika o volitvah in drugega relevantnega gradiva izda potrdila o izvolitvi tistim kandidatom, ki so bili izvoljeni za člane Državnega sveta. Predsednik Državnega zbora skliče prvo sejo Državnega sveta najkasneje 20 dni po njegovi izvolitvi. Na prvi seji Državni svet na podlagi potrdil Državne volilne komisije in poročila Mandatno-imunitetne komisije Državnega sveta potrdi vse mandate. Po tem predlogu novele zakona Državni svet torej nima možnosti zavrniti nobenega mandata in v naknadni volilni spor ni neposredno vpleten. Volilni izid je torej možno izpodbijati s tožbo pred Vrhovnim sodiščem in morebitno kasnejšo pritožbo na Ustavno sodišče. O spornih izvolitvah članov Državnega sveta bo skladno s predlagano ureditvijo tako lahko odločalo Vrhovno sodišče, ki bo tožbi bodisi ugodilo – in to, če ugotovi nepravilnosti, ki so ali bi lahko bistveno vplivale na volilni izid – bodisi jo bo zavrnilo, če ni prišlo do takih nepravilnosti. Tožnik bo pri tem moral zahtevati razveljavitev volilnega izida. Tožbo lahko vložil vsak kandidat za člana Državnega sveta in vsak elektor, prav tako pa jo lahko vložijo interesne organizacije oziroma lokalne skupnosti. Tožba bo dopustna, če bo aktivno legitimiran subjekt zatrjeval, da je prišlo do nepravilnosti, ki so ali bi lahko bistveno vplivale na volilni izid. Predlog jasno določa, kakšne so pristojnosti Vrhovnega sodišča, to je zavrnitev tožbe in potrditev volilnega izida ali ugoditev tej tožbi in razveljavitev volitev, s čimer odpravlja pomanjkljivosti trenutne ureditve. Vrhovno sodišče v volilnem sporu preveri, ali je med volitvami prišlo do nepravilnosti, ki so ali bi lahko bistveno vplivale na volilni izid. </font><br/>
<font size="4">	Na naslednji stopnji bo pravilnost poteka volitev presojalo Ustavno sodišče, pri tem pa predlog zakona zagotavlja možnost vložitve pritožbe osebi, katere tožba, vložena na Vrhovno sodišče, je bila zavrnjena, ter izvoljenemu članu Državnega sveta, če je tožnik pred Vrhovnim sodiščem uspel. Pritožba zoper odločbo Vrhovnega sodišča se lahko vloži zaradi kršitve materialnega prava, kršitve postopkovnih pravil, nepravilno ugotovljenega dejanskega stanja ali drugih okoliščin, ki so ali bi lahko bistveno vplivale na volilni izid. Ustavno sodišče ugodi pritožbi osebe, ki je bila izvoljena za člana Državnega sveta, in potrdi volilni izid, če oceni, da ni prišlo do nepravilnosti, ki so ali bi lahko bistveno vplivale na volilni izid. Ustavno sodišče zavrne pritožbo osebe iz prejšnjega stavka, če ugotovi, da je prišlo do nepravilnosti, ki so ali bi lahko bistveno vplivale na volilni izid. Ustavno sodišče zavrne kot neutemeljeno pritožbo osebe, ki ni uspela s tožbo, in potrdi volilni izid, če ugotovi, da zatrjevane nepravilnosti niso bistveno vplivale na volilni izid. Ustavno sodišče ugodi pritožbi, razveljavi potrditev volilnega izida in razveljavi volitve v volilnem telesu, če ugotovi, da nepravilnosti, ki so se zgodile pri volilnih opravilih, so ali bi lahko bistveno vplivale na volilni izid. Ustavno sodišče svojo odločitev vroči strankam, pristojni volilni komisiji in Državnemu svetu. </font><br/>
<font size="4">	Predlog zakona na koncu spreminja tudi ureditev prenehanja mandata člana Državnega sveta tako, da med razloge za prenehanje iz prvega odstavka 63. člena Zakona o Državnem svetu dodaja odločbo Vrhovnega sodišča, s katero slednje deloma ali v celoti razveljavi volitve, kar pomeni, da bodo volitve za posameznega člana Državnega sveta ponovljene. Z namenom, da se prepreči nejasnost, mandat članu preneha po poteku roka za vložitev pritožbe na Ustavno sodišče. Če pa je pritožba vložena, mandat članu preneha z odločbo Ustavnega sodišča, s katero Ustavno sodišče deloma ali v celoti razveljavi volitve.</font><br/>
<font size="4">	Spoštovane poslanke in poslanci, kot rečeno, v Državnem svetu že drugič vlagamo novelo Zakona o Državnem svetu, in sicer iz razloga, da je Ustavno sodišče s svojo odločbo ugotovilo, da je pritožbeni postopek na volitve </font><br/>
<font size="4">	</font><br/>
<b><font size="4">9. TRAK: (TB) – 14.40</font></b><br/>
<br/>
<font size="4">	(nadaljevanje) v Državni svet nedorečen in s tem tudi neustaven.</font><br/>
<font size="4">Državni svet nima nobene volje, želje, niti potrebe, da bi se z materijo Zakona o Državnem svetu vpletal v politično odločitev, ki pomeni sestavo organa Državnega sveta, kot ustavne kategorije. To je popolnoma izven naše domene in je v domeni političnih strank, ki kreirajo politični prostor, obliko, vsebino in način izvolitve v organe, kot je Državni svet. Naša edina želja je, da zagotovimo legalnost Državnega sveta, kot ustavne kategorije in državnega organa in da to zagotovimo v nekem razumnem času, kar seveda eno leto po preteku roka, določenega z odločbo Ustavnega sodišča je.</font><br/>
<font size="4">Prejeli smo tudi mnenje Vlade Republike Slovenije, ki je negativno. Prejeli smo tudi mnenje Zakonodajno-pravne službe, ki je negativno in nedvomno ga boste tudi slišali, ampak dovolite mi, da se ozrem samo na zadnji odstavek mnenja Zakonodajno-pravne službe, ki pravi;</font><br/>
<font size="4">»Po naši presoji se je torej te ustavno zahtevne tematike treba lotiti celovito, premišljeno in temeljito, ter jo zlasti upoštevaje načela enakosti, urediti sistemsko enotno za volitve vseh funkcionarjev na državni in lokalni ravni.« - Prosim bodite pozorni na ta stavek – »…Posamezna vstopanja pa morajo biti izjemna in odraz posebnosti pri posameznem organu. Glede na pomembnost, kompleksnost, ustavno zahtevnost in vsebinsko povezanost materije, je zakonska iniciativa predvsem na Vladi, pri čemer pa bi morala biti opravljena temeljita analiza dosedanje prakse Ustavnega in Vrhovnega sodišča, primerjalno pravne ureditve stališč Beneške komisije, ter ustavno pravne stroke. V pripravo najustreznejše ustavno skladne in pravno sistemske rešitve, pa bi bilo nujno vključiti tudi organe, pristojne za izvajanje te zakonske ureditve.«</font><br/>
<font size="4">Spoštovani poslanke in poslanci, dovolite mi, da tukaj izpostavim enotno sistemsko ureditev za volitve v vse organe na lokalni ravni, Državni svet in Državni zbor. To je praktično nemogoče. Volitve v Državni svet niso neposredne volitve. Aktivna pravica volivcev se izpolnjuje tako, da volivci izberejo elektorje. Elektorji na tajnih volitvah volijo kandidate za člane Državnega sveta. Kandidate za člane Državnega sveta ravno tako imenujejo oziroma volijo elektorji in, meni je popolnoma jasno, da z istimi merili oziroma na isti način teh posrednih in neposrednih volitve v Državni zbor ali volitev županov in občinskih svetov, ne moremo obravnavati popolnoma enako. To je v bistvu materija, ki se zelo razlikuje, pa tudi volitve samih posameznih predstavnikov različnih interesov v Državni svet, imajo svoje specifike.</font><br/>
<font size="4">Strinjamo se s tem, da je o tem treba opraviti široko javno razpravo, da je treba poenotiti stališča in kot že rečeno, Državni svet teži samo k temu, da je način volitev in volilnega spora, rešen skladno z odločbo Ustavnega sodišča. Naša želja ni biti konkurent Vladi ali Državnemu zboru, mi smo želeli samo vzpostaviti legalno stanje v optimalnem času, že do izteka roka Ustavnega sodišča in potem tudi sedaj, leto dni po izteku roka Ustavnega sodišča. Dovolite pa, da uporabim besede poslanca, gospoda Rudija Medveda, in nekako tako je rekel: »…Če minister hoče nekaj storiti, potem mu uradniki rečejo, ne minister, pusti to, bomo mi celovito in sistemsko rešili.« In to, bi rekel tudi, da lahko čisto mirno ponovimo v Državnem svetu. Vsakič je bil glavni argument za nesprejem te novele zakona, bomo to sistemsko in celovito rešili.</font><br/>
<font size="4">Na Vladi in Državnem zboru je odgovornost, da spoštuje Ustavo, da spoštuje odločbe</font><br/>
<br/>
<b><font size="4">10. TRAK: (TB) – 14.45</font></b><br/>
<br/>
<font size="4">	(nadaljevanje) Ustavnega sodišča. Mi smo v tem dogajanju pravzaprav partner, ki poskuša na nek način pomagati – govorim o Državnem svetu seveda – in pomagati tako, da ne vplivamo na vsebinsko zakonsko materijo, ki jih definira sam Državni svet, pač pa samo v tem delu, ki zadeva legalnost postopkov v volilnih sporih, v zvezi z volitvami. Vi imate seveda možnost opraviti široko javno razpravo, imate seveda to dolžnost in pravico, vprašanje pa je, v kolikem času se to lahko zgodi, glede na 3 leta od časa, ko je bila odločba Ustavnega sodišča izdana.</font><br/>
<font size="4">	Glede na obstoječe razmerje političnih sil v Državnem zboru, si upam trditi, da je Državni svet kot nevtralna vstopna točka za zakonodajne predloge, dokaj dobra vstopna točka in da omogoča kakovost razpravo brez politiziranja in brez kakšnih nepotrebnih ideoloških konfliktov, v zvezi z problematiko, ki jo ta novela zakona obravnava.</font><br/>
<font size="4">Zdi se mi, da če bomo šli s takšnim tempom in po takšnem principu, kot doslej, ta novela zakona ne bo ugledala luči dneva v nekem doglednem času. To bi si upal trditi na podlagi 12 let izkušenj, ki jih imam v parlamentu. Nimam nobenega zagotovila, niti nobene informacije, da se želi Vlada v tem času s tem, s to zakonodajo ukvarjat in če se bo tako nadaljevalo, gospe in gospodje, se Državni svet ostro ograjuje od tega, da ne želi spoštovanja odločb Ustavnega sodišča in izjavljamo, da želimo delovati legalno.</font><br/>
<font size="4">Nenazadnje, 15. oktobra bodo razpisane oziroma so že razpisane, za 15. oktober, volitve tretjega državnega svetnika, tretjega člana Državnega sveta oziroma članice, ki ji bodo izvedene po Zakonu o Državnem svetu, ki je ravno v smislu izvedbe volitev in volilnega spora, neustaven. Mogoče percepcija posameznih članov Državnega zbora in Vlade, o Državnem svetu, temu organu ne pripisuje kakšne posebne pomembnosti, ampak, gospe in gospodje, to, da Državni svet ukinete, vsebinsko spremenite ali kakorkoli že, imate škarje in platno v rokah vi. Dokler pa Državni svet obstoja in je ustavna kategorija, je Ustavo treba spoštovati.</font><br/>
<font size="4">Ravno zato me čudi tudi navedba Zakonodajno-pravne službe, da je neprimerno uvajati Ustavno sodišče kot končnega razsodnika, v primeru volilnega spora pri volitvah v Državni svet in tudi navajanje, da je treba dobro preučiti dosedanjo prakso Vrhovnega sodišča, so tukaj zame pomenljiva. Vrhovno sodišče je namreč v dveh volilnih sporih, pri »volitvi« dveh članov Državnega sveta, v skoraj identičnem primeru razsodilo različno. Če se boste opirali na to prakso in če izključimo Ustavno sodišče, ki bo te odločitve preverjalo, mislim, da boste imeli velike težave.</font><br/>
<font size="4">Jaz si ne delam nobenih iluzij o tem, da bo ta novela zakona sprejeta, vsaj po informacijah, ki jih imam, izkoriščam pa to priložnost, da odgovornost za nesprejetje tega zakona naslovim na tistega, ki mu pritiče. Napovedujem pa, da bo Državni svet tudi v prihodnje tvorno sodeloval pri tem da, vsaj kot, neka pomoč, zagotovi legalnost organa, kakor Državni svet je in da smo odprti za vse vaše predloge, sugestije.</font><br/>
<font size="4">Naslednja novela zakona, ki jo bomo pripravili, bo upoštevala, tako kot je ta zdajšnja upoštevala pripombe Zakonodajno-pravne službe, bomo v tretji noveli upoštevali tudi te, ki smo jih dobili sedaj. Prepričan sem, da bo na koncu argumentov proti zmanjkalo in prepričan sem, da bo tudi javnost počasi začela zahtevati, da se tisto, gospod poslanec Medved, uredi sistemsko in celovito.</font><br/>
<br/>
<b><font size="4">11. TRAK: (SB) – 14.50</font></b><br/>
<br/>
<font size="4">	(nadaljevanje) Jaz se vam zahvaljujem za vaš čas, da ste me poslušali, kot sem rekel, nimam nekega optimističnega občutka, moja želja je bila danes samo to sporočiti javnosti, da je žogica na vaši strani mize in da javnost pričakuje rezultate in razloge zakaj da, ne pa tiste zakaj ne. Hvala.</font><br/>
<br/>
<b><font size="4">	PREDSEDNIK MAG. BRANKO GRIMS: </font></b><font size="4">Hvala. Želi besedo predstavnik Vlade? Če se predstavite z imenom in priimkom zaradi zapisnika.</font><br/>
<br/>
<b><font size="4">	MAG. PETER GERŠAK:</font></b><font size="4"> Hvala za besedo. Spoštovani predsedujoči, spoštovani predsednik Državnega sveta, spoštovane poslanke in poslanci!</font><br/>
<font size="4">	Po mnenju Vlade Republike Slovenije novela Zakona o Državnem svetu ni primerna za nadaljnjo obravnavo iz naslednjih razlogov. Prvič, čeprav ta predlog zakona tokrat naslavlja relevantna temeljna vprašanja pritožbenega in sodnega postopka volilnega spora, prav tako širi pravico sprožitve volilnega spora in s predlagano ureditvijo prispeva tudi k transparentnosti volilnih postopkov, pa predlagana ureditev ne ureja zadosti jasno pravnega varstva glede nepravilnosti pri ravnanju volilnih komisij zoper odločanja katerih je mogoče vložiti tako pritožbo, o kateri odloča Vrhovno sodišče ter tudi pritožbo o kateri odloča državna volilna komisija. Torej, potencialno gre lahko za dvojne postopke zoper iste odločitve volilne komisije. Drugič. Glede sodnega nadzora v okviru predhodnega volilnega spora predlog določa, da Vrhovno sodišče odloči o pritožbi zoper odločbo o potrditvi ali zavrnitvi seznama izvoljenih predstavnikov v volilno telo oziroma zoper odločbo o potrditvi ali zavrnitvi kandidature za člana Državnega sveta v 48-ih urah, kar pa je po našem mnenju prekratek rok za sprejem odločitve. Torej, tukaj je naše mnenje, da je potreben dodaten razmislek narediti glede roka. Tretjič. Predlagane rešitve volilnega spora so v predlogu zakona načelom sprejemljivo zastavljene, bilo bi pa vanje smiselno vključiti postopkovne določbe, ki bi pripomogle k hitrosti reševanja volilnega spora ter njegovi učinkovitosti. Kot na primer določbo o kvalificiranem zastopanju. Določitev elektronske oblike tožbe in drugih pisanj. Določitve neposrednega vročanja med pooblaščenci prav tako pa bi bilo smiselno razmisliti o prekluziji glede navajanja dejstev in dokazov pred Vrhovnim sodiščem v tožbi oziroma v odgovoru na tožbo. Torej, dodatno poudarjamo, ravno ta zadeva, da se Vlada zavzema za celovitost in sistemski pristop ter smiselno enako ureditev volilnega spora ter tudi referendumskega spora v okviru celotne volilne zakonodaje. Odločbe Ustavnega sodišča glede neustavnosti določb o Zakonu o referendumu in ljudski iniciativi, Zakona o lokalnih volitvah ter zakona, ki je predmet današnje razprave so jasne. Zato je Vlada pripravila že novelo Zakona o referendumu in ljudski iniciativi ter v njej uredila referendumski spor, torej osnutek novele je trenutno v koalicijskem usklajevanju. Prav tako pa je v zaključni fazi znotraj ministrstva priprava n ovele Zakona o lokalnih volitvah. Ko bodo prej našteti predlogi zakonov sprejeti v končni obliki bo Ministrstvo za javno upravo z veseljem sodelovalo z Državnim svetom pri pripravi novele Zakona o Državnem svetu, ki bo upoštevala sistemsko skladno rešitev. Najlepša hvala. </font><br/>
<br/>
<b><font size="4">	PREDSEDNIK MAG. BRANKO GRIMS:</font></b><font size="4"> Hvala. Za besedo se je javila gospa Muršič. Prosim. Še Zakonodajno-pravna služba, pa predlagatelj zdaj tudi želi. Prosim. </font><br/>
<br/>
<b><font size="4">	MAG. SAŠA BRICELJ PODGORNIK:</font></b><font size="4"> Hvala za besedo. V našem pisnem mnenju uvodoma ugotavljamo, da predlog zakona ureja vprašanja varstva volilne pravice iz 43. člena Ustave, </font><br/>
<br/>
<b><font size="4">12. TRAK: (SB) – 14.55</font></b><br/>
<br/>
<font size="4">	(nadaljevanje) gre za ustavnopravno materijo in sodi na izjemno občutljivo področje volilnega prava zato se tudi zakon, ki ureja volitve v Državni svet sprejema z dvotretjinsko večino vseh poslancev. Predlog zakona je pripravljen kot odzivna odločba Ustavnega sodišča iz katere izhaja, da je protiustavna ureditev aktivna legitimacija za vložitev pravnega varstva ter celotna zakonska ureditev tako postopka s pritožbo pred Državnim svetom kot tudi postopka s pritožbo pred Ustavnim sodiščem. Ureditev je namreč tako pomanjkljiva in nedoločna, da bistveno otežuje oziroma onemogoča učinkovito uresničevanje pravice do pravnega sredstva iz 25. člena Ustave in pravice do sodnega varstva iz 23. člena Ustave. Predlog zakona istega predlagatelja z vsebino, ki naslavlja navedeno problematiko, je bil v letošnjem letu že obravnavan v zakonodajnem postopku, vendar ga Državni zbor ni sprejel. V tem postopku smo k predlogu zakona pripravili tudi obsežno pisno mnenje, ki je upoštevno tudi z obravnavo vsebine tokratnega predloga zakona. Ta predlog zakona je enako kot prejšnji ponovno bistveno spreminja koncept volilnega spora na način, da ukinja predhodni volilni spor, v naknadnem volilnem sporu pa predvideva dvostopenjsko odločanje in sicer določa dva volilna sodnika, na prvi stopnji Vrhovno sodišče in kot pritožbeni organ tudi Ustavno sodišče. Podobno kot pri prejšnjem predlogu zakona. Nov koncept volilnega spora vzpostavlja nove ustavnopravne in pravno-sistemske spornosti, ki jih podrobneje predstavljamo v mnenju. V nadaljevanju zgolj na kratko ključne spornosti, ki so, kot že rečeno, v mnenju podrobneje argumentirane. Naprej ponavljamo ključno izhodiščno opozorilo, da ni mogoče obravnavati volilnega spora izolirano zgolj za Državni svet, odločba Ustavnega sodišča o ugotovitvi neustavnosti volilnega spora po Zakonu o Državnem svetu, saj posredno učinkuje tudi na volilni spor za volitve v Državni zbor, saj je povzeta po tej ureditvi. Prav tako pa je v juniju letošnjega leta Ustavno sodišče ugotovilo protiustavnost ureditve volilnega spora tudi v Zakonu o lokalnih volitvah in Državnemu zboru naložilo celovito ureditev varstva volilne pravice v roku enega leta. Iz dosedanjih odločb Ustavnega sodišča in stališč pravne stroke tako jasno izhaja, da je ustavno sporna ne le ureditev volilnega spora za volitve za člane Državnega sveta temveč tudi poslancev, predsednika republike, poslancev Evropskega parlamenta in lokalnih funkcionarjev. Nadalje. Predlagana ureditev volilnega sodnika po kateri je ustavno sodišče pritožbeno sodišče Vrhovnemu sodišču, je ustavnopravno in pravno sistemsko sporna, saj ni združljiva z njunim ustavnim položajem in pristojnostmi. Vrhovno sodišče je namreč vrh sodne oblasti, ki zagotavlja precedenčno enotno uporabo prava, Ustavno sodišče pa je najvišji organ sodne oblasti za varstvo ustavnosti in zakonitosti ter človekovih pravic in temeljnih svoboščin. Zato so v konkretnih postopkih njegove pristojnosti omejene na presojo kršitev človekovih pravic in temeljnih svoboščin. Poleg tega pa je po naši presoji predlagana ureditev, ki uvaja dvostopenjsko sodno pravno varstvo, sporna tudi z vidika ustavne zahteve po učinkovitosti pravnega varstva in čim prejšnje dokončne odločitve o veljavnosti volilnih izidov. Kopičenje pravnih sredstev namreč lahko bistveno ogrozi njihovo učinkovitost. Nadalje. Ustavno sporna je tudi predlagana ureditev vprašanja aktivne legitimacije. Ustavno sodišče je že večkrat poudarilo, da mora biti pravno sredstvo, s katerim se lahko izpodbijajo volitve, dano tako volivcem kot tudi vsem kandidatom, ki so se udeležili volilne tekme. Z ustavno-pravnega vidika je treba posebno pozornost nameniti ureditvi glavne obravnave. Ustavno sodišče je upoštevaje tudi sodno prakso ESČP zavzelo stališče, da je treba o naknadnem volilnem sporu po pravilu odločiti na glavni obravnavi, zgolj izjemoma je dopustna opustitev glavne obravnave. Predlagane rešitve mestoma tudi ne zadostijo zahtevi po jasni pomensko določljivi in celoviti opredelitvi vseh prvin pravnega varstva, zato smo podali tudi številne konkretne pripombe k posameznim členom predloga zakona. Zadnji odstavek v našem uvodnem delu pisnega mnenja pa je že lepo povzel predlagatelj, tako da ga ne bi še jaz povzemala. Hvala lepa.</font><br/>
<br/>
<b><font size="4">	PREDSEDNIK MAG. BRANKO GRIMS: </font></b><font size="4">Hvala. Besedo ima predlagatelj. Prosim. </font><br/>
<br/>
<b><font size="4">	ALOJZ KOVŠČCA: </font></b><font size="4">Hvala lepa. </font><br/>
<font size="4">	Kot sem že napovedal bo Državni svet k tej materiji zopet pristopil. </font><br/>
<br/>
<b><font size="4">13. TRAK: (ES) – 15.00</font></b><br/>
<br/>
<b><font size="4">	</font></b><font size="4">(nadaljevanje) Da bi pa to naredili učinkovito in pravilno, imam dve vprašanji. Eno za Zakonodajno pravno službo Vlade, drugo za Zakonodajno pravno službo Državnega zbora.</font><br/>
<font size="4">	Pa začnimo od zadaj. Ravnokar ste rekli, da je vaše mnenje, da pravno sredstvo mora biti na voljo tako volivcem kot tudi vsem kandidatom na volitvah. V kakšnem smislu bo pravno sredstvo dano volivcem, ki volijo elektorje, ki na tajnem glasovanju izvolijo kandidate in v kakšnem smislu tega pravnega sredstva zaščite aktivne volilne pravice sedaj ni? Vse volitve, tudi volitve elektorjev nadzoruje državna volilna komisija, ki ima pristojnost že v teku same izvedbe in priprave volitev ukrepa zoper vse kršitve. Lahko tudi volitve razveljavi in vrne nazaj. Potem imamo še Vrhovno sodišče in če postavljate trditev, da Ustavno sodišče ščiti človekove pravice in ne more biti arbiter nad odločitvami Vrhovnega sodišča postavljam vprašanje. Če Vrhovno sodišče v istem ali skoraj identičnem primeru dvakrat presodi različno, kateri je tisti organ oziroma katero sodno prakso bo tedaj kdorkoli že upošteval? To je vprašanje za vas. </font><br/>
<font size="4">	Vprašanje za pravno službo Vlade pa je. Omenili ste, da so nejasno določeni postopki vložitve pritožbe na delo volilnih komisij. Še enkrat ponavljam. Delo volilnih komisij neposredno nadzira Državna volilna komisija, ki ima v tem postopku aktivno vlogo. Po opravljenem delu Državne volilne komisije gre za pritožbene postopke na Vrhovne sodišče ne več na samo volilno komisijo, ampak direktno na delo Državne volilne komisije, ki nadzoruje te volilne komisije. V kakšnem smislu se vam zdi oziroma kako bi pa vi definirali bolj natančno te pritožbene postopke? Sprašujem zgolj zaradi tega, da bomo znali primerno pripraviti novelo zakona v prihodnje. </font><br/>
<font size="4">	Hvala lepa.</font><br/>
<br/>
<font size="4">	</font><b><font size="4">PREDSEDNIK MAG. BRANKO GRIMS:</font></b><font size="4"> Hvala. Želi kdo odgovoriti? Če ne, prehajamo na razpravo… Prosim.</font><br/>
<br/>
<font size="4">	</font><b><font size="4">MAG. PETER GERŠAK:</font></b><font size="4"> Če bi smel, predsedujoči, bi povabil, če dovolite za strokovno obrazložitev vprašanja gospo Gorenc, ki je specialistka na tem področju. Hvala lepa. Gospa Gorenc, izvolite.</font><br/>
<br/>
<font size="4">	</font><b><font size="4">URŠA GORENC:</font></b><font size="4"> Urša Gorenc iz Ministrstva za javno upravo. Pozdravljeni!</font><br/>
<font size="4">	Torej, pripomba, ki smo ga napisali glede tega, je v celoti tudi pripomba Zakonodajno pravne službe Državnega zbora, tako da je v mnenju, ki so ga podali, dovolj izčrpan odgovor. Mislim, da v tem trenutku niti ne bi …</font><br/>
<br/>
<font size="4">	</font><b><font size="4">PREDSEDNIK MAG. BRANKO GRIMS:</font></b><font size="4"> Če lahko govorite v mikrofon, ker se vas razen dva metra okoli vas, nič ne sliši. Vi se stran obrnete od mikrofona, potem pa se ne sliši. Boljše, da ponovite, ker vas nihče verjetno slišal. Verjemite mi. Samo govorite v mikrofon.</font><br/>
<br/>
<font size="4">	</font><b><font size="4">URŠA GORENC:</font></b><font size="4"> Kot odgovor sem povedala, da je v tem delu pripomba povsem enaka pripombi Zakonodajno-pravne službe Državnega zbora, ki je bistveno bolj obsežna in strokovno to obrazložila, tako da mogoče bi prosila kolegico, da pomaga o tem delu.</font><br/>
<br/>
<font size="4">	</font><b><font size="4">PREDSEDNIK MAG. BRANKO GRIMS:</font></b><font size="4"> Želi besedo predstavnica Zakonodajno-pravne službe besedo?</font><br/>
<br/>
<font size="4">	</font><b><font size="4">MAG. SAŠA BRICELJ PODGORNIK:</font></b><font size="4"> Mislim, da je v mnenju dovolj izčrpno argumentirano. Lahko pa povzamem. Najprej glede aktivne legitimacije za vložitev tožbe. Predlagana ureditev je enaka kot pri prejšnjem predlogu novele, zato enako opozarjamo,</font><br/>
<br/>
<b><font size="4">14. TRAK: (ES) – 15.05</font></b><br/>
<br/>
<font size="4">	(nadaljevanje) da takšna ureditev upravičenca do vložitve tožbe, da je sporna z vidika pravice do sodnega varstva, se onemogoča dostop do volilnega spora vsem volivcem oziroma vsaj skupini volivcev. Volivci za volitve v Državni svet so osebe, ki v Sloveniji opravljajo ustrezno dejavnost oziroma so v delovnem razmerju oziroma osebe, ki imajo stalno prebivališče v volilni enoti. To je za predstavnike lokalnih interesov. Prvo za predstavnike interesnih organizacij.</font><br/>
<font size="4">	Zahteva po zagotovitvi dostopa do volilnega spora. Vsem udeležencem volilnega postopka je izpostavljena tako v stroki kot tudi v ustavno sodni praksi. Poudarja jo tudi zakonik dobre prakse v volilnih zadevah. </font><br/>
<font size="4">	Potem lahko pri tem posebej izpostavimo 25. točko obrazložitve odločbe Ustavnega sodišča št. U-1-349/18, kjer Ustavno sodišče izrecno navaja, da se ni spuščalo v vprašanje ali ureditev, ki volivcem in elektorjem ne daje možnosti izpodbijati volitev ustavno skladna, ker zato odločitev Ustavnega sodišča v tej zadevi ni bilo potrebno. Enako tudi v odločbi št. U-P-1033/17, v kateri Ustavno sodišče navaja, da ker ima volilna pravica na splošno, pa tudi pri volitvah v Državni svet, posebno pravno naravo v smislu, da jo lahko volivci, čeprav gre za osebno pravico, uresničujejo samo hkrati z vsemi drugimi volivci v naprej organiziranem volilnem postopku, saj gre za kolektivni način uresničevanja. In ker je izjemnega pomena za legitimnost volitev zaupanje volivcev v poštenost volilnega postopka mora biti varstvo volilne pravice po volilnem dnevu zagotovljeno v javnem interesu. </font><br/>
<font size="4">	Pravna sredstva, s katerimi se lahko izpodbijajo volitve, morajo biti dana tako volivcem kot tudi vsem kandidatom, ki so se udeležili volilne tekme. V tem pogledu se zastavlja tudi vprašanje ustavnosti veljavne zakonske ureditve volilnega spora pri volitvah v Državni svet, do katerega pa se Ustavnemu sodišču v tej zadevi ni bilo potrebno opredeliti. </font><br/>
<font size="4">	Glede Ustavnega sodišča kot pritožbenega organa, sem sicer že povedala. Dodam lahko samo še to, da Ustavno sodišče, se pravi, v konkretnem postopku odločanja o ustavni pritožbi. Ustavno sodišče sicer po sistemski ureditvi ne presoja ali je sodišče pravilno ugotovilo dejansko stanje ter pravilno razložilo materialno in procesno pravo, temveč na podlagi pritožbenih navedb presoja ali je sodišče v konkretnem postopku spoštovalo človekove pravice in temeljne svoboščine oziroma ali je pri tem sprejelo stališče, ki je v neskladju s človekovimi pravicami in temeljnimi svoboščinami.</font><br/>
<font size="4">	Dodam lahko še to v zvezi s tem, da je v tej zadnji odločbi Ustavnega sodišča, ki se nanaša na Zakon o lokalnih volitvah to v načinu izvršitve odločbe za lokalne volitve za volilnega sodnika na prvi in drugi stopnji določili eno sodišče, to je Upravno sodišče, zoper odločitev Upravnega sodišča pa izključilo pritožbo in revizijo na Vrhovno sodišče. Dopustilo pa je ustavno pritožbo. </font><br/>
<font size="4">	Hvala lepa.</font><br/>
<br/>
<font size="4">	</font><b><font size="4">PREDSEDNIK MAG. BRANKO GRIMS:</font></b><font size="4"> Predlagatelj, prosim.</font><br/>
<br/>
<font size="4">	</font><b><font size="4">ALOJZ KOVŠCA:</font></b><font size="4"> Predsednik, se opravičujem, ampak moj način razmišljanja je takšen. Sam verjamem za izrečene trditve, ampak ponavadi je za njih zahtevan tudi primer. Vi ste tukaj kategorično zatrdili, da je volivcem kratena pravica do pritožbe. Z vami se strinjam. Želim pa, da mi razložite kdaj, kje, v katerem postopku predpisanem v tej noveli zakona. Kako jim je kratena pravica do pritožbe? </font><br/>
<font size="4">	Pa bom ponovil. Vedno ponavljate, da morajo imeti tako volivci kot tisti, ki so voljeni pravico do pritožbe. Z vami se strinjam. Želim pa, da mi razložite kdaj, kje, v katerem postopku predpisanem v tej noveli zakona. Kako jim je kratena pravica do pritožbe? Pa bom ponovil. Vedno ponavljati, da morajo imeti tako volivci kot tisti, ki so voljeni pravico do pritožbe, vplivanja na volilni izid. Že uvodoma sem povedal, da gre za posredne volitve, da volivci neposredno vplivajo na izvolitev elektorjev, elektorji pa izvolijo kandidate za člane Državnega sveta. Ali vi trdite, da morajo volivci neposredno vplivati in imeti moč vpliva na izvoljene kandidate ali samo na elektorje? </font><br/>
<br/>
<b><font size="4">15. TRAK: (TB) – 15.10</font></b><br/>
<br/>
<font size="4">	(nadaljevanje) Tega v svojem mnenju niste še nikoli nikjer zapisali. Če pa enačite možnost vpliva volivcev na tiste, ki so končno izvoljeni z volitvami v Državni svet, potem je to metodološko napačno. Sicer, jaz tukaj ne želim polemizirat, želim pa samo eno potrditev, da s to novelo so obstruirane pravice do pritožbe volivcev. Prosim povejte, v katerem postopki in kako, na kakšen način? Kje jim niso zagotovljene? Imenoval sem volilne komisije. Obstajajo jasna pravila o sestavi in delovanju volilnih komisij. Nadzoruje jih državna volilna komisija, ki deluje analogno, z isto regulativo, kot so lokalne volitve in državnozborske in uporablja ista merila za transparentnost, legitimnost, legalnost. Na enak način preverja tudi legitimnost elektorjev in mene zdaj zanima vaša kategorična trditev, da so pravice kratene, poslanci vam lahko verjamejo, lahko vam tudi jaz, ampak, to je treba pač dokazat, z možnim primerom. Ne s konkretnim primerom iz prakse, ampak, prosim, če lahko navedete. Bom zelo hvaležen.</font><br/>
<br/>
<font size="4">	</font><b><font size="4">MAG. METODA HROVAT PIRNAT:</font></b><font size="4"> Mislim, jaz glede tega, nimam več kaj dodat. Pač, pravno varstvo ni, ni pač dostopno vsakemu volivcu. / oglašanje iz dvorane/</font><br/>
<br/>
<font size="4">	</font><b><font size="4">PREDSEDNIK MAG. BRANKO GRIMS:</font></b><font size="4"> Hvala.</font><br/>
<font size="4">	Glejte, tukaj amandmajev ni. Odločal bomo o celotnem besedilu, tako da predlagam, da se dogovorimo, da se razprava in pa odločanje opravi hkrati. Kar se tukajle pravnih dilem tiče, tole ni ravno najboljše, kar se zdajle dogaja. Eden reče, naj naslednji pove, ta drugi pa potem naprej. Tako da, bi vljudno prosil, da se v bodoče kaj podobnega ne zgodi več, mislim pa, da bi bilo zelo dobro, da se bi Državni svet čim bolj uskladil z Vlado, preden se potem postavi ta organ v precej nerodno situacijo. Prosim.</font><br/>
<font size="4">	Zdaj, kar se razprave tiče, je prijavljena gospa Muršič, ji dajem besedo.</font><br/>
<br/>
<font size="4">	</font><b><font size="4">MAG. BOJANA MURŠIČ (PS SD):</font></b><font size="4"> Ja, hvala lepa.</font><br/>
<font size="4">	Jaz moram reči, da sem malce danes razočarana in zmedena na tem odboru, kajti, tako kot ste predsednik omenili, to je malce nenavadna situacija.</font><br/>
<font size="4">Državni svet je pripravil zakonski predlog, seveda že drugič, imamo pa na drugi strani Vlado, ki moram reči, da je nekako v njegovem stališču povedala, da imajo pripravljeno novelo Zakona o referendumu in ljudski iniciativi, ki bo počasi priromala v Državni zbor, nato pa bodo pripravili Zakon o lokalnih volitvah, za zadevo Zakona o volitvah v Državni svet, se bodo pa pogovarjali z Državnim svetom. Jaz ne vem, Državni svet ni zakonodajna veja oblasti oziroma, ni to njihova naloga. Oni so rekli… Oni delajo to v dobri veri, da rešijo to legalnost volitev in se mi to res ne zdi korektno. Vlada mora odigrat svoje za to, kar je vpoklicana.</font><br/>
<font size="4">Zdaj, kot je že bilo omenjeno, je Državni svet ponovno vložil 11. 6., ta omenjeni zakon, da seveda reši ustavnost in tudi legalnost volitev, kar absolutno je normalno in tudi pri tem se nekako da jim podpret. Vlada ima v svojem mnenju kopico argumentov. V obeh mnenjih, tudi v tistem, iz meseca januarja, meni, da v predlogu zakona vloga Ustavnega sodišča ni ustrezno zasnovana. Poleg tega ob koncu mnenja ugotavlja, da bi bilo smiselno in primerno pripraviti sistemsko rešitev za ureditev volilnega spora za vse volitve, kar danes ni bilo rečeno, s strani predstavnika Vlade. V prvi vrsti za volitve poslancev v Državni zbor, pa tudi za lokalne volitve, volitve poslancev v Evropski parlament, k razmisleku o sistemski ureditvi pa napoveduje tudi omenjena odločba iz 4. 6. 2020, s katero je Ustavno sodišče ugotovilo neskladnost 100., 101. in 102. člena Zakona o lokalnih volitvah, z Ustavo.</font><br/>
<font size="4">Seveda, proces bo širši, proces bo moral vključevati širši krog deležnikov. Zato sem tudi na tem mestu ministru že v mesecu juliju postavljala poslansko vprašanje na to temo. Moram reči, da mi je minister – bom rekla – malce bolj optimistično odgovoril, na vsa ta vprašanja, da bo zakonodaja do konca meseca, mislim,</font><br/>
<br/>
<b><font size="4">16. TRAK: (TB) – 15.15</font></b><br/>
<br/>
<font size="4">	(nadaljevanje) do konca leta pripravljena, zato sem tudi tako začela, da me malce bega mnenje s strani Vlade danes.</font><br/>
<font size="4">	Seveda, če pa se dotaknem tega mnenja, ki je pa zapisano in če Vlada ugotavlja, da bi bilo smiselno uveljaviti enotno ureditev volilnega spora, ki bo tudi upoštevala specifike posameznih volilnih sistemov, je nedopustno, da se na tak način izmika in se ne pripravi ustrezne zakonodaje, ki bi odpravila vse te pomisleke, ki so seveda tudi ustavno pravno sporni. Državni svet seveda, absolutno, ga pri tem tudi podpiram, da želi rešiti nastalo situacijo. Je edini, ki je pokazal pripravljenost rešiti nastalo situacijo. Seveda je bilo mnenje Vlade negativno, tudi mnenje Zakonodajno-pravne službe ni obetavno v tem delu, kljub temu, da je manj obsežno, kot je bilo v mesecu januarju, ampak, pokazali so korak naprej, želijo se pogovarjati, želijo rešiti zadevo in kot je povedal predstavnik predlagatelja, so pred njimi tudi volitve 15. 10. – tretjega državnega svetnika, v skladu z obstoječo zakonodajo, ki je v neskladju z Ustavo. Tu se res moramo vprašat, kam to pelje. Mi spet nismo nekaj naredili in naša naloga je, res, da se k zadevi pristopi konsistentno in nemudoma.</font><br/>
<font size="4">Torej, spoštovana Vlada in njeni predstavniki, morda je res končno čas, da pripravite ustrezno zakonodajo, v skladu z vašimi ugotovitvami. Zadevo uskladite tudi v krogu širših strokovnih deležnikov, jih pošljete v Državni zbor, kot ste navedli, tudi v odgovoru na moje poslansko vprašanje. Volitve, ne samo volitve v Državni svet, volitve, lokalne, nas čakajo, volitve v Državni zbor nas čakajo, evropske volitve, predsedniške volitve, vse nas čaka in še se nam zna zgodit, da še takrat ne bomo imeli ustrezne zakonske podlage in bi imeli nelegalnost. Resnično apeliram na Vlado – dajte, naredite korake naprej, da to zadevo rešimo tako, da bo za vse prav.</font><br/>
<font size="4">Hvala lepa.</font><br/>
<br/>
<b><font size="4">PREDSEDNIK MAG. BRANKO GRIMS:</font></b><font size="4"> Hvala.</font><br/>
<font size="4">Drugih prijavljenih k razpravi ni, torej prehajamo na odločanje. Glasovali bomo o vseh členih oziroma besedilu skupaj. Želi kdo obrazložit svoj glas? (Ne.) Ugotavljam, da nihče. Glasujemo.</font><br/>
<font size="4">Kdo je za? (Nihče.) Kdo je proti? (8 članov.)</font><br/>
<font size="4">Ugotavljam, da besedilo ni sprejeto.</font><br/>
<font size="4">S tem je obravnava na našem odboru zaključena. Če drugega ni, bo poročevalec predsednik odbora. / medsebojni pogovor/ V bistvu samo seznanitev.</font><br/>
<font size="4">Okej, najlepša hvala vsem… / oglašanje iz dvorane/ Hvala tudi vam, srečno.</font><br/>
<br/>
<b><font size="4">Seja se je končala 2. septembra 2020 ob 15.18.</font></b>
</root>