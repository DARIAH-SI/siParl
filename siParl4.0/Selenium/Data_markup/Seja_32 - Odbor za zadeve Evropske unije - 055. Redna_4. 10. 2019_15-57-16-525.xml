<root>
<h5 class="label"><span>Vsebina zapisa seje (v pregledu)</span></h5>
<p></p><div align="center"><b><font size="4">REPUBLIKA SLOVENIJA</font></b><br/>
<b><font size="4">DRŽAVNI ZBOR</font></b><br/>
<b><font size="4">ODBOR ZA ZADEVE EVROPSKE UNIJE</font></b><br/>
<b><font size="4">55. seja</font></b><br/>
<br/>
<b><font size="4">(4. oktober 2019)</font></b><br/>
</div><br/>
<b><font size="4">Sejo je vodil Igor Peček, predsednik odbora.</font></b><br/>
<b><font size="4">Seja se je začela ob 9.00. </font></b><br/>
<br/>
<b><font size="4">1. TRAK: (SC) </font></b><br/>
<br/>
<b><font size="4">	PREDSEDNIK IGOR PEČEK: </font></b><font size="4">Spoštovane kolegice, spoštovani kolegi!</font><br/>
<font size="4">	Začenjam 55. sejo Odbora za zadeve Evropske unije. 	Obveščam vas, da sem prejel eno opravičilo in sicer mag. Branko Grims iz Poslanske skupine SDS se je opravičil, zaradi službenih obveznosti. Na seji kot nadomestni člani s pooblastili sodelujejo: gospod Marko Bandelli iz Poslanske skupine SAB, ki nadomešča poslanca Andreja Rajha, mag. Dejan Kaloh iz Poslanske skupine SDS, ki nadomešča poslanca gospoda Francija Kepo, gospod Aleksander Reberšek, ki nadomešča poslanca gospoda Blaža Pavlina iz Poslanske skupine NSi, gospa Karla Urh nadomešča poslanca Nika Prebila iz Poslanske skupine LMŠ in gospod Jani Möderndorfer nadomešča poslanca gospoda Gregorja Židana iz Poslanske skupine SMC.</font><br/>
<font size="4">Obveščam vas, da so na sejo povabljeni poslanci Evropskega parlamenta iz Republike Slovenije ter predstavniki Vlade in Državnega sveta. </font><br/>
<font size="4">	Vse navzoče še enkrat lepo pozdravljam.</font><br/>
<font size="4">	Prehajam na določitev dnevnega reda seja. </font><br/>
<font size="4">	S sklicem seje ste prejeli dnevni red seje odbora. Ker v poslovniškem roku nisem prejel predlogov za njegovo spremembo je določen takšen dnevni red seje kot ste ga prejeli s sklicem. </font><br/>
<br/>
<font size="4">	Prehajamo na </font><b><font size="4">1. TOČKO DNEVNEGA REDA - SEZNANITEV Z OSNUTKOM PREDOSTNIH NALOG PREDSEDOVANJA. </font></b><br/>
<b><font size="4">	</font></b><font size="4">/ oglašanje iz dvorane/ Postopkovno? </font><br/>
<font size="4">	Gospod Möderndorfer, postopkovni predlog, izvolite. </font><br/>
<br/>
<font size="4">	</font><b><font size="4">JANI (JANKO) MÖDERNDORFER (PS SMC): </font></b><font size="4">Hvala lepa, predsednik. </font><br/>
<font size="4">	Sedaj na dnevnem redu imamo mi tri točke. Pod 2. točko - zasedanje Sveta EU za pravosodje in notranje zadeve Luksemburg 7. in 8. 10. 2019, gradivo bomo prejeli kasneje. Pol ure nazaj je prišlo v Državni zbor oziroma v sistem. Če se bomo delali tukaj frajerje, da v pol ure mi to vse predelamo in da smo ne vem kaj še vse. Jaz ne morem sodelovati na točki, kjer mi bo nekdo prišel nekaj povedati, jaz nimam možnosti se niti pripraviti na točko, niti ne vem o čem govorim, tako da predlagam, da se to umakne ali pa, zaradi mene skličite kdaj drugič sejo, ampak na tak način delali ne bomo. To je nekorektno, »nefer«, mislim jaz ne znam drugače povedati. Jaz ne spadam v skupine ljudi, ki sedi in pritiska na gumb, ampak se pripravim, razpravljam in bom rekel aktivno sodelujem na sejah. Tako se to ne da delati brez gradiva. </font><br/>
<br/>
<font size="4">	</font><b><font size="4">PREDSEDNIK IGOR PEČEK: </font></b><font size="4">Se pravi vaš postopkovni predlog je, da umaknemo točko z dnevnega reda? </font><br/>
<font size="4">	Gospod Trček, postopkovni predlog.  </font><br/>
<br/>
<font size="4">	</font><b><font size="4">DR. FRANC TRČEK (PS Levica): </font></b><font size="4">Dobro jutro. </font><br/>
<font size="4">	V bistvu me je Jani malo prehitel, pozdravljam, da se je nekdo še začel resno z EU ukvarjati po petih letih, odkar sem tukaj in se strinjam s tem, da se ta točka umakne z dnevnega reda. Že tako ali tako imamo tisti, ki delamo resno EU individualne nočne seje z našimi strokovci do poznih jutranjih ur ob četrtkih. </font><br/>
<font size="4">	  </font><br/>
<font size="4">	</font><b><font size="4">PREDSEDNIK IGOR PEČEK: </font></b><font size="4">Hvala lepa. </font><br/>
<font size="4">	Jaz se lahko v imenu odbora samo opravičim, da gradivo ni prišlo dovolj zgodaj, da bi ga lahko temu primerno obdelali v takšni meri, da bi ga lahko obravnavali tukaj na seji odbora, ker veste, da to ni stvar OZU pošiljanje gradiv oziroma izhodišč. </font><br/>
<font size="4">	Glede na to, da sem dnevni red sklical in da ste dnevni red seje </font><br/>
<br/>
<b><font size="4">2. TRAK: (AB) – 9.05</font></b><br/>
<br/>
<b><font size="4">	</font></b><font size="4">(nadaljevanje) prejeli s klicem, lahko samo dam na glasovanje v kolikor glede na oba postopkovna predloga se člani odbora strinjajo, da se točka umakne z dnevnega reda, s tem, da opozarjam da pač stališče potem bo ne obravnavano in kot tako potem tudi izhodišče tudi potrjeno.</font><br/>
<font size="4">Postopkovno. </font><br/>
<br/>
<font size="4">	</font><b><font size="4">JANI (JANKO) MÖDERNDORFER (PS SMC):</font></b><font size="4"> Predsednik, a je to problem tega odbora, ali je to problem tistega, ki pripravlja gradivo in ga pošilja?</font><br/>
<font size="4">Mislim, govorit in postavljat nekoga pred dejstvo, da se mu reče potem to gradivo ne bo obravnavano. To se naj zamisli tisti, ki bo šel brez mnenja tega odbora zastopati stališča, ki sploh ne ve, ali ima za to neke vrste soglasja ali ne. Če je to način dela, potem prav, potem dajmo povedati. Jaz sem itak že enkrat povedal, da se sprašujem kam pelje smisel takšen način dela tega odbora. Določene amaterje se, vem zakaj ta odbor obstaja. Če mene vprašate, jaz bi ga ukinil z odlokom in to pa zato, ker vse te amaterje na matičnih odborih obravnavamo in bi jih morali tam obravnavati in zdaj to delamo še enkrat, zaradi tega ker se je nekdo pred leti izmislil, da je treba imeti Odbor za EU, ker se to fajn sliši in dvakrat »dupliciramo« eno in isto materijo. </font><br/>
<br/>
<b><font size="4">	PREDSEDNIK IGOR PEČEK: </font></b><font size="4">Hvala lepa.</font><br/>
<font size="4">	Samo v komentar glede postopkovnega predloga, izhodišča obravnav Odbor za zadeve Evropske unije, ne matično delovne, toliko v pojasnilo. Še enkrat pravim tako kot sem rekel, ne gre za to, da OZEU ne bi opravil svojega dela odbora. Vaše mnenje glede ukinitve odbora verjetno ne spada izključno v vašo pristojnost, absolutno pa imate pravico izraziti svoje mnenje.</font><br/>
<font size="4">Kot sem povedal že prej, preden dam besedo še dr. Trčku glede ponovnega predloga, predlagam da glede se pravi druge točke in pa tega predloga, da točko odmaknemo z dnevnega reda, bomo opravili glasovanje.</font><br/>
<font size="4">Dr. Trček, vaš postopkovni predlog.</font><br/>
<br/>
<b><font size="4">	DR. FRANC TRČEK (PS Levica):</font></b><font size="4"> Ja, hvala za besedo. </font><br/>
<font size="4">	Glejte, kot človek, ki šesto leto najbolj aktivno dela te zadeve, kot človek, ki se je dobesedno pogovarjal z člani vseh sorodnih odborov, ki jih imajo; enodomni, dvodomni parlamenti ostalih članicah EU, lahko rečem, da je Slovenija res članica EU, sočasno pa ni v EU. In na način dela ali nedela tega odbora in na način tega, kar bomo obravnavali pri prvi točki. Absolutno se ne strinjam z Janijem, to je nekaj takega kot bi morali ne vem, finančni minister vidi v Vladi, je ta odbor tukaj. A veste, in za Nemčijo in za Slovenijo in za vse članice se tam nekje 70 skoraj 80 % zakonodaje začne kuhati v Bruslju. Zdaj če se mi tega ne zavedamo, če nekomu seveda petek, da čim prej pride domov, okej.</font><br/>
<font size="4">Hotel sem pa na nekaj opozorit, mi imamo neko zakonsko podlago, zakon o sodelovanju med izvršilno vejo oblasti, kar je Vlada in Državnim zborom v zadevi EU, ki se skoraj nenehoma krši, že prevečkrat sem to tukaj razlagal. Zdaj državni sekretar, ki ga spoštujem, ker je strokovnjak nedvomno in ga je mogoče celo škoda za tako politiko kot je trenutno ali minister bosta šla v Bruselj in seveda morata povedati, da nimata mnenja Odbora za zadeve EU in izhajajoč iz tiste zakonske podlage priti nazaj v Državni zbor in poročati kaj sta tam predstavljala. Tako delajo vsi resni ministri v resnih vladah EU. A veste, pa da na kakšne teme, ki resno prečijo zadeve neke konkretne države na Odboru za EU, ne bi »uletel« minister. V številnih državah tudi primer Vlade. Pri nas je to malo tako »trla baba lan«, Trček bo nekaj »gušil«,  če ga ni, bomo šli prej domov. To je ta odbor. Pol pa če je še kolega Prekmurec tukaj, bo pa on še malo povedal, ker je bil pač predsednik Odbora za zunanjo politiko. </font><br/>
<br/>
<b><font size="4">	PREDSEDNIK IGOR PEČEK: </font></b><font size="4">Dr. Trček, vaš postopkovni predlog je …</font><br/>
<br/>
<font size="4">	</font><b><font size="4">DR. FRANC TRČEK (PS Levica): </font></b><font size="4">Moj postopkovni predlog je, da končno v odnosu med </font><br/>
<br/>
<b><font size="4">3. TRAK: (TB) – 9.10</font></b><br/>
<br/>
<font size="4">	(nadaljevanje) Vlado in Državnim zborom se začne uporabljat zakon, ki dokaj »decidirano« in jasno zapiše, kako to mora potekat. Vključno v tem, ko in če ministri, predsednik Vlade, državni sekretarji grejo v Bruselj, kjer imajo neko diskrecijsko pravico za spreminjanje, mehčanje, predrugačenje stališč, sicer resnici na ljubo, zgolj enkrat smo spremenil stališče v 15. letih, pa se je pol politične Slovenije drlo kako »p«, tri pike, je Trček naredil. Pridejo nazaj in poročajo, zakaj so to počel, ker to »decidirano«, ta konkretni zakon veleva.</font><br/>
<font size="4">	Hvala.</font><br/>
<br/>
<b><font size="4">PREDSEDNIK IGOR PEČEK: </font></b><font size="4">Hvala lepa.</font><br/>
<font size="4">Na glasovanje dajem postopkovni predlog, da se 2. točka dnevnega reda, to je Zasedanje Sveta Evropske unije za pravosodje in notranje zadeve, Luksemburg, 7. in 8. oktober 2019, umakne iz dnevnega reda.</font><br/>
<font size="4">Postopkovni predlog, dr. Trček, ampak…</font><br/>
<br/>
<b><font size="4">DR. FRANC TRČEK (PS Levica):</font></b><font size="4"> In da oseba, ki bo šla gor v politični funkciji, ali bo to minister ali državni sekretar, pride poročat Odboru za zadeve EU, kakšno stališče je tam ubesedoval.</font><br/>
<font size="4">Hvala.</font><br/>
<br/>
<b><font size="4">PREDSEDNIK IGOR PEČEK: </font></b><font size="4">Kot si že sam povedal, dr. Trček, te stvari, se pravi, sodelovanje med Državnim zborom in Vlado določa zakon. Še enkrat ponavljam, na glasovanje dajem postopkovni predlog, da se 2. točka dnevnega reda, to je Zasedanje Sveta Evropske unije za pravosodje in notranje zadeve, Luksemburg, 7. in 8. 10. 2019, umakne iz dnevnega reda. Glasujemo.</font><br/>
<font size="4">Kdo je za? (7 članov.) Kdo je proti? (5 članov.)</font><br/>
<font size="4">	Ugotavljam, da je postopkovni predlog sprejet. Tako 2. točke dnevnega reda na današnji seji Odbora za zadeve Evropske unije ne bomo obravnavali.</font><br/>
<br/>
<font size="4">	Prehajamo na obravnavanje </font><b><font size="4">1. TOČKE DNEVNEGA REDA – SEZNANITEV Z OSNUTKOM PREDNOSTNIH NALOG PREDSEDOVANJA REPUBLIKE SLOVENIJE SVETU EVROPSKE UNIJE V DRUGI POLOVICI LETA 2021.</font></b><font size="4"> Gradivo Vlade smo prejeli 5. 9. 2019 in je objavljeno na spletnih straneh Državnega zbora s sklicem seje.</font><br/>
<font size="4">	Prosim mag. Igorja Mallyja, državnega sekretarja za Evropske zadeve, vodja posebnega vladnega projekta, v kabinetu predsednika Vlade Republike Slovenije, da nam predstavi osnutek prednostnih nalog predsedovanja Republike Slovenije v drugi polovici leta 2021.</font><br/>
<font size="4">	Izvolite.</font><br/>
<br/>
<b><font size="4">MAG. IGOR MALLY:</font></b><font size="4"> Najlepša hvala, gospod predsednik.</font><br/>
<font size="4">Dovolite, da se vam uvodoma najlepše zahvalim za priložnost, da lahko opravimo razpravo na temo prednostnih nalog drugega, se pravi, bodočega slovenskega predsedovanja Svetu EU. Kot je znano, novembra 2018 je bil vzpostavljen posebni vladni projekt priprav na predsedovanje. Danes lahko z veseljem poročam, da so priprave na predsedovanje v polnem zamahu. Sledimo zadani časovnosti, tako kar se tiče organizacije, kakor same priprave vsebine.</font><br/>
<font size="4">V začetku septembra, je Vlada sprejela prvi osnutek prednostnih nalog predsedovanja, ki je danes tudi pred vami. Slednji upošteva ključne izzive, s katerimi se sooča in se bo soočala Evropska unija v prihodnjih letih. Upošteva junija sprejeto strateško agendo, kot tudi druge strateške dokumente Slovenije in pa Evropske unije. Zdaj, priprave prednostnih nalog so se praktično začele že v lanskem letu. V letošnjem letu smo te priprave pospešili, vmes imeli tudi dva ministrska posveta.</font><br/>
<font size="4">Kar se mi je zdelo pa posebej pomembno pa je, da pred drugim ministrskim posvetom in, se pravi, tudi pred obravnavo te materije, na sami Vladi, da opravim tudi posvet oziroma razpravo po posameznih poslanskih skupinah. Na tem mestu bi se še enkrat najlepše zahvalil za izredno konstruktivno sodelovanje razprave z vsemi poslanskimi skupinami, mislim, da so bile zelo dobre, zelo pozitivne, hkrati bi se pa tudi rad zahvalil za vse pisne odzive, ki smo jih prejeli po tem in pa tudi v zadnjih dneh.</font><br/>
<br/>
<b><font size="4">4. TRAK: (VP) - 9.15</font></b><br/>
<br/>
<font size="4">	(nadaljevanje) Zdaj pri umeščanju vsebin med prednostne naloge smo se držali v bistvu oziroma smo sledili trem ključnim kriterijem. Prvič, da gre za vsebine, ki se obravnavajo v okviru evropske agende, se pravi, da so pomembne z vidika Evropske unije. Drugič, da je vsebina pomembna tudi z vidika delovanja in pa interesov Slovenije. In pa tretjič, da imamo za vse to tudi ustrezno domače znanje.</font><br/>
<font size="4">	Zdaj, večkrat je bilo že omenjeno, da okoli 80 % aktivnosti vezanih na predsedovanje se izvaja v Bruslju in te določa praktično tako imenovana podedovana agenda. Vendar tistih 20 % vendarle odpade na predsedstvo, da samo usmerja delo sveta in pa hkrati lahko na ta način pusti nek svoj vsebinski ali pa kakšen drugi pozitivni pečat. </font><br/>
<font size="4">	Zdaj pa da preidem k vsebini. Prednostne naloge predsedovanja so tako vsebinsko razdeljene v tri sklope. Ti v ospredje postavljajo prvič, trajnostno naravnano, drugič, na vladavini prava temelječo in pa tretjič, varno Evropsko unijo, ki bo garant dobrega partnerja v soseščini in v svetu. V okviru teh treh sklopov so bolj natančno opredeljeni tudi vsebinski elementi, ki bodo pa predmet nadaljnjih konkretizacij do samega začetka predsedovanja.</font><br/>
<font size="4">V prvem in po moji oceni v najpomembnejšem sklopu trajnostnega razvoja želimo nasloviti nujnost sprememb v načinu delovanja, ki jih terjajo podnebne spremembe, vedno večje pomanjkanje virov, zmanjševanje biotske raznovrstnosti in pa vse večje tudi razlike v naši družbi. V tem sklopu, se pravi trajnostni razvoj, se želimo osredotočiti predvsem na teme kot so prehod na krožno gospodarstvo, razvoj novih tehnologij, spodbujanje raziskav razvoja, inovacij, kreativne industrije, večja osredotočenost evropskega raziskovalnega prostora na prehod v nek trajnostni model razvoja, digitalizacija umetne inteligence, zagotavljanje trajnostne proizvodnje hrane in pa razvoj podeželja. Ter nenazadnje tudi boljše izvajanje evropskega stebra socialnih pravic v smeri večje socialne konvergence ter poudarek na izzivih starajoče-se družbe in pa izzivih mladih.</font><br/>
<font size="4">Drugi sklop prednostnih nalog obsega področje temeljnih vrednot in pa vladavine prava. Gre v bistvu za tematiko, ki prihaja vedno bolj v ospredje. Nenazadnje je to tudi ena izmed prednostnih nalog finskega predsedovanja. Razpravo na to temo ste mislim, da imeli pred tednom ali dvema na tem odboru. V okviru tega sklopa želimo nasloviti predvsem teme, kot so krepitev temeljnih vrednot, še posebej spoštovanje vladavine prava na vseh področjih. Predvsem pa v smeri zgodnjega preprečevanja tveganj in pa kršitev. Večji poudarek na modernizaciji sodstva v Evropski uniji, tesnejše pravosodno sodelovanje v kazenskih zadevah in pa krepitev razprave o etičnih in pa regulatornih vidikih rabe umetne inteligence.</font><br/>
<font size="4">Zdaj, tretji sklop prednostnih nalog obsega področje varnosti, sosedstva in pa vloge Evropske unije v svetu. Gre za dokaj širok sklop, ki se sestoji praktično iz treh podpodročij. Prvo je krepitev notranje in zunanje varnosti Evropske unije, ker želimo predvsem nasloviti pomen učinkovitega nadzora zunanjih meja Evropske unije, nujnost prehoda na polno delovanje schengenskega prostora ter krepitev sodelovanja na področju odvračanja kibernetskih in pa informacijskih napadov ter hibridnih groženj. Drugi podsklop je krepitev vloge unije v svetu, ta zunanjepolitična dimenzija kamor sodijo celostna politika upravljanja z migracijami, dejavnejši pristop unije pri reševanju različnih kriz in konfliktov ter nenazadnje njenega razvojnega in pa humanitarnega sodelovanja oziroma delovanja.</font><br/>
<font size="4">Tretji element tega tretjega sklopa se mi pa zdi v bistvu prav tako izrednega pomena, se pa dotika oziroma obravnava razvoj </font><br/>
<br/>
<b><font size="4">5. TRAK: (VI) - 9.20</font></b><br/>
<br/>
<font size="4">	(nadaljevanje) Zahodnega Balkana, ki mu želimo v času našega predsedovanja posvetiti posebno pozornost tako z vidika na eni strani podpore reform o napredku v državah regije ter krepitvi zavedanja Unije o pomenu evropske perspektive tega dela Evrope in na drugi strani krepitev sektorskega sodelovanja za hitrejši razvoj regije. S tem je mišljeno predvsem boljša infrastrukturna povezanost, digitalizacija, promocija zelenih tehnologij, pozitivna agenda za mlade in podobno. Kot rečeno, gre za prvi osnutek.</font><br/>
<font size="4">V bistvu gre za živ dokument, kajti prednostne naloge našega predsedovanja se bo s časom ustrezno dopolnjevale, vezano predvsem na dogodke oziroma razvoj v Evropski uniji, tako kar se tiče vprašanja brexita, razprave o večletnem finančnem okviru, predvsem pa vezano tudi na prednostne naloge nove evropske komisije in pa seveda uspešnost delovanja predhodnih predsedstev. Morda se vam zdi vse našteto zelo obširno, ampak po drugi strani del tega pričakujemo, da bodo, vsaj upam da, uspele rešiti že predhodna predsedstva. Ne glede na to, pa ta dokument v tej fazi daje tudi eno dobro podlago oziroma okvir za naša pogajanja oziroma razgovore z ostalima partnerjema tria, to sta Nemčija in Portugalska pri pripravi 18 mesečnega programa predsedovanja, srečanja in pa dela v tej skupini, v tem triu poteka intenzivno že en čas in to na več ravneh, od čisto tehnične tudi do ministrske. Hkrati pa nam ta osnutek prednostnih nalog daje tudi usmeritve za priprave na drugih področjih, od logističnih, promocijskih in pa tudi kadrovskih. Predvsem pa želimo na teh prioritetnih področjih začeti intenzivno delo in že na nek način, v kolikor bo le mogoče, že pred predsedovanjem postati bol prepoznavni in bolj vidni vsaj na teh ključnih dosjejih, ki sem jih omenil. </font><br/>
<font size="4">	Na tej točki bi se ustavil, se zahvalil za pozornost in z veseljem prisluhnem vašim pobudam, komentarjem, kritikam.</font><br/>
<font size="4">Hvala. </font><br/>
<br/>
<b><font size="4">	PREDSEDNIK IGOR PEČEK:</font></b><font size="4"> Hvala lepa, mag. Mally. </font><br/>
<font size="4">	Sedaj pa prosim še generalno sekretarko Državnega zbora, gospo Uršulo Zore Tavčar, da nam predstavi trenutne aktivnosti Državnega zbora pri pripravi parlamentarne dimenzije predsedovanja Republike Slovenije Svetu Evropske unije.</font><br/>
<font size="4">Izvolite. </font><br/>
<br/>
<b><font size="4">	URŠULA ZORE TAVČAR:</font></b><font size="4"> Najlepša hvala.</font><br/>
<font size="4">Morda bi tukaj izpostavila eno zadevo, ki je drugačna od Vlade. Vlada ima približno 20 % dogodkov v Sloveniji in 80 % v Bruslju. V Državnem zboru od sedmih glavnih dogodkov, ki naj bi jih v času predsedovanja nekako organizirali bo le eden v Bruslju. To se pravi je pri nas trenutno največji zalogaj ukvarjanje s tako imenovanimi organizacijsko-tehničnimi in prostorskimi rešitvami, zahtev, ki jih organizacija posameznih dogodkov prinaša. Morda za razliko od predsedovanja v letu 2008 gre za bistveno številčno večje dogodke z večjim številom udeležencev.</font><br/>
<font size="4">Trenutno proučujemo možnosti, kje bomo te dogodke sploh lahko izvedli. Jaz bi si zelo želela, da bi vsaj enega uspeli izvesti tudi v Državnem zboru, če ne zaradi drugega, že zaradi neke simbolne ravni in vključenosti Državnega zbora v to predsedovanje. Enega do dva dogodka upam, da bomo lahko izvedli na Brdu. En dogodek, to je pa tako imenovan veliki COSAC, kjer so odbori za zadeve EU vključeni, je pa zaradi svoje zahtevnosti, organizacije in dodatnih prostorov, ki jih potrebuje, tako velik, da pravzaprav v celotni Sloveniji velikega števila lokacij, kjer bi bilo to možno izvesti še nismo uspeli »detektirati«, le eno v Ljubljani. Tako ta to do izzivi.</font><br/>
<font size="4">Drugi izziv, ki je, kjer upam, da bomo lahko v kratkem prišli do nekih rezultatov so datumi. Kajti, najmanjši dogodek, ki ima približno okoli 150 udeležencev, potem so med 250, </font><br/>
<br/>
<b><font size="4">6. TRAK: (DAG) - 9.25</font></b><br/>
<br/>
<b><font size="4">	</font></b><font size="4">(nadaljevanje) 300 in potem 300 plus, ker veste, Ljubljana ima tudi omejene zmožnosti namestitve; potekajo neki dogovori o sodelovanju tudi z Vlado in ljubljanskimi hoteli. So pa dejansko parlamentarni dogodki številčno bistveno večji od vladnih dogodkov, ki bodo organizirani; to se pravi, največji dogodki so dogodki parlamentov. Tudi prioritete so bile, obstaja dokument, ki ga je Vlada poslala in je bil posredovan vsem poslancem, vsem delovnim telesom. In jaz iskreno upam, da se bodo tudi delovna telesa, zlasti tista, ki so glavna pri sodelovanju dogodkov, ki nam nekako pripadajo in jih moramo izvesti glede na koledar Evropske unije, tisti so že kar vključeni. Moja želja je, da nekje do konca leta oziroma takoj v začetku januarja oblikujemo tudi projektne enote pri posameznih delovnih telesih, ki bodo začela vsebinsko delati na posameznih vsebinah, ki jih bo pokrivalo oziroma s katerimi se bo ukvarjalo delovno telo oziroma posamezna konferenca. Kot je pa rekel že predhodnik, je pa teme pravzaprav danes zelo težko določiti, ker kaj bo takrat aktualno, ne vemo, gre pa za neke glavne usmeritve. To se pravi, na tehnični ravni, organizacijsko-tehnični ravni so aktivnosti že kar v polnem teku in jaz računam, da z novim letom se začnemo aktivno posvečati tudi še vsebinskim nalogam. Moram pa se na tem mestu vseeno zahvaliti predstavnikom Vlade, ker sodelovanje zaenkrat pa res poteka na najvišji možni ravni, kot bi si ga lahko želeli. </font><br/>
<font size="4">	Toliko zaenkrat z moje strani. Hvala. </font><br/>
<br/>
<font size="4">	</font><b><font size="4">PREDSEDNIK IGOR PEČEK: </font></b><font size="4">Hvala lepa, gospa Tavčar.</font><br/>
<font size="4">	Bi želel kaj dodati še kdo izmed ostalih predstavnikov Vlade? (Ne.) </font><br/>
<font size="4">	Odpiram razpravo kolegic in kolegov. Kot prvi se je k besedi javil dr. Franc Trček. </font><br/>
<br/>
<font size="4">	</font><b><font size="4">DR. FRANC TRČEK (PS Levica): </font></b><font size="4">Hvala lepa za besedo.</font><br/>
<font size="4">	Če malo odmaknemo svoj pogled ob norosti brexita na Otoku, ki je v veliki meri posledica političnega »inbreedinga« Oxbridgea - 95 % prvega in drugega ešalona angleške politike se tam šolalo, bilo v bratovščinah in tako naprej -, lahko vidimo, da je tudi Evropska unija v veliki krizi, da je neka, kot bi Srečko Kosovel rekel, ki je o tem pisal že v 20. letih prejšnjega stoletja, neka stara dama, ki ne ve, kaj bi sama s seboj. Zdaj ne vem, koliko drugi spremljate oblikovanje nove Evropske komisije. Kot človek, ki ima najvišjo formalno izobrazbo pa še nagrado za kak dober doktorat, in bodoča predsednica komisije ima težave s plagiatorstvom in avstrijski kandidat ima težave s plagiatorstvom. Številni kandidati so zelo po domače ravnali s »penezi«, korupcije, v osnovni tudi neresnost, da imamo nekih 28 resorjev ali 27, zdaj pa se tam kar malo čara in izmišljuje imena; tisto bolj deluje kot neka slaba poezija v prozi, kot pa nekaj resnega. </font><br/>
<font size="4">	Slovenija, seveda, čeprav je formalno članica EU, je ena najmanj aktivnih članic EU. Tega se ni Trček spomnil, to se predava na šoli v Maastrichtu, to se predava na tisti dobri poljski šoli za šolanje EU birokratov, kot študija primera države, ki nima svojih mnenj. V šestem letu, kar sem tukaj, smo neka tri stališča imeli malo bolj resna. Eno je izhajalo iz organizacijske specifike Luke Koper, potem pa ena in pol interesov slovenskega elektro nadlobija, tudi delno upravičenega. Žrtvovali smo za evropskega komisarja človeka, ki ob kolegu Maliju največ o tem ve, ki je moral čisto prevečkrat odigravati funkcijo ministra ali državnega sekretarja/sekretarke, ker, seveda, lepo se da v domačem logu pred nekritičnimi mediji, se kot ministrica/minister napihovati; ko je treba iti na nek resen teren, številni zmrznejo. </font><br/>
<br/>
<b><font size="4">7. TRAK: (DAG) - 9.30</font></b><br/>
<br/>
<b><font size="4">	</font></b><font size="4">(nadaljevanje) A veste, pa številni tuji ministri tolčejo sorodno angleščino mogoče kot jaz ali še slabšo, kot Alenka Bratušek, ko smo jo takrat na pranger dajali, ampak so prezentni, znajo povedati. Navsezadnje Evropska unija ni zakon iz ljubezni, je zakon, kot gre tisti refren, »da rata ne bude«, kajne. </font><br/>
<font size="4">	Kolega Mali je lepo povedal, to drugo predsedovanje se malo razlikuje od prvega. Velika večina agende nekako je podedovane in na tej petini naj bi nekaj delali. Zelo odkrito povedano, evo, moja dobra strokovka je napisala, »osnutek je odraz diletantskega odnosa Slovenije do EU,« pika. Tisti, ki  malo bolj to resno delamo, vemo, da so te tri teme odraz te krize EU in tudi malo drugače preveden »copy paste« avstrijskega predsedovanja. Jaz ne kritiziram sosedov kar tako počez, ampak na kar nekaj COSAC-ih sem bil in avstrijski COSAC je bil daleč najslabši, kar verjetno nekako izraža tudi neko stanje, v katerem smo. </font><br/>
<font size="4">	Razen teh nekih treh točk, a veste, če bi se malo sprehodili, Svet za splošne zadeve, širitev EU in vladavina prava, Svet za zunanje zadeve, zahodni Balkan - na to se bom vrnil - fetišizacija vojske v navezavi na Nato, ECOFIN, reforma DDV, poglabljanje monetarne in bančne unije, pravosodje, krizni mehanizmi, Svet za zaposlovanje, socialno politiko, zdravje in varstvo potrošnikov, navzgor usmerjena konvergenca - to mi bo nekdo moral razložiti, ker bi rad tudi, da moje »omice« v Mariboru to razumejo, Svet za konkurenčnost, kreativne industrije kot generator dodane vrednosti - pa to je Florida, gospod se je tako pisal, to je začetek 90. let, a veste. NSI je Nesbitt, 83, 85, slovensko predsedovanje 2019 je Florida, to so tam članki knjige, 93, 95. Mene je sram, navsezadnje, iz tega sem doktoriral, na to se mogoče malo spoznam. 5G, to bo kolega Breznik kaj povedal, pa ga zdaj ne žalim, vem, da to obvlada, sam ne bom. Kmetijstvo, ribištvo, dobro, te naše čebele rinemo naprej, kar ni nič napačnega, ampak potem bi jih vsaj vpenjali v trajnostno problematiko nekoliko bolj. Ženske, položaj na podeželju. Izobraževanje, mladi, preobrazba, boj proti deformacijam na spletu. A veste, Evropa je dežela starcev, saj ta Evropska komisija bo starejša od prehodne, povprečna starost je, kolega Mali, koliko, 56 let, tam nekje, se mi zdi, »tu negde«. Jaz bi bil »omladinac« tam, če bi bil, bi me hitro »fentali«. Ta Evropa in tudi Slovenija nima nobenih resnih politik za mlajše od 40 let. Pa ne si delat iluzij, da nam bodo japonski roboti iz Kočevja zadnjico brisali, pa nam celoto »penzije« naredili. Mogoče bi v tej eni petini se Slovenija lahko začela ukvarjati z resnim vprašanjem obdavčevanja digitalnih zadev, vključno z obdavčevanjem robotov; na OECD smo se že nekajkrat o tej problematiki pogovarjali. </font><br/>
<font size="4">	Imamo trojko. Koliko se pa v to trojko vključuje parlament? A veste, zdaj bom oseben, mi imamo že težavo. Kot predsedujoči Odbora za zdravstvo grem v Kopenhagen, zelo aktivno sodelujem pri oblikovanju neke resolucije o dostopnosti javnega zdravstva, zdaj bi me evropski WHO rad videl v Beogradu, jaz v osnovi kot parlamentarec ne morem iti v Beograd, ker imamo neko stalno delegacijo, ker je to konec sveta. Pa se mi ne gre v Beograd, ker sem bil na bilaterali, ampak bom moral zdaj, veste, WHO napisati, glejte, »sorry«, dame, ne bo me, ker smo tako neumna država, v malo bolj vljudni obliki. Tu mi smo, kajne, pa ne bom česa drugega omenjal. Ko smo bili na bilaterali v Franciji, smo se pogovarjali tudi z zelo agilno predsednico odbora, podpredsednico ali predsednico, se mi zdi, Odbora za EU, ki je tudi ena vodilnih v francosko-nemških navezah, pač, rodila se je, če se prav spomnim, v Nemčiji, pa je potem prišla v Francijo in tako  naprej; kolega Mally gotovo ve, o kom govorim. In je bil tudi nek predlog, da se moramo parlamentarci malo odlepiti od komisije. Navsezadnje, komisija je neka izvršilna oblast, podobno kot ste vi na tej strani elipse tukaj. In njen predlog je bil, seveda, da si mi sami </font><br/>
<br/>
<b><font size="4">8. TRAK: (NB) - 9.35</font></b><br/>
<br/>
<font size="4">	(nadaljevanje) določimo, kaj bodo vsebine COSACA. In če se tudi resno pogovarjamo o trojki, bi v tej fazi morali imeti, lahko tudi na način nekih videokonferenc, tudi občasnih srečanj. Navsezadnje ne gre za neke peneze, predstavnike nemškega, portugalskega in slovenskega odbora za zadeve EU. To bi bilo neko resno druženje. Gospa sekretarka Državnega zbora, lahko bi bila tudi ministrica vizavi včeraj dobra. Z veseljem najdem v Mariboru prostor, kjer se bo to lahko dogajalo.</font><br/>
<font size="4">Zdaj, če grem nekako naprej, kolega Mally pravi, da je to prvi osnutek. Okej, appreciated. Levica je v bistvu že, da ne bom predolg, lahko bi bil, kdaj smo, 15. 7., smo posredovali vsebinske predloge, tudi usklajene s koalicijsko pogodbo, v bistvu nobeden izmed njih skoraj se ni znašel v osnutku tega programa. Če odštejem nek predlog krožnega gospodarstva, ki je prej blefiranje o okoljsko-podnebnih zadevah kot nekaj resnega. Če čisto na kratko navedem  uveljavitev skupnih minimalnih davčnih standardov VU za končanje davčnega dumpinga, dirke do dna, skupna sodobna prometna infrastrukturna mreža s ciljem preusmerjanja prometa s cest za železnice, podnebna politika ki ni podrejena gospodarskim, tukaj bi še dodal, večinoma neočlanicam lobiranjem korporacij. Celostno urejanje pogojev za neko dostojno življenje mladih, stanovanjska politika, ureditev razmer na trgu, zdravstvo kot v osnovi najmanj integrirano področje VU, potrebno evropske / nerazumljivo/ na ravni nabave medicinskega materiala, opreme. Po vzoru Slovenije, zaščita vodnih virov in nenazadnje tudi Evropska minimalna plača, o tem bo kolegica Sukič več govorila.</font><br/>
<font size="4">Zdaj, če se dotaknem tega, slovenski evropski poslanec, ki mu je s precejšnjo mero neumnosti Levica omogočila, da je izvoljen, toliko kritičen moram biti do naših, kolega dr. Brglez se o tej zadevi nekaj hvali po spletišču, ampak verjetno je spregledal, da ko je gospa, bodoča predsednica Evropske komisije to zadevo malo odprla, socialna unija znotraj EU, je takoj dobila klofuto zveze nemških industrialcev na način, da punčka, umiri se malo, to ni dobro za Nemčijo. Zdaj, kakšno bo, je stališče Slovenije vizavi tega, če nam lahko kolega Mally pove. Kaj je navzgor usmerjena konvergenca? Ob seveda tej kalvariji okrog Adrie, opomba pod črto se pozablja, da imamo mi eno letališče, ki država malo ne ve kaj bi z njim, pa ga še nismo prodali kakšni tuji državi ali deželi, nahaja se v Mariboru. In seveda, neki tehtni razmislek, zlasti tega kar imenujemo balkanski ali regionalni križ, z nekimi resnimi, resno železniško infrastrukturo, pa ni to potrebe, da so to neki magleval ali sorodni vlaki, bi večino teh letov, ki jih je opravljala Adria pod 800 kilometrov oddaljenosti, lahko v bistvu prenesli na železniško omrežje in se s tem šli tudi neko bolj eko krožno gospodarstvo.</font><br/>
<font size="4">Zdaj, da ne bom predolg, v trem predlogu ni neke konkretnosti skozi katero bi, če se tako izrazim, Slovenija nabrendala svojo bodočo konkurenčnost, ker sem govoril včeraj, slučajno sem pač iz nekega tečaja makroekonomike, na ekonomskem faksu. Naš problem niso nizke plače, naš problem je, da so te plače nizke, ker mi ne znamo misliti kaj bi pa tej družbi, državi delali, da bi ne bile tako nizke. Zdaj, čisto eno zadeva, ki sem jo na brzino navrgel, pa se mi malo že fržmaga o njej govoriti, ker se sam s sabo pogovarjam, smo starajoča se družba. Imamo neka domača znanja, če parafraziram kolega Mallya, na presečišču elektronike, strojništva, kovinsko-predelovalne industrije,  </font><br/>
<br/>
<b><font size="4">9. TRAK: (SB) – 9.40</font></b><br/>
<br/>
<font size="4">	(nadaljevanje) lahkih lagur in tako naprej in neko področje gerontologija je gotovo neko področje, ki se da delati boljši denar kot pa turizem na način kot si ga predstavlja Počivalšek in ker bodo ljudje imeli boljše plače.</font><br/>
<font size="4">Zdaj nisem omenil te moje kalvarije z WHO-jem neko resolucijo, ki bo na IPU-ju v kratkem v Beogradu, da bi zdaj neki sebe / nerazumljivo/, ampak zaradi tega, ker kljub blazni kritičnosti do našega zdravstvenega sistema imamo enega najbolj dostopnih javnih zdravstvenih sistemov v Evropi, da ne boste rekli Trček je nor, ni, pojdite podatke pogledati. Recimo vse države EU imajo cel niz vprašanj velike težave z zdravstvenimi sistemi, še dosti večje v praksi od nas in to je neka zadeva, o kateri bi bilo treba razpravljati. Če hočemo iti v smeri neke resne socialne Unije z ljudmi, ki se resno pogovarjamo o tem, veste bi moral proračun EU biti tam nekje 10 %, ne pa 1 %, kolega Mally mi kima, je res, mi se pa zdaj tukaj kregamo predlog parlamenta je bil 1,3, zdaj mogoče ne vem kje bomo končali, na 1,17, potem bodo pa določeni ljudje orgazmirali, pa naša četica osmih evrov poslancev se bo veselo slikala. To je nek slab cirkus. Ljudje, ki se gredo evropsko politiko niti v pariškem niti v moskovski resni šoli za klovne ne bi naredili sprejemnih izpitov, ne bi jih vzeli za študij.</font><br/>
<font size="4">Zdaj, če se nekako dotaknem Balkana, ki je neki naš šlager world, od takrat, ko je Pahor nehal skakati oziroma loviti nemško-francoski vlak, spomnil, takrat smo se približno spomnili, neka ta naša centralno evropsko-mediteranska, balkanska trodelnost. Tukaj bi tudi nekako hotel malo več konkretizacije. Dialog o prihodnosti Bosne in Hercegovine. Ali je to ujetost Daytonskega sporazuma ali je kaj drugega? Tudi neka pristopna pogajanja repozicioniranja geostrateška vizavi Rusije, če se tukaj izrazim, gre bolj v smeri zasedanja periferije / nerazumljivo/ dostojnega življenja, bi pa zdaj kakšne evropske listine ali kaj lahko navajal. Eno pereče vprašanje je tudi vprašanje Kosova, ker moramo priznati srbska diplomacija zelo dobro dela zadnje čase, volitve bodo imeli naslednji vikend, tudi delno ponesrečenost njihove zakonodaje kako se oblikujejo določene predvolilne, povolilne koalicije, pa ne govorim to samo zaradi tega, ker sem predsednik skupine prijateljstva s Kosovom.</font><br/>
<font size="4">Skratka, ne bom rekel kako bomo delali uslugo Balkanu ampak kako ga bomo resno pomagali premisliti. Osebno mislim, da mi dostikrat nekako blefiramo, da smo poznavalci za Balkan, Veste, bližina še ne pomeni, meni otroci hodijo na šolo, ki je zraven stadiona v Mariboru, kar pa še ne pomeni, da sem jaz poznavalec fuzbala, kaj šele, da ga dobro igram, v tem kontekstu. In zdaj neka zagata, da s tem končam ta krog vladavine prava, to je neka taka priročna zadeva, če se strinjam in se kaj strinjam z bivšim portugalskim sekretarjem za zadeve EU, ki je nekako rekel, če je kaj Evropa je »set of rules«, je niz pravil, je vladavina prava, verzus nekim sistemom, ki so bolj »set of action«, Kitajska / nerazumljivo/ s katerim se ni za hvaliti, čez lužo, Iran in tako naprej.</font><br/>
<font size="4">In to, da moramo to mi vedno znova na ta način izpostavljati, v veliki meri pomeni, da to bolj delamo s figo v žepu. To je podobno kot kakšna politika, ki na vse pretege govori kako je etično in moralno, kajti, če ti kdo cele dneve to govori, potem se malo vprašaš o njihovi </font><br/>
<br/>
<b><font size="4">10. TRAK: (VP) - 9.45</font></b><br/>
<br/>
<font size="4">	(nadaljevanje) etično-moralnosti.</font><br/>
<font size="4">No skratka, gre za prvi osnutek. Povedal sem kar nekaj razmislekov, nekaj dodatkov, nekaj vprašanj na katera upam, da bo odgovor. Želel si bi tudi odgovor kako se bo resno parlamentarno delo vsebinsko vpenjalo v celo to zgodbo in kaj bo znotraj ene petine neka konkretizacija. Veste, 35 let se ukvarjam s politikami informatizacije, ne, in po 35 letih poslušati, da se moramo digitalizirati – tako, blago rečeno imam želodčne težave. Imamo, smo relativno majhni, kar pa še ne pomeni, da ni ogromno domačih znanj. Saj tisti, ki imamo ta privilegij v življenju, da lahko z mladimi generacijami delamo, lahko to vidimo skoraj na dnevni bazi. Navsezadnje, evo to mi zdaj čisto iz glave pride, ker nekaj malega v Mariboru na arhitekturi predavam, glede na to prečenje mediteranskega, panonskega, alpskega, dinarskega bazena pomeni tudi neko pestrost kulturne krajine. Avstrijski Voralberg je naredil veliko zgodbo iz njihove arhitekture sodobne, ne. / nerazumljivo/ glava boli ampak nam morajo Nemci priti narediti preko Čehov, da se bomo sprehajali med vršaci dreves.</font><br/>
<font size="4">	Skratka, jaz bi rad, da skozi to predsedovanje, ki je dosti bolj vsebinsko zamejeno, kot je bilo prvo, najdemo dva, tri težišča, ki nam bojo, ker to potrebujemo zaradi nas, ne zaradi EU, ki nam bojo neka refleksija kako se bomo dosti bolj resno šli državo in kako bomo dosti bolj resno mislili kaj je gospodarska podstat države. Gospodarska podstat države ni, da bo na eni strani Šarčev kralj, na drugi strani Han, vmes pa malo Petrič pa Janez Janša in njegov brat Rajko se prerazporedili kje bo kdo sedel, pa koliko si bo nekdo »maznil«, po domače povedano. Po 30 letih mislim, da moramo s tem nehati in tudi državljanke in državljani postati dosti bolj odgovorni, kot so. </font><br/>
<font size="4">	Toliko na kratko, upam, da bom dobil nekaj odgovorov. Kolegica Sukič pa bo problematiko minimalne plače bolj detajlno načela.</font><br/>
<font size="4">	Hvala.</font><br/>
<br/>
<b><font size="4">	PREDSEDNIK IGOR PEČEK: </font></b><font size="4">Hvala lepa.</font><br/>
<font size="4">	Obveščam vas, da sem prejel pooblastilo Poslanske skupine SDS in sicer poslanec gospod Franc Breznik nadomešča poslanca mag. Branka Grimsa. </font><br/>
<font size="4">	Zdaj pa dajem besedo Gregorju Periču. Potem dobi besedo Marko Bandelli in pa v nadaljevanju predstavniki Vlade, možnost za odgovor. Potem pa bomo začeli z drugim krogom razpravljavcev.</font><br/>
<font size="4">	Gospod Perič, izvolite.</font><br/>
<br/>
<font size="4">	</font><b><font size="4">GREGOR PERIČ (PS SMC): </font></b><font size="4">Najlepša hvala, predsednik. Lep pozdrav vsem.</font><br/>
<font size="4">	Eno tako tematsko sejo smo imeli že pred nekaj meseci, ko je bilo še relativno zgodaj in nekoliko težje govoriti o samih konkretnih vsebinskih sklopih predsedovanja. V tem času se je zgodilo kar nekaj srečanj na bi- oziroma trilateralni ravni, tudi v okviru bodočega tria-predsedovanja, kjer po navadi to usklajevanje poteka. Tako, da danes imamo pred sabo veliko bolj detajlni predlog vsebin, ki bodo sledile oziroma s katerimi se utegnemo ukvarjati v času, ko bo Slovenija predsedovala Svetu Evropske unije. Do takrat je pa še kar nekaj časa, lahko se marsikaj tudi zgodi in se lahko te prioritete tudi spremenijo. Zato, tudi spričo tega kar smo danes že vse slišali, pričakovati, da bo Slovenija rešila vse probleme in Slovenije in Evropske unije v tem 6-mesečnem obdobju, je precej ambiciozno, sploh če vemo, da je 80 % vse agende s katero se bomo tako ali drugače ukvarjali ali na vladi ali v Državnem zboru ali kje drugje, take, da je podedovana. Zgolj tista ena petina je taka, da lahko nanjo vplivamo oziroma, da jo lahko usmerjamo. In to je tudi ena dobrih priložnosti za Slovenijo. Zdaj, odzivi na tisto prvo predsedovanje leta 2008 so bili pozitivni, tako notranjepolitično kot tudi zunanjepolitično.</font><br/>
<br/>
<b><font size="4">11. TRAK: (AB) – 9.50</font></b><br/>
<br/>
<b><font size="4">	</font></b><font size="4">(nadaljevanje) Zdaj zavedati se moramo, da smo takrat predsedovali v nekih drugih pogojih, kjer je tudi predsedujoča država, Vlada tedaj imela tudi večje pristojnosti. Danes je to omejeno oziroma okrnjeno in ima svet, oziroma Evropski svet neprimerno več pristojnosti zaradi tega predsedujoča država temu primerno manj, ampak ne glede na to, lahko Slovenija izkoristi to priložnost in to je mislim da pričakovanje vseh, zlasti tistih, ki tudi ta projekt operativno vodite, da to kar se da dobro izpeljemo. V tem smislu imam nekaj sugestij. Strinjam se z vsebinskimi poudarki, torej in varnosti in trajnosti in predvsem vladavini prava, ker tukaj vidimo, da zlasti na področju, kjer smo tudi v luči neke potencialne širitve v nekem trenutku zagotovo bo prišlo, kdaj bo ta trenutek, na to vpliva veliko dejavnikov. Je pomemben ta vidik vladavine prava kot takega.</font><br/>
<font size="4">Navsezadnje smo se pred kratkim tudi zelo veliko ukvarjali s tem ali Hrvaška v Schengen da ali ne oziroma pod kakšnimi pogoji. To je vse sklop vladavine prava kot takega spoštovanja dogovorov, urejenih odnosov s sosedami in tudi neke širše perspektive, ki jo mora Balkan oziroma zahodni Balkan imeti in mislim, da se vsi tukaj strinjamo, da mora ta perspektiva biti znotraj Evropske unije in v tej smeri si moramo vsi prizadevati. V nasprotnem se bo pojavila, da tako rečem, konkurenca in bo naše delo oteženo, zlasti zaradi varnostnih vidikov.</font><br/>
<font size="4">Torej, če grem na čisto konkretne sugestije, v predsedovanju leta 2008 smo v ta namen tudi zaposlili dodatne ljudi, zlasti mlade, številne perspektivne kadre pa se je morda potem po zaključku samega predsedovanja smo se odločali in odločili tako, da so številni potem poiskali svoje karierne priložnosti drugod, kar je bila zagotovo za država pa tudi za utemeljene kritike, da ne znamo ravno najbolje izkoristiti vse priložnosti, ki nam jih Evropska unija ponuja, tudi nekaj kar v tistem primeru nismo izkoristili.</font><br/>
<font size="4">Zdaj je neka nova priložnost in moj apel gre v smeri, da zlasti tiste najboljše, ki se najbolje izkažejo, da jim ponudimo neko mesto, neko priložnost znotraj državne uprave, tako na nacionalnem nivoju, kot morda tudi na lokalnih nivojih. Tudi tam vemo, da so številne priložnosti, zlasti z vidika črpanja sredstev v okviru nekih mezostruktur ali pa tudi v Bruslju po naših veleposlaništvih in še kje drugje. Torej verjamem, da imamo veliko takega kapitala in bi bilo škoda, da potem ti kadri uidejo kam drugam. Moja druga sugestija, moj drugi apel je morda razmišljanje v smeri, da bi tudi v Sloveniji organizirali nek večji, odmevnejši dogodek na najvišji ravni, torej na predsedniški ravni, torej predsednikov držav oziroma predsednikov vlad, kjer bi seveda tudi z neko svojo agendo obarvali naše predsedovanje.</font><br/>
<font size="4">Podpiram ta predlog košarice mest, pa moje vprašanje je tudi, če morda imate informacije, mislim da je razpis bil zaključen kdo vse je izkazal interes kje bi se lahko vsaj tisti dogodki ki so z varnostnega vidika manj zahtevni, izpeljali izven Ljubljane, tako da številnim tujcem pokažemo kaj vse premoremo. In tretja zadeva, ki sem jo želel izpostavit, je bila, zdaj je ne bom našel, aha. Torej v začetku tega tedna smo tudi z ekipo iz Državnega zbora se udeležili medparlamentarne konference. To je eden tistih dogodkov, ki ga bomo tedaj pripravili v okviru Državnega zbora in sem vesel, da priprave na to potekajo že zelo intenzivno in takrat smo tudi videli na kakšen način so recimo Finci izpostavili določene vsebinske poudarke, </font><br/>
<br/>
<b><font size="4">12. TRAK: (VP) - 9.55</font></b><br/>
<br/>
<font size="4">	(nadaljevanje) zlasti tiste, ki odgovarjajo na izzive, ki jih oni sami vidijo kot najbolj pereče.</font><br/>
<font size="4">Če čisto hitro povzamem, in povzel bom samo naslov, razprava je bila izredno zanimiva ampak nimamo tega časa, recimo oni so pripravili en panel, ki je govoril o tem kako podpirati inovacije za vzdržno rast in prišli s takimi zelo inovativnimi pristopi, o tem morda kdaj drugič. Ideja, ki se mi je porodila je tudi, glede na to da vse kaže, da bo naš kandidat za komisarja dobil ustrezno podporo in pokriva nek resor, za katerega sem večkrat malo hudomušno tudi rekel, da upam, da bo imel čim manj opravka s Slovenijo, torej s kriznim upravljanjem, zagotovo pa izzivov ne bo zmanjkalo, ne znotraj EU, tako znotraj naše širše regije kakor tudi globalno gledano in tukaj mislim predvsem na Afriko in na tiste države izvora migracij, je morda tudi to ena od tistih priložnosti, da Slovenija na ta način in tudi z njegovo podporo oziroma sodelovanjem okrepi torej svojo, torej lastno diplomatsko vlogo, da tako rečem. Regionalno in tudi globalno.</font><br/>
<font size="4">	Tako da, hvala lepa za vašo pozornost pa se veselim odgovorov.</font><br/>
<br/>
<b><font size="4">	PREDSEDNIK IGOR PEČEK: </font></b><font size="4">Hvala lepa, kolega Perič.</font><br/>
<font size="4">	Zdaj pa dajem besedo gospodu Marku Bandelliju. Potem pa dobi besedo gospod državni sekretar.</font><br/>
<font size="4">	Izvolite.</font><br/>
<br/>
<b><font size="4">	MARKO BANDELLI (PS SAB): </font></b><font size="4">Hvala, predsednik, za besedo in lep pozdrav vsem skupaj.</font><br/>
<font size="4">	Jaz sicer nadomestujem tukaj poslanca Rajha ampak sem že zadnjič bil na tej seji, z velikim veseljem sem se udeležil in mislim, da se bom tudi naslednjih sej udeležil kot poslanec, ker mislim, da je to tudi naša naloga, da sledimo kaj se tukaj dogaja in kakšne so vizije naše.</font><br/>
<font size="4">	Jaz bi najprej povedal nekaj – da moramo sprejeti to, če jo kličemo nalogo, ne kot neko obvezno ampak kot neko priložnost. Tu je osnova vsega. To je neka priložnost za nas. In da se v svetu pokažemo kdo smo, kaj znamo, na kakšen način delamo. Smo polni ust vedno teh naših glav, ki tečejo sem pa tja ampak dajmo tudi povedati in pokazati kaj lahko mi, tudi če majhni, pokažemo Evropi. Vemo sami, da Evropa je, sicer smo člani Evrope ampak nismo pomembni v določenih krajih ali pa nismo pomembni, ker se ne znamo večkrat pokazati ali pa nimamo priložnosti se pokazati. Zdaj pa jo imamo in zato pravim, da je to, ne obveza ampak je velika, velika naša priložnost. </font><br/>
<font size="4">	Zdaj, glede na te točke, ki ste dali tu v program, tako se strinjam s kolegom Peričem, verjetno v tem času se bo še kaj spreminjalo, se bo verjetno še poglabljalo v teh samih točka. Kljub temu bi rad izpostavil samo par alinej tukaj, ki vidim pisanih in malo povedal en svoj vidi. Saj bom zelo kratek, predsednik.</font><br/>
<font size="4">	Zdaj, prednostne naloge Slovenije, če tako gledam kot take. Evropska unija temelječa na trajnostnem razvoju, seveda. To je, mislim, dobra stvar, ne. Bolj problem pa je ta prehod v krožno gospodarstvo. Tudi tukaj smo polni ust. Leta in leta govorimo o tem krožnem gospodarstvu, pa kaj smo mi dejansko naredili do danes? Ne govorim Slovenija, Evropa kot taka. Kje smo zdaj v tem smislu tega krožnega gospodarstva, naj bi to začelo dejansko delati in uporabljati sistem krožnega gospodarstva? Jaz osebno nisem še videl rezultatov, razen par podjetjih gigantov in to, ki so nakazali določene zadeve. Ampak resnično govorim, zelo govorimo o tem krožnem gospodarstvu ampak kaj bomo mi pokazali, ko bomo tukaj predsedovali? Kaj bomo mi pokazali, kaj lahko mi pokažemo tukaj, da smo šli v to fazo, da lahko drugim povemo, da je to to? To sem mislil povedati.</font><br/>
<font size="4">Zdaj, poglabljanje notranjega trga – tu vemo za kaj se gre, te problemi z delovno silo in vsem, ne. Ker tu jaz nisem nikoli razumel, če smo Evropa in smo ena unija, vse kar je treba, nič / nerazumljivo/ predstavljajmo dvojno obdavčitve in reči, ne sprejem, mislim, težko dostopnost do določenih delovnih mest, vsak zaščiti svoj trg notranji – potem nismo nobena Evropa, če tako gledamo. Mislim, tukaj je treba začeti razmišljati na drugačen način. Jaz vidim tu zelo pomembno točko tako, da jaz podpiram absolutno to zadevo. Po drugi strani pa, a veste, tudi Slovenija kakšenkrat pa si izmisli neke dajatve, neke reči evropske, ki potem sama sebi strelja v koleno.</font><br/>
<font size="4">Če dam en majhen primer, na primer DMV – DMV, davek, ki smo ga uvedli, to </font><br/>
<br/>
<b><font size="4">13. TRAK: (AB) – 10.00</font></b><br/>
<br/>
<b><font size="4">	</font></b><font size="4">(nadaljevanje) ima samo Slovenija. Nima nihče v Evropi. Kaj smo naredili – naredili smo, da so privatniki, tisti, ki lahko kupijo in si privoščijo, ki bi pustili zavarovanja v Sloveniji in druge reči, delajo v tujini in kupujejo v tujini. To si samo sebi delamo škodo, sami sebi. In so bile narejene določene študije za avtomobilistične teh organizacij raznoraznih, ki so pokazale škodo, ko smo jo naredili sami sebi, škodo.</font><br/>
<font size="4">Mislim tukaj je treba tudi malo začeti razmišljati, sprejemamo določene zadeve, ki dostikrat delamo škodo sami sebi. Digitalizacija in razvoj umetne inteligence, tukaj se lahko zgledujemo po Estoniji na primer. Estonija veste sami, to je zame po mojem, po enih kar sem jaz gledal izredno napredna v tem smislu. Že s tem, da so uvedli elektronsko ali digitalno ali kako se reče, te volitve, so privlekli 30 % več mladine, da kliknejo za koga glasovat in kar je treba. Mislim, dam samo en majhen primer, ne zaradi drugega, ampak poznam Estonijo zelo dobro. Moja hči je zaposlena tam gor in mi pove točno kako je, tudi za mladino kako je uštimano, kakšni so krediti za mlade, za prve, za obstoj, za stanovanjski kredit in vse reči, vse.</font><br/>
<font size="4">Mislim, to je nekaj za zgled, za pogledat kaj je. Zagotavljanje prehranske varnosti seveda to pa je ena zadeva, ki moramo poudariti in zelo se strinjam. Pri temu bom videl tudi razvoj kako bo, prebral sem že nekaj noter, kako se misli, v kakšnem smislu kar je in tako da bom sledil in tudi tukaj povedal svoje zadeve. Kar me pa zelo moti, mislim moti, ne moti, ampak ena zadeva, ki mislim, da je naloga naša takrat, da bomo točno pokazali ali pa videli naše stališče. Evropska unija je temelječa na vladavini prava. Zdaj tukaj mi smo in imamo en problem, ki ga ignorira Evropa, ga ignorira prejšnji predsednik komisije, odnosno obratno. Nisem ga ignoriral, ampak se je še postavil na stran tisto, ki je bila proti nam in na kakšen način pokazat kaj mora Evropa kakšen predlog dati v primeru, da se zgodijo te zadeve, ker to je nesprejemljivo.</font><br/>
<font size="4">Zdaj jaz sem večkrat dal predlog. En predlog zamrznitev na primer evropskih sredstev. Če ti ne upoštevaš to, kar je bilo kot eno arbitražno sodišče ali pa kaj takega, ki morajo se držat tega, bi morali dati predlog takoj, da se zamrzne Evropska sredstva, pa vam garantiram, ker denar, ko govorim o denarju, se rešuje probleme na mizi takoj. Politično pa bomo samo vlekli naprej že deset let tako kot je. To z mojega vidika. Jaz bi samo zdaj še omenil par zadev tukaj. Vsebinski predlogi, ki smo jih dali že na mizo takrat ko ste bili in ko smo govorili kakšne so nekako, kaj bi mi izpostavili kot Poslanska skupina SAB tukaj. Zdaj mi bi izpostavljeno zadevo, to je pet kratkih točk, eno oblikovanje skupne azilne in migracijske politike na ravni unije, ki je ni. In bodimo pošteni, je ni. Ker do par let nazaj, je vsa problematika, ki je bila z migranti, se je prilepila na hrbet, če bom tako rekel, Italija. Italija je imela grozovite probleme s tem, pa Evropa nič ni naredila s tem, da bi pomagala in nekako skupaj nastopila na to.</font><br/>
<font size="4">Zdaj, ker so prišle druge politike, so nekako zajezile določen del pa upravičeno, neupravičeno, ni moj problem toliko. Ne govorim o temu, ampak so dobili nove prehode, nove poti, nove reči. Kaj pa tukaj naredimo, kje je Evropa, kje je tu Evropa, kje so tu skupne migrantske politike. To mislim da je treba izpostaviti takrat, ki je ni. Lahko govorimo, ampak je ni.</font><br/>
<font size="4">Zdaj druga točka je bila krepitev odnosov, to mislim, da je kolega Trček začel nekaj s tem, ampak z zahodnim Balkonom in širitveni proces. Jaz mislim da tukaj moramo zelo jasno povedati Evropi, da je dobro, da bi začeli razmišljati tudi o drugih državah naših, ki glejte, jaz še zdaj se sprašujem, pregledal vse dokumente kako je prišla Bolgarija in Romunija takrat noter, pa sigurno niso imeli prav vseh, kako bi rekel, vseh teh parametrov več ali manj kar jih ima lahko ne vem, Bosna, Srbija ali pa drugi. Mislim tukaj en tak vidik pregledat, kar je.</font><br/>
<font size="4">Zdaj en problem, kje so izzivi starajoče družbe in dolgotrajne oskrbe. Tukaj nimamo pa konkretne politike. Ne samo mi, tudi Evropa mislim da je nima prav konkretne. Starajoče se osebe se staramo in ta Italijani bi rekli »mortalita«, to se pravi, to je »umiranost«, samo se viša, se zelo viša in </font><br/>
<br/>
<b><font size="4">14. TRAK: (TB) – 10.05</font></b><br/>
<br/>
<font size="4">	(nadaljevanje) to, na tem je treba vedet, da starih bo vedno več. Jaz sem videl neke statistične podatke našega urada, kaj bo prikazalo, ne vem, leta 2050 na primer, kajne. Ampak, 2050 ni tako daleč, veste? Jaz, ko sem bil v vojski, sem bil leta 1988, zdaj je mimo 30 let. 2050 smo čez 30 let. To, saj pravim, moji otroci bodo pojutrišnjem tam in podatki, ki kažejo, kakšna starajoča se, mislim, koliko bomo stari, na kakšen način, sigurno bomo povišali to starost in kako vključit vse te ljudi noter, ker to so vsi sposobni ljudje, tudi željni delat. Saj spreminjamo, nekaj smo začeli spreminjat z zakonom, našim, pokojninskim / nerazumljivo/ še vedno samo detajlno, premalo. Bolj konkretno bo treba stopit na to problematiko.</font><br/>
<font size="4">	Dobro, dali smo tudi, kot podnebne spremembe, ukrepe proti segrevanju ozračja, ker to je vsekakor problematika in tukaj se moramo ukvarjat vsi s tem in Evropa, mislim, da se s tem ukvarja. Če tudi potem pogledate malo podatke, danes sem gledal eno oddajo, ki me je presenetila - Evropa je še najmanjši onesnaževalec na svetu. 90 % onesnaževanja s plastiko ima daljni vzhod. Nekaj neverjetnega. Jaz sem pregledal celo statistiko, / nerazumljivo/ kar je, ampak, kaj hočemo potem naredit? Saj mi smo pridni, lahko rečemo. Naredimo, kar hočemo, ampak če ne bojo oni razumeli, kje je problematika prava, ne, mi smo majhni, kajne, to, saj veste, ena Argentina je velika skoraj kakor Evropa, polovica Evrope, teritorialno gledano. Mislim, v tem smislu, pa govorimo o daljnem vzhodu, kajne, tam so bili podatki Kitajske, mislim, katastrofalno, mi se gremo pa, da bomo sprejeli zdaj, s 1., da ne bomo slamice imeli več v koktajlih, kar je pravilno, jaz podpiram 100 %, ampak, ne bo slamica rešila naš problem, kajne? Dokler ga ne bomo mi rešili na drugačen način, pa podpirali ekonomijo tam dol. Ker, več ko bomo uvažali mi kitajske zadeve in reči, kar jo bomo samo podpirali, njihov sistem, popolnoma njihov sistem in tukaj moramo razumet, kam ta pot pelje. Tu so argumenti za predstavit na… Zato pravim, da so to velike priložnosti.</font><br/>
<font size="4">	Potem je še, zadnja točka, ki je krepitev energetske unije s poudarkom na digitalizacijo in informatizacijo energetike. Dobro, to je malo težka zadeva, tu smo mi… par strokovnjakov v našem / nerazumljivo/ en proces, ki govori… in ne samo o industriji 4.0 in druge reči, ampak tudi sami, vodenjem sistema, sistema porabe energetike in kdaj in kako, na kakšen način.</font><br/>
<font size="4">Jaz imam pa, en, zadnjo točko še tukaj, ki je pa moj vidik, tisto, kar pa mene osebno, zelo »matra« in ki me malo žalosti, ker sem mislil, ker zadnjič sem tudi izpostavil, ampak sem videl, da ni šlo na plodna tla in bi še enkrat samo omenil – za nas, res je, glejte, gospodarska kriza je fluktuacija. To je, pride, gre, se dviga in se umirja. Jaz ne verjamem, da se bo ponovil scenarij, ker tisto je bilo res en eksces. Sicer, glejte, nikoli ne reci nikoli, za določene reči, ampak mi smo zelo dosti odvisni od avtomobilske industrije, zaradi izvoza. Za nas, izvoz, je to zelo pomembna zadeva, kajne, ampak, res bomo mi, še vedno in samo stremeli nad tem in kazali in gledali, kako naša avtomobilska industrija dela in izvaža, da bomo potem se hvalili in merili ta BDP, ki ga toliko čakamo, 3 procentni ali pa več in kar je treba. Ne, mi moramo začet iskat druge variante, mi moramo začet nove variante.</font><br/>
<font size="4">Ena varianta, ki jo mi in vemo in to poudarja Ministrstvo za gospodarstvo, kar jaz se tudi popolnoma strinjam, z njimi, je turizem. Naš as, naša bodočnost je tukaj turizem. Glejte, 16, 15, 16 milijonov nočitev imamo na leto. Mi smo zrastli za 10 procentov in če smo mi zrastli za 10 procentov, pomeni, da eni razlogi so, ljudje imajo radi, priti do nas in veste, tu so dopolnilne dejavnosti vezane na to, tu je ekonomija naše države, to je zelo pomembna zadeva. Jaz sem predlagal takrat, da naj bi bile te vaše, zdaj, ne vem, kako imate to agendo obiskov in reči, ker nismo videli, mislim, da to je tudi normalno, da mi ne bomo vedeli, ker to so vaše zadeve, notranje, da vse organizirate, ampak predlagam in resno na srce, dajte začeti razmišljat, ni Slovenija samo Kranj, Brdo in Bled, ni, ni.</font><br/>
<font size="4">Zdaj, jaz bom govoril lahko za mojo Primorsko, na primer, ampak imamo Brda, Istro, imamo Vipavsko dolino in imamo Kras, imamo reči, ki, te ljudi je treba peljat tam, da vidijo, da bodo videli, kaj smo, kakšne možnosti so, kakšne priložnosti so, turistične, v naših območjih, od Posočja do vsega.  </font><br/>
<br/>
<b><font size="4">15. TRAK: (NB) - 10.10</font></b><br/>
<br/>
<font size="4">	(nadaljevanje) Mislim, jaz govorim za to, ampak je cela Slovenija zanimiva, od Prekmurja dol, Dolenjska, vse kar je, in to bi jaz rad, da naj se ne osredotočimo samo, jaz verjamem, da tisti glavni sestanek zaradi varovanja zaradi varnostnih zadev in to, kar je treba, ampak vsi delegati, ki bodo zraven, vse reči, ki se odo dogajale v teh mesecih, dajte začeti organizirati dogodke na podeželju. Dajte, resnično razmišljati, podeželski potencial, ki ga ima Slovenija. Na tak način bomo mi verjetno pokazali kdo smo. Veste, kadar pridejo turisti k nam in oddajajo Airbnb hiše, cel Kras, to je nekaj neverjetnega. Jaz vam lahko povem, zelo zanimiva zadeva. Jih ne briga / nerazumljivo/ v Primorju, v Portorožu, jih ne zanima, ker oni vedo, da pridejo na Kras, imajo 20 minut morje, eno uro smučišče. To je nekaj za njih fantastičnega. Kolesarski turizem, pešpoti, vse to kar je, kulturna dediščin, vse to je turizem, kmetijstvo samo, vinogradništvo, ki je tako / nerazumljivo/, kulinarika je pa tika, saj govori vse od tam in tukaj smo mi špica od špice. Projekte delamo, čezmejne projekte glede tega, ki so vsi uspešni, zelo zelo uspešni. To moramo mi pokazati v Evropi tistih šest mesecev. Tukaj zato pravim in zdaj bom zaključil, zakaj mislim, da je za nas ne ena obveza, ampak resnično velika, velika priložnost. </font><br/>
<font size="4">	Hvala predsednik. </font><br/>
<br/>
<b><font size="4">	PREDSEDNIK IGOR PEČEK:</font></b><font size="4"> Hvala lepa, gospod Bandelli. </font><br/>
<font size="4">	Zdaj pa dajem besedo državnemu sekretarju, mag. Mallyu.</font><br/>
<font size="4">Izvolite. </font><br/>
<br/>
<b><font size="4">	MAG. IGOR MALLY:</font></b><font size="4"> Najlepša hvala. </font><br/>
<font size="4">	Hvala za  te komentarje, ideje. Se mi zdijo zelo dobri. Pa bi začel na koncu. Gospod Bandelli, jaz mislim, da so vaše ideje padle na plodna tla, vendarle. Košarica mest je bila omenjena in pa organizacija različnih dogodkov po Sloveniji v času oziroma v okviru predsedovanja. Mi smo začeli priprav na to predsedovanje z novo idejo, tako imenovano košarico mest. pomeni, da tisti ministrski dogodki, ki so zaradi varnosti, logističnih razlogov potrebno na enem mestu, jih bomo naredili na kongresnem centru na Brdu, ostali dogodki na nižji ravni pa decentralizirano po Sloveniji. Mi smo že, mislim da v maju stopili v stik z lokalnimi skupnostmi, naredili en razpis na to temo in do danes dobili okoli 40 zelo dobrih predlogov iz različnih koncev Slovenije, od obale pa do Bele Krajine ali pa Prekmurja. Tako da, mi smo zdajle v fazi, ko te predloge proučujemo. Jaz mislim, da bo v roku treh, štirih tednov bomo imeli to »zlistano«, ovrednoteno in potem damo tudi posameznim ministrstvom, da začnejo se organizirati in te dogodke, ki jih bo tam po moji oceni okoli 100, organizirati tudi po Sloveniji in začeti delati oziroma sodelovati z lokalnimi skupnostmi. </font><br/>
<font size="4">	S tem prehajam na drugo zadevo in to je promocija Slovenije oziroma turizem, kot ste ga sami omenili. Ravno to je eden izmed ciljev tega predsedovanja. Ne samo, da mi oddelamo svoje, v narekovajih, ampak da to izkoristimo tudi za, na eni strani, vsestransko promocijo Slovenije od turizma do gastronomije. Mi smo tudi gastronomska regija v letu 2021, do gospodarstva, znanja in podobno. Tako da, ta vidik imamo pokrit. </font><br/>
<font size="4">	Bilo je vprašanje glede vrha. Mi za enkrat ne načrtujemo organizacijo nekega posebnega vrha, neformalnega. V kolikor bo pa seveda potreba glede na dogodke, ki se bodo dogajali v Evropski uniji, bomo pa to naredili, to ni tak problem. ampak vsaj jaz imam, pa se že dlje časa ukvarjam s tem, občutek da zadnje čase je neka inflacija nekih vrhov, ki so sami sebi namen in je ena taka utrujenost nastala tudi na ravni voditeljev, tako da, če res nimaš neke resne zadeve za narediti, potem boljše, da ne narediš in boljše, da se posvetiš sami vsebini. </font><br/>
<font size="4">	Bila je omenjena tudi, zdaj če smo še pri logistiki in organizaciji, kadrovski vidik. </font><br/>
<br/>
<b><font size="4">16. TRAK: (SB) – 10.15</font></b><br/>
<br/>
<font size="4">	(nadaljevanje) Res je, naš cilj je zaposliti do 350 novih oziroma ljudi za določen čas, ampak hkrati, kot sem že večkrat omenil, želimo narediti korak naprej od prvega predsedovanja in to je, da vsaj del teh ljudi tudi zaposliti. Državna uprava vsaj na področju evropskih zadev je v zadnjem času relativno osiromašena na tem področju, tako da mi smo že začeli že danes oziroma že v zadnjih tednih s konkretnimi rešitvami kako se je del teh ljudi, ki bodo izobraženi, ki bodo šli skozi proces, ki bodo izkušeni, tudi trajno zaposliti v državni upravi. Hkrati pa je naš namen, da se okrepi tudi stalno predstavništvo v Bruslju, ne samo za čas predsedovanja, ampak tudi po tem. To mislim, da je bil tudi en pisni predlog Levice, tako da smo upoštevali tudi vaše predloge, ampak to je bil tudi naš namen že v sami osnovi.</font><br/>
<font size="4">Naše stalno predstavništvo v Bruslju je, že večkrat je bilo omenjeno, najmanjše in temu želimo narediti konec. Gospod Trček je omenil, da smo najslabši v EU in da nimamo svojih mnenj in podobno, jaz moram reči, da se enostavno s tem ne bi strinjal, je pa res, da je treba marsikaj izboljšati in ravno predsedovanje izkoriščamo zato, da te stvari tudi izboljšamo. Omenjena je bila večkrat večja konkretizacija prednostnih nalog. Omenil sem že, da gre za prvi osnutek. Mi za enkrat v tej fazi še ne moremo reči točno temu dosjeju se bomo zelo  močno posvetili zaradi tega, ker še ne vemo ali bo to že odkljukano s strani prejšnjih predsedstev oziroma kaj bo takrat dejansko res na mizi. Tako, da to je osnutek, mi bomo zdaj s tem osnutkom tudi po vaši razpravi počakali, da Evropska komisija da na mizo svoje prioritet, pričakujemo jih nekje v januarju in na podlagi tistih prioritet in vaših mnenj in dogodkov, ki se bodo vmes dogajali nekje v začetku oziroma poletje naslednje leto začnemo, bom rekel, narediti, bomo piliti te prioritet in priti do bolj konkretnih zadev tudi po posameznih področjih.</font><br/>
<font size="4">Omenjena je bila večja vloga nacionalnih parlamentov v okviru predsedovanja tria in podobno, to mislim, da je bolj stvar Državnega zbora in večje konkretizacije ali pa večjih ambicij COSACA oziroma sodelovanje na tem področju. Gospod Trček je vprašal, kaj je to navzgor usmerjena konvergenca oziroma omenjena tudi kot pozitivna konvergenca čisto tehnično, gre v bistvu za zmanjševanje socialnih in ekonomskih razlik, ampak ne na način, da bodo vsi revnejši, ampak da bodo vsi bogatejši. zato je navzgor usmerjeno oziroma pozitivno. Vladavina prava in pa povezava na evropska sredstva, to je gospod Bandelli omenil, o tem se že razpravlja, o tem se razpravlja v okviru pogajanj za naslednjo finančno perspektivo, to je bila pobuda skupine prijateljic vladavine prava. Tako, da ta debata že poteka, osnovna ideja je bila, da neke vrste »penalizacija« tistih, ki dokazano ne spoštujejo vladavine prava s tem, da se jim evropska sredstva zamrznejo. Tako da, ta razprava že poteka.</font><br/>
<font size="4">Jaz upam, da sem pokril vsa vprašanja, če je še kaj me prosim opozorite. Hvala.</font><br/>
<br/>
<b><font size="4">	PREDSEDNIK IGOR PEČEK:</font></b><font size="4"> Hvala lepa.</font><br/>
<font size="4">Preden nadaljujemo z razpravo, dr. Trček, želeli ste repliko.</font><br/>
<font size="4">Izvolite.</font><br/>
<br/>
<b><font size="4">	DR. FRANC TRČEK (PS Levica):</font></b><font size="4"> Ja, kratka replika, da se ne bomo narobe razumeli z mag. Mallyjem, problem je v tej hiši, »pismeritični« odnos do tematike EU ne vi, vi delate šiht za tri pa bi si zaslužili vsaj plačo za dva. In sam tudi dobro vem kaj je navzgor usmerjena konvergenca, ampak to bomo zapisovali notri.</font><br/>
<br/>
<b><font size="4">17. TRAK: (VP) - 10.20</font></b><br/>
<br/>
<font size="4">	(nadaljevanje) Včeraj smo imeli pa nek teater, koalicija –SD +SDS, ki gre čisto kontra smeri temu, a veste to, ne vem, v slovenščini se temu reče dvoličnost, da ne uporabim kako hujšo besedo.</font><br/>
<font size="4">	Hvala.</font><br/>
<br/>
<b><font size="4">	PREDSEDNIK IGOR PEČEK: </font></b><font size="4">Hvala.</font><br/>
<font size="4">	Nadaljujemo z razpravo. Najprej dobi besedo gospod Doblekar, potem pa gospod Franc Breznik.</font><br/>
<br/>
<b><font size="4">	BORIS DOBLEKAR (PS SDS): </font></b><font size="4">Hvala lepa za besedo. Spoštovani državni sekretar, ostali prisotni, poslanke in poslanci.</font><br/>
<font size="4">	Zdaj, poslušal sem pozorno in bil tudi že predhodno seznanjen z namerami v času predsedovanja Slovenije Evropskemu svetu oziroma Evropski uniji.</font><br/>
<font size="4">	Zdaj, mi smo že predsedovali leta 2008. Takrat je Slovenija in tudi predsednik vlade Janez Janša, ki je takrat vodil vlado, dobil in dobila veliko pohval, veliko priznanj in jaz verjamem, da smo se takrat tudi nekaj naučili. Tako, da bo verjetno to predsedovanje s tega vidika tudi mnogo lažje.</font><br/>
<font size="4">Zdaj, kljub temu, da imate pripravljen nek plan kako bo to predsedovanje izgledalo, kako se bodo dogodki odvijali po celotni državi, seveda ste dobili veliko predlogov z različnih koncev, tako da veliko stvari so vam mogoče ali pa pomagali tudi sami državljani oziroma lokalne skupnosti, da boste lažje pripravili vse skupaj. Bi pa kljub temu opozoril na nekaj stvari, ki so aktualno trenutno pereče oziroma bi se jih morali vsi skupaj tudi močno zavedati in vedeti, da bomo šli predsedovati tudi z nekim malce težjim bremenom. Kajti imamo kar precej težav doma, v lastnem okolju z napakami, ki smo jih delali doslej. In seveda, zdaj če ti predseduješ neki sodobni razviti Evropi, seveda moraš imeti stvari doma tudi urejene, da boš potem lažje tudi predsedoval in pa ostalim, po domače povedano, bi rekel solil pamet. </font><br/>
<font size="4">Zdaj, imamo, jaz se bom dotaknil posameznih področij in bom poskušal biti zelo kratek, da ne bom kradel časa še drugim razpravljavcem. Seveda, bom povzel zadevo z vidika državljanov in državljank, volivcev, ljudi, ki se obračajo pač na nas kot poslance, ker smo njihov stik, ker so nas tudi izvolili.</font><br/>
<font size="4">Zdaj, bistveno je to, da je potrebno vključiti v največji meri seveda tudi naše gospodarstvo, našo obrt, naše podjetnike, da ne bomo na to pozabili oziroma da nebi premalo vključili to zraven. Kajti jaz verjamem, da si nadejajo seveda si podjetniki, gospodarstveniki, obrtniki, vsi, ki delajo, ki ustvarjajo, ki razvijajo, si od tega predsedovanja veliko obetajo. Ampak ne samo tisti kratek čas, ki bo to trajalo ampak verjetno tudi nekaj časa naprej, tako kot je bilo leta 2008, ko je potem to še nekaj časa držalo, ne, pa mogoče še danes kaj drži. Zdaj, ko smo bili pri trajnostnem razvoju, ki bo ena od tem zelo pomembnih, ne smemo pozabiti, da je potrebno okrepiti sodelovanje z inovatorji, ki imajo ideje, ki želijo na področju trajnostnega razvoja tudi nekaj narediti, seveda z podporo in pa znatno pomočjo tudi države, ki se mi zdi, da premalo gleda v to smer. Sicer se veliko govori ampak konkretnih zadev je pa bolj malo. Prav tako tukaj mislim tudi na samo, pri samem trajnostnem razvoju, tudi na recikliranje na primer, kjer vemo da šepamo, na sežigalnico, ki vemo, da je nimamo oziroma imamo neko manjšo v Celju. Še vedno se o tem samo pogovarjamo ampak kaj dlje od tukaj pa nismo prišli.</font><br/>
<font size="4">Zdaj starajoča, ali pa bom še razvoj podeželja omenil. Tudi to je ena od pomembnih tem. Vemo pa, da imamo podeželje bolj kot ne ne prav preveč dobro razvito, sploh v primerjavi z razvitimi Evropskimi državami.</font><br/>
<br/>
<b><font size="4">18. TRAK: (VI) - 10.25</font></b><br/>
<br/>
<font size="4">	(nadaljevanje) Tukaj bomo morali sami še kar precej ponarediti ali pa se iz tega tudi kaj naučiti, da bomo izboljšali po podeželju predvsem infrastrukturo, ki vemo, da je še precej zaostala. Potem imamo po podeželju, ne vem kako se bo podeželje razvijalo, če imamo ogrožanje zveri, kjer imamo stalno težave s tem. Ljudje ne vedo več ali bi sploh še delali ali ne bi. Težave imamo tudi pri lokalno pridelani hrani, kako jo prodati, kako jo spraviti do potrošnikov, se pravi do javnih zavodov, do šol, do vrtcev. Tukaj so precej velike težave s temi razpisi. Poceni hrano dovažamo, drugje namesto, da bi to lokalno hrano podprli. In pa seveda tudi veliki problemi pri sami birokraciji.</font><br/>
<font size="4">Vemo, da imajo kmetje precej težav zaradi te birokracije, tako da jaz mislim, da tukaj bi morali sami še veliko narediti, preden bi lahko koga učili oziroma predstavili, kako imamo pri nas vse super urejeno. Ali pa bomo predstavili težave, ki jih imamo, pa poskušali pomoč pridobiti, ne vem, od drugih, ki imajo boljše izkušnje, pa te zadeve bolje urejeno. Starajoča družba, v redu tema, ampak kljub temu ne smemo pozabiti, da imamo pri tej starajoči družbi pri nas kar veliko težav. In jaz, recimo, bi konkretno vas vprašal gospod Mally, kaj konkretno bomo na tem področju starajoče družbe predstavili oziroma kako bomo to implementirali ali pa vključili pri samem predsedovanju. Sedaj vemo, da nam tukaj še precej »fali«. Nimamo sprejete zakonodaje, na katero čakajo starejši invalidi že precej časa, pa se tukaj ne premakne nič kaj dosti.</font><br/>
<font size="4">Potem, ne vem, imamo veliko težavo odkrito, svežo, 74 milijonov in pol za študije, za raziskave, namesto da bi ta denar namenili za izgradnjo domov za ostarele ali pa VDC, kar recimo sem že stokrat povedal, pa bom še enkrat, smo v litijski občini morali sami, občani in občanke, graditi dom starejših občanov, da imamo te ljudi kam dati in pač so morali zgraditi tudi varstveno delovni center z lastnimi sredstvi, brez pomoči države, kljub temu, da smo si obetali 7 milijonov na razpisu, pa jih pač nismo dobili. Po drugi strani pa 74 milijonov in pol za študije, kar je za mene kriminal. S takim bremenom, s takim nahrbtnikom iti predsedovati in imeti temo starajoče družbe je malo tako, mene bi bilo malo, ne vem, sram ali pa strah ali kakorkoli bi že temu rekel. Verjamem, da boste poskušali do takrat tudi vi, ki pač vodite ta projekt pomagati, da bo tukaj na tem kaj premaknili in da bomo nehali po takih poteh, kot smo šli do sedaj. </font><br/>
<font size="4">	Vladavina prava, v redu zadeva, seveda, spet pa ne smemo pozabiti, kljub nekaterim seveda dobrim praksam ali pa nekem napredku, ki smo ga na tem področju imeli, imamo na primer zadevo 45 milijonov odpisa dolga neki družini Janković, na primer, ampak jaz ne bom sedaj to pogreval. Ampak 45 milijonov je veliko. Imamo pa deložacijo za nekoga, ki je 100 evrov dolžan, na primer. Ali pa kaznujemo soseda, ki je pomagal sosedu na primer. Če to vse skupaj potegnemo pod imenom vladavina prava bi se dalo marsikaj debatirati. </font><br/>
<font size="4">	Infrastruktura na primer, železnica ali ceste, poznamo zadeve. Jaz bom samo izpostavil eno pri železnici oziroma pri tem, ko ste tudi omenili, da ali pa smo se pogovarjali, pa tudi piše notri, da moramo tovor iz cest spraviti na železnice. Absolutno se strinjam. O tem že dolgo govorimo. Nekaj sicer tega je, ampak mnogo mnogo premalo. In ne vem kje »šteka«, da stvari ne gredo naprej. Vemo, da je železnica še vedno prepočasna.</font><br/>
<br/>
<b><font size="4">19. TRAK: (AB) – 10.30</font></b><br/>
<br/>
<b><font size="4">	</font></b><font size="4">(nadaljevanje) Ko bodo videli tovornjakarji interes, da se bo to splačalo, da bo dovolj hitro, da bo tudi cenovno ugodno, seveda bodo kar sami prišli, sploh ne bo težav, ampak mi moramo to tudi omogočiti.</font><br/>
<font size="4">Zdaj pri železnici pa, če s turizmom povežem, bomo predsedovali, imamo zelo zanimivo destinacijo muzejskih vlakov na primer, ki je do pred časom to lepo šlo, zdaj pa imaš muzejski vlak, imaš pač lokomotivo na paro v delavnici, kjer ni denarja, da bi se to servisiralo, popravljajo. Muzejske vagone pa vleče dizelska lokomotiva. Nekako ne gre skupaj. Malo čudno je za videti. Ljudje, ki pridejo to pogledati, bodisi turisti ali pa domači, otroci, starejši, nostalgija a ne, otroci seveda atrakcija, čakajo parno lokomotivo na vagonih. Pa pride ena stara razpadajoča »dizelka« in to ropoče in malo se že kadi od nje, ampak ne para, bolj kakšno sežgano olje ali pa kaj podobnega in zdaj če bomo takrat v času predsedovanja z muzejskim vlakom peljali z dizel lokomotivo ljudi okoli, bo malo čudno izgledalo.</font><br/>
<font size="4">Tako da take stvari bi morali do takrat še fino popraviti. Reševanje ljudi, sodelovanje mednarodno, tukaj helikopterski prevozi, tudi to bom omenil. Mislim, da je prav in mislim, da se do takrat tudi nekaj postori. Ne vem če še kakšna država v Evropi na tak način to dela, da gre helikopterski prevoz z /nerazumljivo/ po lastnega državljana v tujino ali v bližnjo soseščino, ki ga mora iti iskati. Vemo, da je bilo kar nekaj takih primerov zdaj. Pa v Split pa kdo bo plačal, kdo ne bo plačal. Pa v Medulin po enega fanta, 7 tisoč evrov za plačat in morejo to starši plačat.</font><br/>
<font size="4">Ne vem, kako si mi to take stvari zamišljamo, kljub temu, da imamo javno zdravstvo, pa da se plačuje v javno zdravstvo ogromno denarja in to so problemi, zapleti taki, da s takim nahrbtnikom iti predsedovati ti verjamem kar težko. Zaposlovanje, to ste že delno omenili koliko ljudi se bo zaposlilo, kar je tudi seveda prav, tudi to podpiram, da potem tisti z nabranimi izkušnjami in pa ki so bili seveda moram reči tudi, ki bodo pridni, ki bodo pridno delali, ki bodo dobili neko pozitivno oceno, kar verjamem da vsi ne bodo, da potem tudi ostanejo in ima država, vsi skupaj, mi nekaj tudi od teh ljudi, ne da bodo zdaj pa kar vsi v kompletu, ki bodo se pač takrat začasno zaposlili in potem kar vsi ostanejo.</font><br/>
<font size="4">Zdaj vprašanje, če je, če bo dejansko vsak izpolnil kriterije pa pogoje, da potem tudi kar ostal in služil narodu se temu reče. Zdaj zanima me samo na kakšen način boste te ljudi zbirali in pa kdaj se bo to začelo in pa kako jih boste pripravili do takrat, da bodo res sto procentni, da bodo v nizkem štartu čakali in samo še skočili. Zdaj omenil bi samo še to na primer, če bomo pripravljeni do predsedovanja na kakšno presenečenje, mi lahko zdaj delamo neke plane kaj bodo glavne teme pri predsedovanju, na kaj se bomo osredotočali, kako bomo to Evropo v bistvu mi takrat peljali. Mogoče se bodo do takrat odprle kakšne bolj aktualne ali pa pereče teme, ki jo bo treba zelo na hitro za popaziti in s tistimi potem preskočiti to kar smo v bistvu imeli v planu, če bomo na to tudi pripravljeni, oziroma če se kažejo kakšne takšne zadeve, ki bi morda kasneje bile bolj pomembne od tega kar imamo zdaj začrtano. Zaščita virov pitne vode seveda vsekakor tudi v Ustavi imamo to zapisano kot edinstveni, kar je seveda tudi prav.</font><br/>
<font size="4">Po drugi strani pa seveda imamo onesnaževanje, imamo degradirana področja, kjer onesnažujemo vodne vire, kjer onesnažujemo zemljino, kjer onesnažujemo tekočo vodo, potoke, reke in jaz mislim, da tukaj bi morali dati več pozornosti in pa predvsem seveda reševati stare zadeve, ki so se nakopičile</font><br/>
<br/>
<b><font size="4">20. TRAK: (VP) - 10.35</font></b><br/>
<br/>
<font size="4">	(nadaljevanje) z leti, takrat ko se je brezglavo delalo z naravo mnogo bolj kot zdaj, pa čeprav je dostikrat slišati, da ne vem kaj zdaj onesnažujemo pa kaj se zdaj počne pa tako naprej ampak to se je delalo po drugi svetovni vojni dejansko brezglavo in do teh onesnaženj degradiranih območij je v Sloveniji vemo, da veliko, da se Ministrstvo za okolje tudi po vseh svojih močeh, seveda pa primanjkuje jim absolutno denarja, da bi to čim prej sanirali in da tega onesnaženja nebi bilo več toliko, kolikor ga je. In tukaj mislim, da je tudi tista glavna stvar, ki jo moramo najprej narediti, da bomo potem lahko govorili o nadaljnji zaščiti virov pitne vode.</font><br/>
<font size="4">In pa tudi seveda, da država znatno pomaga pri gradnji malih čistilnih naprav – tudi tukaj smo sicer nek napredek dosegli, ko smo centralne čistilne naprave za več populacijskih enot v bistvu že gradili po Sloveniji ampak bolj kot ne spet vsaka občina ali pa lokalna skupnost se je morala sama nekako potruditi, da so prišli do tega. Prav tako pa imamo zelo neurejeno tudi kar se tiče regijskih odlagališč, to je zadeva jasna. In če bomo mi pomagali pri gradnji malih čistilih naprav ljudem, ki morajo to do določenega časa tudi vse urediti, bomo seveda imeli tudi bolj čisto naravo in pa bolj čiste vire pitne vode.</font><br/>
<font size="4">	Kar se tiče Balkana kakšnih posebnih gospodarskih sodelovanj in tega kaj dosti ni videti ali pa čutiti. Nekaj se dogaja ampak vemo, da mi smo se nekako od alkana oddaljili kot Slovenija, šli smo nekaj stopnic naprej, smo z razvojem in nekako pred njimi, čeprav pa včasih s kakšnimi takimi ukrepi, ki ven pridemo že ne veš ali nas bodo mogoče celo prehiteli ampak zaenkrat upamo, da bomo šli po pravi poti in bomo mnogo, mnogo boljši od samega Balkana, kot je tudi omenjen. Čeprav jaz se te besede bolj kot ne zelo rad izogibam, ker ponavadi da kakšen čuden pridih in se potem hitro začnejo kakšne čudne razprave na to temo. </font><br/>
<font size="4">Jaz bi se tukaj samo navezal kar se tiče Balkana oziroma teh vzhodnih držav bivše naše skupne republike, predvsem tega, da z Balkana seveda k nam prihajajo ilegalni migranti, se pravi migracije – to je težava in to bo težava verjetno še kar nekaj časa ali pa problem ali pa neka zadeva s katero se moramo bolj resno soočati. Vemo tudi, da Hrvaška poskuša na vse načine čim hitreje vstopiti v Schengen, zdaj kaj bo to pomenilo za nas težko zdajle prejudiciram oziroma ne bom o tem razpravljal. In pa seveda bazen delavcev, ljudi, ki prihajajo s tistih koncev k nam delati ali pa potem gredo naprej v Evropo. Vemo tudi to, da se je ta bazen delovne sile precej izpraznil, precej izpraznil, seveda v teh državah in dobri delavci so že zdavnaj ali prišli k nam ali pa šli naprej, tako da zdaj kaj prihaja k nam, ne bom zdaj o tem govoril ampak to je problematika. Problematika je pa tudi ta tako imenovani socialni turizem, ki se pri nas dogaja, ki ga naša država z zakoni tudi omogoča in kar mislim, da ja katastrofa, da naši ljudje delajo za to, da nekateri drugi lepo se majo fajn pri nas. In to seveda s pridom izkoriščajo.</font><br/>
<font size="4">	Zdaj, to so neke teme, ki sem se jih želel dotakniti. Zdaj, za sam konec bi rekel samo to, da še enkrat upam, da boste vse tiste dobre izkušnje, katere imate tudi sam osebno kot vodja tega projekta z leta 2008, ko je Slovenska demokratska stranka oziroma predsednik takratne vlade Janez Janša vodil in upam, da te izkušnje prenesete tudi naprej. Rekel bi samo še to, da je zelo pomembno, da delamo na tem vsi skupaj, da bo odnos do institucij Evropske unije, odnos do same politike v sami naši Sloveniji, boljši. </font><br/>
<br/>
<b><font size="4">21. TRAK: (VP) - 10.40</font></b><br/>
<br/>
<font size="4">	(nadaljevanje) Da kljub temu, da se včasih, da se ali pa kako bi temu rekel, premalo delamo vsi skupaj na tem. Enostavno je ta odnos za moje pojme slab in moramo delati na tem, da se ta odnos izboljša. Ne s kakšnimi kaosi in reklamami po medijih, ki k temu ne prispevajo, ampak s čim drugim. In tudi ljudi je treba nekako motivirati, da se začnejo za to zanimati, da bodo hodili na volitve in tako naprej. Se pravi ta odnos do evropskih institucij, ker dostikrat je tudi tukaj pri nas »ja, pa kaj ta Evropa, pa kaj tista komisija, pa tisti komisar, pa saj je vse zanič, pa saj je vse slabo«, mislim, s tem tudi sami veliko naredimo pri tem, da potem teh institucij ne spoštujemo dovolj in tako naprej. Isto je pa tudi pri nas v sami državi.</font><br/>
<font size="4">Morali bi, mogoče samo še to, da zaključim, vsi tisti, ki bodo delali, ki jih boste izbrali ali pa vi sami ali pa mi vsi kot Slovenija, je treba vedeti, da ni to kar neki projekt, ki ga tamle v eni firmi narediš, nek izdelek, ga začrtaš in ga greš izdelovati ampak je to čisto popolnoma nekaj drugega. In tukaj mislim, da je treba imeti predvsem našo domovino Slovenijo rad, jo spoštovati, spoštovati naše simbole, Slovenstvo, naše vrednote, tradicijo, kulturo. In s to ljubeznijo do domovine iti potem tudi predsedovati in to se mi zdi tista ključna zadeva in tega se je treba zelo zavedati. Bi pa predlagal samo še eno temo ali pa eno zadevo, ki bi mogoče bila zanimiva ampak nam mogoče tukaj še malo manjka – da bi Slovenija glede na to, da je od leta 1945 naprej, pač po drugi svetovni vojni, žal se moram toliko daleč nazaj vrniti čeprav se zelo nerad, ampak vemo, da je ogromno izvirnih grehov za stanje kakršno je pri nas ali pa na celotnem Balkanu, izvira iz tistih časov.</font><br/>
<font size="4">In mi smo v Sloveniji precej teh napak, ki jih je pač povzročil socializem, razgradnja družbe, nacionalizacija, plansko gospodarstvo, pač vse te marginalne napake, ki jih mi nebi smeli delati, se Slovenija počasi iz tega izvija, popravlja zadeve. Ampak prepočasi in če bi mi bili tako uspešni, kot je bila tudi, ko so, ne vem, tudi kakšne baltske države ali pa še kakšna druga, ki nas že tudi prehiteva, bi bil ta primer slabe prakse, ki smo ga mi doživeli v vsem tem obdobju in zaradi katerega čutimo posledice še danes, bi bil lahko ta primer kako iz tega ven kako smo se nekaj iz tega dobrega naučili, kako smo potegnili ukrepe, da smo to vse presekali. Bi bil to lahko nek primer dobre prakse kako smo popeljali državo, narod v napredek, v razvoj, v sodobno, razvito Evropo. To bi bil, recimo bi lahko predstavili – tako je bilo, zdaj smo pa to naredili in smo to izboljšali in zdaj smo top. Ampak tukaj nam še malo fali, da bi lahko to temo, bi rekel malo bolj promovirali. </font><br/>
<font size="4">Tako, da za čisti, dejansko zaključni stavek. Ko se mi takole usedemo in se o tem pogovarjamo, o takih stvareh, ne, ponavadi smo kar, bi rekel, staknemo glave in si priznamo. Imamo napako tam, imamo probleme tukaj, smo narobe naredili to, bi morali popraviti to, bi morali izboljšati to – si nekako smo zmeraj v isti glas pihamo, v isto trobento. Ko pa bomo iz tele seje na primer šli ali pa, ko bomo jutri že sprejemali neko drugo zakonodajo, ko se bomo soočili z nekimi konkretnimi vsebinskimi težavami, bomo pa spet šli vsak po svoje. In to pa pač ni dobro za našo državo in mislim, da bi morali marsikaj še skupaj narediti, da bi potem lahko bilo tudi za vas mnogo lažje, da bi takrat leta 2021 tudi uspešno, </font><br/>
<br/>
<b><font size="4">22. TRAK: (SC) - 10.45</font></b><br/>
<br/>
<b><font size="4">	</font></b><font size="4">(nadaljevanje) čim bolj uspešno in z čim večjim izkupičkom tudi predsedovali Evropski uniji. Toliko z moje strani v razpravi. Če bom pa še kakšno posebno začutil, da moram kaj povedati ali pa vprašati se bom še kasneje prijavil. </font><br/>
<font size="4">	Hvala lepa. </font><br/>
<br/>
<font size="4">	</font><b><font size="4">PREDSEDNIK IGOR PEČEK: </font></b><font size="4">Hvala lepa.</font><br/>
<font size="4">Z razpravo nadaljujemo. Gospod Breznik, imate besedo. </font><br/>
<font size="4">	Izvolite. </font><br/>
<br/>
<font size="4">	</font><b><font size="4">FRANC BREZNIK (PS SDS): </font></b><font size="4">Hvala, gospod predsednik. </font><br/>
<font size="4">	Seja traja že skoraj dve uri. Ko pogledam kolegice, kolege pa tudi sebe včasih koncentracija je že malo padla, ampak za to, da malo dvignemo spet ponovno malo nivo poslušanja tudi razprave, morda kako inventivno mislijo od kolegice in kolegov bom povedal eno anekdoto iz leta 2008 - predsedovanje Evropske unije. </font><br/>
<font size="4">	V letu 2008 mislim, da je bilo nekje marca in aprila sem bil del ekipe, ki je preko Slovenske vojske skrbela za logistično oskrbo predsedovanja. Takrat smo imeli lahko bi rekel na posodo številne ekipe voznikov, imeli smo vozila Mercedes-Benz e kategorije, limuzine in pa seveda te / nerazumljivo/ mislim, da je bilo 60 avtomobilov, 60 drugih. Imeli smo velik center v Kranju. Imeli smo posebno dežurno v Kranju, v kateri sem tudi sam dežural, kjer smo pripravljali - ne morem verjeti, da je že 11 let - in potem dispečerski center na Brniku, delegacije so se vozile. Vsi ti vozniki so bili posebej lahko bi rekel torej usposobljeni tudi posadke vedno so šli avtomobili nalogo prevzeti ljudi, ki so prihajali največkrat na letališče Brnik, jih peljali na Brdo, iz Brda tudi čez vikend na Bled in ostale destinacije, potem nazaj avtopralnice itd…</font><br/>
<font size="4">Teh prevozov - sedaj se ne spomnim več, ravno večkrat sem nekaj zlagal v enih svojih arhivih - mislim, da jih je bilo 15 tisoč mogoče še več približno vseh skupaj teh dogodkov jaz govorim. Hvala. Ker vidim, da smo se malo zbudili, hvala vam za to informacijo, torej približno 14 tisoč 861. In eden dan, ko sem bil tudi sam dežuren v glavnem centru me kličejo iz ministrstva za obrambo. Spoštovani kolega Breznik prišlo je do neljubega dogodka, stoji obrambni minister Portugalske že na Brniku, čaka prevoz, ne vem kaj dela vaša služba, nekje je prišlo do neke napake, človek čaka že več kot eno uro. Jaz kličem nazaj našo dispečersko službo na Brnik, kaj delate, mi smo tukaj ni nobenega ministra, gredo pogledati po celem Brniku pred vhodom lahko bi rekel izredno stanje je vladalo pol ure. Potem spet kličejo zakaj še nismo nič uredili, jaz spet urgiram vse voznike, mislim da celo ena posadka se je peljati na Brnik. Potem je prišlo tako daleč, da sem jaz rekel dajte mi tiste asistenta od obrambnega ministra Portugalske direktno na telefon, dajte mi številko, da ja jaz osebno pokličem.</font><br/>
<font size="4">Sem rekel ta in ta tukaj in je rekel mi že dve uri tukaj čakamo, smo na letališču, vas ni, ne vem kako ste lahko vi tako neorganizirani itd… Sem rekel kje stojite točno, prav tukaj pri vhodu na letališču Brna. Moram priznati sem rekel kje ste na Brniku ne tukaj sem jaz pri Brnik Brno torej Portugalci so tega nesrečnega ministra za obrambo peljali na Brno namesto na Brnik. Zgodba je, potem seveda imela srečni konec so se, potem nekako opravičili. Lahko bi rekel razen mislim, da so dvakrat naši vozniki povozili enkrat nekega zajca ali srno, lahko bi rekel, da skoraj ni bilo nobene nesrečne situacije tudi nobene resne prometne nesreče. Ta dogodek je tudi neka iztočnica, da se vam to več ne ponovi. Da si bodo ljudje zapomnili kje je ta biser sredi srednje Evrope izhaja. Malo smo se tudi zbudili me veseli. Vsako predsedovanje, ki ga jaz vidim in tistega, ki sem ga opazoval kot del operativne ekipe takrat mora imeti temeljni cilj. Temeljni cilj je klasično filozofsko vprašanje, ki ga imate vi vsi. Po čem me bodo ljudje spominjali kakšen človek sem bil, kako sem reagiral nenazadnje na konec, ko pride tista končna odločitev vsakega posameznika je torej po čem si ljudje koga zapomnijo. V bistvu predsedovanje Evropske unije je, če gledam kot politik kot državljan Evrope kot človek   </font><br/>
<br/>
<b><font size="4">23. TRAK: (TB) – 10.50</font></b><br/>
<br/>
<font size="4">	(nadaljevanje) po čem se nas bodo ljudje spominjali v tem polletnem predsedovanju? To je bistvo vprašanja, na podlagi česa lahko okrepimo in kaj imamo lahko za danes za pokazat Evropi in svetu. Ob tem, da če bi nekako pogledali sinergije, kjer ti približno, mislim da 80 do 100 milijonov vložil v takšno predsedovanje, približno stroškovno, in da se na drugi strani, če bi rekel, imidž države, njen marketinški del, če znaš pravilno predstavit, se morda v sinergiji lahko šteje v milijardo, 2 milijardi, 5 milijard evrov, na dolgi rok.</font><br/>
<font size="4">Torej, zdaj, jaz današnjo sejo vidim pač, da je nekdo moral neko domačo nalogo naredit in je nekaj pripravil za neki »brainstorming«, na čem bi sploh lahko začeli se pogovarjat in pripravljat neke politike. Zdaj, nekateri, kolegi največkrat neki »brainstorming« ne razumejo, vidijo se, da res izhajamo iz nekoč, iz nekih drugih družb, da takoj neki napad, da nekaj ni v redu. Jaz bi vseeno bil kritičen, bil pa pohvalen v nekaterih zadevah. Torej, jaz vidim v tem osnutku nekaj zadev in tudi vsebinsko, kot poslanec, kot član Slovenske demokratske stranke in kot predsednik tudi Odbora za kmetijstvo in kot član strokovne ekipe Slovenske demokratske stranke, v Odboru za gospodarstvu, predvsem pa v strokovnem Odboru za gospodarstvo in tehnološki razvoj, predvsem ta del, tehnološki razvoj bi trikrat ponovil danes, kajne, smo, takrat, ko je ekipa prišla v Poslansko skupino SDS-a in prosila, če imamo tudi mi kakršnekoli ideje, ker smo nenazadnje edina stranka, ki smo resnično vodili Evropsko unijo ali pa del naš, pač, takratni predsednik Vlade, imamo velike izkušnje, imamo celo vrsto mladih ljudi, ki so se takrat izobraževali in jih na srečo ta država ni uporabila, bi pa dodal nekaj vsebin.</font><br/>
<font size="4">Zdaj, glejte, vladavina prava, to je tema, ki je nekaj čisto splošnega. Zdaj, če Slovenija govori o vladavini prava pri 148 kršitvah na milijon prebivalcev, če Slovenija govori o vladavini prava, ob tem, da je po zadnji, kazalcu ekonomske svobode sveta, ravno na področju pravosodja, na področju predvsem pravosodnih odločitev, pristala za Rusijo, potem je to neka zadeva, to je tako, kot da bi se jaz hvalil, da »ful« dobro košarko »špilam«, pa bi hotel to prikazat, kljub temu, da sem izrazito neroden za košarko, kajne? Širitev Evropske unije, nadaljnja točka.</font><br/>
<font size="4">Glejte, dve zadevi sta 100 %, včasih je bila samo ena zadeva 100 %, to je smrt, smrt je 100 %. Nekoč v enem ameriškem filmu so rekli, ja, 100 % je še to, da Tori Spelling, to je ta igralka, tega znamenitega režiserja Spellinga, ki je pa zaradi očeta dobila vlogo v tisti nanizanki Beverly Hills 90210, ki je bila tako netalentirana, so rekli, 100 % je tudi, da Tori Spelling nikoli ne bo dobila Oskarja, kajne, tudi to 100 %. Obstaja pa še tretja 100 % zadeva. 100 % je, da se Evropska unija v naslednjih 10 letih ne bo nikamor širila, zato ker vsi procesi v Evropski uniji, tudi takrat, ko je prišla v hudo krizo, se vedno vračajo v njeno osnovo, ali je to bilo pri evropski ustavi, vedno se vračajo nazaj, v gospodarsko povezovanje, na tiste osnovne temelje skupnosti premoga in jekla in v tem, zgodbi, transnacionalne skupnosti, ki jo predstavlja Evropska unija, je pač, je ta zadeva ad ácta.</font><br/>
<font size="4">Tako da, vlagat v energijo širitve Evropske unije, ob tem, da smo izgubili eno najpomembnejših članic Evropske unije, ob tem, da še lahko katera druga odide, ob tem, da se narašča »evroskeptični« politik v Evropski uniji… Glejte, to je lahko samo na papirju, / nerazumljivo/ to, glejte, to je, škoda časa, škoda denarja. Verjamem, da je tu nekaj ljudi, ki je to 20 let delalo, je na teh konferencah prisostvovalo, ampak glejte, Slovenija se s tem ne more nič pohvalit in nenazadnje tudi neko gonilo, da smo bili neka najbolj razvita, bivša republika, glejte, je že mimo, žal, Hrvati so nas prehiteli po levi in desni, tu lahko kar zaključimo.</font><br/>
<font size="4">Zdaj, kohezija, učinkovita kohezijska politika, kaj bi mi o tem govorili, če najslabše črpamo evropska sredstva, če v 8 letih nismo mogli popravit informacijskega sistema in če ne želimo, če nenazadnje nismo niti enega ambicioznega, velikega projekta iz evropske kohezijske politike potegnili, tudi ostalih projektov, ki so mimo kohezije. Recimo, imeli smo Bulčevo za promet, Hrvati delajo »Pelješački« most, zakaj nismo mi, res železnice iz Maribora v Ljubljano potegnili, recimo, ob avtocesti? Recimo, vlaki, 230 kilometrov na uro, ustavi se mogoče v Celju, ustavi se pred Ljubljano, 45 minut prideš do Ljubljane. Sonaravni razvoj, krožno gospodarstvo, karkoli, spet te floskule.</font><br/>
<br/>
<b><font size="4">24. TRAK: (DAG) - 10.55</font></b><br/>
<br/>
<b><font size="4">	</font></b><font size="4">(nadaljevanje) Glejte, imeli smo na resorju, ki ima milijarde in milijarde evrov, ki bi nam lahko izdatno financiralo takšno izgradnjo železnice. Nobenih problemov za mlade, s Štajerske, Prekmurja, ostalih delov Slovenije, zato ker ne bi imeli vsak stroškov za najem stanovanj, ker bi se vsak dan lahko peljali na svoj študij in nazaj, tisti, ki tu študirajo. Številni delovni migranti, ki prihajamo v Ljubljano in nazaj, z veseljem bi se peljal z vlakom, glejte, z veseljem bi se peljal z vlakom in ne bi utrujal in dobesedno delal gneče na slovenskem avtocestnem križu. Nič nismo naredili, ker v tej državi po 30 letih ni več nobene ambicije. Če bi bila ambicija, letos je točno 30 let od Majniške deklaracije, glejte, ta država potem, ko je vstopila v Evropsko unijo, ko je vstopila v Nato, ko je vstopila v evroobmočje, ko je vstopila v Schengen, ko je prevzela evro, glejte, po tistem smo mi obstali in živeli na neki stari slavi, da smo nekdo. In to je največja napaka tudi v življenju kakšnega posameznika - mi smo nekdo. Mi smo zaspali in mi od leta 2008 do zdaj nismo naredili enega koraka naprej. Mi smo naredili nekaj korakov nazaj, ne nekaj korakov naprej. Mi smo se oddaljili od Evropske unije, od Združenih držav Amerike, mi smo odšli iz svojega bistvenega, lahko bi rekel, tudi osnovnega piedestala slovenske družbe, mi smo iz zahodne civilizacije odšli. Če pogledate kake politike, kake teme so tu včasih, vračamo se nekam nazaj, poskušamo uvesti čez zadnja vrata nek socializem tu v Sloveniji, neke nove vidike. Glejte, to ne bo pripeljalo nikamor, mi moramo stopiti naprej. </font><br/>
<font size="4">	In če zdaj pogledamo nadaljevanje. Razvoj bi bil, enakost spolov. Glejte, solidna tema, mislim, da vsi spoštujemo tudi nasprotni spol, da v Sloveniji nasprotni spol ni diskriminiran in tako naprej. Glejte, tudi to zame osebno ni tema, po kateri bi si ljudje zapomnili Slovenijo kot nek biser, kot neko državo, ki ima popolnoma novo ambicijo po 30 letih, ki odhaja iz tranzicijskega močvirja in se ponovno približuje novemu velikemu cilju slovenstva - govorim o novem velikem cilju slovenstva. Kakšen je ta cilj? Staro pravilo, stare modrosti razlagajo, da človek, ki nima svojega cilja, za njega je vsaka pot napačna, ne da je pravilna, vsaka pot je napačna, če nimaš svojega cilja, zato ker »lutaš« malo v levo, malo v desno, energije pršijo na vse strani in če nimaš osredotočenega cilja, glejte, je polno nekih energij, ki so povezane v neke druge vektorje in se ne osredotočijo na bistveni cilj. Jaz mislim, da je bistveni cilj v tem trenutku - to, kar bi rekel kolega Počivalšek, če bi bil tu -, če gre gospodarstvu dobro, gre nam vsem dobro. Jaz bi opozoril tiste, ki se ukvarjate tudi z ekonomskimi politikami. Glejte, vsi govorijo o gospodarskih ciklih, kje se približno nahajamo v tem ciklu, kako dolga je amplituda tega cikla in tako naprej. Zdaj lahko ugotavljamo, da smo nekje na neki točki preboja, da cikel pada, da se umirja in tako naprej. Ampak tisto, kar je bistvo mojega dela, odkar sem postal poslanec, od 2011 pa do zdaj, kar je bistvo mojega življenja, odkar sem, ne vem, diplomiral iz elektrotehnike, pa 20, 25 let nazaj, odkar sem diplomiral iz ekonomije, pa je, da poskušam tisto svojo prakso, tisto svoje, kar sem videl, udejanjiti tudi skozi politiko in iskati neke nove politike, nove ambiciozne cilje te države, na katerih bi Slovenija lahko gradila svojo popolno, jaz bi rekel temu prepoznavnost, popolno konkurenčnost, popolno visoko dodano vrednost v izdelkih in storitvah. In, nenazadnje, glejte, to je največja socialna politika lahko neke države, to je lahko najboljša pokojninska reforma in to je nekaj, kar lahko motivira na tisoče naših državljanov, ki trenutno mogoče odhajajo v tujino, ker čutijo neko neambicioznost te naše politike. In zdaj v okviru tega, političnih možnosti, pa, glejte, smo tudi v Slovenski demokratski stranki iskali neko temo, ki bi bila pozitivna, na kateri se mi ne delimo, na kateri se popolnoma strinjajo vsi moji kolegi in tudi mi z njimi. In tisto, kar jaz tudi pripoznam svojim kolegom ali pa kakšni vladi že za nazaj, da je tudi naredila kakšen korak naprej. </font><br/>
<font size="4">	Vsled vsega tega smo nekako v Slovenski demokratski stranki po tistem sestanku, ko ste prišli do nas, še daleč pred poslanskimi počitnicami, povedali, da se bomo aktivno vključili, brez fig v žepu, da bomo pripravili nekaj, kar bi lahko bilo gonilo, </font><br/>
<br/>
<b><font size="4">25. TRAK: (VP) - 11.00</font></b><br/>
<br/>
<font size="4">	(nadaljevanje) kar bi lahko bila zelena nit tega predsedovanja in kar bi lahko bil tudi nek resni novi cilj slovenske države. </font><br/>
<font size="4">	Torej, tisto kar smatramo je, da Slovenija zaradi velikih naštetih problemov, ki se odražajo v, konkretno, izredno birokratizirani državi, ki ni nastala samo z njeno ustanovitvijo ampak je posledica tudi prejšnjih sistemov, na drugi strani sistemske korupcije, ki ni nastala s to državo ampak smo jo prenesli samo z bivše sistemske korupcije Jugoslavije. Ob dejstvu, da so vsi komunistični sistemi propadli tudi zaradi svoje nekonkurenčnosti ravno v času tretje industrijske revolucije, ob dejstvu, da je že politika Ronalda Reagana uničila Sovjetsko zvezo z doktrino »war of the evil empire«, kjer so jim prepovedali prodajo mikroprocesorjev, znižali so ceno nafte in razvijali orožja tako zvanih »star wars«. Vse to je pripeljalo, torej govorim o enem ciklu, ki ni ekonomski cikel, to je cikel industrijske revolucije, ki traja.</font><br/>
<font size="4">To je cikel četrte industrijske revolucije, ki traja tam od začetka 90. let in smo še pred njegovim vrhnjo točko. In če se Slovenija sedaj vključi vsaj na tak cikel, na ta vlak kot bi nekateri lahko mogoče pojmujete, po tem ob dejstvu, da smo nekatere tehnologije v Sloveniji razvili, da imamo high-tech podjetja tudi v Sloveniji, da rabijo ta podjetja samo malo odriva, malo več ambicioznosti, malo več usmerjenih politik, bi lahko Slovenija kot mala država, ki se lahko relativno hitro prilagodi, postala jaz mislim, da v roku 10, 15 let evropski Singapur. Ne govorim na pamet, ne želim, da bo nekdo čez 20 let govoril, da sem jaz, tako kot so Peterleta nekoč napadli, da je rekel, da bo Slovenija Švica, ne, želimo si še več.</font><br/>
<font size="4">Ampak zdaj je za nas cilj ali želite, da bodo vaši otroci z magisteriji iz raznih kvazi-fakultet vozili taksije v zakotnem delu Berlina ali pa si želite, da bodo delali high-tech produkte v Sloveniji. Da ravno high-tech produkcija lahko pripelje do tega, da bomo imeli sonaravni razvoj, da bomo izredno malo obremenjevali okolje, da bomo izredno malo potrebovali energije za nekatere zadeve in samo to je imidž Slovenije – zelena destinacija, high-tech produkti, ki so največja stabilnost za vse največje gospodarske cikle, krize njihove, zato ker si ti vedno razvojni dobavitelj številnih verig, delaš izredne izdelke in samo to lahko pripelje Slovenijo, zato da gledamo koliko več bomo zaslužili. Avstrija – 8,8 milijarde ljudi, 457 milijard dolarjev je približno GDP, zdaj si poglejte koliko je Slovenija, to pomeni 50 tisoč dolarjev na prebivalca približno. In kaj mora biti naš cilj v naslednjih desetih letih?</font><br/>
<font size="4">Zdaj mi povejte ali smo mi zmožni to narediti, ali imate vsi skupaj eno resno ambicijo, da nekaj iz tega naredimo? In tema, ki bi morala biti zelena nit, zaradi česa zelena nit? Zato, ker če pogledate sedanjo sestavo, ki bi naj bila v Evropski uniji, Evropske komisije, je prva podpredsednica Evropske komisije, seveda kandidatka za podpredsednico, / nerazumljivo/, ki je imela izredno moč, nenazadnje prihaja iz naše stranke Alde, torej z evropske skupine tudi naše trenutne lahko bi rekel predsednika vlade in kar nekaj strank, ki so v vladi, je, da je digitalizacija, digitalna agenda osrednja točka razvoja Evropske unije, zaradi česar tudi Evropska unija zaostaja za Ameriko, predvsem pa tudi azijskimi tigri. Pa tudi Kitajsko, bodimo realni. In tu, glejte, če mi tega ne prepoznamo čem gre, zaradi česar moramo biti manj birokratizirani, bolj konkurenčni, zaradi česa moramo države, ki so v razvoju še bolj povezati v pametno logistiko, pametna mesta, pametne vasi, razvoj megatronike, bionike, nanotehnologij, storitev v oblaku, umetne ingeligence, kot pravite, razvoj novih 5G omrežij in vsega ostalega - vse to so tehnologije, ki tvorijo četrto industrijsko revolucijo in zaradi česa, kot v vsaki revoluciji, se bo svet mešal na novo.</font><br/>
<font size="4">Karte se mešajo na novo in vsi vlaki, ki smo jih zamudili od leta 2008 do zdaj, lahko med njimi nam pelje še en vlak, ki je med zadnjimi, ki pelje na velike perone. To je vlak četrte industrijske revolucije, povezan, kar je osnova za digitalizacijo. In glejte, zaradi vse tega smo v Slovenski demokratski stranki pripravili resolucijo, ki govori o Sloveniji kot nosilki digitalne preobrazbe, ne samo v Sloveniji, </font><br/>
<br/>
<b><font size="4">26. TRAK: (DAG) - 11.05</font></b><br/>
<br/>
<b><font size="4">	</font></b><font size="4">(nadaljevanje) ampak tudi v Evropski uniji, ki bi povzela vse tisto, kar je kolega Bandelli prej govoril o Estoniji, povzela tehnologije, ki v Estoniji obstajajo, jih nadgradila in dodala svoje tehnologije. Če pogledate podjetja, ki so se prodajala, slovenska podjetja, ki so bila ustanovljena v Sloveniji, na žalost, danes imajo sedež nekje drugje ali pa so že prodana, ne vem, o Outfit Seven ste govorili, poglejte, Bitstamp, 350 milijonov evrov. 350 milijonov evrov, ljudje božji! To so tehnologije, to so IT tehnologije, ob vseh ostalih vidikih, ki bi Slovenijo prezentirale kot popolnoma drugo državo. In ne govoriti, glejte, o nekih sistemih, recimo, vladavini prava, kjer imajo vsi okrog nas neko etiko. Pohvalimo se s tistim, kar je dobro, kar bi morda lahko do 2021 nadgradili in kar bi nam dalo popolnoma nov zagon. In v tej resoluciji - če pogledamo, je zelo kratka, mi smo jo poskušali spraviti na en A4 list, zadeve morajo biti kratke, tako kot Majniška deklaracija - je ravno to, da mi priznavamo, da je Slovenija, tudi Vlada Mira Cerarja, naredila korak naprej. Postavila je strategijo digitalne Slovenije do 2020, jo nadgradila z razvojem pametnih omrežij in tako naprej.</font><br/>
<font size="4">Glejte, zdaj pa prihajamo v fazo, kjer ne more to stati samo na papirju, ker se že spet dve leti nič ne dogaja. Številna podjetja, recimo, govorimo tudi o »blockchain« tehnologiji, skupaj z »blockchain think tankom« Slovenije smo to pripravili. Številni strokovnjaki, ki so večinoma raztepeni po svetu, so bili pripravljeni, čutili so neko našo iskrenost, da je velik del te resolucije del njihovega dela, del njihovega prikaza, del njihovih očitkov nam kot politikom, kaj moramo narediti, da lahko tudi del teh podjetij iz Estonije, Malte in ostalih držav pridobimo, privabimo nazaj v Slovenijo, ustvarimo, debirokratiziramo Slovenijo. Mi smo pripravili v dodatnem gradivu, vzeli smo seveda »blockchain« tehnologijo, ampak ne mislimo samo »blockchain« tehnologije, govorimo tudi o umetni inteligenci, o vsem tem, kar ste tudi vi nekako dali v osnutek. In, poglejte, zdaj bom pa povedal nekaj plastičnih primerov, da bodo ljudje razumeli. Ali si vi predstavljate, da javna, državna uprava, gremo v drugo fazo modernizacije, prva je bila v času prve Janševe Vlade, skupna mesta, skupne točke, avto si lahko registriral kjerkoli v Sloveniji, gradbena dovoljenja smo skrčili na 30 dni in tako naprej, polno birokratskih ovir smo odpravili.</font><br/>
<font size="4">Ali si vi predstavljate zdaj s pomočjo »blockchaina«, umetne inteligence, storitev oblakov, ustvariti, recimo, javni razpis na podlagi te tehnologije. Ali si predstavljate razpis za drugi tir? Firme morajo v okviru »blockchain« tehnologije poslati ponudbe, umetna inteligenca v sekundi, v dveh sekundah pregleda vse postavke, vsak beton, vsako železo, primerja cene doma, cene v tujini, pogleda vse lastnike podjetij, recimo, vse povezane osebe v teh podjetjih, primerja, išče in na koncu, lahko bi rekel, tistim odločevalcem da na mizo neke rešitve. Pogleda, katera ponudba je nerealna, katera je pretirana. Avtomatsko pošlje KPK, revizijski komisiji že del tega poročila, ki ga ustvari umetna inteligenca, in tam se vidi, kje obstaja sistemska korupcija, sistemska tveganja pri nekih naročilih. Ali si vi to predstavljate?</font><br/>
<font size="4">Ali si predstavljamo, recimo, to v zdravstvenem sistemu, takšna naročila, cene zdravil, vse ostalo povezano, to, kar zdaj govorim? Ali si vi predstavljate, koliko ljudi tu ne potrebujemo, kakšna varnost bi tu bila, kakšna preglednost, kakšna učinkovitost, kakšen učinkovit sistem, kjer nekdo, ki vam ni všeč, v pravnem postopku za vaše gradbeno dovoljenje ne da zadeve v predal, pa zadeva ne stoji pol leta tam, ampak dobesedno zadeva ni več 30 dni, kot je bilo v času prve Janševe Vlade, pa je zdaj spet raztegnjena na nekaj mesecev, ampak bi bilo v 30 minutah izdano gradbeno dovoljenje za tiste neke relativno enostavne gradbene projekte.</font><br/>
<font size="4">Ali si predstavljate, kakšno Slovenijo bi mi predstavljali! Ali pa kmetijstvo, glejte, sledljivost živil v »blockchainu«. Naša podjetja so v svetu, v Ameriki in Južni Ameriki predstavila enega najboljših programov v »blockchain« tehnologiji za sledljivost živil. Pridete v trgovino, stisne se QR kodo, vam da kmetijo, kjer je živela, kako je bilo kravi ime, od tistega zrezka, ki ga kupujete, kdaj je bila zaklana, kje je živela in vse ostalo. Glejte, si vi predstavljate nekaj takšnega? Koliko ljudi manj, koliko manj birokratskih postopkov, koliko manj papirja! Ali pa zdaj, </font><br/>
<br/>
<b><font size="4">27. TRAK: (SB) – 11.10</font></b><br/>
<br/>
<font size="4">	(nadaljevanje) ko sem s podeželsko mladino reševal nekatere probleme digitalizacije recimo v kmetijstvu. Kmetija v oblaku. Nek kmet, ki danes dobiva neko subvencijo ima eno čisto enostavno aplikacijo, napiše kdaj je sejal, kdaj je škropil in to pošlje v nek oblak, v ta oblak oddajo vse kmetijske institucije vse podatke. Tako, da ko rabi za neko subvencijo za nek stroj recimo z agencije za kmetijske trge, imajo tam tri četrt podatkov, ta kmet ne rabi, naj se on ukvarja s kmetovanjem, danes tehnologija to vse omogoča. Inšpektor kmetijski si lahko pol teh podatkov, če karkoli ni v redu, pogleda v oblaku, lahko doda neka svoja opažanja v oblak. Da ne govorim kmetijsko svetovalna služba, ki je pridodana k temu, lahko iz tega v bistvu naredi in pomaga kmetu in na koncu tehnologija omogoča popolno servisno službo neke države. Seveda bom predolg, če bom govoril, še o vseh pozitivnih vidikih, ki jih bi takšna tehnologija popolne digitalizacije na postopkih prinesla, da ne govorim o pravosodju, v pravosodje prihaja umetna inteligenca do tega nivoja, da bo sodnik za nek »case«, da bo umetna inteligenca pogledala vse, v bistvu celo sodno prakso, primerjala vse baze podatkov in nek osnovno idejo neke rešitve že dala sodniku na mizo, postopki bodo bolj učinkoviti, bolj pravični, manj bo mogoče celo tudi pritožb, bolj bo sodnik lahko intelektualno širino pokazal potem še v sami obrazložitvi sodbe.</font><br/>
<font size="4">To so zadeve, ki danes prihajajo, ne da prihajajo, so že v obravnavi, in že delujejo v nekih primerih. Zaradi tega mi predlagamo, da je Slovenija kot nosilka digitalne preobrazbe nek nov, naša rdeča nit tega predsedovanja in da vsakih od potem teh točk v svetu za zaposlovanje, sfera za zaposlovanje ponovno, vzgojno-izobraževalni sistem, dodane digitalne vsebine, ne vem, tablice, vsaj delo s tablicami že v osnovnih šolah recimo, da ne govorimo o notranji politiki, skupna evropska identiteta, to kar spet ima Estonija, še mogoče razširjena na ostala področja, kar je nujen pogoj, vse to odpravlja birokracijo, vse to odpravlja celo vrsto služb, ki jih nujno potrebuje danes gospodarstvo, in to kaže na neko resno ambiciozno politiko. Na področju kmetijstva ste zapisali družinske kmetije, se strinjam, družinske kmetije so del preživetja razvoja podeželja.</font><br/>
<font size="4">Tukaj, glejte, se strinjam, s tem, da pa tu treba dodati tudi sociala tistih kmetov, ki so 50 let delali, ali bomo kaj med tem do leta 2021 rešili, ljudje imajo 250 evrov pokojnine za 50 let dela na podeželju. Napisali ste ženske in njihov položaj na podeželju. Nova Slovenija in SDS smo predlagali, da se doda kmečkim ženskam, ki so mogle delati dva »šihta« plus vzgajati otroke, navadno so to številčne družine, da se jim neki mali dodatek da zraven, takoj ste vse zbrisali, takoj ste nas preglasovali. Glejte, zdaj to dati notri v bistvu sami na sebe kažete s prstom kaj niste naredili. Jaz upam, da bomo takšne zadeve razumeli.</font><br/>
<font size="4">Na področju kmetijstva pa je moj odbor, ki ga trenutno vodim, podal eno tudi izredno ambiciozno temo. Mi imamo v Sloveniji neverjetno slabo samooskrbo v zelenjadarstvu, imamo manj kot 40%. Mi smo predlagali popolnoma novo renesanso geotermalne energije. To pa je v sferi vsega tega, vseh teh protestov, podnebnih sprememb in vsega ostalega, da v Sloveniji naredimo celo vrsto novih geotermalnih vrtin, govorim o globoki geotermiki vrtine do 4000 metrov, kjer bi proizvajali elektriko iz geotermalnih elektrarn. To, kar ima zdaj Hrvaška dela že drugo geotermalno elektrarno, končujejo Madžarska 40 megavatov, in ravno ta vzhodni del, ki je nekako najbolj reven, če bi temu lahko rekel, lahko dobi celo vrsto teh geotermalnih elektrarn povezanih z odpadno vodo, ki jo nekako potisnemo naprej v velike steklene stavbe, rastlinjake in ki jih ogrevamo z geotermalno vodo in na projektu, ki ga ima recimo podjetje, ki se ukvarja z orhidejami v Dobrovniku gospod Ferenčak, kjer lahko vi sredi Dobrovnika ustvarite z geotermalno energijo popolnoma subtropsko klimo, proizvajate vanilijo, proizvajate lahko te orhideje, proizvajate banane, proizvajate avokado in prodajate tudi vso subtropsko sadje. </font><br/>
<br/>
<b><font size="4">28. TRAK: (VP) - 11.15</font></b><br/>
<br/>
<font size="4">	(nadaljevanje) Da boste vedeli Reykjavik kot Islandija – Islandija ima, zaradi geotermalne energije ogreva mesto Reykjavik od 1829. leta. Ima popolno samooskrbo z bananami – Islandija ima popolno samooskrbo z bananami. Ne uvažajo banan, ker jih ne rabijo, ker z geotermalno vodo ogrevajo številne steklenjake in v njih proizvajajo banane. Da ne še govorim, da so brez pesticidov, ker je kontrolirana atmosfera in vse ostale vidike. Ali si predstavljate, da Slovenija predstavi kot del zelenega preboja, ustvari popolne polise, kjer bi na enem mestu imeli vrtino, kjer bi proizvajali geotermalno elektriko, kjer bi vodo z geotermalne elektrarne pritisnili pri sedemdesetih stopinjah in ogrevali steklenjake, iz teh steklenjakov bi vodo nekako odpadno spet tiščali naprej, pa bi ogrevali številne vasi, številna mesta. Ali pa jih uporabljali za balneološko uporabo kot so terme.</font><br/>
<font size="4">Ali si vi predstavljate neko resno zeleno destinacijo ob uporabi najnovejših tehnologij central in da mi do 2021 pripravimo načrt, pripravimo že prve pilotne projekte, ljudi pripeljemo sem in jim kažemo »glejte, mi znamo, mi vemo kaj je to zeleni preboj, mi uporabljamo vse tisto zlato kar nam je narava dala, ki jo imamo tisoč, 2 tisoč ali pa 4 tisoč pod zemljo« in gremo na popolnoma novo, ambiciozno temo tudi na tem področju, ki je povezana z gospodarstvom, s kmetijstvom, s okoljem, z infrastrukturo glede elektrike. Glejte, to so modeli. In moj odbor, jaz sem delal na tem projektu več kot pol leta, lahko bi rekel celo konkurenco sem si poiskal, šel preiskati, analizirati, ne, glejte, to je ponovna zgodba recimo v kmetijstvu in za vseh teh področjih, ki sem govoril. To treba dodati, to je nekaj, kar si nas bodo ljudje zapomnili.</font><br/>
<font size="4">Ljudje si nas ne bodo zapomnili po suhoparnih temah tako, kot si ne zapomnijo nas, če bomo imeli suhoparne razprave in se ponavljali ene in iste floskule, besedne zveze, ki so jih že slišali tisočkrat. Po moje smo se večinoma tisti, ki smo prišli v politiko, si želimo, da naredimo nek korak naprej. In da vam povem, na temi geotermalne energije imamo tudi nenazadnje neko medresorsko skupino na vladi, jaz upam, v kratkem bo tudi nek sestanek pri meni, ena seja, morem povedati in pohvaliti vse kolege – niti enega nasprotovanja ni bilo. Tako SD-ja, SMC-ja, DeSUS-a, Levice, vsi so bili za to. Ker mislim, da je spet pozitivna tema. Seveda mi lahko pripravimo kot največja stranka, imamo največ strokovnjakov na svoji strani in je tudi naša dolžnost, da to naredimo. Ni problema in si ne prisvajamo tudi vsega tega. Na koncu je to konsenz številnih ljudi, ki niso tudi ne člani stranke, so pa kot člani strokovnih odborov. In z veseljem ponudimo Sloveniji vsaj 2, 3, 4 take rešitve.</font><br/>
<font size="4">Poglejte, mimo tega – Slovenija v okviru četrte industrijske revolucije tudi 3D tiska. Poglejte, si predstavljate, da Slovenija ponudi, pokaže svetu hude nesreče in vrhunsko rehabilitacijo, ki jo ima naš center Soča. V kombinaciji z bioniko, upam, da poznate bioniko, približno veste za kaj se gre, in da recimo pripravimo. Recimo, v bioniki bo čez nekaj let, bo dejansko vsi paraplegiki, ki jih bomo lahko sfinancirali bodo zaradi bioničnih vmesnikov, ki bodo zaznali živčne odzive možganov, bo v povezavi z megatroničnimi protezami, bo človek, ki je danes paraplegik, lahko shodil. Ne bo rabil invalidskega vozička, lahko bo hodil. Številni otroci, glejte, ki imajo hude mišične in te ostale bolezni in rabijo nekatera zdravila, glejte, imate posebne črpalke, kjer v okviru nekih medikamentov jim lahko uniči jetra in njihove notranje organe v roku dveh let, imajo posebne črpalke, ki dozirajo direktno v hrbtenjačo določena zdravila in tudi to, glejte, so zgodbe, pozitivne zgodbe bionike v kombinaciji. Recimo 3D tiskanje, ki sem ga na začetku omenil – v Sloveniji imamo neverjetne zgodbe, hude poškodbe po hudih nesrečah, kjer gre recimo za, kjer nekomu, ponesrečencu manjka del lobanje, v Sloveniji s 3D tiskanjem naredimo, mislim da del te lobanje, ki jo pridodajo in človeku nekako rešujejo življenje, glejte. Večinoma so to titan materiali, titan, pa tudi ostali materiali. To je, glejte, tista druga Slovenija, o kateri jaz govorim. To je samozavestna, ambiciozna Slovenija, po tridesetih letih. In to je ambiciozna politika po tridesetih letih in to je prihodnost Slovenije. </font><br/>
<font size="4">Slovenija v povezavi s high-tech tehnologijami, Slovenija v povezavi s sonaravnim okoljem, z varstvom vode, vseh naravnih virov, ki jih imamo nenazadnje. In glejte, to je Slovenija. Ker se kolegica Alenka se nekako, malo je </font><br/>
<br/>
<b><font size="4">29. TRAK: (VP) - 11.20</font></b><br/>
<br/>
<font size="4">	(nadaljevanje) nabrita danes ampak ji delajo hitro možgani, glejte, bil sem pred 14 dnevi pri predsedniku države, dal je vso podporo, lahko rečem. To ga zanima, tudi predsednika države. Predsednik države, ga to zanima, zanima ga tudi, ker je to tema za mlade. S to temo o katerih jaz govorim, bo politika postala zanimiva. Politika bo postala upanje ponovno za Slovenijo. In to, glejte, to je pot, ki jo lahko peljemo.</font><br/>
<font size="4">In tisto, kar bom zaključil, da ne bomo spet predolgi, ampak moral sem iti na neko širšo razpravo zato, da boste razumeli razpravo, je, da v Slovenski demokratski stranki si želimo resnično, da Slovenija postane nosilka digitalne preobrazbe, ker mislim, da bomo z njo preobrazili tudi del slovenske družbe. Ta družba lahko postane manj birokratizirana, več energije gre za tisto dodano vrednost v izdelkih in storitvah. Slovensko predsedovanje Evropski uniji v letu 2021 pa lahko izkoristimo za promocijo te nove družbe, nove Slovenije, ki je bolj ambiciozna in samozavestna. In nenazadnje lahko Slovenija postane ne samo iz sledilke, tudi trendsetter na tem področju v Evropi.</font><br/>
<font size="4">Toliko z moje strani. In kaj naj rečem? Na tej poti lahko nam samo bog pomaga. Jaz upam, da razumete prostor in čas v katerem živimo in da sem poskušal z nekimi argumenti pokazati in povedati kam bi lahko šli in kam mislim, da Slovenija sodi.</font><br/>
<font size="4">Najlepša hvala.</font><br/>
<br/>
<b><font size="4">PREDSEDNIK IGOR PEČEK: </font></b><font size="4">Hvala lepa.</font><br/>
<font size="4">Besedo dajem Janiju Möderndorferju.</font><br/>
<font size="4">Izvolite.</font><br/>
<br/>
<b><font size="4">JANI (JANKO) MÖDERNDORFER (PS SMC): </font></b><font size="4">No, eno stvar zagotovo lahko povem – da ne bom tako dolg, kot so bili zdajle vsi moji predhodniki, ker opozoril prav na ta nesmisel, ki se zdaj dogaja, ne.</font><br/>
<font size="4">Samo predsedovanje, jaz sicer ga delim na 2 dela – eno je organizacijsko-tehnično, kako se bomo pravzaprav samo speljalo, drugo pa so seveda vsebine. In o tem prvem delu smo zadnjič kar nekaj govorili in zato tukaj enostavno ne bom zgubljal časa, nenazadnje je to stvar tistih, ki ste odgovorni in nosilci za organizacijo in tehnični izvedbo. Boste pač izpeljali glede na razpolago sredstev in seveda na vse tisto, kar ste opozarjali in bili opozorjeni, na kar je treba paziti. In jaz temu rečem forma, ne, in če je forma dobra, je pa potem priložnost za vsebino, ne. </font><br/>
<font size="4">Ta vsebina pa seveda pride do izraza ne, če je več, ampak če je manj. In manj je več. Če bomo vse to, kar je bilo zdajle slišano in se je naštevalo do onemoglosti, oprostite, se zgubimo v tej množici. Meni dajte povedati kaj bomo, po čem bomo prepoznavni v času predsedovanja? Mi bomo lahko prepoznavni po samo eni ali dveh stvareh. Če bomo vse to, sicer fajn je, da vse to naštejemo v dokumentih, da to vse damo notri, da se to vse sliši in vidi in da lahko vsak lahko na to opozori oziroma se lahko sklicuješ na to, ampak mi moramo priti z eno udarno temo, po kateri bomo seveda prepoznavni. In da bomo tudi kaj dosegli, seveda, ker če ne bomo nič dosegli, potem je brez veze, da sploh omenjamo tisto stvar.</font><br/>
<font size="4">In sam osebno seveda ocenjujem, da je ena od glavnih nalog v času predsedovanja to, kar pravzaprav že zadnjih 4 leta oziroma zadnjih 5 let intenzivno Evropska unija poskuša, to pa je seveda, da delo Evropske unije približa državljanom. Zato, ker dokler državljan oziroma Evropejec ne bo razumel kaj pravzaprav sploh počne ta evropski parlament, Evropska komisija, tudi kakšno prav veliko podporo ne bo imela v svojem delu. Mi pa moramo v času predsedovanja seveda zelo jasno tudi državljanom približati kaj pravzaprav se bo Republika Slovenija šla v tem času predsedovanja. Ne to, da bodo državljani prepoznali in vedeli, da je predsedovanje zato, ker bodo same plave lučke takrat šibale gor pa dol po Sloveniji tistih nekaj mesecev, ampak predvsem to kaj je naš namen in kakšen bo rezultat. To je glavna stvar. Seveda pa je to najtežji del.</font><br/>
<font size="4">Kako zdaj ta umetelen jezik, ki ga tukaj poslušam že 3 ure, ne, spraviti v slovenski jezik, ki ga bo državljan razumel, ga ponotranjil in ga mogoče celo sprejel in ga podprl? To je bistvo. No, zdaj, če beremo ta program oziroma ta osnutek, jaz verjamem, da se bo to še spreminjalo, vsi smo dali neke predloge, tako iz lokalne ravni, iz Državnega zbora, iz ostalih subjektov, ki sodelujejo.  </font><br/>
<br/>
<b><font size="4">30. TRAK: (VP) - 11.25</font></b><br/>
<br/>
<font size="4">	(nadaljevanje) Vendar lahko rečem samo to, da v prihodnosti jaz vidim 3 stvari, ki so ključne v naslednjih desetih, tridesetih letih. Tisti, ki se bo spravil poslovno na to področje, bo pravzaprav imel tisti, bom rekel v narekovaju rečeno posel zagotovljen – to, kar so včasih rekli za tiste, ki pokopavajo, da imajo večno posel, ker človek »skos« umira, ne. Velja enako vsaj za ta 3 področja. Eno je prehrana, drugo je zagotovo skrb za starejše, ker jih je vedno več. In tretje je farmacija.</font><br/>
<font size="4">Zato sem v svojem predlogu seveda govoril o tem, če se seveda osredotočim samo na eno, da je pravzaprav ena boljših priložnosti v času predsedovanja, da seveda opozorimo predvsem na to, kar našim državljanom ni jasno – zakaj moramo mi plačevati dražja zdravila, kot jih plačujejo na Hrvaškem, kot jih plačujejo v Srbiji ali pa celo dražji, v posameznih primerih, kot je v Avstriji ali v Italiji. Tega preprosto eni ne razumejo. Ne razumejo kaj je referenčna cena, ne razumejo kaj so to, bom rekel želje po dobičku in da Evropska unija še do danes ni uredila vprašanja nekega normalnega trga cen zdravil v evropskem prostoru. Zakaj to govorim? Zaradi tega, ker je Slovenija najbolj na udaru predvsem zaradi svoje majhnosti. In dokler bomo majhni, dokler bomo številčno samo 2 milijona, seveda bomo za farmacevte nezanimiv trg in temu primerno tudi cena nikoli ne bo nizka. Tam kjer jih je več, tam kjer je več produkcije, tam kjer se več proda, je seveda tudi cena lahko nižja, potem so pa še politike referenčnih cen. Zraven tega imamo pa še en drug problem.</font><br/>
<font size="4">Naj omenim primer Krisa, pa ni najbolj vezan na njega, ne - farmacija preprosto ne bo vlagala v razvoj zdravil, celo še nekaj več, jih je celo že razvila ampak na trgu niso, ker so predraga, ker jih nihče ne bo kupil. In so zato iz ekonomskega in finančnega vidika nezanimiva za farmacevte, so pa za posameznika zelo pomembna in v bistvu se sprašujemo, če smo nekoč pred petdesetimi, stotimi leti rekli »nimamo še zdravila«, je absurd in paradoks, da danes imamo zdravilo ampak ga ni, ker ga farmacija ne da na trg. Ker je predrag. To je svojevrsten absurd in to je eno ključnih vprašanj, ki mislim, da bi ga lahko izkoristili v času predsedovanja. Tudi z vidika tistega fonda, ki niti ne vem koliko je velik ta hip v Evropski uniji, za neke vrste podporo razvoju zdravil, ki so finančno in ekonomsko nezanimiva.</font><br/>
<font size="4">Tako da, če pa pogledam ta program. Jaz moram reči, da sem zelo direktno napisal v predlogu, če pa pogledam zdaj v samem uvodu še razumem, tam imamo 5 besed – »pametno vlaganje za zdravje in v razvoj«. Veste kaj to vse pomeni? Vse in nič, ne. če pa pogledamo tekst, imamo sicer 5 točk oziroma 5, 6 ali 7 alinej. Ampak, oprostite, jaz bolj kot berem ta tekst, manj verjamem, da bomo sploh kaj naredili na tem področju. Bom izbral samo tega, o katerem sem govoril. »problematika razpoložljivosti zdravil in ustreznih mehanizmov za naslavljanje tega vprašanja ter možnimi novimi rešitvami in skupnimi ukrepi naslavljanja vprašanja večje transparentnosti na področju cen zdravil, medicinskih pripomočkov in zdravstvenih tehnologij«. Oprostite, to ni nič. Ne mi zameriti, ampak to res ni nič.</font><br/>
<font size="4">Jaz ne vem kdo je avtor tega teksta, ne. Če je Ministrstvo za zdravje - bog se me usmili. Ampak res, bog se me usmili. Jaz sem znan po tistem, da tudi kritiziram, če je potrebno, svojo koalicijo. Zaradi tega, ker ne želim, da imamo res spet eno predsedovanje, kjer bomo dosegli to, da bomo malo več jih zaposlili, malo več imeli javnih dogodkov, kjer bojo se </font><br/>
<br/>
<b><font size="4">31. TRAK: (VP) - 11.30</font></b><br/>
<br/>
<font size="4">	(nadaljevanje) zvrstila znana imena, ministri. In potem, ko bomo potegnili črto, bomo lahko samo še rekli »okej, res je, malo več hotelskih sob smo prodali, malo več nočitev je bilo, malo več prevozov«, sicer ne vem katerih, in to je pa tudi vse. Izplena pa, po vsej verjetnosti, če ne bomo imeli jasno začrtanih ciljev kaj hočemo doseči, pa ne bo. Zato opozarjam – zdaj je še čas. Zdaj je res še čas, da se tudi politično odločimo, da se bomo zavzemali res samo za 2, 3 strategije.</font><br/>
<font size="4">Veste, saj na začetku je gospod Mali povedal neko zadevo na katero sem bil zelo pozoren. Namreč, on je rekel, omenjal je katere so tiste 3 teme, ki bodo v ospredju ampak. Ne vem kam sem si zapisal, aha, že vem, tukajle. Ne, ne vem kam sem dal. Tlele, ta, ta, ja - varna Evropska unija, trajnostna naravnana Evropska unija in vladavina prava. Zdaj pa se spomnite moje začetne razprave - približati državljanu učinek in efekt kaj bomo s tem dosegli. Razumem sicer na drugi strani, da je Evropska komisija tista, ki bo seveda določila in določala dinamiko tempa z določenimi temami ampak kje piše, da moramo biti vedno enaki in isti kot vsi ostali? Zakaj mi ne moramo izstopati in sprovocirati z neko stvarjo, ki je malce drugačna in odstopa od klišeja, ki ga vedno nekdo drug določa? Jaz se ne strinjam s tistimi, ki pravijo »Evropska unija« oziroma »Slovenija je premajhna in nepomemben faktor v Evropski uniji«, da ne more nič doseči.</font><br/>
<font size="4">Jaz se s tem sploh ne strinjam, tudi se ne strinjam s tem kar sem danes slišal, ne, da Hrvaška nas je prehitela. Oprostite, pa dajte malo brati – Plenković izkorišča in samo pozersko nastopa in govori, da smo proti Schengenu. Zadnjih 10 let govorimo oziroma od samega nastanka Schengena govorimo, da bomo najbolj srečni ko se bo Schengen premaknil. On za svojo jasno populacijo promovira, da smo mi ovira za Schengen. Ne pove pa na glas, da je že dvakrat padel na izpitu, ker ne izpolnjuje pogojev za Schengen. In da nič ni naredil na tem oziroma njegova vlada in vsi predhodniki pred tem. Še več – da ne govorim o posnetkih, ki so jim pobegnili, kaj počnejo z vsemi ostalimi. In tudi to, kar sem danes slišal od kolega Trčka, da je v EU smo najslabši in – ne drži.</font><br/>
<font size="4">Oprostite, samo v prejšnjem mandatu so se obiski posameznih ministrov, za razliko od prejšnjih vlad, bistveno povečali in v bistvu na nek način moram reči, sam sem to od blizu videl, da so tudi ostali ministri začeli spoznavati osebno ministre, ki jih prej niti poznali niso. Vsaj ne tako, kot so jih poznali osebno, da lahko dvignejo telefon in se začnejo pogovarjati in naredijo tudi tiste korake, ki so malce več od tega, da se samo uradno vidijo po tablicah, pa se rokujejo in se razidejo, ne. In so bili tudi določeni napredki narejeni, nenazadnje nekateri ministri so bili ekstra vabljeni za to, da so lahko slišali tudi njihove predloge na različnih področjih in na različnih posvetih, z aktivno udeležbo seveda. </font><br/>
<font size="4">Tako, da jaz v tem kontekstu seveda podpiram in pričakujem, da se bo nenazadnje vlada in pa organizatorji predsedovanja, da se boste odločil za malo bolj smelo in pogumno politiko v posameznih korakih. Še posebej na vsaj enega od teh treh področij in da ga bomo državljani lahko občutili. Ga ni Slovenca od 0-99 let, ki ni uživalec farmacije. Ga ni. Enako velja za prehrano in enako velja za posledice, ko bomo starejši.</font><br/>
<font size="4">Hvala lepa. </font><br/>
<br/>
<b><font size="4">PREDSEDNIK IGOR PEČEK: </font></b><font size="4">Hvala lepa.</font><br/>
<font size="4">Besedo dajem Nataši Sukič. Potem pa bom dal besedo vam, gospod Mally.</font><br/>
<br/>
<b><font size="4">NATAŠA SUKIČ (PS Levica): </font></b><font size="4">Najlepša hvala za besedo, predsedujoči. Lep pozdrav tudi z moje strani.</font><br/>
<font size="4">Zdaj, jaz bom poskušala biti res čim krajša. Veseli me, da gre za prvi osnutek šele, ker mislim, da so moji predhodniki ogromno dobrih pobud in pogledov predstavili in z večino tega kar je bilo povedano, se lahko tudi sama strinjam. Nekaj malega bom tudi sama še morda podčrtala, morda še enkrat izpostavila. Veseli me pa seveda tudi, </font><br/>
<br/>
<b><font size="4">32. TRAK: (VP) - 11.35</font></b><br/>
<br/>
<font size="4">	(nadaljevanje) predsedujoči, da danes v tem prostoru poslovnik Državnega zbora deluje, da imamo poslanci pravico razpravljati več kot 10 minut, da ni povožena demokracija kot se je to dogajalo danes ponoči in pa včeraj točno v tem prostoru. Tako, da jaz sem se zato že skorajda »sformatirala« na 10 minut, ker sem včeraj bila podučena o nekih novih pravilih v tem hramu demokracije.</font><br/>
<font size="4">	No, zdaj, povedanega je bilo marsikaj zelo dobrega. Predvsem se strinjam, da bi Slovenija morala vzpostaviti neko razliko, ne biti neki bledi klon recimo avstrijskemu predsedovanju. Moramo izpostaviti neke svoje inovativne in smele politike in nekaj področij kjer bi lahko ta preboj dejansko dosegli. Tudi v Levici smo predlagali določene stvari, vse so bile strogo usklajene s koalicijsko pogodbo, nič takega nismo predlagali, kar bi šlo izven teh okvirjev. Pa vendarle zaenkrat ni še tega notri, upam, da pa kaj od tega bo. Recimo, no, nekaj malega, no, je bilo o krožnem gospodarstvu.</font><br/>
<font size="4">Ampak, poglejte, pri takih in okoljskih in podnebnih politikah ampak vemo, ne, kako se nam tukaj zatika. Vemo, da so naši cilji ali pa naše akcije pomaknjene v neko futuristično prihodnost tam nekje daljnega leta 2050, ko morda sploh ne bomo več mogli govoriti o teh ciljih, ker se bo podnebni zlom mogoče zgodil že prej, ne, kot napovedujejo resni strokovnjaki. Zato je bilo danes tukaj kar nekaj pobud tudi glede tega izrečenih. Recimo, skupna sodobna prometna infrastrukturna mreža s ciljem preusmerjanja prometa s cest na železnice – to bi morala biti evropska skupna politika. In pa seveda tudi naša tukaj doma. Ali pa recimo podnebna politika, ki ni podrejena gospodarskim lobijem. Ker če bo podrejena gospodarskim lobije, potem bomo, potem z nje ne bo kaj prida dosti. O zdravstvu so povedali moji predhodniki več kot dovolj, strinjam se z vsem, kar je bilo o tem rečenega.</font><br/>
<font size="4">Bi pa rekla recimo kje so tiste inovativne prebojne točke. Nekatere so bile danes že omenjene ampak recimo – Slovenija ima v ustavi zaščiteno pravico do pitne vode, ne. zakaj bi lahko to izpostavili? Seveda bi morali to izpostaviti glede na to, da poznamo apetite multinacionalk po teh virih pitne vode. Vemo, da finančnim trgom v resnici ni nič sveto in poznamo te apetite. In Slovenija četudi imamo to zapisano v Ustavi, ne moramo reči, da smo zdaj povsem na varnem. Recimo spomnimo se kaj je recimo trojka, evropska trojka predlagala Grčiji, Portugalski in Španiji, ne. V zameno za denarno pomoč je zahtevala točno to – privatizacijo podjetij za oskrbo prebivalcev s pitno vodo. In to so resne zadeve in Slovenija, ki ima to v ustavi, bi lahko to recimo izpostavila. Tukaj smo mi lahko avantgarda drugim, tukaj smo lahko mi svetel primer dobre prakse.</font><br/>
<font size="4">Zdaj pa se bom malo posvetila recimo tudi predlogu, ne, ki ga je Levica vam posredovala glede recimo politike evropske minimalne plače. Tukaj, leta 2018, ko je ta vlada bila še socialna, od danes ponoči oziroma od včeraj pač na žalost to ni več ampak pustimo, leta 2018 je še bila, ko je uveljavljala politiko minimalne plače. In ta model, ki smo ga uveljavili, bi lahko postal evropski standard. Namreč v letu 2021 se bo pri nas aktivirala formula zapisana v tem zakonu, po katerem bo torej morala biti minimalna plača vsaj 20 % višja od minimalnih življenjskih stroškov v državi.</font><br/>
<font size="4">In to bi bila, recimo, odlična priložnost naše predsedovanje, da bi ta model posvojila Evropska unija kot svoj skupni model. In na ta način bi lahko mi bili tisti, ki bi postavili platformo za celotno Evropsko unijo kot socialno unijo. Toliko slišimo o tem, ne, v predvolilni kampanji so vse stranke tekmovale med sabo katera večkrat izrekla besedo socialna unija ampak to bi bila recimo platforma za socialno </font><br/>
<br/>
<b><font size="4">33. TRAK: (VP) - 11.40</font></b><br/>
<br/>
<b><font size="4">	</font></b><font size="4">(nadaljevanje) unijo oziroma Evropsko unijo kot socialno unijo. In poglejte, ta ukrep ni nekaj, kar bi bilo nekaj, kar bi prej rekel, mislim, da kolega Möderndorfer ali ne vem kdo, da bi morali seveda dati med prioritete tisto, kar bi bilo uresničljivo, ne kar nekaj. Ampak to bi bilo uresničljivo. Zakaj? Zaradi tega, ker so nedavno pri taki ureditvi govorili te številni vplivni evropski politiki, recimo Angela Merkel, nemška kanclerka, je pozvala k primerljivi minimalni plači v Evropski uniji. To ni zanemarljivo, to je treba vedeti in se mogoče res »sfokusirati« na to.</font><br/>
<font size="4">Ali pa recimo, francoski predsednik Emmanuel Macron, ne, je na junijski konferenci Mednarodne organizacije dela prav tako pozval k nečemu podobnemu. Torej še celo Ursula von der Leyen, ne, se nekako usmerja k temu cilju. Tako, da jaz mislim, da bi tukaj mi lahko sebe izpostavili kot primer dobre prakse, ker imamo mi to že v svojem zakonu in ta primer bi lahko predstavili kot nekaj, kar bi Evropo naredilo bolj socialno. In bi jo približalo navsezadnje ljudem in ljudje bi to razumeli, ko smo prej govorili o tem, da je ljudem treba približati Evropsko unijo, približati jim je treba politiko na način, da to razumejo. Verjemite, to bi ljudje še kako razumeli. In resnično nebi bilo dobro, da na koncu, ne, ker zaenkrat, ne, je to prvi osnutek, ki ste nam ga dali, je bolj videti kot nek res bolj klon tega, kar je pač nam ponujalo avstrijsko predsedovanje, ne. In to, mislim, ali pa recimo celotni program, ne vzeti to kot neko zelo grozno kritiko ampak res je malo bolj slaba, nekoliko »ksenofobna« in tudi bolj neoliberalna inačica programa iz leta 2008, ko smo predsedovali. In zakaj ne bi mi tega postavili na neke progresivne temelje? Recimo pravica do pitne vode, ki jo imamo, minimalna plača kot standard, pa še kaj kar se danes.</font><br/>
<font size="4">To se pravi, kar se tiče promocije Slovenije, seveda je treba promovirati naše prednosti ampak ne samo te naše danosti in naša znanja ampak tudi inovativne politike, oboje. Oboje bi bilo treba narediti, da ne bo se nam potem dogajalo, dobro, zdaj, tu je kolega Breznik nekaj govoril o socializmu in o neki nekonkurečnosti komunističnih režimov – jaz vas moram spomniti, da pač Jugoslavija je bila bistveno bolj prepoznavna v svetu kot je, žal, Slovenija. Jugoslaviji se nebi moglo zgoditi, da bi nas tuja delegacija čakala v Brnu, nebi se moglo zgoditi. Jugoslavija je bila pravzaprav utemeljiteljica gibanja neuvrščenih, kar je pomenilo kaj? Da so naša gradbena podjetja gradila cel Bližnji vzhod - Irak, Iran, Sirijo in tako naprej. In ta podjetja so gradila in to je prinašalo denar, prinašalo je prepoznavnost. Ta podjetja so se zdaj sesula, kot vemo nimajo več dela. Tako, da toliko o tem kako so kateri družbeni sistemi nekonkurenčni in ni vse sveto samo v kapitalizmu in v tržni ekonomiji, ne, ampak pustimo to. Dajmo se raje osredotočiti na res to, kar smo rekli. Lahko pa tudi jaz povem anekdoto o neprepoznavnosti, sicer ne iz polja politike, takrat sem bila še direktorica Centra nevladnih organizacij, se pravi v nevladnem sektorju – in sem sprejela na sestanek pač neke predstavnice in predstavnike pomembne angleške fundacije, pogovarjali smo se 3 ure o sodelovanju, en mesec smo si izmenjevali maile in skupaj gradili program sodelovanja. Po enem mesecu so se mi pa opravičili, bili zelo v zadregi, da so mislili, da so na Slovaškem in ne v Sloveniji in da Slovenija ni v njihovem programu za sodelovanje.</font><br/>
<font size="4">Tako, da res, kar se prepoznavnosti tiče, to predsedovanje je priložnost za to, da dvignemo ugled in prepoznavnost Slovenije ampak ne na način nekih bledih in neizrazitih tem, nečesa, kar smo že stokrat slišali tudi pri ostalih predsedovanjih. Dajmo mi malo izstopiti, ker smo dejansko »progresivnejši« in boljši v marsikaterem pogledu. Dajmo biti toliko samozavestni in pogumni, </font><br/>
<br/>
<b><font size="4">34. TRAK: (VP) - 11.45</font></b><br/>
<br/>
<font size="4">	(nadaljevanje) pa dajmo te stvari na mizo. To bi bil moj predlog.</font><br/>
<font size="4">	Hvala lepa.</font><br/>
<br/>
<font size="4">	</font><b><font size="4">PREDSEDNIK IGOR PEČEK: </font></b><font size="4">Hvala lepa.</font><br/>
<font size="4">	Zdaj pa dajem besedo mag. Mallyu.</font><br/>
<font size="4">	Izvolite.</font><br/>
<br/>
<b><font size="4">	MAG. IGOR MALLY:</font></b><font size="4"> Najlepša hvala. Še enkrat hvala za to, sicer malo daljšo ampak toliko bolj poglobljeno in pa vsebinsko razpravo.</font><br/>
<font size="4">Gospod Doblekar je omenil prvo predsedovanje. Se strinjam, prvo predsedovanje je bilo zelo dobro, bilo je prvo, uspešno in dosti stvari smo od takrat pobrali. Je pa res, da drugo predsedovanje se bo izvajalo v bistveno drugačnih okoliščinah. Prvič, gre za drugo polovico leta, ki ima svoje specifike, več sodelovanja z Evropskim parlamentom na primer. Vmes so se spremenile tudi pristojnosti, tako da. In pa pod tretje, kadrovsko smo slabše, imamo slabšo osnovo kot smo jo imeli takrat. Tako, da so prednosti in slabosti. Pa dovolite mi samo, da se prav razumemo – prvo predsedovanje je predsedovala Slovenija, kot bo tudi drugo predsedovanje predsedovala Slovenija, ne ena stranka. Tako, da zato smo danes tudi tu - ker želimo, da predsedovanje, ki ga pripravljamo, ni predsedovanje, ne vem, ene stranke, ene vlade ampak dejansko celotne Slovenije. In tu seveda absolutno strinjam tudi z gospodom Doblekarjem, da je treba imeti v zavesti tudi neko spoštovanje do države kot take. </font><br/>
<font size="4">Vprašanje je bilo tudi glede zaposlovanja pa in izobraževanja. Posamezna ministrstva so o teh 350 zaposlitvah, so zaposlovanje že začela oziroma v začetku poletja. Ta zaposlovanja se bodo zdaj intenzivirala nekje do sredine naslednjega leta. Mi smo v želji čim večje preglednosti vse razpise, ki so objavljeni na spletnih straneh posameznih ministrstev, dali tudi na spletno stran vlade v posebnem razdelku za predsedovanje. Tako, da želimo, da imajo ljudje čim več informacij in da so ti razpisi in zaposlovanja čim bolj transparentna. Z izobraževanjem teh kadrov začnemo praktično v novembru oziroma v začetku decembra, zaradi tega ker bomo tudi že prve ljudi v Bruselj pošiljali z januarjem, ko se bo stalno predstavništvo preselilo tudi na novo lokacijo. </font><br/>
<font size="4">Kar se tiče omembe presenečenj – ja, kot sem že omenil, trenutno gre za širši nabor prioritet. Tri sklope prioritet imamo. Sčasoma se bo to fokusiralo na manjše število in jaz se absolutno strinjam, ja, moramo imeti nekaj, 2, 3 tiste udarne, po katerem bomo prepoznani ampak jaz mislim, da v tem trenutku še ni čas za to, ker moramo videti kaj se bo dejansko do začetka našega predsedovanja dogajalo, kaj se bo že oddelalo tudi s strani drugih predsedstev. Tako, da na drugi strani smo pa dosti uokvirjeni tudi za agendo, ki jo EU, ki jo Evropska unija ima. Recimo, omenjena je bila minimalna plača. To je nekako zaobjeto v evropskem stebru socialnih pravic, ki ga omenjamo v gradivu. Ampak glede na to kakšna razprava se trenutno vrši na evropski ravni, jaz verjamem, da bo ta materija obravnavana že bistveno prej. Mogoče že v času nemškega predsedovanja, sploh zaradi tega, ker se toliko omenja. Omenjena je bilo vprašanje pitne vode – tudi to, na to smo, tudi o tem smo razmišljali, predvsem v zunanjepolitičnem aspektu, da se ta materija poudarja predvsem v tretjih državah, v okviru humanitarnih in pa zunanjepolitičnega delovanja. </font><br/>
<font size="4">Jaz se zelo zahvaljujem tudi za pobude tudi glede digitalizacije. Mi smo deloma to tudi oziroma je vključeno tudi v sam osnutek prioritet. Želeli smo šli še korak dlje, ne samo digitalizacija kot taka oziroma »blokchain« tehnologije kot take, o katerih je, kot ste </font><br/>
<br/>
<b><font size="4">35. TRAK: (SB) – 11.50</font></b><br/>
<br/>
<font size="4">	(nadaljevanje) že omenili, smo imeli dosti razprav tudi v okviru prejšnje vlade, ampak želimo iti tudi na polje umetne inteligence, na polje tako imenovanih pametnih vasi, ki jih eden izmed slovenskih evropskih poslancev tudi uspešno zagovarja, s tem pokrijemo na eni strani razvoj podeželja, na drugi strani pa tudi kaj je bilo že prej omenjeno, polje starajoče se družbe. Nekako želimo poročiti tudi v kolikor se bo le dalo problematiko starajoče se družbe z poljem digitalizacije, umetne inteligence. Vemo, da imamo tu pobudo družbe 5.0. je v osnovi japonska ideja, ampak to so neka inovativna razmišljanja, ki jih želimo dati na plano, hkrati pa vključit kolikor se bo le dalo tudi slovenska podjetja, slovenske start upe, prej je bilo omenjeno kaj bomo delali na področju krožnega gospodarstva.</font><br/>
<font size="4">Mogoče ima krožno gospodarstvo v Sloveniji malo čuden prizvok zaradi tega, ker se je veliko razpravljalo na tem področju samo o konceptu ne pa o učinkih na gospodarstvo, ampak na drugi strani imamo pa veliko start upov, uspešnih start upov, ki to že vse počne, samo vemo ne. Tako, da želja oziroma ideja je, da se vse to zajame in da se na ta način tudi slovensko znanje tudi če ni s strani nekih velikih korporacij slovenskih, da se čim bolj promovira. Tako, da ja, naš cilj je dobiti neko udarno dve ali tri teme za čas predsedovanja, ampak mislim, da še vsaj v tem trenutku še ni čas za to, bomo pa definitivno morali o tem razmišljati čez skoraj eno leto, ko bomo dobili ta malo bolj konkreten osnutek predsedovanja. Večkrat sem slišal, da ste poslali tudi vaše pisne predloge. Mi smo vaše pisne predloge dobili pred par dnevi, tako da vključevali smo v te zadeve, v naše gradivo tisto kar smo dobili predvsem v okviru posvetovanja po poslanskih skupinah. Ampak ni problema, bomo to vključili v nadgradnjo teh prioritet predsedovanja, ko bomo začeli malo bolj konkretizirati naše prioritete.</font><br/>
<font size="4">Hvala za enkrat. </font><br/>
<br/>
<b><font size="4">	PREDSEDNIK IGOR PEČEK:</font></b><font size="4"> Hvala lepa. </font><br/>
<font size="4">	Gospa Sukič, imate repliko.</font><br/>
<font size="4">Izvolite. </font><br/>
<br/>
<b><font size="4">	NATAŠA SUKIČ (PS Levica):</font></b><font size="4"> Ja, ja, saj čisto na kratko.</font><br/>
<font size="4">Zdaj ste me pa čisto presenetil. Po moji informaciji smo vam mi 15. julija posredovali naše predloge in žal izmed teh predlogov, pa lahko jih zdaj dejansko navedem, uveljavitev skupnih minimalnih davčnih standardov v EU za končanje davčnega dumpinga, skupna sodobna prometna infrastrukturna mreža s ciljem preusmerjanja prometa s cestno železnico, podnebna politika, ki ni podrejena gospodarskim lobijem, celostno urejanja pogojev za dostojno življenje mladih, se pravi stanovanjska politika in urejen trg dela, zdravstvo kot najmanj integrirano področje v EU potrebuje evropsko koordinacijo nabave medicinskega materiala in opreme, po vzoru Slovenije ustavno zaščita pitne vode kot temeljne pravice. Torej te predloge smo mi posredovali 15. julija, tako da prosim, da mogoče malo pogledate, pa vendarle upam, da boste kakšnega od njih tudi uvrstili, ker za enkrat ga še niste.</font><br/>
<font size="4">Hvala lepa.</font><br/>
<br/>
<b><font size="4">	PREDSEDNIK IGOR PEČEK:</font></b><font size="4"> Hvala lepa.</font><br/>
<font size="4">Verjamem, da bodo vaš namig oziroma predlog upoštevali. </font><br/>
<font size="4">	Zdaj pa nadaljujemo z razpravo. K razpravi so prijavljeni še trije  kolegi po naslednjem vrstnem redu, in sicer Alenka Jeraj, mag. Dejan Kaloh in pa gospa Karla Urh, prijavil pa se je gospod Pogačnik, se pravi štirje.</font><br/>
<font size="4">Tako da, najprej dajem besedo gospe Alenki Jeraj.</font><br/>
<font size="4">Izvolite.</font><br/>
<br/>
<b><font size="4">	ALENKA JERAJ (PS SDS):</font></b><font size="4"> Hvala za besedo. Lep pozdravljeni!</font><br/>
<font size="4">	Mogoče bom kakšno stvar ponovila, ampak najbrž ni škoda ponoviti, če se pri kakšnih rečeh zapletamo. Torej ena od nalog je vladavina prava, že moji kolegi so nekaj o tem povedali. Torej, da bomo si prizadevali za </font><br/>
<br/>
<b><font size="4">36. TRAK: (SB) – 11.55</font></b><br/>
<br/>
<font size="4">	(nadaljevanje) zaščito temeljnih skupnih evropskih vrednost in spoštovanje vladavine prava, ter tudi z zavzemanjem za krepitev instrumentov in mehanizmov za uveljavljanje tega načela. Zdaj, mi kakorkoli že smo na prvem mestu po kršenju človekovih pravic in tako naprej, še cel kup drugi analiz, ki kažejo slabo delovanje sodstva. Imamo tudi nekaj primerov, ki kažejo na popolno neučinkovitost, se pravi kako bomo mi neko rdečo temo imeli vladavino prava, če pa sami tega ne znamo urediti v svoji državi. To se mi zdi res malo, ne vem, kot da bi se sami iz sebe malo norčevali ob vseh težavah, ki vemo, da jih imamo v našem pravosodju. </font><br/>
<font size="4">	Druga stvar, podobna, kohezija. Mi rečemo, da bomo učinkovita kohezijska politika. V času slovenskega predsedovanja se bo začelo izvajanje novih kohezijskih projektov, zato bo Slovenija posebno pozornost namenila razpravi o učinkovitem in prožnem izvajanju kohezijske politike o novem programskem obdobju. Torej spet kot da se delamo norca sami iz sebe, najslabše črpamo od vseh držav, zdi se mi, da je minister odstopil ravno zaradi tega, ker bo zelo težko stopil pred ljudi in rekel, da bomo milijardo in pol denarja pustili, ker ga nismo sposobni počrpati.</font><br/>
<font size="4">Da ne govorim o tem, da smo celo bili na tem, da smo kaznovani, da nam ne bodo nakazovali sredstev, ker nam ne deluje informacijski sistem. In zdaj bomo mi druge učili kako naj pravilno črpajo, torej, smešno. In če tukaj se dotaknem kadrov o katerih je govoril državni sekretar oziroma predstavnik za projekt predsedovanja. Sami ste povedali kako ne strateško delamo v tej državi. Mi smo v prvem predsedovanju usposobili mlade ljudi, imeli sodelavce, sami ste povedali, da je veliko osiromašenja na tem področju, priznate, da so vlade v zadnjih desetih letih katastrofalno delale s temi kadri in zdaj bomo 350 novih ljudi zaposlili, seveda  ker jih potrebujemo, vse jih boste morali naučiti in gremo spet od začetka.</font><br/>
<font size="4">Medtem smo pa cel kup ljudi, ki so bili usposobljeni, ki so stvari dobro delali v prvem predsedovanju, prepustili, da so odšli na službe v Bruselj in podobno, ker tukaj niso imeli svoje priložnosti, še več, podobno se je dogajalo ravno na koheziji, ko so ljudje, ki so se ukvarjali s črpanjem evropskih sredstev, dobili knjižico oziroma so jih odpustili, saj večina njih je zdaj več ali manj zaposlena nazaj, ker so vsi stožili, ker Evropska unija je dajala denar za usposabljanje teh ljudi ravno z namenom, da bodo potem zaposleni in da bodo te stvari delali in ne da se z vsako perspektivo na novo učimo kako se to dela.</font><br/>
<font size="4">Glejte, popolnoma ne strateško in zdaj bomo tukaj 350 novih ljudi pripeljali, jih izobrazil in vprašanje kaj bo v nadaljevanju potem z njimi, država spet ne bo vedela kaj naj z njimi počne in si bodo, ker bodo pa verjetno usposobljeni, poiskali boljše zaposlitve drugje. Potem imamo na področju prostora napisano: kot pomembne teme bo Slovenija v času predsedovanja izpostavila trajnostna in zelena mesta ter dostopna stanovanja. Mislim, spet, vsak da se pogovarjamo o tem, da ni stanovanj za mlade, da ni stanovanj za študente in tako naprej, nikakršna stanovanjska politika in zdaj bom spet mi drugim razlagal kako naj to delajo.</font><br/>
<font size="4">Jaz razumem, da je predsedovanje, da je nekdo šef, da to ne pomeni, da mi razlagamo, so pač vse države, ampak kljub temu tisti, ki je vodilni in si neke take teme zastavi, se pričakuje, da ima te stvari v svoji državi urejen in pošlihtane tako kot je treba. Pri obrambi napišete Slovenija se bo zavzemala za več strateškega obrambnega načrtovanja in povezanosti z obrambnim načrtovanjem Nato. Spet kršimo vse obveznosti k čemur smo se zavezali kot člani Nata. Vse dogovore, BDP nižji, vojaki nam odhajajo, nismo sposobni niti osnovnih stvari, ki jih od nas zahteva Nato, uveljaviti in narediti, saj nismo edini, to je tudi res, tudi druge države ne izpolnjujejo kriterijev </font><br/>
<br/>
<b><font size="4">37. TRAK: (VP) - 12.00</font></b><br/>
<br/>
<font size="4">	(nadaljevanje) in dovoljšnega financiranja ampak kljub temu, a ne. Ne vem, če nas bo kdo resno jemal ob takih zadevah, a ne. </font><br/>
<font size="4">	Zdaj, pri pravosodju, še to sem pozabila, a ne. Sočasno s sestankom evropske pravosodne mreže, tudi organizacija dogodkov oziroma Konference za promocijo nacionalne mreže in čezmejno izmenjavo izkušenj in dobrih praks, predavanja in diskusije glede aktualnih vprašanj v zvezi z uporabo uredb med praktiki iz različnih držav članic, sodniki, notarji. Jaz sem bila pred leti članica Odbora za pravosodje in tam smo se pogovarjali o tem, da naši sodniki večinoma si ne želijo kakšnih izmenjav. Praktično smo spet na repu držav, ki hodijo na izobraževanja ven, govorim o sodstvu, o sodnem sistemu, in izmenjujejo izkušnje. Mi vse znamo spet, ne, čeprav vemo, da nam nič ne funkcionira ali pa zelo slabo funkcionira. Naši sodniki nimajo, ne čutijo potrebe, da izmenjujejo izkušnje s kolegi iz Evropske unije in to potem nekako kot primere dobrih praks prinašajo k nam. Mi to lahko zapišemo ampak če tega ne bomo počeli, jaz sicer upam, da se je procent spremenil in da kaj več izkoriščamo to, kar imamo, ker Evropska unija, in zato smo tudi člani, je tudi to, a ne, da si pomagamo med sabo in da tisto, kar so nekje že pogruntali, ne odkrivamo na novo. Ampak se učimo od tistih, ki so boljši in ki znajo in ki so neke stvari delajo, ne.</font><br/>
<font size="4">	Zdaj, pri notranjih zadevah ste napisali »vrnitev k normalnemu delovanju schengenskega območja«. Torej ocenjujem, da ocenjujete, da ne deluje normalno. Mi smo država, ki bi morala uveljavljati Schengen, pa ga očitno ne, očitno to tudi se sami zavedate, čeprav na odborih za notranjo politiko kar naprej poslušamo, da vse obvladamo, da vse štima, da ni nobenih težav, ne. Čeprav vemo, da težave so in to kar velike, a ne. To me veseli, ne, ampak kako bomo spet to uveljavljali? In kako bomo to povedali?  Veste, da je Avstrija zaprla mejo, Italija zaprla mejo, ker ne ščitimo dobro naše meje, torej schengenske meje h kateri smo se spet zavezali in povedali kaj in kako bomo stvari delali, pa jih ne delamo dobro, ne. ne delamo jih dobro, tudi če nam tukajle govorite pa tudi če mediji poskušajo pač stvari risati lepše, kot v resnici so. </font><br/>
<font size="4">	Zdaj tukaj je tudi skupni evropski azilni sistem. Vemo, da so druge države precej zaostrile azilno zakonodajo, mi ne, kljub mnogim našim predlogom. Leta 2016 smo 139 prosilcem odobrili azil, lani je bilo takih prosilcev 2098, nimam zdajle podatka kolikim smo odobrili. Hvala bogu smo malce vseeno prišli k pameti oziroma ali pa ne ampak te ljudje izginjajo po tem, a ne. Pred časom je bil objavljen članek, da je v letošnjem letu 2 tisoč 577 ljudi že zaprosilo za azil in za 2 tisoč 146 ne vemo, kje so. 49 smo pa odobrili, to je dvema procentoma, kar je manj kot leta 2016, se pravi, da smo malo prišli k pameti in da »glih« vsak ne more dobiti azila in se stvari malo bolj preverijo ampak ne glede na to. Mnoge države so stvari zaostrile že pred tem, ker so imele enako težave, kot jih imamo mi. Mi smo, kot sem rekla, predlagali večkrat spremembo zakona in zaostritev, tudi mogoče razmislek o tem, da se azilna komisija, da se stvari že zgodijo na meji, da sploh ne vozimo ljudi v Ljubljano in se potem tukaj gibajo prosto in na koncu ne vemo kje so končali. Vmes pa še kakšen kriminal naredijo in tako, ne.</font><br/>
<font size="4">Tako, da spet, a ne, nekaj zapišemo, kar se sliši fajn, ne, ampak pravih korakov za to, da bi to dosegli pa nismo naredili.</font><br/>
<font size="4">Zdaj, nekaj je bilo tudi rečeno v zvezi z zdravstvom - področje dostopnosti do zdravil in medicinskih pripomočkov, spet, ane, naslavljamo vprašanje večje transparentnosti na področju cen zdravil, medicinskih pripomočkov in zdravstvenih tehnologij. Ob tem, da je v Državnem zboru potekala preiskovalna komisija, da ponovno poteka preiskovalna komisija zaradi kršitev v zdravstvu, preplačil materialov in tako naprej. Spet, a ne, si mi nekaj notri zastavimo, česar sami nismo sposobni urediti </font><br/>
<br/>
<b><font size="4">38. TRAK: (VP) - 12.05</font></b><br/>
<br/>
<font size="4">	(nadaljevanje) in narediti. Saj, upam, da se bomo vsaj od drugih kaj naučili ampak jaz mislim, da take korupcije v zdravstvu kot jo imamo pri nas, ne, ne vem, če še imajo kje ali pa če bi stvari lahko toliko časa trajale in bi jo gledale druge države, kot to traja pri nas. Ob vseh dokazih, ob vseh ovadbah preiskovalne komisije ne veš ali naš Nacionalni preiskovalni urad, policija, kriminalisti, tožilstvo in sodstvo na koncu kaj dela ali ne dela. Stvari tečejo lepo dalje. Še več, tisti, ki odkrije neko lumparijo, v primeru gospoda Mravljeta, je sedaj tožen s strani kliničnega centra. Nor svet, bi rekli. Namesto, da bi se mu zahvalili, ker jim je na letni ravni »prišparal« 2 milijona pa pol, da jih lahko nekje drugje porabijo, ga bodo zdaj tožili zato, ker je pač neko tako nepravilnost odkril. </font><br/>
<font size="4">	Zdaj, pri področju kmetijstva, nekaj je povedal že moj kolega Franci v zvezi z ženskami na kmetijah in to. Kot rečeno, ponovno smo vložili zakon, da se izboljša položaj kmetic ampak skoraj ni upanja, da bi bil potrjen oziroma da bi ga koalicija sprejela, kot da se noče pač nekih stvari urediti, ki bi z zelo malo napora pomenile zelo pomembno pomoč pri socialnem statusu teh ženske. Ne vem, tudi v Levici – polna usta sociale, ko je pa treba kakšen tak predlog podpreti, pa seveda poslancev Levice običajno ni v dvorani, da se izognejo pač kakšnim kritikam. Zdaj družinske kmetije, a ne, hitro izginjanje družinskih in malih kmetij je v Sloveniji in v Evropi vzrok za zaskrbljenost, drži. Takrat, ko se je Slovenija priključevala Evropski uniji oziroma v postopkih pogajanja nismo znali uveljaviti neke naše posebnosti, ki jih imamo, torej majhne kmetije. Ampak ena od mogoče prioritet oziroma ena od tem, kjer bi pa lahko nekaj naredili, je pa mogoče tudi, da se spremenijo ti pogoji, ne. Ker nimamo težav samo mi ampak jih imajo tudi kakšne druge države, kjer so manjše kmetije.</font><br/>
<font size="4">Zdaj, jaz nisem »glih« ekspert za to ampak vem, da so bili neki nori pogoji – 100 glav živine, 100 ovac. Mi imamo pa manjše kmetije kjer, razen redkih, noben nima 100 ovac. In potem izpadeš iz razpisov in tako naprej. Mogoče, ker smo se takrat slabo pogajali, bog pomagaj, tako je in pravila se zelo redko spremenijo ali pa je treba kar precej trudi ampak mogoče bi bil to en izziv, a ne, da poskušamo pač neke pogoje in pravila vezana na kmetijstvo spremeniti v času predsedovanja. Podatke imamo itak alarmantne, ne – propada vsak dan toliko kmetij, kmalu ne bomo več imeli ničesar. Mogoče je en tak izziv lahko, da poskušamo pač te pogoje, ki so za nas slabi, pa ne samo za nas, tudi še kakšna druga država ima po moje podobne stvari, da bi vzeli to kot en izziv, da poskušamo pač neka bolj, bom rekla primerna in dosegljiva pravila in pogoje doseči za Slovenijo. </font><br/>
<font size="4">	In mogoče še izobraževanje mladine in šport. Spet, a ne, vloga znanja v družbi. Pri nas se velikokrat zdi, da znanje ni prav veliko vredno. Tudi zadnji primer srednjih medicinskih sester, ki jim ne priznamo nekih kompetenc in nekega znanja, ki so ga pridobile v vseh letih, tako šolanja kot potem tudi praktičnega dela. Izobražujemo nezaposljive ljudi, ne. Najprej moramo te stvari urediti doma, potem bomo pa o tem podučevali druge, ki so uspešnejši, ki imajo manjšo brezposelnost, ki več mladih ljudi zaposlijo. Mi pri nas vemo kakšni so podatki o odhajanju v tujino, ne znamo ljudi zadržati tukaj kljub ogromnim sredstvom, ki smo jih vložili v njihovo izobraževanje in usposabljanje. </font><br/>
<font size="4">	Tako, da tako, kot mnogi moji predhodniki si jaz tudi želim, da to predsedovanje nebi bilo samo nekaj pač kar bomo oddelali, kot ste rekli. Ampak, da bomo iz tega tudi nekaj potegnili, tako zase kot za širši prostor, za Evropo. Ampak je treba biti pa dejansko malo bolj ambiciozen in malo bolj in malo več si upati, tudi v smislu, da je tudi tukaj treba kaj narediti. Eno leto vlade je mimo, »zgovarjanja« na prejšnje bo počasi konec, a ne. </font><br/>
<br/>
<b><font size="4">39. TRAK: (VP) - 12.10</font></b><br/>
<br/>
<font size="4">	(nadaljevanje) Je treba kakšne stvari potegniti in narediti, ne pa samo čakati, da čas mine. </font><br/>
<font size="4">	Hvala lepa.</font><br/>
<br/>
<b><font size="4">	PREDSEDNIK IGOR PEČEK: </font></b><font size="4">Hvala lepa.</font><br/>
<font size="4">	Gospa Sukič, imate repliko.</font><br/>
<font size="4">	Izvolite.</font><br/>
<br/>
<b><font size="4">	NATAŠA SUKIČ (PS Levica): </font></b><font size="4">Spoštovana kolegica, a »propo« polnih ust sociale, ne. Danes ponoči pa včeraj smo zelo dobro videli kdo ima polna usta sociale in kdo ne. Razen poslancev Levice in SD, vsi ostali ste imeli polna usta sociale na način sprejemanja ali pa omogočanja ali pa uveljavljanja popolnoma anti-socialnih ukrepov, ki bodo samo poglobili še socialno izključenost in revščino v tej državi. Tako da, spoštovana kolegica, ta vaša opazka je bila zelo neprimerna, kajti ravno vi, vaši poslanci so svojo držo s svojo vzdržanostjo, vedelo se je kakšno je razmerje moči v dvorani, omogočili, da bomo v bodoče imeli še več socialnih krivic na tistih najšibkejših v naši družbi.</font><br/>
<font size="4">	Hvala.</font><br/>
<br/>
<font size="4">	</font><b><font size="4">PREDSEDNIK IGOR PEČEK: </font></b><font size="4">Hvala.</font><br/>
<font size="4">	Besedo pa ima mag. Dejan Kaloh.</font><br/>
<font size="4">	Izvolite.</font><br/>
<br/>
<b><font size="4">	MAG. DEJAN KALOH (PS SDS): </font></b><font size="4">Predsednik, hvala lepa za dano besedo.</font><br/>
<font size="4">	Malce smo že zdesetkani zdaj, v drugi polovici dneva ampak važno je, da nas državni sekretar gospod Mali pozorno posluša. Zdaj, z kratkim uvidom predsedovanja 2008, pa z vsem tem kaj želim navesti 5 minut plus, da še potem preostala dva razpravljavca dobita besedo.</font><br/>
<font size="4">	Zdaj, v prvi polovici leta 2018, ko smo slišali, so bile evidentno izkazane neke dobre prakse predsedovanja, naj naštejem tiste res, ki so jih pripoznali vse druge države članice EU od trasiranja, izvajanja lizbonske pogodbe do odpravljenega mejnega nadzora na notranjih zračnih mejah, do širitve evroobmočja, poglobitve evropske sosedske politike, krepitve evropske varnosti, tako na obrambnih politikah. Je pa res, da zdaj to drugo predsedovanje se bo deloma seveda razlikovalo. </font><br/>
<font size="4">	Zdaj, jaz bi želel govoriti tako o vsebinskem delu kot teh tehničnih, izvedbenih vidikih, ker so še ena odprta vprašanja, gospod državni sekretar. Zdaj bi pa želel izpostaviti eno tako smešno prigodo, ne, ki jo je plasiral v javnost sam predsednik vlade, ko je pred časom v nekem intervjuju dejal, da bomo 2021 predsedovali Svetu Evrope. Zdaj, kakšen signal daje predsednik vlade, če zamenjuje dejansko mednarodne organizacije z institucijami oziroma organi Evropske unije, je res malo čudna zadeva. Saj pravim, s tem vaše vodstvo nima neposredno nič ampak že ta prvi signal je bil malo smešen, da izjavi, da bomo predsedovali Svetu Evrope. </font><br/>
<font size="4">	Zdaj, osnutek prednostnih nalog, ki ste nam jih podali, sem si jaz osebno prebral od prve do zadnje črke. Rad bi se dotaknil predvsem, ker zdaj predsedovanje EU ni neki fluidni pojem, predsedovanje EU izvajajo ljudje, ne. zdaj, kolegica je že malo o kadrih govorila, o tem begu, o teh »izžvežbanih« možganov v institucije v Bruslju. Zdaj, 350 bodo jih na novo zaposlili, 120 od tega bo jih v Bruslju. Mene vseeno zanima, če že imate kakšen razrez po posameznih ministrstvih? Koliko zaposlitev bo novih, ne? Pa seveda zdaj kako boste preverili to ustreznost kadrov pa na kakšen način boste jih usposabljali, ne, to bi radi danes slišali, vsaj eni poslanci. Jaz vem, da so ta zaposlitve v letu 2019, 2020, ne, nekako namenjeni za ti 2 leti ampak koliko jih bo potem permanentno ostalo na ministrstvih? Kaj se tiče, kaj se tiče stroški, bodo nekje adekvatni prejšnjim predsedovanjem drugih držav, okrog 80 milijonov je primerljivo z drugimi članicami EU, ko so prevzele krmilo vodenja Sveta EU, pa vendarle so tudi že v prihodnosti iskali določene sponzorje. Ni šlo zgolj iz državnega budžeta, pa me zanima, če boste kakšen dodaten del aktivnosti krili s pomočjo kakih sponzorjev? To veste, da vam je lahko omogočeno. </font><br/>
<font size="4">	Zdaj, kar se pa tiče tega tehnično-izvedbenega vidika, vemo, da se bo večina protokolarnih zadev odvijala na Brdu pri Kranju. In zdaj pred kratkim je bil razveljavljen del razpisne dokumentacije, ne. S tem ste verjetno seznanjeni. Glede prenove protokolarnega hotela me zanima zdaj, ker, ne, ste pač kršili zakon o javnem naročilu, me zanima, če ste to že zdaj sanirali? Ker ta objekt bomo seveda potrebovali, ne. Kako je s tem?</font><br/>
<font size="4">Zdaj, kolegica Jerajeva je že omenjala, ne, rubriko, v navednicah če rečem, delanja norcev iz samega sebe. Glejte, vrnitev k normalnemu delovanju schengenskega področja, skupni evropski azilni sistem. </font><br/>
<br/>
<b><font size="4">40. TRAK: (SB) – 12.15</font></b><br/>
<br/>
<font size="4">	(nadaljevanje) Tu smo res priča enemu velikemu paradoksu, saj ravno ta Vlada, ki je zdaj na oblasti, je dopustila, da je južno schengenska meja de facto padla, tisoči in tisoči nezakonitih migrantov se valijo v osrčje naše države in množično zlorabljalo azilno zakonodajo. Ti dve alineji sta res malo paradoksalno smešni.</font><br/>
<font size="4">Kakor tudi, zdaj, sam prihajam iz pravne stroke, ko pompozno napišete v zvezi z uveljavitvijo prava, pravne države v kontekstu Evropske unije. Ravno pred letom dni smo na Odboru za pravosodje obravnavali eno res zelo milo rečeno čudno zadevo, ko je samo Vrhovno sodišče v sporočilu za javnost dejalo, da ne bo upoštevalo ESČP v tistem delu, ki jih ne prepriča z argumentacijo. Kontradiktornosti, ki jih res redko vidiš. Bi pa imel tukaj tudi za vas eno vprašane, govorili ste o razpršenosti mest v predsedovanju Evropske unije, me tudi zanima  zdaj kot Štajerca, če boste v tem segmentu tudi mogoče pomislili na naše Mariborsko letališče, ki zdaj dejansko sameva, če boste mogoče sofinancirali tudi kakšno linijo, da se končno naše mariborsko letališče obudi od mrtvecev ravno v tem kontekstu razpršenosti mest. In zdaj vsaka država za zaključek želi pustiti res neki pečat. Jaz vem, da 20 % je tisti nekaj tem, ki jih lahko vi nekako preoblikujete in lahko usmeriti delo Svetu Evropske unije, drugo je že neka podedovana agenda, pa vendarle jaz zdaj v tem osnutku res nisem videl niti kakšnega procenta tistega kar bo dalo nam neki vidni pečat v drugi polovici leta 2021.</font><br/>
<font size="4">To tukaj izvajanje kolega Francija, ki je govoril, da naj Slovenija postane nosilka te digitalne preobrazbe, ravno zdaj je prišel notri, je res to tisto kar bi veljalo izkoristiti, da se ta resolucije, ko je kolega Breznik omenjal, tudi v praksi nekako udejanji in jaz mislim, da je to tisti segment, ki nam res lahko da ta pečat, da ne bomo samo delali kot so že rekli kolegi zgolj po nekih »ceglcih«, ampak da bomo pustili res neko sliko, ko bo Slovenijo kot nacijo kot državo, vas, ki boste dejansko vodili, postavila v pozitivno ospredje tega dogajanja.</font><br/>
<font size="4">Hvala. </font><br/>
<br/>
<b><font size="4">	PREDSEDNIK IGOR PEČEK:</font></b><font size="4"> Hvala lepa. </font><br/>
<font size="4">	Zdaj pa dobi besedo gospa Karla Urh in potem kot zadnji razpravljavec, mag. Marko Pogačnik. </font><br/>
<br/>
<b><font size="4">	KARLA URH (PS LMŠ):</font></b><font size="4"> Spoštovani vsi skupaj, lep pozdrav tudi z moje strani!</font><br/>
<font size="4">	Oglašam se nekako v svojem imenu, ker nadomeščam kolega Nika Prebila in bi rada mogoče doprinesla s par stavki tudi sama neko razmišljanje. Kot vemo Evropska unija se sooča z izzivi, ki so nekako posledica naše včerajšnje ekonomike in politične dinamike. S spoštovanjem vseh kolegov, ki so razpravljali nekako pred menoj v svojih razpravah so se dotaknili raznovrstnih tematik, ki bi jih morali izpostaviti in umestiti v polletno predsedovanje in rešiti v tistem času verjetno vse. Jaz mislim, da Slovenija bo kljub temu, da bo predsedovala, delovala naprej normalno nemoteno, kljub temu, da bo imela ogromno obiskov razno raznih visokih gostov, mislim, da bo delovanje teko naprej. Rada bi pa opozorila ob vseh teh skepsah in ugotovitvah in izračunih koliko bo Slovenijo to stalo. Da je Slovencev samo dva milijona in še malo, ne vem kako razmišljamo recimo s temi visokimi stroški in kaj bi še umestili v to, ko vendar nimamo dovolj.</font><br/>
<font size="4">Toliko, mogoče malo za razmislek. In vsa ta materija, katero smo našteli in bi jo radi umestili v to reševanje, je prav gotovo potrebna, vendar na tem nivoju na tak način to verjetno ne bo šlo tako hitro. Sama imam nek prioritetni pogled, ki ga Slovenija lahko umesti. Zelo pomembno se mi zdi, kot so že tudi nekateri drugi izpostavili, </font><br/>
<br/>
<b><font size="4">41. TRAK: (SB) – 12.20</font></b><br/>
<br/>
<font size="4">	(nadaljevanje) kvalitetno življenje v Sloveniji, s tem, da imamo pitno vodo, zdravo hrano, čisto okolje. Veste, nenazadnje bi tudi jaz povedala eno anekdoto, moj nečak je pilot in ko se vrne s štiritedenskega potovanja, ker ni na Adrii, je nekje drugje, pravi: »Teta, da ti vidiš, v 15. krajih sem se ustavil, pa samo enkrat sem lahko pil vodo iz pipe.« Veste to mi je sporočilo, ki bi ga morala Slovenija nekako imeti za prioriteto, ker je zlato, ki nam teče iz pip, ki ga lahko pijemo, nekje že mogoče malo manj, nekateri ga pa še lahko, je tista prioriteta s katero bi morali graditi in tudi usmerjati naše delovanje. To je tudi nekako smernica strateškega trajnostnega razvoja zdravega okolja, če hočete, zelene Slovenije. To je moj pogled. In mislim, da druga prioriteta, prav gotovo si jo vsi želimo, dvig minimalne plače in omogočanje dostojnega življenja tudi vsem najrevnejšim.  Jaz si močno želim, da bi to lahko, da dvignemo nek nivo, neko raven na ta način, da vsi dostojno živijo in preživijo. </font><br/>
<font size="4">	Pod mogoče naslednjo točko, ki se mi zdi tudi zelo pomembna, skrb za starejše in tukaj vidim mogoče res eno veliko priložnost, da pristopimo k izdelavi nekih projektov in pa mogoče koriščenju evropskih sredstev z mrežo manjših enot po Sloveniji, ki bi imele manjše število teh stanovalcev, ki bi še vedno lahko aktivno vključeno sodelovali v življenju, tako da jih ne zapremo v nek dom, ki ima, ne vem, 300, 400 postelj. O tem bi morali razmišljati, ker danes sedimo tukaj, čez nekaj leto bomo lahko že tam. Zato mogoče malo večjo vizijo tudi v zvezi s tem. </font><br/>
<font size="4">	Potem mogoče še tisto kar smo se pregovarjali tudi na začetku, digitalizacija. Normalno, seveda, saj živimo v 21. stoletju. Mislim, da nas mladi vržejo v koš kjerkoli, ker so že od majhnega s tablicami in razno raznimi pametnimi telefoni v rokah, vendar ne na tak način, da se nam delo poveča in da od tega ni učinka. Veste, v šolstvu smo imeli tudi E-asistenta pa / nerazumljivo/, pa kaj jaz vem kaj še vse, navsezadnje pa smo vpisovali še tudi na roke, ker ni sistem deloval tak kot bi moral. Zato je potrebno to usmeriti drugače. Tukaj ste se dotaknili velikokrat tudi poudarjene vladavine prava. To pa je osnova, ki bi jo morali vsi spoštovati in moje mnenje ravno tako se dotika tega, da če kakšen zakon ni v redu bi ga morali tudi, saj vemo, da dobivamo evropske direktive, spremeniti oziroma razveljaviti in sprejeti tako nov zakon ali nove določbe, da bi to obveljalo in veljalo. In nenazadnje bi rekla, da moramo vsi, ampak res prav vsi nekako pozivati in pa pozitivno vplivati in usmeriti pogled naprej v dobro naših otrok in naših vnukov, ne da zgledamo navzven sprti, z drugimi idejami, ampak, da nastopamo v tem našem majhnem slovenskem prostoru enotno in v bistvu pošiljamo pozitivne smernice in pozitivne zahteve in pričakovanja tudi navzven za naše otroke in za naše vnuke.</font><br/>
<font size="4">Hvala. </font><br/>
<br/>
<b><font size="4">	PREDSEDNIK IGOR PEČEK:</font></b><font size="4"> Hvala lepa. </font><br/>
<font size="4">	Zdaj pa dajem besedo mag. Pogačniku.</font><br/>
<font size="4">Izvolite.</font><br/>
<br/>
<b><font size="4">	MAG. MARKO POGAČNIK (PS SDS):</font></b><font size="4"> Spoštovani predsednik, hvala za dano besedo.</font><br/>
<font size="4">Uvodoma moram dati repliko na izvajanje kolegice Sukič v zvezi z </font><br/>
<br/>
<b><font size="4">42. TRAK: (TB) – 12.25</font></b><br/>
<br/>
<font size="4">	(nadaljevanje) uspešnostjo Jugoslavije. Glejte, samo to bi jaz rad opozoril njo, ta država je zaključila v bankrotu, zaključila je z državljansko vojno, v kateri je bilo približno 140 tisoč mrtvih in pa zaradi posledice etničnega čiščenja, je na področju Evrope šlo približno 4 milijone beguncev.</font><br/>
<font size="4">	Zdaj, spoštovani generalni sekretar, hvala za to predstavitev vašo. Jaz sem prepričan, da Slovenija mora ponovit predsedovanje, takšno, kot je bilo v letu 2008, ker se je izkazalo za več kot uspešno, pohvale, bi rekel, s strani vseh držav Evropske unije, prepričan sem pa, da predsedovanje, bo Vlada morala vključit tudi predloge opozicije. Jaz sem prepričan, da digitalizacija, ki je bila predlagana s strani Slovenske demokratske stranke, bi morala bit vključena med prednostne naloge predsedovanja. Mislim, da je to projekt, ki ima prihodnost in pa predvsem tudi na stališče nove predsednice Evropske komisije, ki je to zadevo ponavljala večkrat.</font><br/>
<font size="4">Še enkrat, jaz pričakujem, da boste predsedovali boljše, kot vodite v danem trenutku državo Slovenije. Prepričan sem, da če pri vodenju države Slovenije ne upoštevate predlogov opozicije, da jih boste pa vsaj tukaj, no, in da s skupnimi močmi pokažemo no da, Slovenija si zasluži članstvo v Evropski uniji in da je Slovenija tudi sposobna uspešno predsedovat v tem mandatu šestih mesecev.</font><br/>
<font size="4">Hvala.</font><br/>
<br/>
<b><font size="4">PREDSEDNIK IGOR PEČEK:</font></b><font size="4"> Hvala lepa.</font><br/>
<font size="4">Gospa Sukič, imate repliko? / oglašanje iz dvorane/</font><br/>
<br/>
<b><font size="4">NATAŠA SUKIČ (PS Levica):</font></b><font size="4"> Glejte, spoštovani kolega, ne vem, koliko ste vi mene poslušal, jaz sem se odzvala samo v smislu tako imenovane nekonkurenčnosti prejšnjega sistema in pokazala in dokazala, da je ta sistem na bližnjem vzhodu gradil s svojimi gradbenimi podjetji cel bližnji vzhod. Zakaj? Zaradi tega, ker je pač bila Jugoslavija izjemno prepoznavna država, če ne drugo, zaradi svoje vloge v, in, pač dejstva, da je bila utemeljiteljica gibanja neuvrščenih in že samo dejstvo, da je pač nekdo, ki je vodil to državo, imel na svojem pogrebu 200 vseh državnih tega sveta, vključno s kronanimi glavami, vam verjetno pove, koliko je bila ta država prepoznavna in tako naprej in zdaj, kako ste vi zdaj v to razpravo privlekli konec Jugoslavije, ne vem, ampak, h koncu smo prispevali pač vsi, ker se nismo znali pogovarjati in dogovarjati takrat, ko je bil še čas in niso samo drugi krivi, vedno se kaže na druge, tako kot se danes kaže, izključno, kajne, v sporu s Hrvaško, na Hrvaško. Ne, za sposobnost in spretnost zunanje politike je tista, dialog je tisti, ki mora pripeljati k nekim mirnim rešitvam, ne pa, da se gremo hladno vojno, dobesedno med sabo, z tistimi, ki so nam kulturno in tudi geografsko najbližji.</font><br/>
<font size="4">Tako da, lepo prosim, vedno samo kriviti druge in ne videti sebe in svoje nesposobnosti pač ne gre in tukaj pač ostro protestiram proti takšnim insinuacijam.</font><br/>
<font size="4">Hvala lepa.</font><br/>
<br/>
<b><font size="4">PREDSEDNIK IGOR PEČEK:</font></b><font size="4"> Hvala lepa.</font><br/>
<font size="4">Besedo ima še gospod Franc Breznik, izvolite.</font><br/>
<br/>
<b><font size="4">FRANC BREZNIK (PS SDS):</font></b><font size="4"> Glejte, jaz bi vseeno prosil, če se, mi smo danes, če ste opazili, Slovenska demokratska stranka, že od, od teme, ko ste nas prosili, če lahko pripravimo temo, smo pripravili temo celovito, pripravili smo jo z zunanjimi partnerji, kljub temu, da imamo, tudi v svojem strokovnem Odboru za gospodarstvo in visoke tehnologije, številne profesorje, doktorje, da ne razlagam, strokovnjake doma, iz tujine. Jaz se s tem ukvarjam že leta in leta in glejte, gre za neki pozitivni vidik, ali to želite ali ne.</font><br/>
<font size="4">Zdaj govorit, glejte, ko nekateri razpravljate, jaz sem poskušal, da dvignemo danes razpravo malo na bolj ambiciozni nivo. Jaz upam, da ste začutili vsaj v moji razpravi, da vsaj pri tej temi ne zahajamo v neke zadeve. Mi smo zdaj Slovenija, gospa Sukič. Slovenija je del zahodne civilizacije, ni del Balkana. To lahko nekdo prodaja, ki pač ni videl in bistvo nekega je, kar je kolega Pogačnik tudi govoril, glejte, lahko vam kar povem, kaj govorijo vsi, neuvrščeni je bil skupek ljudožercev, vojaških hunt, </font><br/>
<br/>
<b><font size="4">43. TRAK: (VP) - 12.30</font></b><br/>
<br/>
<font size="4">	(nadaljevanje) številnih avtokratskih režimov, ki so množično kršili človekove pravice in vsi kolegi od Josipa Broza Tita so bili posiljevalci, ali so bili množični zločinci, celo ljudožerci. Kot veste, kar nekaj teh avtokratov-</font><br/>
<br/>
<b><font size="4">	PREDSEDNIK IGOR PEČEK: </font></b><font size="4">Gospod Breznik, sicer mi je žal, ker vas moram opomniti, da ostanete pri temi.</font><br/>
<br/>
<b><font size="4">	FRANC BREZNIK (PS SDS): </font></b><font size="4">Da, ampak glejte, nekdo je zašel, nisem jaz zašel. Jaz »protiargumentiram«, predsednik.</font><br/>
<br/>
<b><font size="4">	PREDSEDNIK IGOR PEČEK: </font></b><font size="4">Lahko, ampak prijazno vas opozarjam, ostanite pri vsebini.</font><br/>
<br/>
<b><font size="4">	FRANC BREZNIK (PS SDS): </font></b><font size="4">Vrhunske računalnike za Sillicon Valley, je bilo ravno obratno. Ali smo sami hoteli narediti en 16-biten računalnik, pa smo imeli strokovnjake. Amerika nam samo mikroprocesorja 16-bitnega ni prodala in je bila Iskra delta zaključena, glejte, v nekih zadevah. To govorim in če imaš ti to znanje, če ga znaš implementirati, ne, če ga znaš implementirati, rešuje, glejte, vse. Ker govoriti, veste, po eni strani, da je voda naša največja prioriteta predsedovanju Evropske unije, to je nekaj, kar so nam pustili, kar je bila sreča, da smo obstali na tem teritoriju več kot tisoč let, da imamo zgodovino in da smo v tem raju na zemlji obstali. To je naravna danost. Mi pa, če država daje milijardo evrov v šolski sistem, pa mi pravimo, da se z vodo hvalimo, glejte, oprostite, mi moramo pokazati našo dodano vrednost naše civilizacije. Naših sposobnosti, naših strokovnjakov, ki bodo recimo, samo primer, da vam še malo razširim obzorje, čez v roku 2 mesecev bomo poslali svoj prvi satelit v vesolje.</font><br/>
<font size="4">Gre za manjši nanosatelit, izredno, izredno dosti znanja z vrhunsko kamero, ki vidi skozi meglo in lahko nadzoruje številne pojave na Zemlji. Poglejte, to je prihodnost Slovenije. In samo iz tega lahko gradimo večjo dodano vrednost in rešujemo socialne stiske. Mi jih ne bomo reševali, če bomo vodo ponujali. Fajn je, da imamo čisto vodo in ravno z visokimi tehnologijami in s temi procesi o katerih jaz zdaj govorim, bomo samo ohranili čisto pitno vodo. In je seveda pomembna, zelo pomembna je. Ampak glejte, mi rešujemo in vidimo, mi se ne moremo pogovarjati kako bomo denar razdeljevali. Naš cilj ni 10 milijard, naš cilj je 20 milijard v naslednjih 10 letih. In potem ne bo problema. In ravno zaradi starajoče družbe rabimo visoko dodano vrednost v izdelkih in storitvah. In kaj zdaj pripravljajo, če ne vidite obzorja? Zakaj digitalizacija? Zmanjša vam birokracije, naredimo boljše poslovno okolje za tuja vlaganja, za ravno tiste IT podjetje, rečejo »glej, imajo dobro strateško lego, imajo tudi čisto pitno vodo, imajo vrhunski turizem, so začeli razvijati, točno takega, kot mi rabimo«. Želimo ustvarjati v čisti državi, v zeleni državi, v čistem zraku in pripeljati sem IT tehnologije, ki ne onesnažujejo okolja. Še nekaj je pomembno – robotika, megatronika, humanizirani roboti, ki prihajajo bodo nadomestili tista najtežja delovna mesta, kjer imamo polno poklicnih invalidov. Veste koliko ljudi je bolanih, koliko ljudi, recimo livarjev, je ostalo brez zob že pri štiridesetih v tistih nenormalnih razmerah v socializmu, kjer so dobesedno niso poznali ne kanalizacije, niso poznali ne filtrirnih sistemov, ne mask in ne vsega ostalega. Ne? In Slovenijo jaz vidi, poglejte, na tej poti zahodne civilizacije. Zahodna civilizacija bo našega Krisa rešila, ne bo ga rešila ne Venezuela, ne socializem o katerem Sukičeva govori in ne taki sistemi, kot je bila Jugoslavija. Amerika rešuje, kjer je bil pojem digitalizacije vedno, kjer je bil pojem pozitivne kadrovske diskriminacije, pojem privatnega šolstva, ker so vsi ti silijo na privatne univerze. In glejte, če je bila Jugoslavija tako v redu, zakaj so vsi bežali ven, jaz to vedno vprašam. Tisočkrat sem vprašal, tisočkrat nisem dobil odgovora. Noben ni bežal iz Švice, Avstrije, Nemčije v Jugoslavijo.</font><br/>
<font size="4">Gospa Sukič, vsi so bežali ven. Vsi so bežali ven, ne. Grdi izkoriščevalski, ta grdi kapitalizem, zjutraj vklopiš radio in samo to kritika. Potem pa naenkrat ta, ne, ta čudna, ne, pojava, paradoks, ja, za Krisa pa zbiramo, Amerika ga bo rešila. Fajn, da zbiramo ampak v taki državi jaz upam, če bomo peljali te procese, ki jih pelje SDS, upam, da čez 10 let ne bomo rabili več pobirati za Krisa. Zato, da bo zdravstveni sistem in predvsem kompletni budžet slovenske države dvakrat večji. In če bo dvakrat večji, ne bo stisk ne za mlade, ne bo stisk za nas, ko bomo starejši. S tega denarja bomo lahko financirali turistično infrastrukturo, ki še nujno potrebno financirati, čim več jo mora biti tudi lesene, tudi tu bi morali dati mogoče kaki poudarek, tudi na leseni gradnji, postaviti kakšen leseni objekt tudi za predsedovanje Evropske unije, da prezentiramo, da je Slovenija gozda država. Vse to je del imidža. In zdaj govoriti, veste, voda, se strinjava kolegica, glejte. Ampak še enkrat, da ponavljam a ne. Ja, kolegica, glejte, vzemite si, poglejte si kaj dela Italija, kaj dela Turčija,</font><br/>
<br/>
<b><font size="4">44. TRAK: (VP) - 12.35</font></b><br/>
<br/>
<font size="4">	(nadaljevanje) ne morete verjeti, imajo celo kongrese za geotermalno energijo v tem trenutku. 800 megavatov inštalirane moči je v Italije geotermalnih elektrarn, da bote vedeli, ne.</font><br/>
<font size="4">	Torej, jaz govorim o novem cilju. Zdaj, če je to kaj negativnega za nekatere, jaz ne vidim tukaj nobene negativne stvari. Do zdaj smo se vsaj razumeli, vsaj tisto, kar sem jaz odpiral. In nisem posegal kaj je bilo v Jugoslaviji, Jugoslavija je, tako kot je rekel kolega, propadla in zaključimo s tem. Vračanje te jugonostalgije – pozabite. Odpira neke rane, kršenje človekovih pravic. Mi, vsi so nam tudi nas nam kritizirali, ko smo dajali argumente, da se preveč ukvarjamo s preteklostjo, ne prihodnostjo. Zdaj se 5 let ukvarjamo z najbolj žlahtno prihodnostjo. Zbrali smo se, konsolidirali, vse pogledali kaj je v tujini, kaj so vodilne tehnologije, pripravili vse strokovnjake, ki se tudi z nami mogoče nekoč niso strinjali. Torej, pripravili smo konkretne načrte v zelenem preboju z geotermalno energijo, v kmetijstvu in sedaj v času predsedovanja uniji. Če zdaj to ni pozitivna tema, če zdaj lahko tu nekdo dviguje roke in hoče replicirati, ne morete, ker / nerazumljivo/ nebi propadla, če bi bilo karkoli argumentiranega lahko, ne. Tako, da jaz upam, spoštovani kolegi, glejte, jaz sem se v petek pripeljal in nadomestil kolega 106 kilometrov sem, kljub temu, da nisem član tega odbora, da poskušam narediti neki konsenz, da se poistovetimo in ponotranjimo kaj je lahko naš skupni cilj. To, kar smo mi pripravili, je najbolj pozitivna tema. Edina ideologija te teme je samo gospodarski preboj. Samo to, da bomo imeli bolj močno lahko socialno državo, da bo manj revnih ljudi, ne. Da bomo bolj prepoznavni in da vaši otroci, spoštovani kolegi in kolegi, kot sem danes rekel, ne bodo z magisterijem vozili v zakotnem delu Berlina taksija. Ampak da bodo tukaj, s svojimi sorojaki, s svojimi kolegi in kolegicami, s tujimi študenti, s tujimi strokovnjaki v Sloveniji razvijali visoke tehnologije in krepili blagovno znamko Made in Slovenia. In Made in Slovenia bo potem lahko postal pojem kvalitete, pojem sonaravne družbe, pojem zelenega preboja in pojem tistega, kar si vsi želimo – večje blaginje državljanov in državljank. To je cela zgodba. </font><br/>
<font size="4">	In s tem bom tudi zaključil. </font><br/>
<br/>
<b><font size="4">	PREDSEDNIK IGOR PEČEK: </font></b><font size="4">Hvala lepa.</font><br/>
<font size="4">	V skladu s Poslovnikom, drugim in tretjim odstavkom 75. člena, prosim vse razpravljavce, da se držimo obeh določil. Se pravi razpravljavca se ne moti med razpravo, vsak ima pravico povedati svoje mnenje. Ni pa razprava predmet medsebojnega obračunavanja. Vsak lahko izrazi svoja stališča. In prosim, da se pri razpravah, kolegi in kolegice, tega držite. </font><br/>
<font size="4">	Zdaj pa imate repliko, najprej gospa Sukič, potem pa še gospa Urh. Prosim pa obe, da skladno s 70. členom uporabljate repliko tako, kot je v 70. členu definirano. Ni razprava ampak samo pojasnjevanje oziroma interpretacija tistega dela za katerega smatrate, da niste bili razumljeni pravilno. </font><br/>
<font size="4">	Izvolite.</font><br/>
<br/>
<b><font size="4">	NATAŠA SUKIČ (PS Levica): </font></b><font size="4">Hvala, predsedujoči, za besedo. Bom se držala tega Poslovnika.</font><br/>
<font size="4">	Bom pa hudomušno začela. Spoštovani kolega Breznik, dobro, da bomo poslali satelit, ki se bo pretipal skozi meglo. Upam, da se bomo tudi mi pretipali skozi meglo vaše demagogije. In upam, da bodo nanotehnologije in robotika prispevali k temu, da bomo morda poslanci kmalu kiborgi, da bomo lahko vse to boljše prenašali, kot zdaj, ko smo zaenkrat še strogo biološka bitja.</font><br/>
<font size="4">	Poglejte, spoštovani poslanec Breznik, kar se tiče omembe Jugoslavije in tako dalje – vi ste tisti, ki ste načel to. Rekli ste, da to ni prostor za neke, uvajanje nekega socializma in tako naprej in ste v bistvu targetiral nas, Levico, ki predlagamo socialne politike in pa je seveda v našem programu zapisan demokratični socializem, ki je nek drug socializem, kot je bil nekdaj. In potem smo se zapletli v razna preigravanja, drugi vaši poslanci so ponovno navrgli gor in dol in jaz sem seveda replicirala. Tako, da ne mi obešati takih stvari. Kar se tiče geotermalne vode, mi nismo, jaz nisem niti enkrat samkrat bila proti. Nasprotno, zdi se mi zelo v redu ideja, ne razumem pa vašega posmehovanja, ko sem omenjala kako pomembno je, da imamo mi pravico do pitne vode zapisano v ustavi in da bi lahko to kot neko prednost izkoristili v agendi, ki jo bomo postavili na mizo kot nek primer dobre prakse, glede na to, da vemo kakšne apetite imajo dejansko multinacionalnke, prav po virih pitne vode. Recimo konkretno Nestle in tudi ostale.</font><br/>
<font size="4">In lepo prosim, to je </font><br/>
<br/>
<b><font size="4">45. TRAK: (SB) – 12.40</font></b><br/>
<br/>
<font size="4">	(nadaljevanje) dejansko zlato 21. stoletja, kot je omenila že kolegica pred mano, tako da ne vem zakaj se iz tega posmehujete, samo zato, ker sem poslanka Levice, ki sem to rekla, ne vem, ampak še enkrat tako kot jaz spoštujem vašo idejo o geotermalnih elektrarnah in celem sistemu, ki ste ga opisali in se mi zdi zelo zanimiv, ne razumem zakaj bi se pa zdaj vi posmehovali iz ideje, da se mi postavimo enkrat kot avantgarda predstavimo Evropi pri politikah, ki so ta trenutek naprednejše kot marsikje drugje. In ena izmed njih je prav ta zapis pravice do pitne vode v Ustavo Republike Slovenije. Tako da to je vse pravzaprav. Zdaj se pa nehajmo preigravati okoli tega kdo je kaj in okoli nekega socializma in komunizma in neprimerljivosti, nekonkurenčnosti in ne vem česa vsega. </font><br/>
<br/>
<b><font size="4">	PREDSEDNIK IGOR PEČEK:</font></b><font size="4"> Hvala lepa.</font><br/>
<font size="4">Najprej ima repliko še gospa Urh, potem pa proceduralno predlog, gospod Breznik.</font><br/>
<font size="4">/ oglašanje iz klopi/ Lahko vam dam tudi postopkovno, če želite. Bi želel? (Da.) Prosim.</font><br/>
<br/>
<b><font size="4">	FRANC BREZNIK (PS SDS):</font></b><font size="4"> Glejte, replike ne moremo imeti na gospo.</font><br/>
<font size="4">Jaz bi samo opozoril še enkrat, jaz sigurno nisem zahajal ter nisem omenjal Jugoslavije, ker to je za mene preteklost, bi pa vseeno opozoril, da gospa Sukič naj ne govori. Tisto, kar SDS govori je prihodnost, so politike, ki delujejo v svetu, ki so se izkazale  uspešno, tisto kar pa vi govorite demokratični socializem obstaja samo v vaši bujni domišljiji, ne obstaja na svetu, povejte mi državo, ki deluje, iz katere vsi bežijo, ker je tam demokratični socializem. V tem trenutku zaradi Venezuele imamo številne slovenske rojake, ki bežijo v Sloveniji in ki jim pozitivne teme, ki jim država pomaga, da bodo preživeli pred zadnjo verzijo demokratičnega socializma, tako da bi opozoril, da je to popolna demagogija in da je to dobesedno laž kar govori gospa Sukič. Jaz mislim, da o laži ne moremo govoriti. Govorimo o politikah, ki delujejo in katere lahko prenesemo na tla Slovenije, pa jih tudi nadgradimo. O tem teče beseda že štiri ure danes. </font><br/>
<br/>
<b><font size="4">	PREDSEDNIK IGOR PEČEK:</font></b><font size="4"> Kakšen pa je vaš postopkovni predlog, gospod Breznik?</font><br/>
<br/>
<b><font size="4">	FRANC BREZNIK (PS SDS):</font></b><font size="4"> Da jo opozorite, da naj teh laži ne uporablja, zato, ker v demokratičnem socializmu ni države, ne deluje in je tudi zadnja verzija demokratičnega socializma propadla. Povprečna plača je 5 evrov, ponavljam, da bodo državljani vedeli, minimalna plača pa je 1,6 evra v tem trenutku v Venezueli.</font><br/>
<br/>
<b><font size="4">	PREDSEDNIK IGOR PEČEK:</font></b><font size="4"> Žal, gospod Breznik, ne razumem za kateri del Poslovnika gre.</font><br/>
<font size="4">Mi lahko pomagate, prosim?</font><br/>
<br/>
<b><font size="4">	FRANC BREZNIK (PS SDS):</font></b><font size="4"> Šlo je za proceduralno zaradi tega, da takšne laži prestrežete, ko dobro veste kot intelektualec, da zavaja javnost. Demokratični socializem nimamo primerna, da bi kjerkoli deloval in zadnja verzija, kjer so poskušali to narediti, se je izkazala za ponovno množično kršenje človekovih pravic, bil je demokratični in / nerazumljivo/</font><br/>
<br/>
<b><font size="4">	PREDSEDNIK IGOR PEČEK:</font></b><font size="4"> Gospod Breznik, opravičujem se, vendar to ni postopkovni predlog.</font><br/>
<font size="4">Gospa Sukič, imate predlog proceduralni, ampak prosim naj bo proceduralni, v nasprotnem primeru…</font><br/>
<br/>
<b><font size="4">	NATAŠA SUKIČ (PS Levica):</font></b><font size="4"> Bom se potrudila, spoštovani predsedujoči.</font><br/>
<font size="4">Postopkovno bi prosila, da opomnite poslanca Breznika, da naj se dejansko drži debate, ne pa da govori o Venezueli in ne vem o čem in o tem kakšen program ima ali pa nima stranka Levica, ki ima pravico do svojega programa, pa naj si gospod Breznik misli o demokratičnem socializmu karkoli hoče. / Oglašanje iz klopi/</font><br/>
<br/>
<b><font size="4">	PREDSEDNIK IGOR PEČEK:</font></b><font size="4"> Gospa Sukič, tudi iz vašega nisem razbral, da gre za proceduralni predlog. Prosim.</font><br/>
<font size="4">Repliko ima gospa Urh. Naj bo replika, prosim. </font><br/>
<br/>
<b><font size="4">	KARLA URH (PS LMŠ): </font></b><font size="4">No, saj ste že kot predsednik prej omenili, da ima vsak poslanec možnost svoje stališče in svoje mnenje povedati in moram povedati, da z gospodom Breznikom odlično sodelujeva na kmetijskem odboru, se mi pa zdi zelo pomembno čista pitna voda, zdrava hrana in okolje.</font><br/>
<font size="4">Kljub temu, da me niste razumeli v uvodnem delu mojega razmišljanja, da je veliko tematik, se strinjam, da so za postoriti oziroma imajo,  nisem se pa hotela oglasiti in vseh dotakniti, ker ste se jih že drugi. In meni se kot učiteljici v osnovni šoli zdi prej v moji službi res neracionalno, da ponavljamo eno in isto velikokrat, čeprav je prav, da se pogovarjamo, se strinjam, vendar moja prioriteta zdaj je bila pa ta in škoda, ker ste me narobe razumeli, je pa res, da čista pitna voda, vam povem,</font><br/>
<br/>
<b><font size="4">46. TRAK: (VP) - 12.45</font></b><br/>
<br/>
<font size="4">	(nadaljevanje) stari ljudje in prerokovalci so že včasih rekli, da bo vsega dovolj, samo vode ne bo. In zato bo tudi človeštvo in pa ljudje propadli in umrli. Kljub temu mogoče bi se dotaknila še, ker sem ravno pri besedi, tudi čebele bodo pomrle, če ne bomo imeli čiste pitne vode. Zato v poduk vsem mogoče, da nebi razmišljali v tem negativnem smislu. Ker bi lahko tudi izvire in pa, bi rekla čisto pitno vodo koristili za promocijo Slovenije in še kaj.</font><br/>
<font size="4">	Hvala lepa.</font><br/>
<br/>
<b><font size="4">	PREDSEDNIK IGOR PEČEK: </font></b><font size="4">Zdaj dajem mag. Meiri Hot. </font><br/>
<font size="4">	Izvolite. </font><br/>
<br/>
<b><font size="4">	MAG. MEIRA HOT (PS SD): </font></b><font size="4">Hvala za besedo, spoštovani predsednik. Spoštovani državni sekretar, kolegice in kolegi. </font><br/>
<font size="4">	Torej, najprej bi rekla, da res pozdravljam današnjo razpravo, ker mislim, da je bila zelo raznolika in mislim, da bo vladi prišlo tudi ogromno pripomb zelo prav kot neko izhodišče, ker vseeno gre za nek prvi okvir o katerem razpravljamo in mislim, da so pripombe najbrž zelo dobrodošle. In v tem kontekstu se mi zdi pomembno, da vsi predlogi, ki so bili podani, tako s strani opozicije kakor koalicije, da so v čim večji meri upoštevani, ker gre vseeno na koncu za neko 6-mesečno obdobje v kateremu bo Slovenija predsedovala in kjer je po moje ena izmed prioritet ta, da smo enotni. Jaz mislim, da je leta 2008 bilo dobro predsedovanje tudi zato, ker smo bili dejansko vsi zelo enotni in ponosni na to, da predsedujemo svetu EU. In pričakujem da bo tako tudi na naslednjem. Zato upam, da bomo tudi, tako opozicija kot koalicija znali stopiti skupaj in podati ustrezno podporo vladi v tem kontekstu.</font><br/>
<font size="4">Zdi se mi, vseeno bi se morda malo dotaknila vprašanja trajnostnega razvoja pa vladavine prava, kot prednostnih nalog, ki ste jih izpostavili. Namreč, mislim, da kljub temu, da v dokumentu govorimo o tem, da je Evropska unija ena izmed prednostnih integracij v svetu na globalni ravni pri soočanju s krizami, tako na okoljski ravni kakor tudi na socialni ravni, mislim, da nismo še tam. Da dejansko se še nismo realno soočili s klimatsko krizo, ki nam grozi in ki je ena izmed večjih kriz, ki prihaja in grozijo na splošno človeštvu. In da bi tu morala Evropska unija vseeno veliko bolj proaktivno zavzeti korake pri udejanjanju politike. Seveda in pri učinkovitosti.</font><br/>
<font size="4">Zelo dobri smo, bom rekla pri pisanju raznoraznih akcijskih načrtov, malo manj pri udejanjanju. In tu bi lahko Slovenija bila tista, ki bi kot ena manjša članica, ki je pa trajnostno lahko vzor marsikateri državni članici Evropske unije, torej primer tega kako voditi okoljsko politiko. Tako, da upam, da boste tukaj kot neke podnaloge vseeno malo bolj poudarili vprašanje globalnega upravljanja. In to spet v navezavi z našim komisarjem, ki je vseeno na področju, za katerega sicer sama menim, da je zelo pomembno, kljub temu, da so določeni politik govorili drugače. Gre za področje, ki bo najbolj bistveno v prihajajočem času. In tu je morda, bi lahko našli neko vez, ko bomo prevzeli predsedovanje – v soočanju s migracijami zaradi podnebne krize, z krizo lakote, ki vlada v marsikaterem področju po svetu. In tu bi mi morali biti, kot neka največja humanitarna integracija na svetu, prednostni. </font><br/>
<font size="4">Potem pa še vprašanje vladavine prava. Kar mene skrbi pri vprašanju vladavine prava je, da marsikatera predsedujoča Evropski uniji to poudarja, tudi v sedanji trojki je vladavina prava ena izmed temeljnih nalog. Ampak učinkovitega spoštovanja tega načela ni. Sami, kot Slovenija, smo bili tudi temu priča, govorim seveda o uveljavitvi arbitražnega sporazuma. In sedaj imamo priliko, ko torej prevzamemo predsedovanje, da ne bo samo poudarek na vladavini prava ampak da bomo želeli tudi učinkovito uveljavitev tega načela. Ker ena izmed prednosti predsedovanja je res povečanje vpliva v okviru Evropske unije. Slišali smo že danes, da smo žal med državami članicam med najmanj vplivnimi in jaz vidim tukaj zdaj izziv, da bomo presegli in dosegli dosledno uveljavitev naših ciljev, torej ciljev države, ki je sigurno tudi uveljavitev arbitražnega sporazuma. In vprašanje je ali bomo zagovarjali dosledno uveljavitev </font><br/>
<br/>
<b><font size="4">47. TRAK: (TB) – 12.50</font></b><br/>
<br/>
<font size="4">	(nadaljevanje) načela vladavine prava preko, na primer, sankcij, kakršno je pri porabi sredstev, kohezijskih in tako dalje. Zdaj vemo, da predsednica komisija bo uveljavila pravilo enkrat letnega poročanja o uveljavitvi načela vladavine prava po državah članicah, zanima pa me, ali bomo mi morda zagovarjali tudi kakšne sankcije, direktne, da ki jih bo, države članice deležne. Želim pa tudi seveda vso srečo pri prevzemu.</font><br/>
<font size="4">Hvala lepa.</font><br/>
<br/>
<b><font size="4">PREDSEDNIK IGOR PEČEK:</font></b><font size="4"> Hvala lepa vsem razpravljavcev.</font><br/>
<font size="4">Na koncu dajem besedo še za odgovore in pa zaključek, mag. Mallyu, izvolite.</font><br/>
<br/>
<b><font size="4">MAG. IGOR MALLY:</font></b><font size="4"> Še enkrat najlepša hvala za to razpravo. Moram reči, da nisem pričakoval, da bo tako dolga, ampak, po drugi strani mi je pa zelo všeč, da je, da imamo eno tako, res, ta pravo razpravo, v kateri je bilo tudi zelo dosti, se mi zdi da, dobrih pobud, ki jih bomo tudi upoštevali v prihodnje.</font><br/>
<font size="4">Da začnem na začetku, ker moram na ene par vprašanj odgovorit. Zaposlovanje, kar se tiče zaposlovanja in pa izobraževanje, to je gospod Kaloh izpostavil. Zaposluje se po veljavnih pravilih, mi smo naredili tudi poseben pravilnik za zaposlovanje po posameznih ministrstvih. Delamo popolnoma transparentno, tako da, tu kakršnihkoli vprašanj ni. Podobno velja tudi za izobraževanje. Izobraževanje teh novih zaposlenih bo temeljijo predvsem na domačem znanju, preko upravne akademije in pa ljudi, ki smo v predsedovanju že delali in poznamo samo materijo.</font><br/>
<font size="4">Vprašanje je bilo glede sponzorstev, da, tudi tega se bomo lotili v kratkem, preko javnih razpisov, seveda v okviru zakonskih določil. Nato, naslednje vprašanje je bilo glede letališča Maribor. Tudi sam sem Štajerec, tako da, ja, tudi o tem razmišljamo, mi, nekako, kako tudi mariborsko letališče vključit, da bo služilo svojemu namenu. Na začetku je bilo omenjeno tudi to, kar sem že tudi sam omenil, slaba štartna osnova, kar se tiče kadrov. Res je, od leta 2008 dalje, imamo nekako odliv dobrih oziroma izkušenih kadrov na področju evropskih zadev, predvsem v prvi vrsti zato, ker, takrat, ko se je predsedovanje izvajalo, to prvo in takoj po tem, ko se je tudi končalo, enostavno ni bilo možnosti dobit ljudi v sistem, ker ni bilo kvot. Druga napaka, ampak, to je pa moja čisto osebna ocena je, da se je kasneje tudi ukinil glavni koordinator za evropske zadeve, to je Služba Vlade za evropske zadeve. Tako da, to sta dva manka, ki jih zdaj z tem predsedovanjem želimo pokriti.</font><br/>
<font size="4">Omenjena je bila, aja večkrat, je bila omenjena digitalizacija. Dobil sem občutek, kot da digitalizacije sploh niste našli v prioritetah predsedovanja. Digitalizacija je noter, je prioriteta predsedovanja, tudi umetna inteligenca je prioriteta predsedovanja. Seveda, nismo še v fazi konkretizacije tega, smo pa absolutno odprti za vaše predloge glede, kaj, kako konkretno, katere vidike konkretno vključit, od, ne vem, »blockchain-a«, pametnih vasi in podobno. Tako da, absolutno cenimo sodelovanje.</font><br/>
<font size="4">Zadnja zadeva, zadnje vprašanje, vezano na vladavino prava, kar se tiče vladavine prava, ja, to je že v okviru večletnega finančnega okvira, kot sem že omenil in na tem področju, kar je gospa Hot izpostavila, na tem področju tudi Slovenija zagovarja to povezavo med vladavino prava in pa evropskimi sredstvi. Pa še moj zadnji komentar, večkrat je bila omenjena trajnost in pa, da je to treba, trajnostni razvoj, trajnost, zeleno,</font><br/>
<br/>
<b><font size="4">48. TRAK: (VP) - 12.55</font></b><br/>
<br/>
<font size="4">	(nadaljevanje) da je to treba tudi z dejanji izkazovati.</font><br/>
<font size="4">Naš cilj je, in temu sledimo že od samega začetka, da je tudi sama organizacija, ne samo vsebina ampak tudi organizacija predsedovanja temelji na čim večji trajnosti. Nekje na sredini so bili omenjeni transporti in sodelovanje z, ne vem, s slovensko vojsko in podobno. Ja, saj, podobno bomo naredili tudi v tem predsedovanju, vendar malo bolj zeleno, da bodo tudi ti prevozi bolj zeleni, bolj trajni, da bodo tudi, ne vem, na sestankih ne bodo več plastenke ampak bodo vrči z vodo in podobno. Tako, da tudi z dejanji želimo pokazati, da je Slovenija zelena in da želimo biti trajni.</font><br/>
<font size="4">Drugače pa, še enkrat, najlepša hvala za tole bogato razpravo. </font><br/>
<br/>
<b><font size="4">PREDSEDNIK IGOR PEČEK: </font></b><font size="4">Hvala lepa tudi vam, magister Mally, za odgovore na vprašanja in pa vsa pojasnila. </font><br/>
<font size="4">S tem zaključujem razpravo pri prvi točki in ugotavljam, da se je Odbor za zadeve Evropske unije na svoji 55. seji seznanil z osnutkom prednostnih nalog predsedovanja Republike Slovenije Svetu Evropske unije v drugi polovici leta 2021. </font><br/>
<font size="4">S tem končujem prvo točko dnevnega reda.</font><br/>
<font size="4">Hvala lepa še enkrat.</font><br/>
<br/>
<font size="4">Prehajamo na </font><b><font size="4">3. TOČKO DNEVNEGA REDA - ZASEDANJE SVETA EVROPSKE UNIJE ZA EKONOMSKE IN FINANČNE ZADEVE, LUKSEMBURG 10. 10. 2019.</font></b><font size="4"> Gradivo smo prejeli od Vlade dne 3. 10. 2019, na podlagi 8. člena Zakona o sodelovanju med Državnim zborom in vlado Republike Slovenije v zadevah Evropske unije.</font><br/>
<font size="4">Prosim državnega sekretarja gospoda Dragonjo Metoda, da nam predstavi izhodišča in se mu obenem tudi zahvaljujem, da je ves čas prve točke bil skupaj z nami.</font><br/>
<font size="4">	Gospod Dragonja, izvolite.</font><br/>
<br/>
<b><font size="4">	METOD DRAGONJA: </font></b><font size="4">Hvala lepa za besedo, gospod predsednik. Spoštovane poslanke, poslanci. Bom poskušal čim bolj strniti glede na to, da ste najbrž že nekoliko utrujeni.</font><br/>
<font size="4">	ECOFIN bo zasedal prihodnji četrtek, 10. oktobra v Luksemburgu. Dan pred tem bo zasedala Evroskupina. Obeh zasedanj se bo udeležil minister za finance dr. Andrej Bertoncelj. Obravnavane bodo sledeče teme: prva, o okviru upravljanja proračunskega inštrumenta za konvergenco in konkurenčnost. Druga, evropska finančna arhitektura za razvoj, nadalje letno poročilo Evropskega računskega sodišča o izvajanju proračuna EU za finančno leto 2018. Četrta točka – izkušnje z evropskim semestrom, nekatere usmeritve za leto 2019. Peta točka: priprava na zasedanje skupine G20 in Mednarodnega denarnega sklada ter koalicije za podnebno ukrepanje. Šesta točka: izvajanje akcijskega načrta za preprečevanje pranja denarja, s tem povezana sedma točka – Direktiva o preprečevanju pranja denarja, politika do tretjih, visoko-tveganih držav. In pa še diskusija pod »Razno«. </font><br/>
<font size="4">	Okvir za upravljanje proračunskega inštrumenta za konvergenco in konkurenčnost smo predstavili pretekli teden in se na to nebi vračal. Tudi v nadaljnjih pripravah na samo zasedanje Sveta za ekonomske in finančne zadeve ni bilo nekih novih bistvenih elementov, ki bi jih bilo potrebno dodatno poudarjati. V glavnem, po ECOFIN predlaga Evropskemu svetu, da se sprejme predlog uredbe o okviru za upravljanje tega inštrumenta. Nadalje pa se bo še naprej razpravljalo finančnem okviru za ta inštrument in kako ga umestiti v večletni finančni okvir.</font><br/>
<font size="4">	Druga velika tema bodo teme iz področja preprečevanja pranja denarja. Ministri bodo najprej pregledali izvajanje ukrepov in akcijskega načrta, ki je bil sprejet decembra lani in se pogovorili predvsem o tem ali so potrebne dodatne reforme in </font><br/>
<br/>
<b><font size="4">49. TRAK: (VP) - 13.00</font></b><br/>
<br/>
<font size="4">	(nadaljevanje) kakšne dodatne reforme. In tukaj pa je določena zagata, ker imajo države pravzaprav kar velike probleme že pri implementaciji teh usmeritev in reform in pa pri prenosu 5. Direktive s področja prepovedi uporabe finančnega sektorja za pranje denarja in financiranje turizma. Tudi tukaj zdaj Slovenija, na primer včeraj je vlada sprejela predlog novele Zakona o preprečevanju pranja denarja in financiranju terorizma in jo posredovala v zakonodajni postopek, ki pa še ne obsega prenosa te direktive ampak samo nekatere uskladitve, ki nam bodo zagotavljale polno skladnost z normativnim okvirom, ki je trenutno veljaven, potem pa takoj se začenja potem še naslednji krog na to problematiko, to je dodatna novela zakona, ki bo prenesla to direktivo. Naše stališče, ki ga bo tudi minister zastopal je, da je sicer to ureditev treba dograjevati, da je pa hkrati potrebno zagotoviti ustrezen čas, da se bodo lahko vse obveznosti, ki izhajajo iz obstoječe regulative, ustrezno prenesle tudi v prakso.</font><br/>
<font size="4">Ne samo, da bodo normativno urejene ampak da se bodo tudi v praksi lahko izvajale. Kar se tiče visoko-tveganih tretjih držav z vidika pranja denarja – diskusija gre v smeri, da se ta spisek visoko-tveganih držav poenoti s seznamom držav na področju davčne transparentnosti, tako zvani »financial action taskforce«. Tukaj ni še popolnega poenotenja posameznih držav članic, predvsem so velike diskusije glede načina kako, izjem kako se posamezne visoko-tvegane države in v kakšnih slučajih se lahko zahteva izjemo iz uporabe teh pravil oziroma regulative preprečevanja pranja denarja. Stališče, ki ga zastopa Slovenija je, da je kakršnekoli izjeme ali pa pogoje za odstopanja potrebno vnaprej jasno opredeliti in da se zagotovi enakopravno obravnavo držav. Tukaj bom malo bolj konkreten – veliko je bilo raznih političnih usklajevanj, recimo okrog posameznih jurisdikcij, kot je na primer Savdska Arabija, ki bi po kriterijih morala biti visoko-tvegana država z vidika preprečevanja pranja denarja, na drugi strani pa so posamezne, predvsem vplivne, članice zahtevale te izjeme in sedaj se pač ta diskusija nadaljuje.</font><br/>
<font size="4">	Kar se tiče evropskega semestra bodo ministri opravili posvetovalno razpravo. Predvsem kakšni poudarki in kakšne prioritetne teme naj se v okviru semestra in tega cikla za leto 2019 izpostavljajo. Tukaj se strinjamo, da naj bo v ospredju spremljanje makroekonomskih neravnovesij, usklajevanje ekonomske in fiskalne politike in da se ta evropski semester dodatno ne obremenjuje z drugimi temami oziroma z drugimi politikami in da se potem ta diskusija še odloži, tako da bi ta evropski semester še dodatno, predvsem v svoji osnovni funkciji, izboljšali. </font><br/>
<font size="4">	Teme, ki so informativnega značaja, kjer bodo predložena samo poročila pa opravljene prve diskusije: letno poročilo Evropskega računskega sodišča o izvajanju proračuna za leto 2018. Tega poročila še ni, zato glede njega nekih preliminarnih stališč še nismo oblikovali. Ta tema pa se bo še obravnavala po tem in s strani finančnih ministrov na Svetu Evropske unije in v Evropskem parlamentov. Tukaj je proces do podelitve razrešnice Evropski komisiji še kar večstopenjski in bo možno dati konkretne potem še kašne pripombe. Zanimiva tema je tudi poročilo </font><br/>
<br/>
<b><font size="4">50. TRAK: (SB) – 13.05</font></b><br/>
<br/>
<font size="4">	(nadaljevanje) evropske finančne skupine ekspertov oziroma modrecev, finančne arhitekture za razvoj, gre pravzaprav za skupino, ki ima nalogo predlagati finančnim ministrom bolj učinkovit mehanizem za razvojno financiranje držav v tretjem svetu oziroma izven Evropske unije, kjer veljajo načela, da del razvojne pomoči je treba po transparentnih kriterijih in pa na učinkovit način izvajati in tukaj se zdaj ocenjuje predvsem katere inštitucije naj bi bile nosilke financiranja razvojne pomoči, to so predvsem večje finančne inštitucije evropske kot je Evropska investicijska banka, Evropska banka za obnovo in razvoj trenutno, vendar se tukaj iščejo zdaj modelitete.</font><br/>
<font size="4">Tudi tega poročila še ni objavljeno, še nismo sprejeli in bo potrebno stališča oblikovati potem do samega zasedanja Sveta za ekonomske in finančne zadeve. Finančni ministri morajo potrditi tudi izjavo, ki jo bo na zasedanju mednarodnega denarnega sklada in pa svetovne banke  /nerazumljivo/ podal v imenu Evropske unije predsedujoči finski finančni minister in pa izhodišče za stališče guvernerjev centralnih bank skupine G20. Če pa so dodatna vprašanja bomo odgovorili na sestanku Evroskupine, se bo ta diskusija glede tega inštrumenta za konvergenco in konkurenčnost nadaljevala v razširjenem formatu, tukaj glede na to, da je predvideno, da bo inštrument veljal samo za države v evro grupi še kar pestra, ker so države, ki niso v RM2  mehanizmu, nezadovoljne ali pa niso v celoti zadovoljne z mehanizmi,  ki so predvideni in bo treba ta politična izhodišča usklajevati naprej, predvsem glede pristopa do teh sredstev glede lokacije sredstev pa tudi glede lastnih prispevkov držav članic, ki bodo ta sredstva želela koristiti. Potem pa se bo pregledalo še poročilo Portugalske o napredku v okviru programa finančne pomoči, ki je potekalo, ki je bila zagotovljena Portugalski. To bi bilo v teh glavnih črtah vse iz tega predvidenega zasedanja, če pa bodo vprašanja bom pa odgovoril.</font><br/>
<font size="4">Hvala lepa. </font><br/>
<br/>
<b><font size="4">	PREDSEDNIK IGOR PEČEK:</font></b><font size="4"> Hvala lepa, gospod Dragonja.</font><br/>
<font size="4">	Zdaj pa dajem besedo kolegicam, kolegom. Želi kdo razpravljati? (Ne.) Ugotavljam, da ne.</font><br/>
<font size="4">S tem zaključujem razpravo in na glasovanje dajem predlog sklepa, ki se glasi: »Odbor za zadeve Evropske unije se je seznanil z izhodišči za udeležbo delegacije Republike Slovenije na zasedanju Sveta Evropske unije za ekonomske in finančne zadeve, ki bo v Luksemburgu 10. 10.2019 in jih podprl.« Glasujemo. </font><br/>
<font size="4">	Kdo je za? (8 članov.) Kdo je proti? (Nihče.)</font><br/>
<font size="4">	Predlog je sprejet.</font><br/>
<font size="4">	Hvala lepa še enkrat vsem, še posebej vam gospod državni sekretar.</font><br/>
<font size="4">S tem končujem 3. točko dnevnega reda in 55. sejo Odbora za zadeve Evropske unije. Želim vam lep dan!</font><br/>
<br/>
<b><font size="4">Seja je bila končana 4. oktobra 2019 ob 13.09. uri.</font></b>
</root>