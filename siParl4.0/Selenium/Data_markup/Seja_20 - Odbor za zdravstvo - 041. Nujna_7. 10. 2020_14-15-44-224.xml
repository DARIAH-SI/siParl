<root>
<h5 class="label"><span>Vsebina zapisa seje</span></h5><div align="center">
<p><b><font size="4">REPUBLIKA SLOVENIJA</font></b><br/>
<b><font size="4">DRŽAVNI ZBOR</font></b><br/>
<b><font size="4">ODBOR ZA ZDRAVSTVO</font></b><br/>
<b><font size="4">41. nujna seja</font></b><br/>
<br/>
<b><font size="4">(7. oktober 2020)</font></b><br/>
<br/>
</p></div><br/>
<b><font size="4">Sejo je vodila Anja Bah Žibert, predsednica Odbora za zdravstvo.</font></b><br/>
<b><font size="4">Seja se je začela ob 14.01 uri.</font></b><br/>
<br/>
<b><font size="4">	PREDSEDNICA ANJA BAH ŽIBERT: </font></b><font size="4">Spoštovane kolegice poslanke in kolegi poslanci ter vsi vabljeni in prisotni na današnji seji odbora, prav lep pozdrav! </font><br/>
<font size="4">	Pričenjamo 41. nujno sejo Odbora za zdravstvo. Obveščam vas, da so danes zadržani in sicer imamo eno pooblastilo, Iva Dimic pooblašča Andreja Černigoja. Lepo pozdravljeni v naši družbi. Iz kvote SMC pa je z nami Monika Gregorčič. Lepo pozdravljena! </font><br/>
<font size="4">	Prehajamo na določitev dnevnega reda seje odbora. S sklicem seje dne 5. 10. 2020, ste prejeli predlog dnevnega reda seje odbora. Ker do začetka seje ni bilo predlogov za razširitev dnevnega red oziroma za umik katere od predlaganih točk dnevnega reda, je določen takšen dnevni red seje kot je bil predlagan s sklicem seje. In sicer: </font><br/>
<font size="4">	1. točka – Predlog sprememb proračuna Republike Slovenije za leto 2021. </font><br/>
<font size="4">	2. točka – Predlog proračuna Republike Slovenije za leto 2022. </font><br/>
<font size="4">	Odbor predloga proračuna obravnava na podlagi 157. člena Poslovnika Državnega zbora. </font><br/>
<font size="4">	</font><br/>
<font size="4">	Prehajamo na </font><b><font size="4">1. IN 2. TOČKO DNEVNEGA REDA – PREDLOG SPREMEMB PRORAČUNA REPUBLIKE SLOVENIJE ZA LETO 2021 IN PA PREDLOG PRORAČUNA REPUBLIKE SLOVENIJE ZA LETO 2022. </font></b><br/>
<b><font size="4">	</font></b><font size="4">Predlagam, spoštovane in spoštovani, da obravnavamo obe toči združeno in sicer tako, da predstavnikoma predlagatelja, najprej damo besedo, da predstavita oba predloga akta nato pa članicam in članom odbora dajem besedo, da o tem tudi potem razpravljate. Gradivo za razpravo ste kot predlog sprememb proračuna Republike Slovenije za leto 2021 in predlog proračuna Republike Slovenije za leto 2022 s pripadajočimi dokumenti vse skupaj dobili oziroma ste lahko videli na spletnih straneh Državnega zbora. Na sejo so bili vabljeni Vlada Republike Slovenije, Ministrstvo za finance in pa Ministrstvo za zdravje. </font><br/>
<font size="4">	Dovolite, da še obrazložim sam postopek obravnave predloga proračuna. Odbora za zdravstvo je v postopku obravnave predloga proračuna zainteresirano delovno telo. Predlog proračuna bomo obravnavali v okviru pristojnosti odbora, se pravi, našega odbora, to je Ministrstvo za zdravje. Amandmaje k predlogu državnega proračuna lahko v skladu s prvim odstavkom 157. člena Poslovnika vložijo poslanci, poslanske skupine, zainteresirana delovna telesa in matično delovno telo. Predlagatelji amandmajem morajo upoštevati določbo šestega odstavka 157. člena Poslovnika glede upoštevanja pravila o ravnovesju med proračunskimi prejemki in izdatki. Vloženi amandmaji ne smejo biti v breme proračunske rezerve ali splošne proračunske rezervacije ter tudi ne v breme dodatnega zadolževanja. Tudi določba 30. člena Zakona o javnih financah opredeljuje omejitve pri sprejemanju proračuna. Na podlagi te določbe morajo predlogi za povečanje izdatkov proračuna hkrati obsegati tudi predloga za povečanje prejemkov proračuna ali pa zmanjšanje drugih postavk proračunov v isti višini, </font><br/>
<font size="4"> </font><br/>
<b><font size="4">2. TRAK: (VP) 14.05</font></b><br/>
<br/>
<font size="4">	(nadaljevanje) pri čemer ti predlogi ne smejo biti v breme proračunske rezerve ali splošne proračunske rezervacije ali v breme dodatnega zadolževanja. V skladu s tretjim odstavkom 157. člena poslovnika lahko zainteresirano delovno telo vloži amandmaje samo k tistim delom predloga proračuna, ki zadevajo njegovo področje, pri čemer lahko predlog za spremembo izdatkov na tem področju uravnoteži s predlogom za spremembo izdatkov na drugem področju. Kaj to pomeni? In sicer, da lahko v primeru, da predlaga povečanje izdatkov v okviru neposrednega proračunskega uporabnika, za obravnavo katerega je pristojno, kot vir za financiranje opredeli zmanjšanje izdatkov v okviru finančnega načrta kateregakoli neposrednega proračunskega uporabnika. Toliko o obrazložitvi. </font><br/>
<font size="4">Sedaj pa pričenjam z obravnavo predloga sprememb proračuna Republike Slovenije za leto 2021 in predloga proračuna Republike Slovenije za leto 2022. Do tega trenutka nismo prejeli nobenega amandmaja kvalificiranih predlagateljev niti predlog za amandma odbora.</font><br/>
<font size="4">Uvodno besedo, predstavitev, predlagatelja predloga proračuna sprašujem ali želite podati dopolnilno obrazložitev. In sicer želi besedo Ministrstvo za finance? </font><br/>
<font size="4">Izvolite.</font><br/>
<br/>
<b><font size="4">JANA ŽAKELJ: </font></b><font size="4">Dober dan in hvala za besedo. Sem Jana Žakelj in vam bom s strani Ministrstva za finance na kratko predstavila nekaj osnovnih podatkov iz splošnega dela predlogov proračunov države za leti 2021 in 2022. </font><br/>
<font size="4">Proračuna sta pripravljena na podlagi zaostrenih razmer in ukrepov za omejitev negativnih posledic epidemije za gospodarstvo in prebivalstvo v letu 2020 ter načrtov za okrevanje in krepitev odpornosti gospodarstva in skrbi za državljane v letih 2021 in 2022. Negotove razmere glede razvoja epidemije in posledica gospodarstva in javne finance so in še bodo vplivale tako na pripravo kot tudi na izvajanje proračuna. </font><br/>
<font size="4">Makroekonomske napovedi, ki jih je pripravil Umar, kažejo, da bi po 6,7-odstotnem padcu gospodarske aktivnosti v letu 2020 lahko dosegli 5,1-odstotno rast BDP v letu 2021 in 3,7-odstotno rast BDP v letu 2022. Na tej podlagi se ocenjuje postopno naraščanje prihodkov proračuna tako, da se bo proračunski primanjkljaj v prihodnjih letih zmanjševal, in sicer v letu 2021 je predviden v obsegu 2,7 milijarde evrov ali 5,6 % BDP in v letu 2022 v višini 1,6 milijarde evrov oziroma 3,1 % BDP. Spremembe proračuna 2021 predvidevajo prihodke v višini 10,7 milijarde evrov in so v primerjavi z rebalansom 2020 višji za slabih 17 % in za 3,5 % nižji od sprejetega proračuna 2021. v proračunu 2022 bodo prihodki glede na spremembe proračuna 2021 še nekoliko višji, in sicer 11 milijard evrov ali dobrih 280 milijonov evrov več. Odhodki so načrtovani na ravni, ki omogoča izvajanje domačih razvojnih programov in ukrepov ter inštrumentov Evropske unije za okrevanje in odpornost, pospešitev črpanja finančne perspektive 2014 do 2020, izvajanje zakonskih obveznosti ter predsedovanje Svetu Evropske unije. Tako so odhodki v spremenjenem proračunu 2021 načrtovani v obsegu 13,5 milijarde evrov, kar je v primerjav z obsegom odhodkov, kar je v bistvu primerljivo z obsegom odhodkov v rebalansu 2020 in dobre 3 milijarde evrov več kot v prvotnem proračunu za leto 2021. V letu 2022 so odhodki predlagani v višini 12,6 milijarde evrov, kar je 870 milijonov evrov manj,</font><br/>
<br/>
<b><font size="4">3. TRAK: (IP) – 14.10</font></b><br/>
<br/>
<font size="4">	(nadaljevanje) kot v letu 2021. V navedeni proračunski okvir so umeščene programske vsebine in posebnosti posameznih proračunskih uporabnikov, kar tudi prikazujejo njihovi finančni načrti. Na seji matičnega Odbora za finance bodo posebej predstavljene okoliščine in izhodišča načrtovanja proračunov za leti 2021 in 2022 ter pristop opravljanja javnih financ. </font><br/>
<font size="4">	Najlepša hvala. </font><br/>
<br/>
<b><font size="4">	PREDSEDNICA ANJA BAH ŽIBERT: </font></b><font size="4">Hvala lepa tudi vam. </font><br/>
<font size="4">	Želi besedo predstavnica Ministrstva za zdravstvo, državna sekretarka Tina Bregant? </font><br/>
<font size="4">	Izvolite. </font><br/>
<br/>
<font size="4">	</font><b><font size="4">DR. TINA BREGANT: </font></b><font size="4">Ja, najlepša hvala.</font><br/>
<font size="4">	Zdaj, sprememba proračuna za leto 2021 in predlog proračuna 2022 s stališča Ministrstva za zdravje za leto 2021 znaša skupaj 528,6 milijona evra, od tega je integralnih sredstev 485,1 milijon evra in tako se v primerjavi s sprejetim proračunom povečuje za 334,8 milijona evra. Predlog proračuna za leto 2022 pa znaša 294,1 milijona evra, od tega integralnih sredstev 281,2 milijona evra in se tako v primerjavi s sprejetim proračunom 2021 povečuje za 100,3 milijona evra. Ta bistvena povečanja se nanašajo na uresničevanje zavez iz koalicijske pogodbe, nanašajo se pa predvsem na zagotovitev dodatnih virov iz javnih sredstev za finančno stabilno financiranje zdravstvenega sistema in temu namenjamo 200 milijonov evrov za transfer iz ZZZS-ja, iz državnega proračuna, in za povečevanje dostopnosti do zdravstvenih storitev, torej za skrajševanje čakalnih dob, čemur v letu 2021 namenjamo 28,2 milijona evra. </font><br/>
<font size="4">	Tako da ta predlog proračuna za leto 2021 se bistveno povečuje tudi iz naslova sredstev za financiranje epidemije covid-19, kjer je za leto 2021 načrtovanih 77,4 milijona evrov in v letu 2022 68,6 milijona evrov. Ministrstvo v okviru tega programa zagotavlja dodatna sredstva za pokrivanje obveznosti za omilitev in odpravo posledic epidemije covid-19, sem pa sodijo tudi sredstva, ki so potrebna za nastanitve in prevoze. To se pravi, to je v skladu z odredbo o nastanitvah v zvezi s karanteno. To znese približno dva milijona evrov v posamičnem letu. Nato sredstva za rezervacijo cepiv, in sicer v okviru skupnega evropskega naročila. To je v letu 2021 16 milijonov evrov, v 2022 pa 26,5 milijona evrov. Potem je tukaj še osebna varovalna oprema in seveda testiranje, vsako po 20 milijonov evrov v posamičnem letu. </font><br/>
<font size="4">	Dodatna sredstva pa so namenjena tudi drugim programom. In sicer tista, ki so vezana za najranljivejše skupine. To se pravi, zdravstveno varstvo socialno ogroženih in nezavarovanih, skupaj 4,3 milijone evra in to je povečanje glede na sprejeti proračun v 2021 in glede na leto 2022 povečanje na skupaj 5,3 milijone evra. Zdaj, en pomemben delež proračuna ministrstvo namenja tudi investicijskim vlaganjem na sekundarni in terciarni ravni. In tukaj nam je uspelo zagotoviti 46 % povečanje sredstev, namenjenih investicijskim vlaganjem, in tako temu namenjamo v letu 2021 59,1 milijona evrov in v letu 2022 60,3 milijone evro. Zdaj, na proračunskem skladu pa je že trenutno zbranih 57,4 milijone evrov sredstev, ki so pa razporejene med investicije tekom let 2020 do 2022. Uspeli smo zagotoviti sredstva tudi za nemoteno izvajanje in dokončanje investicijskih projektov v teku, ki pa se zdaj v naslednjih dveh letih večinoma zaključujejo. Hkrati pa gre tudi za nadaljevanje in dokončanje dveh največjih investicijskih projektov. Tukaj je Splošna bolnišnica Celje z bolnišničnimi oddelki in novogradnjo ter v UKC Ljubljana dokončanje projekta, to se pravi, to je prizidek DTS. Poleg tega se v letih 2021 in 2022 zaključujejo še naslednji projekti: širitev </font><br/>
<br/>
<b><font size="4">4. TRAK: (NB) – 14.15</font></b><br/>
<font size="4">	</font><br/>
<font size="4">	(nadaljevanje) enote za intenzivno nego in terapijo novorojenčkov ginekološke klinike UKC Ljubljana, zamenjava avtokavov UKC Ljubljana, potem sta tukaj projekta energetske sanacije v splošni bolnišnici Celje in Jesenice ter požarna sanacija v splošni bolnišnici Celje in v UKC Mariboru. Nato ureditev odseka za dializo v splošni bolnišnici Murska Sobota in ureditev tudi več oddelkov v splošni bolnišnici Brežice, nato širitev klinike za pediatrijo UKC Maribor, nakup koronografa za UKC Maribor in ureditev prostorov bolnišničnih lekarn v večih bolnišnicah, to je v Trbovljah, Celju, Novi Gorici, Valdoltri, Postojni in na Jesenicah, negovalni bolnišnici v Ljubljani ter zaključuje se tudi druga faza ZIM Stara gora – Nova Gorica. To se pravi, programom javnega zdravja namenjamo s tem predlogom proračuna 2021, 23 milijonov evrov, v letu 2022 pa 18,4 milijone evrov. Zdaj ta znižan znesek je zato, ker se evropski projekti zaključujejo in v okviru teh programov se pa zagotavlja financiranje izvajanja ključnih funkcij javnega zdravja, to se pravi tukaj je zdravstveno varstvo, pa spremljanje zdravja, potem je pripravljenost za obvladovanje zdravstvenih tveganj in nevarnosti za zdravje, odziv nanje, obvladovanje nalezljivih bolezni, ukrepi na področjih okolja in zdravja, krepitev zdravja in tudi vključevanje civilne družbe v izvajanje programov javnega zdravja. Tako, da to je mogoče en tak okviren načrt na kakšen način in kako povečujemo ta sredstva. </font><br/>
<font size="4">	Hvala. </font><br/>
<br/>
<b><font size="4">	PREDSEDNICA ANJA BAH ŽIBERT:</font></b><font size="4"> Hvala lepa. </font><br/>
<font size="4">	Zdaj pa odpiram razpravo. Prvi se je k razpravi javil dr. Franc Treček. Izvolite. </font><br/>
<br/>
<b><font size="4">	DR. FRANC TRČEK (PS Levica): </font></b><font size="4">Hvala lepa za besedo. </font><br/>
<font size="4">	Nekako v spominu imam, da je prejšnja Vlada začela razpadati na dodatku za delovno aktivnost, takrat smo se pogovarjali o 16 milijonih. Zdaj se o milijardah pogovarjamo kot o kepici sladoleda na Smetanovi v Mariboru. Seveda, včasih kot so, je potrebna kensianska politika, potrebno je neko generiranje potrošnje, ampak ko sem to zdaj poslušal, sem se spomnil pa šel pogledati film Barva denarja, Paul Newman pa tome Cruise igra, snemajo ga tam nekje v letih, ko Janšo vržejo iz Zveze komunistov, 1986 pa pride v kinematografe. Zakaj govorim o tem? Zdaj, ne vem, vi se sami zmenite ali je Šircelj bolj Cruise ali Newman ali Janša in obratno, ampak ko sem poslušal memorandumsko predstavitev v teh časih, bi pričakoval od predsednika Vlade ne glede na to kdo bi bil, kaj pa šele, če to nekdo od treh najbolj izkušenih dolgoletnih slovenskih politikov, nekako ko to poslušaš, ne glede da so razlike med nami, da ravno ne dobiš občutek, da bi si šel štik kupit. Neko pozitivno zgodbo. Tudi financ minister Šircelj malo ponavlja digitalizacija zeleno in to je nekako to. Zdaj to barvo denarja omenjam, ker je državna sekretarka iz Ministrstva za finance govorila o barvi denarja, kako je tisti Covid del pobarvan in tako naprej, in v tej luči seveda jaz vedno rečem, da je proračun družbena pogodba izražena v številkah. V teh številkah ni zelo jasno vidno ta barva denarja. Zakaj bo kaj šlo. Zdaj, ko smo gledali ta proračun, strokovci smo najprej gledali pismo, počakaj, kako neke vode gredo na Ministrstvo za finance in podobne zgodbe, ampak ne bom predolg, kolegica, to je neka splošna slika. In nekdo, ki je pred kratkim tulil o fiskalnem pravilu, zdaj nekako, veste, se tukaj napihujemo, da smo dobrotniki. Nismo. Jaz se v bistvu sprašujem, moj vnuk je star dober mesec, koliko odraslo življenje bo moral te zadolžitve plačevati. Slovenija ni Japonska. Že dan danes imamo okrog 70 % javnega dolga v rokah tujcev in nekako zavedati se tega in seveda potem, če generiramo neko potrošnjo ali če hočete po domače povedano, če botoniramo, dajmo betonirati nekaj kar bo imelo, kot bi vi rekli, kvazineolibi, </font><br/>
<br/>
<b><font size="4">5. TRAK: (IP) – 14.20</font></b><br/>
<br/>
<font size="4">	(nadaljevanje) multiplikativni učinek. In potem pridem tukaj do neke barve denarja in poziva, ki sem ga danes dal ven vsem poslankam in poslancem, ker seveda s konca, s katerega prihajam, če gledamo, ne vidimo pobarvanega denarja v barvi suknjiča, ki ga ima Bojana. Ne vidim vijoličastega denarja. Celo več. Politika se je nekoč odločila, da bomo imeli dva UKC-ja, potem z velikimi napori določenih ljudi iz Maribora, smo prišli tudi do medicinske fakultete druge. Zdaj, ne rabite imeti pol familije v zdravstvu, da boste vedeli, da eno brez drugega ne gre. Ne moreš imeti resne medicinske fakultete brez delujočih univerzitetnih klinik in obratno, a veste. Že na FDV-ju ne moreš imeti resnega družboslovja brez resnega raziskovalnega inštituta. </font><br/>
<font size="4">	In zdaj, če grem gledat neke odgovore, ki jih je ministrstvo dalo, kolega Židan je iz naše SD trojke, ki se z zdravstvom ukvarjamo, to spraševal, investicijska vlaganja na terciarni ravni. Skratka, UKC Maribor, UKC Ljubljana, pridemo, da bo v obdobju 2020 do 2025 Ljubljana dobila 134 milijonov, Maribor pa dobrih 5 milijonov, od katerih bo velika večina že pokurjenih danes. O čem se mi pogovarjamo? O dobrih 300, 302 milijona, ki naj bi šla investicijsko. To je pač tabela, uradni odgovor ministrstva, ki je bil poslan. A veste, in jaz tukaj ne kupim zgodbe, da bomo šli bajati, pa kdo zdaj v Mariboru ni kriv, ali je kriv, pa da bo kakšen Branislav Rajić iz SMC-ja, ki je celo mestni svetnik, Bojana, še vedno, je v Mariboru, rekel, da smo populistični. Čakate, ne moremo! En UKC bo dobil komaj za WC papir, drugi pa tako. Pa seveda privoščim ljubljanskemu UKC-ju, ne, a veste, ni to zdaj zgodba, dajmo Ljubljani vzeti, da bo Maribor dobil. Daleč od tega, ne. Ampak, a veste, to je v bistvu protiustavno. Jaz sem tulil, da je dobra tretjina državljank in državljanov, ki pač nekako pademo na terciarni ravni pod UKC Maribor. Štajerci ne slišimo ravno radi to, ajde, dajmo reči, Podravje, Pomurje, vključno s Prlekijo, Koroška pa še kaj, kaj smo mi zdaj tukaj? Petorazredna roba, razen če boš imel pravo partijsko izkaznico pa te bo Tonin z letalom potem v Ljubljano peljal, če padeš skupaj, če se malo hecam, ampak ni hec. Daleč od tega. </font><br/>
<font size="4">	A veste, na takem razrezu bi morala naša stran s Trojan vreči vlado. Ne glede na to, kdo sedi v koaliciji, kdo sedi v opoziciji. A veste, in s takim pristopom bo medicinski faks v Mariboru dejansko šola zdravnic in zdravnikov za Avstrijo, Nemčijo, Švico pa še kam naprej. Pa ne govorim na pamet. V generaciji moje hčerke je tam nekje polovica jih govorilo, da bojo šli v tujino, pa je četrtina šla, ti mladi ljudje ob resnem študiju tudi spremljajo, kaj mi tukaj počnemo, tudi spremljajo seje tega odbora, ne boste verjeli. Tretji, četrti letnik, tam že govorijo vsi, da bojo šli v tujino. Pa jih bo verjetno polovica šla. To se mi zdi absolutno in skrajno neodgovorno. Pa to bitko burim že od kdaj sem v parlamentu. Vlagam amandmaje, pa me vedno povozite, tudi taki kaki kleni Štajerci, ki v kakih gasilskih uniformah pridejo tukaj, pa razni strokovnjaki za čebulo in banane in podobno. Ne vem, a vi pač berete? Saj mi nismo vezani na to, kaj vlada predlaga. Mi smo skrbniki proračuna. Zdaj, seveda me veseli tukaj, da Celje dobi neke peneze, da ne bo Željko mislil, da bi še njemu kaj vzel, ampak če že o teh milijardah tako veselo gor pa dol telovadimo, verjetno je na mestu neki razmislek, da se pa mogoče kak odsek ceste trenutno še ne poasfaltira pa da se gre v prenovo kuhinje v UKC Mariboru, ki bi neka bolj resna inšpekcija jo že zaprla. A veste. In potem ko se pogovarjam z ljudmi iz Maribora, ki morajo ob delu zdravnic, zdravnikov, seveda še cufati se za ne vem,</font><br/>
<br/>
<b><font size="4">6. TRAK: (VP) 14.25</font></b><br/>
<br/>
<font size="4">	(nadaljevanje) na kolena iti za te neke minimalne peneze, saj mi odkrito povejo, da se jim isti kolegi iz Ljubljane dejansko smejejo »pa ti, pa saj vi ne boste nič dobili«. Pa tudi seveda znotraj UKC Ljubljana je nek rat ali vojna, če se tako izrazim.</font><br/>
<font size="4">Zdaj mene zanima, državna sekretarka, tudi ne vidim tukaj pobarvano, kjer je KOGE, kje je gastro. Tisto je za ubit se, če ste šli kdaj gledati, pod kakšnimi pogoji tam delajo štiri generacije strokovnjakov in strokovnjakinj, pod kakšnimi pogoji ljudje dobivajo terapije. Ali je v teh penezih, ki jih dobijo v Brežicah, končno že ureditev intenzive brežiške? In še bi lahko našteval. Zdaj, požarna zgodba na Jesenicah upam, da se bo vsaj uštimala in tako naprej. </font><br/>
<font size="4">	A veste, iz teh proračunov nekako preveč izhaja »jaz sem zdaj gazda, jaz sem pri koritu, mi se bomo malo odločali, kako bomo to talali«, imamo pa zelo jasne zgodbe pač nekega sistema, kjer se je 20 let pozabilo in na kadrovanje in na infrastrukturo. In imamo prioritete in verjetno je seveda to bolj prioritetno od nekih, če hočete mokrih želja oboroževalne industrije, ali ameriške ali kakšne drugačne, in interesov nekih gospodov v sprivatiziranih gradbenih podjetjih, ki radi betonirajo. Mislim, meni se dobesedno to zdi nedopustno. Pa tudi, če bi bil poslanec, izvoljen v Ljubljani ali pa, ne vem, na kakšnem drugem koncu Slovenije, bi isto tulil. Če smo se mi odločili, da imamo univerzitetni klinični center, da imamo fakulteto za medicino, je naša obveza tudi ustrezno financiranje, proračunsko seveda.</font><br/>
<font size="4">Po drugi strani, dobro, delno ste, državna sekretarka, povedali. Mi imamo tudi problem stabilnosti/nestabilnosti naše zdravstvene blagajne, to smo se pogovarjali še pred krizo. Rezerv je tam relativno malo bilo. Kaj bomo s tem počeli? Iz tega pobarvanega denarja in iz teh milijard jaz tudi še vedno ne vidim ali bo tisti naš samoplačniških odstotek v zdravstvu, ki je zdaj nekaj čez 12 %, ostal tukaj nekje ali padel pod 12 %. Ko sem takrat še kot predsedujoči tega odbora bil na evropski izpostavi Svetovne zdravstvene organizacije, je to neka gornja meja, ki jo Svetovna zdravstvena organizacija priporoča kot delež samoplačniškega financiranja. Praviloma so betežni ljudje prej z nizkimi penzijami, večinoma, kot nekdo, ki, tako kot mi, ima dobre prihodke. </font><br/>
<font size="4">Skratka, a veste, saj lahko rečemo »povsod dajemo več denarja, kaj imate opozicija sploh gušiti, super je, raj na zemlji« – ne, ni. Ta denar bo treba vračati. Tudi iz tistega nekega dela. Pa navsezadnje, a veste, da denar se tudi lahko vrača na ta način, da se financira v oba UKC-ja in še kaj drugega in se tam potem to znanje prodaja, ne? Ljudje, ki še vztrajajo v slovenskem javnem zdravstvu, tudi pravijo in opozarjajo, da je s covidom dejansko nekako se tudi zaprlo nekaj, kar je nujno na univerzitetnem. Pa ne le univerzitetnem, imamo tudi druge bolnišnice od Idrije do še kje, kjer ljudje seveda tudi hočejo znanstveno-raziskovalno delovati in zaradi vseh teh razlogov bodo nam mladi pobegnili v tujino in zaradi teh razlogov nam tudi vrhunski strokovnjaki, ki so čez 50 let stari, bežijo v tujino, imam tudi kakšno tako družinsko v širši družini zgodbo.</font><br/>
<font size="4">In če se že gremo potem keynesijansko politično ekonomijo, se jo dajmo resno iti, ne pa na način, ne vem, kateri mali bratranec, ki drugače šiva gate, bo nekaj drugega šival, kje ima kakšen podpredsednik Vlade mamo v firmi, pa bomo tam dobičke skanalizirali, tukaj bom pa poslušal podpredsednika Vlade,</font><br/>
<br/>
<b><font size="4">7. TRAK: (IP) – 14.30</font></b><br/>
<br/>
<b><font size="4">	</font></b><font size="4">(nadaljevanje) ja, sej pa te vse, kako že, firme za dobiček delajo. Mislim, jaz tukaj ne vidim resnosti, ki bi jo moral videti, v proračunu, in dejansko nekako ne vem. A veste, Slovenija za razliko od številnih tranzicijskih držav ni imela te zgodbe, tako radikalno, ali si v Ljubljani ali pa te ni. Pa zdaj očitno je logika te vlade in teh proračunov, da bo temu tako, kar je protiustavno. 		A veste, in ne vem, sem tudi pisna vprašanja poslal vladi v zvezi s tem, sem danes tudi poslal poziv vsem poslankam in poslancem. Ne vem, a se vam to zdi normalno? A se vam zdi normalno, da imamo dva UKC-ja in v naslednjih petih letih dobi en čez 130 milijonov, en pa dobi pet milijonov? Mogoče bi na tak način morali poslance plačevati. Tisti, ki delamo, in tisti, ki tipko pritisnete, zgolj. Ne vem, ampak dvomim, da je to pravi način razvoja slovenskega zdravstva. </font><br/>
<font size="4">	Hvala. </font><br/>
<br/>
<b><font size="4">	PREDSEDNICA ANJA BAH ŽIBERT: </font></b><font size="4">Hvala lepa. </font><br/>
<font size="4">	Naslednji je na vrsti kolega Jani Möderndorfer. Izvolite. </font><br/>
<br/>
<font size="4">	</font><b><font size="4">JANI (JANKO) MÖDERNDORFER (PS LMŠ)</font></b><font size="4">: Hvala lepa. </font><br/>
<font size="4">	No, to, kar smo govorili ob rebalansu, se je zdaj zgodilo tudi pri proračunu in smo to tudi napovedovali, da se bo zgodilo. Na prvi pogled vsak, ki pridem ta proračun, pravzaprav najprej zajame sapo in reče, vau, številke neverjetne. Saj ne morem verjeti, da ta vlada je začela povečevati vsepovsod sredstva, ne samo na ostalih področjih, še celo na zdravstvu. Kaj se je zgodilo? Seveda je več kot jasno, ko pogledaš proračun in ko ga temeljito prebereš in ko pogledaš postavke, vire, odhodke in tako naprej, je vsaj ena tretjina denarja namišljenega, ki ga sploh še ni. Ampak se računa na njega, da se bo kar po nekem avtomatizmu zgodil v proračunu in da bo prišel. Ob tem, da je svojevrstno napoved predsednika vlade bila neverjetna. Po drugi strani straši, da bomo šli zaradi svoje lastne malomarnosti, ker seveda on in vlada nikoli niso krivi, krivi so vedno samo ljudje v državi, reče zelo znameniti stavek, hudič je šalo vzel, po drugi strani pa seveda, istočasno pa reče, ne glede na to, da se bo situacija poslabšala, ne glede na to, da so ljudje vsega krivi, ker ne spoštujejo ukrepov, ne glede na to, da bomo seveda uvedli, če bo potrebno, hujše ukrepe, mi bomo denarja imeli dovolj. </font><br/>
<font size="4">	Gospodarstvo bo dajalo rezultate, davki bodo not leteli in takse, vse bo polno, Evropa bo odprla denarnico na debelo in nam zlivala denarja, kolikor bomo hoteli. Lepo vas prosim, ne ga, ne nas imeti vse skupaj za norca, ker vam ne verjamemo. Preprosto ne verjamemo, ker smo tega predsednika vlade že ničkolikokrat videli, kako je lagal v Državnem zboru in govoril eno, naredil je pa potem popolnoma nekaj drugega. Zdaj, hudič pa je seveda spet v podrobnostih. In to te podrobnosti, ki po navadi bolijo. </font><br/>
<font size="4">	Jaz sem takoj seveda opozoril že pri rebalansu, da skrajševanje čakalnih vrst na ta način, kot si jih je ta vlada zamislila, seveda ne bojo obrodile nekih dobrih sadov, razen tistih sadov, ki jih pa ta vlada ima. To pa je popolni in totalni razkroj javnega zdravstva. Veste kdaj se je začel? Tako subtilno, počasi. Predsednica, a umirite? Mi smo bili tako pridno tiho, ko so, ko je vlada govorila. Tako počasi, subtilno se je začel ta razkroj, ko je Zdravniška zbornica dobila pooblastilo za specializacije. To je bilo leta 2002 z zakonom. Misleč, da bo stroka tista, ki bo, seveda, zelo jasno in po nekem resnem pregledu in nadzorom nad tem, kako pravzaprav zdravniki pridobivajo svoja znanja in kje so te strokovnosti najbolj potrebne, da bojo seveda tudi temu primerno predlagali ministru v soglasje za specializacije. Rezultat vsega tega je bil, da smo morali potem kasneje več kot 15, 17 let kasneje tej isti </font><br/>
<br/>
<b><font size="4">8. TRAK: (IP) – 14.35</font></b><br/>
<br/>
<b><font size="4">	</font></b><font size="4">(nadaljevanje) Zdravniški zbornici ta javna pooblastila odvzeti. Odvzeti pa zato, ker smo ugotovili, da v resnici ne podeljuje sistematično, tako kot potrebuje slovenska družba, specializacije. Seveda je bilo tisoč izgovorov, ampak ko sem opravil razgovore z vsaj šestimi bivšimi ministri za zdravje in s tremi različnimi predsedniki Zdravniške zbornice, je bilo več kot jasno, da je šlo za pritlehen načrt, kako ustvariti nemogočo situacijo, da primanjkuje zdravnikov na določenih področjih. Zato imamo danes situacijo, da urologov primanjkuje, primanjkuje kardiologov vsaj na otroški ravni, primanjkuje za, bom rekel, določene poklice oziroma specializacije zdravnikov, ki so bili nepriljubljeni in se niso radi razpisovali. </font><br/>
<font size="4">	In to je seveda bil resen problem. Ampak a mislite, da se je tukaj končalo? Ne, nadaljuje se. Seveda je to se vedno nadaljevalo samo takrat, kadar je bila na oblasti ta vlada. Spomnite se ministra Bručana, kako je podeljeval koncesije, ki seveda koncesije ni razumel kot del javnega, javne mreže, ampak je on to razumel zgolj in samo kot sredstvo dostopa do javnega denarja. V eni noči jih je podelil 50 koncesij, čez vikend. Čez vikend. Dajte mi povedati, kdo in kje je tukaj strokovno presodil in razmislil, ali ima to smisel ali ne, ali te potrebe res obstajajo. Nekdo gor to plačal, noben. Zakaj to govorim? Zaradi tega ker je treba zelo jasno vedeti, kaj se dogaja v tem proračunu. </font><br/>
<font size="4">	V tem proračunu za skrajševanje čakalnih vrst namenjamo v gradivu, v obrazložitvi zgolj in samo pol strani, pa je eden najbolj perečih problemov v tej državi. Pol strani. In še to povejo tako, kot da se pravzaprav nič ni zgodilo, ampak preprosto to zadevo bomo uredili in imeli pravno podlago v PKP 5, ki pa mimogrede še ni veljaven in ni sprejet. Ampak tukaj se sklicujemo na nekaj, kar ne velja. Ne obstaja. Ne moremo se mi v dokumentih za proračun sklicevati na dokumente, ki jih ni. Kaj pa vemo, a ste vi vsevedi in po vedi jasnovidci, imate neko kuglo tam na ministrstvu in točno veste, da bo vse tako sprejeto, kot ste vi to predlagali tukaj? In kar je pa še bolj grozljivo, je pa grozljivo predvsem to, da seveda nič ne poveste, da bo šel denar tudi zasebnikom v tej obrazložitvi. Poveste samo nekaj drugega. Da boste naredili javni razpis. In se sklicujete na pravno podlago Zakon o sistemu javnih plač in pa Zakon o zdravstvenem varstvu in zdravstvenem zavarovanju. Dajte mi povedati in citirati člen iz tega zakona, ki vam daje to pravno podlago. Iz teh dveh zakonov. Za to, kar mislite vi narediti, kar v bistvu razlagate šele v PKP 5, ki pa sploh ni sprejet. </font><br/>
<font size="4">	Ne nas imeti za norca, pa saj nismo od včeraj. Pa saj valda vsi vemo, vsi smo bili enkrat v poziciji, ko smo bili v koaliciji, in vemo, kako se sprejemajo zakonski oziroma sam proračun in kakšno podlago mora imeti zato, da kakšna stvar velja in šteje. Seveda pa ni iz trte zvito, zakaj ste to dali v PKP 5. To se zdaj vidi, zakaj. Zato da ne bo nikoli možen referendum. Ker na PKP 5 ni možen referendum. In to vi dobro veste. Ker neka podobna situacija, če bi jo pripeljali v proračun oziroma naredili v zakonski podlagi, v Zakonu o zdravstvenem varstvu in zdravstvenem zavarovanje, ki ga mimogrede v tem mandatu ne mislite nikoli spreminjati, ker vam v resnici zdaj pravzaprav kar naenkrat ustreza, prej je bil pa skos zanič, skos sem poslušal, da je treba ta zakon spremeniti, je to problem. In to velik problem. </font><br/>
<font size="4">	Tako da, zdaj, jaz seveda postavljam vam vprašanje, kako boste s tem denarjem zmanjševali čakalne vrste, in se sprašujem, zakaj niste se odločili in rajši dali zdravstveni blagajni denar, da bo plačala tisto, česar vsako leto ne more plačati, kar se dogovori s področnim dogovorom. Zakaj ne povečamo samo področnega dogovora? Zakaj moramo to dati</font><br/>
<br/>
<b><font size="4">9. TRAK: (VP) 14.40</font></b><br/>
<br/>
<font size="4">	(nadaljevanje) zasebnikom? Iz podatkov, ki jih imamo vsi na razpolago na internetu, vir je Zdravniška zbornica Slovenije, iz avgusta 2020, imamo v Sloveniji 156 zdravnikov, ki opravljajo zasebno prakso, 156 zdravnikov. V javnem zdravstvenem sistemu, v javnih zavodih tako ali drugače pa dela 6 tisoč 489 zdravnikov. Dajte mi povedati, kako bo 156 zdravnikov rešilo problem čakalnih vrst, če vemo, da te zasebni zdravniki v večini ne opravljajo tistih nalog in storitev, zdravstvenih storitev, kjer so najdaljše čakalne vrste? Dajte mi to, lepo prosim, razložiti. Seveda gre za en drug manever, katerega pravzaprav hočemo narediti – zaobiti Zakon o zdravstvenem varstvu in zavarovanju, Zakon o zdravstveni dejavnosti, skratka vse to hočemo zaobiti, in to na eleganten način. Ne pozabimo, o nosilcih zdravstvenih dejavnosti v PKP-5 omenjamo še, zelo zanimivo, iz 4 na 8 let se podaljša doba za nosilca zdravstvene dejavnosti, kar je idealno, naravnost darilo nekomu, načrtno, za to, da bo lahko seveda opravljal določene naloge. Jaz, oprostite, si ne želim, da me zdravijo zdravnik, ki nima niti ene resne prakse. In vi to obdobje podaljšujete in se delate norca iz nas vseh skupaj. Seveda to delate zato, ker ste dogovorjeni, saj to ni v vaši glavi nastalo. Nekdo pač od zadaj manevrira in šahira pri celi zgodbi, kako je treba subtilno na mehek način, kot cerkev, veste, cerkev ima tudi že 2 tisoč let časa in čaka in čaka in čaka na svojo priložnost. In izgleda, da smo zdaj v situaciji, da je ena strokovna skupina postala večna in čaka subtilno, da razpade en sistem. Ampak treba je dati od spodaj, malo pomagati je treba, da ta sistem razpade. Veste, kako bodo tem zdravnikom stošestinpetdesetim, saj jaz se, da se bomo razumeli, v bistvu norca delam, ker vsi vemo, da tukaj ne gre za 156 zdravnikov, i bodo rešili čakalne vrste. Te čakalne vrste bodo rešili, ko jih bo teh 156 zdravnikov podpisalo podjemne, ali pa že veljajo te podjemne pogodbe, z zdravniki iz javnega zdravstvenega sistema, se pravi iz javnih zavodov. tisti, ki delajo dopoldne v kliničnem centru Maribor, Ljubljana, v Trbovljah ali kaj ti jaz vem kje, da ne bom kakšnega mesta izpustil, skratka vsepovsod, bodo popoldne odkorakali še k tem 156 zdravnikom in bodo postali t.i. svobodni zdravniki, ki bodo se sprehajali dopoldne tam, popoldne tam. Dve leti nazaj, dve leti nazaj smo se pogovarjali na Odboru za zdravstvo, da bi uredili v zakon o zdravstvenem varstvu, se opravičujem, v Zakonu o zdravstveni dejavnosti, da bi uredili vprašanje t.i. kaskadnega sistema, kako naj bi v bistvu zdravniki lahko delali in smo takrat predlagali rešitev. Seveda žal Levica za to ni bila, ker je bila prepričana, tako kot vedno še o drugim materijah, da je treba vse ali pa nič, za noben družbeni konsenz in dogovor seveda nikoli niso. Smo predlagali kaskadni sistem in smo rekli: najprej javni zavodi, potem, ko oni ne zmorejo več, koncesionarji, ki so v mreži zdravstvenega sistema, in ko oni ne zmorejo več, tudi lahko zasebniki – pa niste hoteli slišati za to. Ker jaz, veste, ne razumem logike, govorim še vedno o čakalnih vrstah, ne razumem logike, pa mi jo, prosim, državna sekretarka, poskušajte me vi razsvetili, če jaz to ne razumem, res, ker obstaja tudi ta možnost. Mogoče pa se motim. Kako lahko zdravnik, ki dopoldne dela, in bo popoldne delal pri zasebniku, da tega ne more narediti dopoldne ali popoldne v javnem zdravstvenem zavodu, če se le-ta reorganizira in nenazadnje, kar je že bolj pomembno, tudi dodatno zasluži? Jaz sem za to in to zelo močno podpiram. Tisti, ki resno in veliko dela, naj bo zato tudi plačan. Ne moreš za isti denar delati dopoldne in popoldne skupaj. </font><br/>
<br/>
<b><font size="4">10. TRAK: (VP) 14.45</font></b><br/>
<br/>
<font size="4">	(nadaljevanje) Zakaj odhajati k nekemu zasebniku? Pa da ne se bomo razumeli, še enkrat poudarjam, jaz nimam nič proti zasebnikom, samo ne mi na ta način razgrajevati zdravstveni sistem in govoriti, da javni zavodi tega niso sposobni narediti. Seveda so, saj imajo vse, imajo znanje, imajo prostor, imajo ljudi, vse imajo. In ne vem, zakaj morajo popoldne v UKC Ljubljana biti popolne prazne operacijske dvorane, v prvem nadstropju jih imate 10 oziroma 11, še ena pomožna je. Enajst operacijskih dvoran - a veste, katera največkrat dela? Neuro dela, nevrološka in plastična, potem se pa konča, ostalo je pa vse prazno, ker ostalo se dela dol spodaj na urgenci v treh operacijskih. Ne vem, zakaj morajo biti prazne. Naj mi nekdo to razloži. A veste, zakaj so prazne? Ker direktorji ne želijo več podpisovati, da se dela na minus in rečejo »porabili smo ta denar, fertik, zdravstvena blagajna nam ne bo več dala«. In zato vas sprašujem, zakaj bomo danes potajevali proračun, kjer bomo dodatni denar dajali za čakalne vrste, ga na nek način predhodno legalizirali, za kar sploh še v PKP sploh sprejeto ni, zato, da rečemo, da dobimo neko svojevrstno čudno pravno podlago, da razpišemo nek svojevrsten razpis, kjer se bo vsak prijavil – to, kar seveda na zdravniški zbornici že dolgo sanjajo – na javni denar, kadar hoče in kakor hoče. Samo podaljšajmo področni dogovor in je stvar rešena. Povejmo klinikam »imate za toliko več denarja«. Ja, ja, vsak, ki malo pozna zadeve, bo lahko rekel »ja, pa saj so enkrat že dobili možnost, pa je potem niso izpolnili«, ne vsi, marsikdo je oreng presegel, ne vsi, je pa treba tudi povedati, da je treba potem tudi kakšno stvar reorganizirati. Jaz sem upal, upal sem, ko je prišla ta oblast na svoje mesto, da bo zdaj končno predlagala spremembo delovanja Zakona o javnih zavodih. Nič. Nič, pa toliko ste imeli za povedati vsa ta leta. Nič. Upal sem, da se bo kaj spremenilo, ampak ne na način, kot je naredil to 2005 Bručan, kar se tiče helikopterske nujne medicinske pomoči. Mimogrede, v tem proračunu spet ne vidim tega. Mislim, jaz več nič ne razumem. Z nujno helikoptersko medicinsko pomočjo se moramo pogovarjati s Toninom, ki pokriva obrambo, namesto, da bi se pogovarjal z ministrom za zdravje. Jaz ene stvari več ne razumem v tej državi. To je, preprosto tukaj je šalo vrag vzel, ne tam, ko govori Janez Janša, kje je šalo vrag vzel. Šalo je vrag vzel zaradi tega, ker enostavno imam občutek, da na Ministrstvu za zdravje sploh več ne veste, kaj so vaše prioritete. Ja, seveda so, ena sama: kako sesuti javni zdravstveni sistem, to je vaša prioriteta. Seveda vem, da je grozno to poslušati, državna sekretarka, boli kot sto hudičev še posebej če to nekdo javno govori, ampak, oprostite, drugega mi niste ponudili s temi dokumenti v alternativo, preprosto mi tega niste ponudili. </font><br/>
<font size="4">Mimogrede, ko sem že omenil nujno helikoptersko pomoč, ki jo izgleda tudi ne bomo rešili v nadaljnjih dveh letih ob tem, da bomo silne milijarde dobili od Evrope, mi ne moremo spackati skupaj za en ubogi helikopterček, ki bo opravljal helikoptersko nujno medicinsko pomoč, ampak se sklicujemo na to, da rabimo posebne ljudi, ki bodo to imeli, da mora biti helikopter večnamenski - malo bo delal v Afganistanu, malo bo delal pa na slovenskih cestah. Lepo vas prosim, pa saj to je skregano z vso logiko. Niti po usmeritvah EU-ja to ni. In zdajle pred kratkim smo imeli tragičen primer na avtocesti, kjer se je končalo s smrtjo ene deklice, dva helikopterja sta pa stala na Brniku in se nista dvignila s svoje riti, da bi prišla na pomoč tam, kjer bi morala iti. Naj mi kdo to razloži, zakaj sta stala, ubogi reševalci so se pa prebijali tam skozi nerazumne voznike, ki se ne znajo umikati. A je kdo kaj rekel? je kje kdo kaj vprašal, zakaj se kakšna stvar ni zgodila? Ne, ker je Ministrstvo za zdravje že zdavnaj to odpikalo iz svojega dnevnega reda </font><br/>
<br/>
<b><font size="4">11. TRAK: (VP) 14.50</font></b><br/>
<br/>
<font size="4">	(nadaljevanje) in ga to ne zanima. Imamo kaj denarja za to namenjenega? Bo kdo to kupil, kdaj bo to kupljeno? Mi imamo, jaz tega poročila še zdaj nisem videl, delovno skupino, ki je obravnavala, kako se bo ta problem rešil. Ne vem, kje je to poročilo. Bi ga lahko kdaj videli v Državnem zboru, da bomo seznanjeni ali se kje kakšna stvar premika iz te točke ali se ne. </font><br/>
<font size="4">Investicije, a lahko ve tej državi enkrat potegnemo črto in rečemo tole stvar bomo dokončali v dveh leti, pika. Za to bomo namenili toliko in toliko denarja in ostale stvari bodo počakale. Ne, kaj delamo mi? Konstanto eno in isto – drobimo in frčimo s temi fičniki na vse konce in nobeno stvar ne dokončamo tako kot se spodobi. Kolega Trček, ne biti jezen na mene, ampak ljubljanska urgenca se dela že 20 let, 20 let se že packa in vse skupaj nič od te urgence. Vsakič, ko pridem tja, je slabša. Ko sem nazadnje tam delal, a mislite, da se je poden spremenil? Še vedno so ista tla, samo da so zdaj še bolj razsuta kot so bila takrat. Katastrofa. Vhod v urgenco se je spremenil, dovoz in to, in to je pa tudi vse. Internistični oddelek v bistvu deluje tako kot da je, ne vem, se zgodilo neurje v državi, kadar se samo malo več ljudi poveča, odkar je pa covid pa sploh, to je pa katastrofa. Ampak ne, mi bomo ne vem kaj delali, pojma nimam. Kje imamo kakšen razvoj? A imamo kakšno vizijo, da se bodo kakšne stvari premaknile? V NRP-jih sem videl, da imate postavko za protonsko terapijo. Pa to je pravljica za lahko noč, jaz ne vem, koga farbate, da boste naredili kaj iz protonske terapije. Tisti, ki ne veste kaj to pomeni - pomeni, da morate imeti zdajle vsaj ene 100 milijonov na lagerju, če hočete se resno o tem pogovarjati. Ne, vi boste študije šele delali. Pa nas bo čas povozil že zdavnaj. </font><br/>
<font size="4">In nas strašite tukaj s tem covidom kot, da je to najbolj ubijalska stvar na tem svetu, ob tem, da vse ostali stvari stojijo. In ta predsednik Vlade si upa drzniti reči, da bomo spet zaustavili javno življenje, ker bomo v to prisiljeni. Oprostite, jaz vam povem, da bom uporabil vsa pravna sredstva. Ta država nima pravice zaustavljati vseh ostalih zdravstvenih storitev v tej državi na račun covida, nima, ampak je poklicana in plačana za to, da ustvari pogoje, da bodo stvari kolikor toliko normalno funkcionirale. Zaradi tega covida gremo vsi v maloro počasi. Žal bomo to takrat, ko Janez Janša ne bo več predsednik Vlade, hudo, hudo občutili in kriva bo tista Vlada, ki tega ni zakrivila. </font><br/>
<font size="4">Preventivni kontrolni pregledi. Tukaj je govorite sicer o NIJZ-ju kot o nekem vsemogočnem aparatu. O nacionalnem laboratoriju, večina ljudi sploh ne vedo, da ga imamo, kako bomo povečali sredstva za javno zdravje. Oprostite, ampak jaz temu nacionalnemu inštitutu za javno zdravje nisem verjel že takrat, ko ni bilo covida v tej državi. Zdaj, ko je pa covid, mu pa še manj verjamem, z vodjo na čelu, ki mi ne predstavlja in ne pooseblja ravno nekega javnega zdravja. Me prav zanima, državna sekretarka, če veste, koliko jih je zaposlenih na NIJZ-ju, če znate to iz glave povedati. Pa ste prepričani, da jih je res toliko zaposlenih? Jaz sem rabil eno leto in nisem ugotovil koliko jih je na koncu zaposlenih. Iz 540 smo prišli na 420, na koncu smo prišli na 310, ob tem, da sem potem na koncu ugotovil, da oni štejejo marsikoga, ki ga imajo pogodbeno zaposlenega, za zaposlenega. Jaz verjamem, da je tam ogromno ljudi, ali pa bom rekel del ljudi, abnormalno obremenjenih v tem času covida-19, abnormalno. Ampak sem prepričan, da je tam par ljudi, ki se tam svaljkajo in še danes uživajo, ker ne morem pozabiti zgodbe z NIJZ-jem, ki se ni hotel preseliti iz centra Ljubljane zaradi tega, ker je center Ljubljana bil pogoj za to, da oni lahko dobro in kvalitetno delajo, ob tem, da vsi vemo, da jih je bolj zanimala čez Ljubljanico tržnica </font><br/>
<br/>
<b><font size="4">12. TRAK: (VP) 14.55</font></b><br/>
<br/>
<font size="4">	(nadaljevanje) kot pa kaj drugega. Nacionalni inštitut za javno zdravje, povsod v svetu, kjer imajo zdrave in normalne demokracije, taki inštituti več kot 50 % denarja sami ustvarijo in ga pripeljejo v hišo, sami. Tukaj se pa pogovarjamo, kaj bomo delali in potem notri pišete stvari, ki so več ali manj prepisane, samo številke so večje. Govorite o HIV-u kot največjem problemu današnje družbe. 20 let nazaj, da. Danes je osveščenost kar se HIV-a in AIDS-a tiče že bistveno, bistveno drugačna in bistveno večja. Pa ne nas fopat z enimi in istimi teksti, ki so copy-paste. Pojdite si pogledat lanskoletni proračun, pa saj to eni in isti ljudje pišejo. Pa mislite, da oni res pišejo tisto kar na novo in od začetka? Zato sem rekel na začetku, da je ta proračun v bistvu svojevrstna farsa za to Vlado. </font><br/>
<font size="4">	Povejte mi razliko, ker ste iz MF-ja tukaj tudi. Govorite, kakšen denar bomo dobili iz proračuna, nenazadnje v tem dokumentu tudi o tem govorimo. Koliko bomo po vplačali? In kakšna je razlika med dobljenim in vplačanim med temi sredstvi, s katerimi se hvalimo, da jih bomo dobili? Pa bomo prišli do realne številke, koliko je tega denarja. V tisti polovici, kjer moramo še to dobiti, kjer se bomo javljali z razpisi in s projekti in s programi in tako naprej in ni tako enostavno dobljeni denar, kot nekateri govorijo »do zdaj smo izčrpali največ denarja« - ne, nismo ga še, to so zaenkrat samo številke in papirji, in to vi dobro veste. Je razlika milijardo in pol, govorim o tistih 4,8. Če ne, pa povejte enkrat na glas, ker jaz teh številk ne vidim, koliko bomo mi vplačali. In bomo tako dobili realne številke, koliko je teh milijard in te fasade, ko se govori o tem, kako na debelo bomo veliko denarja dobili in bomo iz tega črpali. Oprostite, to ni to. </font><br/>
<font size="4">	Potem imamo pa še par podrobnosti, če mi jih uspete razložiti. </font><br/>
<font size="4">Dajte mi razložiti, iz leta, ja. Zakaj zmanjšujemo, program javnega zdravja bomo povečali na 23 milijonov, potem pa zmanjšamo v naslednjem letu, se pravi 2022 pa na 18 milijonov. Kaj se bo spremenilo? Najprej v enem letu povečamo kot, da se bo ne vem kaj zgodilo. Čeprav tukajle naprej začnete s HIV-om in AIDS-om kar mi je malo hecno, izžuljeni programi, končno je HIV začel postajati ozdravljen, vsaj prvi primeri tega obstajajo v svetu.</font><br/>
<font size="4">In druga stvar, ki me zanima. Zanima me rezervacija za cepiva. V enem letu, se pravi 2021 imamo 16 milijonov, potem imamo pa 20 milijonov v letu 2022. super, sem za. In če cepiva ne bo, kam bo ta denar šel? Ker je to rezervacija, saj vsi vemo, kaj je to rezervacija? Bo šel v integralo nazaj ali bo ostal v zdravstvu? Kam bo šel ta denar? Jaz bi pa rad ta denar pobarval. Dajmo še to malo pobarvati, no. Potrudimo se, če že imate te vzvode moči. Ker ga boste krvavo rabili, ker prišel bo trenutek, ko tega denarja več ne boste imeli na MF-ju. Razen, če računate na to, da takrat vas več ne bo, kar pa ni lepo, če bi tako razmišljali. </font><br/>
<font size="4">Tako, da to so tudi vprašanja. Upam, da bom dobil odgovor na njih. Saj če jih nebom, nič hudega, sem že navajen, da jih dostikrat ne dobim.</font><br/>
<font size="4"> Bom pa res vesel, če mi odgovorite na eno zelo preprosto vprašanje: zakaj se mora minister za obrambo Tonin ukvarjati s helikopterji? Mimogrede,  SNMP-ju oziroma HNMP-ju se je že odpovedal, ker zdaj ga zanimajo samo še vojaški helikopterji. To me res zanima, zakaj se minister za zdravje s tem ukvarja in kdaj bomo mi </font><br/>
<br/>
<b><font size="4">13. TRAK: (VP) 15.00</font></b><br/>
<br/>
<font size="4">	(nadaljevanje) postal moderna država, ki ima svoj en helikopterček, helikopterček namenoma govorim, s katerim bo lahko reševala človeška življenja tukaj in zdaj, ne nekoč v prihodnosti in v neki domišliji. Če imamo denar za vsega boga možnega  v tej državi, nimamo za en helikopter. Mimogrede, s to helikoptersko službo se zdaj že štiri ministrstva ukvarjajo – Ministrstva za infrastrukturo, Ministrstvo za obrambo, Ministrstvo za notranje zadeve in še Ministrstvo za zdravje, ki bi se moralo prvenstveno ukvarjati. Jaz vem, da je naporno in vem, da ni enostavno zaradi tega, ker ima vsak svoj koncept in pogled na ta reševanja. Eni bi to reševali tako, da bi združili v paketu in imeli malo za vojsko, malo za reševanje svojevrstno vojaško službo nujne medicinske pomoči, potem je tukaj Ministrstvo za zdravje, ki to gleda kot reševanje in organiziranje ene resne helikopterske nujne medicinske pomoči, potem je pa še infrastruktura. Potem seveda noben nebi rad dal denarja za to, ampak vsi bi pa radi odločali o tem, kako to bo. Ampak saj veste, jaz si ne predstavljam, da bi moja žena imela tri zakonite možove, ker to nebi šlo, ne gre. Slej ko prej mora nekje počiti in enako velja za helikoptersko službo. Pripovedujem zelo plastično, ker to edino ljudje razumejo. In za boga, lepo vas prosim, meni je smešno, ko mora Tonin, minister za obrambo se pogovarjati in odgovarjati na vprašanja, kako bo urejena služba nujne helikopterske medicinske pomoči. Pa to ni normalno in zdravo v tej družbi, no, to res ni normalno. Mimogrede, zakaj sta dva helikopterja stala na tleh med tem, ko se je drugo življenje reševalo in žal s slabim koncem? Ta odgovor bi res rad vedel. Kdo je zadolžen v tej državi in kdo ima to moč, da te helikopterje dvigne takrat, ko je to treba. Samo ne mi reči, da jih ni bilo, ker sta bila v tistem času na Brniku na tleh. Stala sta in ekipe so vedno tam. In nekdo jih ni dvignil. Kje je zdaj ta pogum in reševanje te Vlade, ki zna to vse rešiti tako kot je treba? To še razumem in bom razumel, da niste sposobni se zmeniti in dogovoriti in kupiti ta helikopter, ampak da niste sposobni pa niti dvigniti obstoječe helikopterje, tega pa ne razumem. </font><br/>
<font size="4">	Hvala.</font><br/>
<br/>
<font size="4">	</font><b><font size="4">PREDSEDNICA ANJA BAH ŽIBERT: </font></b><font size="4">Naprej ima besedo kolega Andrej Rajh.</font><br/>
<font size="4">	Izvolite.</font><br/>
<br/>
<font size="4">	</font><b><font size="4">MAG. ANDREJ RAJH (PS SAB): </font></b><font size="4">Hvala lepa, kolegica Ana Bah. </font><br/>
<font size="4">	Res sem po vseh teh razpravah ostal tudi brez besed. Zadeve so resne. Vsak proračun je odraz dela Vlade. In razmere v zdravstvu terjajo poglobljene in pravične rešitve. imeli smo številne težave. In nekatere težave so urejene, povzročene z nezmožnostjo dostopa do zdravstvenih storitev takrat, ko jih potrebujemo, druge težave so vezane z infrastrukturo, ki je na različnih koncih naše države različna. Tretje težave so pa povezane z odsotnostjo kontrole nad porabljenim denarjem. Pa bom začel od zadaj. </font><br/>
<font size="4">	V poslanski skupini SAB smo ravno zaradi potreb po spopadanju z epidemijo covid predlagali vzpostavitev neodvisnega parlamentarnega nadzora in posebne covid-postavke, ki bi bdela nad porabo teh sredstev. Tudi v prihajajočem proračunu, tako kot v letošnjem, je kar velik del sredstev nedefiniran in ne vemo, kako se bodo porabljala. A bomo ustanovili še eno preiskovalno komisijo namesto, da bi zagotovili neodvisen parlamentarni nadzor nad porabo naših davkoplačevalskih sredstev? </font><br/>
<br/>
<b><font size="4">14. TRAK: (VP) 15.05</font></b><br/>
<br/>
<font size="4">	(nadaljevanje) Kako bomo ta sredstva porabili? Ali bomo z njimi ustvarili več, kot so nas stala? O tem se sprašujemo in na to terjamo tudi odgovore. Zavedati se moramo, da bomo s sredstvi, ki jih bomo dobili z zadolževanjem, torej noben denar ni zastonj, obremenili  bodoče generacije. Prav zaradi tega mora ta denar biti smotrno in racionalno porabljen. </font><br/>
<font size="4">In ko sem na začetku najprej omenil čakalne vrste in skrajševanje čakalnih vrst, seveda vsi to podpiramo. Ampak ljudje božji, mi ja ne vemo, kakšne so te čakalne vrste. A si vi danes predstavljate, da v dobi informacijske tehnologije mi ne vemo, kakšne so čakalne vrste? A je to tak problem? Ko osebni zdravnik izda napotnico, je ta napotnica v sistemu. In zakaj takrat, ko jo specialist sprejme, samo k tej napotnici ne pripiše datum in ure termina, pa bi bilo vse jasno. To ni nobena znanstvena fantastika. Jaz, ker vidim v bistvu, da teh stroškov za prilagoditev tega sistema ni v proračunu, v bistvu razumem, da se te zadeve ne želijo urediti. Torej to, da se napotnici, ki je izdana, ko se pacient odloči, da obišče specialiste, vpiše v čakalno knjigo, v elektronski sistem ne pripiše datum in predvidene ure obravnave in če se pacient v tistem času odloči, da bo zamenjal specialista, se pač tisti izvajalec spremeni. To ni nobene znanstvena fantastika. Jaz pričakujem, da bo ministrstvo in Zavod za zdravstveno zavarovanje to uredila. To bi moralo biti v interesu bolnišnicam in Zavodu za zdravstveno zavarovanje. In to ni ukrep, ki bi bil drag, to je preprost ukrep – na napotnici, ki je izdana, pripiše datum in uro sprejema pacienta. Tega nisem videl v zadevi.</font><br/>
<font size="4">Druga zadeva, ki me zelo boli, je vrstni red izvajanja investicij. Pa ne bom takoj začel o Mariboru in Ljubljani, ampak mislim, da si vsi državljani zaslužimo enakomeren dostop do zdravstvenih ustanov in da bi tudi na Ministrstvu za zdravje morali, tako kot na ministrstvu za infrastrukturo, obstajati šestletni drsni plan za investicije v zdravstvo, da bi bil vrstni red izvajanja investicij vnaprej znan po jasnih kriterijih. Zakaj se dobra praksa iz enega ministrstva ne prenese na drugo ministrstvo? Marsikatere slabe volje danes nebi bilo. Pa bom tu ponovil tudi, se navezal na kolega Trčka, ki je pokazal v bistvu, kakšno razliko v proračunu sredstev je namenjen za UKC Maribor in UKC Ljubljenja, torej govorimo o petih milijonih za UKC Maribor in preko stotih milijonih za UKC Ljubljana. Pa bom samo naštel nekatere investicije, ki jih v predlogu proračuna ni. Na primer obnova prostorov oddelka za patologijo, zamenjava pralne linije v oddelku za oskrbo s tekstilom, ureditev hladilnih razmer v UKC Maribor, izgradnja prizidka h kliniki za interno medicino, obnova prostorov v stavbi 3 oddelka za kožne in spolne bolezni, nabava operacijskih miz za potrebe klinike ga kirurgijo, zamenjava mikroskopa, potrebnega oddelku za nevrokirurgijo, nabava rentgenskega aparata za slikanje skeleta za potrebe radiološkega oddelka. Še bi lahko naštevali. Tudi ni prav, da v proračunu ni namenjenih sredstev za selitev pljučnega oddelka, novogradnjo oddelka za infekcijske bolezni in ureditev prostorov za negovalno bolnišnico. Pa bom to trditev, zadnje tri, utemeljil. Take zadeve bi morale biti v integralnem proračunu, ne pa odvisne od drugih sredstev. </font><br/>
<br/>
<b><font size="4">15. TRAK: (IP) – 15.10</font></b><br/>
<br/>
<b><font size="4">	</font></b><font size="4">(nadaljevanje) To se na tak način izkazuje, izkazuje, izkazuje prioriteta investicij, vrstni red investicij, in v bistvu, kaj je prioriteta državi, kaj je pa odvisno od drugih sredstev. Torej, o sredstvih proračuna odločamo v Sloveniji. O drugih sredstvih odločajo drugje. In gre o prioriteti, torej če se, če bi imeli en šestletni drsni plan investicij, potem teh debat danes mi ne bi imeli. 	</font><br/>
<font size="4">	Pogrešam tudi sredstva za zdravstveno postajo Tezno. Resda gre za obveznost lokalne skupnosti, ampak prav bi bilo, da za te zadeve država nekako priskoči na pomoč. Mi se moramo zavedati, da v Mariboru Mestna občina Maribor opravlja storitve, ki jih uporabljajo uporabniki pa pacienti širšega območja, ne samo občine Maribor, in da zdravstvene storitve pokrijejo samo stroške v glavnem storitve, ne pa amortizacije objektov. In prav bi bilo, da se, bom rekel, po vsej državi zagotovi dostopnosti do zdravstva in kvaliteta zdravstvenih prostorov na eni dostojni ravni, ne pa v enih starih barakah. Pa v baraki ni samo ta zdravstvena postaja na Teznu, ampak tudi na Jezdarski ulici. Govorimo o dveh, dveh zelo pomembnih postajah za nas Mariborčane. </font><br/>
<font size="4">	In ko govorimo, da si želimo močno in vsem dostopno javno zdravstvo, moramo vsa ta dejstva, ki sem jih zdaj navedel, upoštevati, in to upoštevati na način, da ne bo nihče prikrajšan. Se pa lahko strinjam, da moramo v eni bližnji debati spregovoriti, kako bomo zagotovili ustrezno financiranje zdravstva in stabilno financiranje zdravstva. Mislim, da je tega pogovora v tem Državnem zboru še ni bilo, da so dosedanji pogovori potekali predvsem nekako demagoško in ne v luči reševanja teh razmer, ker mi se moramo pogovoriti, kako bomo v zdravstveni sistem zagotovili dodatnih, približno med petsto in eno milijardo evrov sredstev, kako bomo to porazdelili. In to je v bistvu na strani nas poslancev in tudi vlade, da se o tem dogovorimo. Prav pa je, da se potem ta sredstva ustrezno, pošteno, nediskriminatorno porazdelijo in, kot smo videli zdaj, na tem primeru, kako se delijo sredstva med dvema UKC-jema, vidimo, da se prav mariborskemu dodeljuje manj sredstev iz proračuna, to pa ni prav. Še posebej ob dejstvu, da je življenjska doba in zdravstveno stanje prebivalcev v severovzhodni Sloveniji slabše, da smo bolj ogroženi, da imamo večje dejavnike tveganja, in v bistvu to sporočilo, ki ga ta proračun kaže, ne obeta nič dobrega. </font><br/>
<font size="4">	Spoštovana ministrica, jaz vas tudi obveščam oziroma državna sekretarka, jaz vas obveščam, da bomo mariborski poslanci vložili določene amandmaje, zato da se stanje popravi. Menimo, da je ta, da je ta razrez proračuna nepošten, da je nerazvojen, za posebej našo regijo, in najavljamo, da bomo vložili določene amandmaje. </font><br/>
<font size="4">	Hvala lepa. </font><br/>
<br/>
<b><font size="4">	PREDSEDNICA ANJA BAH ŽIBERT: </font></b><font size="4">Hvala tudi vam. </font><br/>
<font size="4">	Naprej ima besedo kolega Željko Cigler. Izvolite. </font><br/>
<br/>
<font size="4">	</font><b><font size="4">ŽELJKO CIGLER (PS Levica): </font></b><font size="4">Hvala lepa. Spoštovani, spoštovane predstavnice vlade. Gospa Bregantova, jaz bi vas lahko upravičeno začel klicati gospa ministrica. Jaz se zavedam, da je minister Gantar danes na Koroškem, ampak mi obravnavamo danes proračun Republike Slovenije za področje zdravstva. Govorimo o zdravstvenem varstvu dva milijona ljudi, državljank in državljanov, in tako kot sedaj, danes, stanje je na tem področju postavljeno, kako je dostopno zdravstvo, kaj se dogaja v samih zdravstvenih zavodih, ki nimajo dovolj denarja, opreme, prostorov, ni dovolj za nagrajevanje dodatnega dela, ki bi ga delali, ki bi ga</font><br/>
<br/>
<b><font size="4">16. TRAK: (IP) – 15.15</font></b><br/>
<br/>
<b><font size="4">	</font></b><font size="4">(nadaljevanje) delali, ki bi ga ustvarjali, če bi tam skrajševali čakalne vrste. Je to praktično problem številka ena v Sloveniji. In kakšen odnos ima vlada potem do tega problema, vidimo, da praktično nobenega od ministrov ni, brez da bi, brez tega, da ne podcenjujem, ne želim podcenjevati vaše prisotnosti. </font><br/>
<font size="4">	Minister, minister, vaš, Gantar, je zdajle na Studio City govoril o tem, da so v tem trenutku čakalne vrste v slovenskem zdravstvu desetkrat večje kot pred šestimi leti. Gospa državna sekretarka, prosim, odgovorite mi, koliko je število čakajočih na zdravnika. Koliko je število tistih, ki že preko vseh normalnih meja čakajo na zdravnika? In ali mi znate odgovoriti, koliko so se čakalne vrste povečale od 1. 3. 2020, ko se je epidemija pri nas začela, kovidova, do 30. 9.? Namreč na teh podatkih in na skrajševanju čakalnih vrst utemeljuje Ministrstvo za zdravje in ta vlada investiranje v vse izvajalce zdravstvenih storitev, da bo denar sledil bolniku oziroma da bodo bolnikom zagotovljene možnosti zdravljenja. </font><br/>
<font size="4">	Ob tem bi vas pa še tole opozoril. Zdravstveni domovi in zdravstveni domovi, družinski zdravniki so tisti, ki usmerjajo bolnika naprej, na sekundar in terciar. So skorajda nedostopni, to vsak dan poslušamo, o tem nas, s tem nas je bridko seznanila, če lahko tako rečem, tudi varuhinja pacientovih pravic v Sloveniji. In vas bi na tole opozoril. Mediji so nam sporočili, da Nemčija, mislim pa, da tu Avstrija in še nekaj držav, s covid zdravstvenim sistemom vzpostavljajo tudi zdravstveni sistem, ki bo zdravil ostale bolezni, ki jih je bistveno več in so bistveno težje od obolelosti zaradi covida. In predstavniki Nemčije so po televiziji povedali nam, za to bomo dali dosti, dodatne milijarde. Spoštovana gospa državna sekretarka, ali se zavedate, da to pomeni močen odliv, dodaten, zdravstvenega kadra, tako medicinskih sester, negovalcev, še posebej pa zdravnikov v tujino? </font><br/>
<font size="4">	Ali bomo s tem denarjem, ki ga zdajle ta proračun zagotavlja, lahko parirali tem problemom? Gantar je danes, minister, na Koroškem, in na Koroškem pravijo, tam imajo hudo zdravstveno krizo. Ja, zaradi česa? Eden od največjih problemov je to, da je na sosednji strani čez mejo Avstrija, kjer je odnos do zdravstva in odnos do zdravstvenih delavcev bistveno drugačnejši kot v Sloveniji. In Avstrija namenja dosti več denarja za zagotovitev javnega zdravja, in to je problem tega proračuna, o katerem zdajle teče beseda. </font><br/>
<font size="4">	In poglejte, ob ogromnem načrtovanju … Aja, samo tole bi še rekel. Ko je prej, kar se tiče dostopa do zdravstva in do zdravstvenih storitev, mora biti zagotovljen. In to je, temu je pritrdila tudi Levica, ko je dala celo Levica pobudo za spremembo 53.c člena Zakona o zdravstveni dejavnosti, kjer smo pripravili in operacionalizirali v amandmaju kaskadni sistem. Gospod Jani Möderndorfer, član SMC-ja takrat, žal, žal, je šel takrat, ko se je amandma usklajeval, ven, in zdajle trosi neresnice. </font><br/>
<font size="4">	Dalje bi pa rekel, če se vrnem na proračun, tole. Ob ogromnem načrtovanju povečanja javno-finančnih izdatkov, in v času ene najhujše zdravstvene pa gospodarske krize v Sloveniji v zgodovini, zdajle, je absurdno, da vlada in znotraj nje Ministrstvo za zdravje ni zagotovilo dovolj sredstev za okrepitev javnega zdravstva. Če pogledamo, kakšni so primanjkljaji. Samo 4,2 milijarde letos pa naprej 2,75, in če pogledamo, koliko se bomo zadolževali, v letu 2021 6,7 milijarde evrov, v letu 2022 4,2 milijarde evrov. Glejte, denarja ogromno, koliko pa se ga daje za zdravstvo? Za zdravstveno varstvo dva milijona ljudi v tej državi. Glejte, to ni ideološko vprašanje. To je vprašanje življenja, to je vprašanje zdravja. Koliko je to dostopno?</font><br/>
<font size="4">	In vidimo, da vlada za zdravstvo, ko pogledamo proračunske </font><br/>
<br/>
<b><font size="4">17. TRAK: (MT) – 15.20</font></b><br/>
<br/>
<font size="4">	(nadaljevanje) številke, ne planira praktično nič več, kot so planirale vlade pred njo. Tisto, kar se sredstva povečujejo 21, 22, gre izključno zaradi problematike ukvarjanja s Covidom. Glejte, 200 milijonov se financira Zavod za zdravstveno zavarovanje zaradi tega, ker so, jasno da je imel zaradi Covida ogromno dodatnih stroškov, predvsem so pa izpadi bili iz naslova manj plačanih prispevkov za obvezno zdravstveno zavarovanje, dalje gre za 70 milijonov za intervencijske programe in ko to odšteješ, ugotoviš, da smo praktično na istem. Ob tem, da bi rad povedal tole, da ko mi minister Gantar na moje poslansko vprašanje, ko sem ga spraševal o investicijah v zdravstvo, odgovoril, on mi je, citiram ga, menim, pravi Gantar, da bi proračunski viri morali prevzeti večji del financiranja zdravstvenega sistema. To mi je odgovoril. Zdaj pa poglejmo, da zdravstvo očitno v tej, v tem proračunu vladnem, Republike Slovenije za leto 2021, 2022, ni prioriteta. Mislim, Gantar eno govori, drugo se pa, drugo pa dela. Oziroma, ne zastopa interesa zdravstva, javnega zdravstvenega sistema, za katerega je odgovoren in nastavljen v Vlado Republike Slovenije. Mislim, naj razloži, zakaj to. Jaz vem, da vi v njegovem imenu ne morete govoriti. Saj po navadi ste itak vi tule, nikoli njega tule ni. Ministra za zdravje v parlamentu ni nikoli, ko govorimo o problematiki zdravstvenega sistema. O bolnih ljudeh, ki ne morejo do zdravnika priti, ki zaradi tega tudi umirajo. Naj to razloži, zakaj zdravstvo ni prioriteta, zakaj se za zdravstvo ne namenja več denarja in, kot sem rekel, če odbijemo sredstva, ki jih damo zdravstveni zavarovalnici, pa sem povedal zakaj, pa za COVID, praktično de facto vidimo, da smo na istem kot prej. Zakaj niste v vladi, tudi vi zdaj, bom rekel, spoštovana gospa državna sekretarka, si izborili več denarja? In ko govorim o odgovornem odnosu do svojega resorja, ko smo govorili o 780 milijonih, ki jih je potrebno dati za oboroževanje, je minister Tonin odgovorno sedel tule s celim svojim kabinetom. Za orožje v Sloveniji točno vemo, do metka, koliko ga rabimo, katere oklepnike rabimo in drugo opremo, koliko bomo kdaj, koliko rabimo za to denarja, kdaj bomo nabavili in od kod bodo sredstva zagotovljena. To se vse ve. Ministrstvo za zdravje tega parlamentu ne predloži. Ali se zavedate, kaj govorim? Zdajle vas gledajo tudi iz postelj ljudje, ki gledajo TV 3, ki ne morejo priti do zdravnika. In nima veze po moje, če letos dajete več, če pa minister pravi, da problemi niso od letos, ampak so stari že 20 let, poleg tega dajete 200 milijonov, ko sem prej rekel, za druge zadeve. Jaz sprašujem, ali ste v vladi čisto brez moči Ministrstvo za zdravje in čisto brez besede ali pa to preprosto tiho požrete in rečete, orožje je pomembneje.</font><br/>
<font size="4">	In še tole vprašanje, glejte, sredstva, ki jih za zdravstvo namenjajo iz proračuna, ta sredstva so sramotno nizka. Sistem je v veliki meri pač odvisen večinsko od prispevka za obvezno pa dopolnilno zdravstveno zavarovanje, kljub temu, da je zdajle kriza in ker je kriza, sem rekel, prihaja do izpada z naslova prispevkov državljanov, ne, obveznega pa dopolnilnega zdravstvenega zavarovanja, sistem ne vsebuje tega proticikličnega mehanizma, katerega smo v Levici predlagali tudi zakonska sprememba je zdajle v postopku, da se ta stvar zagotovi. Skratka da, če zmanjka zdravstvenemu zavarovanju, zdravstveni blagajni denarja za zagotavljanje nujnega zdravstvenega varstva, mora ta sredstva zagotoviti proračun Republike Slovenije. Tako kot zagotavlja sredstva za pokojnine. Milijardo, milijardo 300 vsako leto v proračunu.</font><br/>
<font size="4">	Zakaj minister zdajle, ko je govoril na Studiu City, smo, mislim, da smo mnogi gledali, vsaka njegova izjava je za mene dragocena, še zlasti, če je pozitivna, če pokaže, da se za kaj bori, ne pa da jamra, da bi morali iz proračuna zagotavljati, podobno kot druge evropske države, 7 do 8 % BDP, zagotavljamo ga pa 3,9. Ja, pa še teh 3,9 je letos, zato ker dajemo zdravstvenim zavarovalnicam / nerazumljivo/ dodatne denarje, pa zaradi Covida. Ko tega ne bo več, smo tam med 1 in 2 %. Sramota glede na stanje, v kakršnem je zdravstveni sistem in kako nujno zdravstveno varstvo in pomoči potrebujejo bolniki pri nas.</font><br/>
<br/>
<b><font size="4">18. TRAK: (AB) – 15.25</font></b><br/>
<br/>
<b><font size="4">	</font></b><font size="4">(nadaljevanje) Dalje bi tole rekel; proračunsko financiranje, ko se je prej govorilo, Zavod za zdravstveno zavarovanje je tokrat izjemoma celo predvideno v 73. členu Zakona o izvrševanju proračunov v Republiki Sloveniji za 2021 in 2022, napisano pa je na en zelo omejen način in sicer zgolj način zgolj zaradi covida-19 in zgolj za leto 2021.</font><br/>
<font size="4">Vprašanje, ki iz tega izhaja je, zakaj se proračunskega sofinanciranja, gospa državna sekretarka Tina Bregant, ne uredi sistemsko in trajno? Če mi ne morete odgovoriti, mi povejte tega ne moremo odgovorit. Obvestila bom o tem vprašanju ministra, ko se bo vrnil s Koroške, da bo začel pripravljat odgovor. Zakaj sofinanciranje zdravstvene zavarovalnice se pogojuje zgolj s covid-19 in izvedenimi programi in zakaj, ko sem rekel financiranje predvidevate samo v letu 2021. Namreč dobro veste, da Zavod za zdravstveno zavarovanje izvajalcem določenih stvari ne plačuje. Ti pa račune morajo plačati. Govorim o tem, da so v cenah zdravstvenih storitev še vedno priznane nižje vrednosti plačnih razredov, kot jih izplačujejo izvajalci, da gre iz tega naslova 45 milijonov iz strani proračun izvajalcev, pa o tem, da v cenah niso priznane sredstva za uspešnost, niti amortizacija. </font><br/>
<font size="4">Zakaj torej ne zagotovite, da proračun prispeva trajno in s tem pokrije politične odločitve, zaradi katerih so stroški javnih zavodov nastali. Ker to, da se ne pokriva v celoti cene zdravstvene storitve, javni zdravstveni zavod pa ko dobi bolnika na vrata ga ne more odsloviti, ampak ga mora ozdraviti. Ozdraviti, jasno nastanejo minusi. In te minuse potem pokrivajo izvajalci zdravstvenih storitev, javni zdravstveni sistem tudi na ta način, da če dobi denar za investicije, pač ne more porabiti vsega ali pa sploh za investicije, ker je nelikviden, ker mora ker rabi denar nujno za izvajanje svoje zdravstvene dejavnosti. Zato, da človeku pomaga, da ozdravi, oziroma da preživi. </font><br/>
<font size="4">Kar se tiče investicije v zdravstvu, bi rekel takole; investicijska vlaganja na sekundarni in terciarni ravni so porazna. Glede na potrebe o katerih skozi govorimo. Kot da se ne bi tlele – glejte, saj se dobivamo skupaj. Ampak vi pridete potem s proračunom, kot da nismo bili že ne vem kolikokrat skupaj in ugotovili katere investicije nujno potrebno je izvesti. Pa ne bom zdaj lokalno obarvano govoril. Glejte, dobrih 60 milijonov imamo za na leto, kar je 30 milijonov več, kot je bilo predvideno prej. In bom povedal, če citiram direktorja UKC-ja generalnega, gospoda Poklukarja, UKC Ljubljana, ki pokriva ogromen del zdravstvenih storitev v Sloveniji potrebuje preko 100 milijonov evrov v naslednjih petih letih, da ostane na obstoječi ravni z obsegom storitev, ki jih trenutno opravlja. Kje je ta denar?</font><br/>
<font size="4">Zakaj torej ne namenjate več denarja za investicije? Kje so sredstva za novo infekcijsko kliniko? Ta zdajle ključni del opravlja v času covida. Res da ste zdaj včeraj nam sporočili, da bo Topolšica zraven dimnika TEŠ6, kjer pljučne bolezni zdravijo, osnovna covid bolnišnica v Republiki Sloveniji. Mislim, mar ni očitno, da postelj primanjkuje in da jih tekom poletja tudi niste bili očitno sposobni zagotovit za covid in še za katero drugo obolenje. Mar minister tudi ne vidi, da zdravstveni delavci delajo v 100 in več let starih zgradbah. Mislim zdravstvo je, dejstvo je, da je zdravstvo kronično podfinancirano. Mislim, minister Gantar pa nam pol govori o diverzifikaciji sredstev. Glejte, tukaj je proračun, minister. Diverzificirajte in namenjajte več denarja iz proračuna, zato je pa več denarja treba vzpostaviti.</font><br/>
<font size="4">	In rekel bi še tole; v svojem odgovoru na moje vprašanje poslansko ste tudi zapisali, da ministrstvo posebnega zakona za dolgoročno financiranje investicij v zdravstvo ne pripravlja, ker ni potreben. Gospod Tonin je odgovoren, vsaj to bom rekel, da pripravlja zakon, ker pravi mi rabimo investicije v oboroževanje in v vojaško opremo. </font><br/>
<br/>
<b><font size="4">19. TRAK: (AB) – 15.30</font></b><br/>
<br/>
<b><font size="4">	</font></b><font size="4">(nadaljevanje) In je dobil zakon 780 milijonov evrov. Kje je ta zakon za zdravstveni sistem za ljudi, ki rabijo zdravstveni, javni zdravstveni sistem v Sloveniji. Dolgoročno financiranje investicij ni pomembno pravite. To je v svojem odgovoru napisal minister za zdravje. Ja, kdo bo pa planiral investicije, če ne Ministrstvo za zdravje. Investicije v zdravstveni sistem, ki so nujne. Povejte javno, gospa državna sekretarka vsem, ki zdajle gledajo, pa ki vas poslušamo, kdo je odgovoren za dolgoročno planiranje investicij v zdravstvo, če ne vi in če se vam to ne zdi tudi vam potrebno. Pa se zavedam, da so investicije v zdravstvene domove v primar, v domeni občine. Sem delal na občini in to vem. Sekundar in terciar so pa vaša naloga. </font><br/>
<font size="4">	In primarno zdravstvo – glejte, primarno zdravstvo dobivam ob tem, kar je že prej vem, ne mi povedati, da so v domeni primarno zdravstvo občin, ker to vemo. Hvala, ste že večkrat to nam povedali. Dobiva za sofinanciranje investicijsko 374 tisoč 136 evrov. Pri tem, da bi vam samo to rekel, pa nisem iz Ljubljane, nisem iz Maribora, sem iz Celja, ampak vseeno. Zdravstveni dom Ljubljana je v enem vikendu organiziral in vzpostavil covid vstopno točko za 560 tisoč ljudi. Tega ni storil noben koncesionar ali pa noben zasebnik, ker po mojem tudi tega niso sposobni. Veste, da nam primanjkuje zdravnikov, predvsem na primarni ravni, veste da je primarna raven hrbtenica praktično sistema, od tam se usmerjajo ljudje, sekundar in terciar, kjer se potrebe bodisi sprocesirajo, bodisi se lahko ta sistem celo zamaši, če ne funkcionira. In vsi covid bolniki, o katerih danes govorimo in nas vladni govornik Jelko Kacin vsak dan obvešča koliko jih je, gospa državna sekretarka, vi ste zdravnica in to veste. Vsi ti bolniki gredo najprej čez primar, čez družinske zdravnike, zato morajo biti ti dostopni in mora jih biti dovolj. </font><br/>
<font size="4">	Zato vas tole sprašujem, zakaj država primarnemu zdravstvu aktivno ne pomaga z večjimi sredstvi? Katedra družinskih zdravnikov iz tako Medicinske fakultete iz Ljubljane, kot tudi mariborska se je fakulteta pridružila, nas prav poziva usedite se v Državnem zboru skupaj in proučite kakšna je naša usoda, kakšna je naša vloga, koliko sredstev, prostorov in opreme in zdravnikov nam boste za to zagotovili. Namreč jaz ne vem kje piše da država temu sektorju, segmentu ne sme pomagati. Dolžna jim je pomagati, ker začne se vse, ko prideš k osebnemu zdravniku. Zakaj ne pripravite razpisa, kjer bi financirali primarno raven in s tem pokazali, da je pomembno, da je država pripravljena vlagati v primar in da razumete, da se tukaj lomi praktično celoten zdravstveni sistem, spoštovana gospa državna sekretarka. Zakaj raje pripravite razpis za kolege privatnike, kiropraktike in podobno. 42 milijonov evrov javnega denarja, ki ga bodo večinoma za skrajševanje čakalnih vrst uporabili zdravniki, ki so dopoldne zaposleni v javnem zdravstvenem sistemu, popoldne pa kot je Jani Möderndorfer rekel, so v javnem zdravstvenem sistemu operacijske sobe, ambulante prazne. Oni pa čakalne vrste, ki jih soustvarjajo, pomagajo soustvarjat dopoldan, rešujejo pri zasebnikih popoldan. </font><br/>
<font size="4">	Namreč vir čakalnih dob je osnovno zdravstvo, vi pa se obnašate, kot da to ne obstaja. Gospa državna sekretarka, zakaj? In še tole vprašam, kdaj boste potrdili standarde in normative v zdravstveni negi? To je bil dogovor s sindikatom, sindikati, to je bil sklep Odbora za zdravje, tega našega odbora. Še vedno jih nimamo teh normativov in standardov, čeprav gre za najštevilčnejši kader v zdravstvenem sistemu v Sloveniji. Kdaj torej konkretno gre za medicinske sestre, negovalce in tako naprej. </font><br/>
<font size="4">	In še tole bi rad rekel, glejte, dokaz za to, da vi praktično sploh ne veste kakšne so čakalne dobe, razen, če me boste zdajle o številkah seznanili, ne samo mene, nas in javnost v Sloveniji. Gospa državna sekretarka, potem se vam takoj opravičim, seveda. Vi namreč se brez, da bi vedeli kakšne so čakalne </font><br/>
<br/>
<b><font size="4">20. TRAK: (NM) – 15.35</font></b><br/>
<br/>
<b><font size="4">	</font></b><font size="4">(nadaljevanje) vrste, lotevate odprave njenih stvari, zlasti z angažiranjem predvsem zasebnega sektorja, namesto da bi javni sektor dodatno nagradili in na ta način spodbudili, da se javnemu zdravniku splača ostati popoldan, soboto, nedeljo, kot je Gantar rekel Studio city, da grejo potem delat, da dela, da odpravlja čakalne vrste v javnem zdravstvenem sistemu. Zato ga imamo ustanovljenega in to je vaša naloga, vi ste ministrstvo za javno zdravje. Namreč težava je na primarnem nivoju, oni pa bodo imeli razpis, vi pa pripravljate razpis za specialistične storitve. In sploh ne gre za to, da zavodi ne bi mogli, kot sem rekel, izvesti storitev, gre za to, da te storitve niso plačane oziroma da javni zdravniki v zdravstvenem sistemu niso dovolj plačani, če opravljajo dodatno delo za odpravo teh čakalnih vrst. Tudi zato, ker se denarja ne namenja, ker ni dovolj denarja v proračunu, še posebej za ta sektor, ker na sekundarju in terciarju je zdravnikov dovolj, primarni nivo pa se zanemarja tudi in predvsem v proračunu. In proračun na zdravstvu je torej skladen s politiko te vlade, denarja pa je malo, zato ker očitno vlada želi, da ljudje plačajo zdravnika, če hočeš do njega priti, iz svojega žepa kot zasebnikom. Pri zasebnikih pa vemo in njihovi mediji nas obveščajo, da zadnji 2 leti so njihovi prihodki iz zdravstvene zavarovalnice iz naslova javnih sredstev ogromni. In njih zanima predvsem to. </font><br/>
<font size="4">Zdajle bi še pa na koncu samo tole rekel, ko govorimo o tem javnem razpisu. Pravkar je objavila svoj intervju pred 6 leti družinska zdravnica Evrope, tako je bila imenovana, to priznanje je dobila, dr. Antonija Poplas-Susič, ki je zapisala: »Kot sem že rekla, treba je biti izjemno previden v pozivih prehoda iz javne sfere v zasebništvo, predvsem pa ob takšnih okoliščinah ni več govora o javnem, univerzalno dostopnem in solidarnem zdravstvenem sistemu. Ne trdim, da je zdravstveni sistem idealen in da ni treba še marsičesa spremeniti, je pa dostopen, omogoča prosto izbiro zdravnika, predvsem pa je učinkovit. Glede na razmere in vložen deluje izvrstno, privatizacija pa nikakor ni rešitev tega.« In če se spomnite, smo v tem Državnem zboru, zlasti na našem odboru večkrat poudarili tudi besede uglednega zdravnika iz bolnice Charité, dr. Andreja Trampuža v Nemčiji, ki je rekel: »Nikakor privatizacija ne rešuje problemov nedostopnega zdravstva in dolgih čakalnih vrst.«</font><br/>
<font size="4">Hvala.</font><br/>
<br/>
<b><font size="4">PREDSEDNICA ANJA BAH ŽIBERT: </font></b><font size="4">Hvala lepa.</font><br/>
<font size="4">Na vrsti je mag. Bojana Muršič.</font><br/>
<font size="4">Izvolite.</font><br/>
<br/>
<b><font size="4">MAG. BOJANA MURŠIČ (PS SD): </font></b><font size="4">Hvala lepa, predsedujoča, za besedo. Spoštovana državna sekretarka, kolegice in kolegi.</font><br/>
<font size="4">Jaz moram reči, da sem zdajle malce zaskrbljena oziroma razočarana, da ni med nami ministra. Zakaj? Zaradi tega, ker to, kar je kolega Cigler povedal, kaj je dobil v odgovor s strani ministra, globoko dvomim, da je minister prebral sploh ta odgovor, ki ga je dobil, da v bistvu investicije v zdravstvo niso potrebne, če sem prav razumela. Mislim, tole pa je, mislim da, presega vse meje zdravega razuma in ne vem, kdo je to napisal, zato bi bilo res idealno, da bi bil danes minister med nami. Saj ne vem, res sem zgrožena, sploh ne vem, kako naj se osredotočim dejansko na proračun. Kljub temu, da so nekatere stvari not, bom še enkrat prebrala ta odgovor, ki ga je dobil kolega Cigler, če sem karkoli mogoče narobe razumela, ampak minister bi danes lahko tukaj na tem mestu javno odgovoril, kako je bilo interpretirano to, ta odgovor, ampak pustimo zdaj to, gremo na proračunske dokumente in na ta splošni del, o katerem pač želim nekaj besed spregovoriti. Torej danes imamo na mizi res en ključen dokument vlade in tudi na tem mestu bi pričakovala ministra, da bi bil z nami. Vem, da je kriza, vem, da je Covid kriza, razumem, da ima vlada obisk na Koroškem, pa bi tudi razumela, če bi bil minister za zdravstvo glavni govorec v tej Covid krizi,</font><br/>
<br/>
<b><font size="4">21. TRAK: (NM) – 15.40</font></b><br/>
<br/>
<b><font size="4">	</font></b><font size="4">(nadaljevanje) ki je, ampak ne. Mislim, da se je zgolj nekajkrat pojavil za ekrani in poskušal nekako ublažit dano situacijo, kajti to, kar danes slišimo, kar slišimo vsaki dan, ljudje so prestrašeni, ljudje ne vejo več, kako naprej, da ne omenjam, kaj se dogaja v zdravstvu. Zato bi bilo res pametno, da bi bil tu med nami, kajti, tako kot je že danes nekaj mojih kolegov omenilo, ljudje to poslušajo, vsaj starejši, tisti, ki kličejo, čakajo na linijo, pa nekako ne pridejo do teh prepotrebnih informacij, da ne govorim o obisku zdravnika. Ampak tako pač je in s tem se bomo morali strinjati, kakorkoli pač je, kljub temu, da je naša naloga, da na to opozarjamo. Torej ta dokument, ki ga imamo danes na mizi, je ekonomski in politični akt, s katerim so pač določeni programi in pravice uporabnikov in se kaže tudi ta usmeritev vlade, kot je bila ubrana s sprejemom rebalansa Proračuna za leto 2020. Večja poraba, hkrati pa tudi večji dolg. Pa naj nadaljujem, odločitev vlade, da se za spopad z epidemijo vse za zdravje in življenja ljudi in reševanje ljudi, je pravilna, saj z določenimi ukrepi, ki so bili sprejeti v prvem valu okužb, smo uspeli dobro zajeziti ta prvi val okužb, ampak sedanja vlada je prej, bom rekla, zelo napadala prejšnjo Šarčevo Vlado, vse ste zamudili, prej bi že morali sprejeti neke ukrepe, smo v nekem valu, to ne bo šlo naprej, ampak glej ga zlomka, po treh, štirih mesecih, kje smo danes, kaj se dogaja, koliko okužb imamo. Zakaj vlada ne posluša stroke? Stroka je jasno povedala že v sredini meseca avgusta, da je potrebno zapreti meje. Ne, niso se zgodile, ni prišlo do tega. Vlada je zadrževala skoraj do čistega bridkega konca, ko smo le videli, da imamo okužb na Hrvaškem že toliko, da že gorijo vse rdeče lučke. In če bi takrat vlada naredila ali pa, če sploh ne bi mej tako odprli, kot smo jih velikodušno odprli, verjamem, da bi bila situacija, ali pa vsaj upam, da bi bila situacija danes pri nas drugačna. Ljudje nas oziroma vlada nas poziva, naj ljudje spoštujejo ukrepe. Ja, ljudje spoštujejo ukrepe. Velika večina jih spoštuje, se trudijo, se ne združujejo, v bistvu ne obiskujejo drug drugega, velika večina ne potujejo. Kje smo potovali letos, velika večina? Zgolj po Sloveniji, pa še marsikateri sploh ne po Sloveniji, bil je raje doma, pa je šel malce na Pohorje, tam, ker pač izhajam od tam. In Pohorje je sicer pa res bilo letos, bom rekla, kar natrpano, ampak zadržali so se v gozdih. Sploh enostavno res nad vsem tem, kar se dogaja v zadnjem času, sem kar na eni strani jezna, na drugi strani zgrožena, da na koncu koncev, da se nismo naučili v teh treh, štirih mesecih iz izkušenj iz prvega vala, kaj je potrebno narediti v drugem valu. Vsi smo vedeli, da bo. To ste tudi vi vedeli. Kaj je potrebno narediti? Zagotoviti Covid postelje. / oglašanje iz dvorane/ Kolega, boste imeli čas, pa boste lahko povedali, pa ni mi treba zdaj kazat nekih grimas ali karkoli drugega ali pa z rokami krilit. Tako da res je tukaj ena velika težava. Zdaj, pojavljalo se je, da si pač naj ljudje oziroma prosite ali pa prosimo vsi skupaj, naj si ljudje zagotovijo ustrezna zaščitna sredstva. To so seveda maske, razkužila, tudi to. Ampak vse skupaj, hočem še nekaj poudariti, kolegica Anja Bah Žibert, to vse stane. In tudi razkuževanje večstanovanjskih stavb je stalo, takrat je stalo. Danes mora, od danes naprej morajo veljati v večstanovanjskih stavbah ti dozirniki</font><br/>
<br/>
<b><font size="4">22. TRAK: (AB) – 15.45</font></b><br/>
<br/>
<b><font size="4">	</font></b><font size="4">(nadaljevanje) z razkužili. Tudi to stane, tudi to bodo ljudje morali plačati, da bodo lahko v bistvu ustrezno se zaščitili, kar moram reči, da ti razkužilniki so mi boljši kot pa razkuževanje stavb, ki je v prvem valu bilo obvezno. Ker tisto razkuževanje ni imelo nobenega /nerazumljivo/. Stalo je pa, bom rekla na enoto od 300 do 500 evrov in to so plačali ljudje. In ti ljudje – jaz moram reči, da se je name … zakaj to poudarjam – ker se je name obrnilo kar nekaj starejših upokojenk, kljub temu, da so dobili vse te zadeve, sredstva. Enostavno niso zmogli, niso zmogli. In potem so nastale razprtije v samem bloku, ker enostavno ni šlo. Ker 20, 30 evrov dati na stanovanjsko enoto, je bilo nesprejemljivo za določene ljudi in tu je res težava. </font><br/>
<font size="4">	Zdaj v proračunu imamo povečanje na vseh postavkah. Tu je vse lepo in prav, kar moram reči, da jaz vse skupaj pozdravljam. Ampak potrebno je pa pri tem res poudariti kje je učinkovitost in transparentnost vseh teh ukrepov, ki bo povečevalo stroške. Torej jaz mislim, da se je ta Vlada pač osredotočila na povišano trošenje. Ostala vprašanje je pa potisnila nekje v neko našo prihodnost. Tako kot je kolega Trček povedal že danes, njegovi vnuki pa po vsej verjetnosti tudi moji vnuki bodo še vse te dolgove, ki bodo v tem času nastajali plačevali. </font><br/>
<font size="4">	Upad gospodarske aktivnosti je bil neizmeren. To je danes tudi v uvodu bilo lepo povedano. 6,7 je padel BDP v letu 2020. V letu 2021 se predvideva 5,1 rast BDP-ja in za leto 2022 3,7. Super. Jaz upam, da bodo ti podatki držali. Da ne bo se zgodilo, da bo bruto domači proizvod še v prihodnjem letu padel. Kajti glede na to, da se že napovedujejo spet novi ukrepi, zapiranje podjetij je v marsikaterem se že začelo, vsaj na Štajerskem koncu. Delovna mesta se ukinjajo in to je skrb vzbujajoče, zato se bojim, da takšnega povišanja BDB-ja v prihodnjih letih ne bo. Upam, upam, srčno upam, da se motim.</font><br/>
<font size="4">	Zdaj v samem proračunu, če se ga dotaknem, me torej skrbi dolgoročna vzdržnost. Kdo, kako in do kdaj bomo torej plačevali te dolgove. Mogoče mi lahko s strani predstavnikov Vlade to povedo. Zakaj pa to tudi poudarjam, kajti še pred leti, ker pač sem že šest let v Državnem zboru, je sedanja vladajoča skupina, takrat v opoziciji govorila, da proračuni, ki smo jih pripravljali v preteklih letih, ko smo bili tudi Socialni demokrati v Vladi, niso razvojno naravnani, niso varčevalni. Poslušate, varčevalni. Zato se mi na tem mestu postavlja vprašanje kako, kdaj in pa koliko časa bomo odplačevali vse te dolgove. Ja, tudi glede same transparentnosti je že bilo nekaj govora. Tukaj bo potrebno narediti velik napor, da bodo porabljena sredstva transparentno porabljena. Postavke se povišujejo. Iz njih pa ni jasno vidno kaj točno se namerava na Vladi trošiti oziroma kaj bo Vlada trošila. Podobno je tako, kot sem že na začetku omenila, je bilo tudi pri rebalansu proračuna. Je bila ena postavka epidemija covid-19 in na Ministrstvu za finance je to postavko združilo kar na 1,6 milijarde z nejasnim, širokim namenom porabe in to se nadaljuje tudi v proračunu leta 2021. </font><br/>
<br/>
<b><font size="4">23. TRAK: (VP) 15.50</font></b><br/>
<br/>
<font size="4">	(nadaljevanje) Ja, slišali smo, da se pač nekako nadejamo vseh teh sredstev iz Evropske unije. Pričakujemo, da bodo ministrstva pripravila ta nabor v okviru resornih ministrstev, da bomo videli, kaj sploh bo možno v vsem tem času narediti s temi sredstvi, katerih se nadobudno pač jih veselimo, bom tako rekla. Jaz bi že nabor teh projektov želela videti danes, ampak mislim, da še bom kar nekaj časa čakala. Upam, da do konca mandata bomo ta nabor tudi videli. </font><br/>
<font size="4">	Potem se bi dotaknila učinkovitosti. Ali se s temi, kar pač imamo v proračunu, financiramo res te prave stvari? Potem pa tudi usmerjenost in ciljanost. Kar pogrešamo, jasen priokus usmeritev na posamezne postavke, politike, programe. Povečanje se načrtuje vsepovsod, zato tudi na tem mestu malce povežem s tem, kar je že bilo danes govora. vsepovsod se neka sredstva delijo, tudi pri samih investicijah. Ene investicije pa se ne zaključijo od začetka do konca. Včasih je treba reči tudi doma v gospodinjstvu danes bom pa naredil ali pa v nekem časovnem obdobju bom pa to naredil in bom naredil tisto celostno, ko bom pa renoviral kopalnico, bom šel pa v kuhinjo. Ne pa, da bom malo odprl kopalnico in potem še malo kuhinjo in na koncu ne boš imel nič. Tudi v zdravstvu je tako. Treba se je odločiti ali je treba infekcijsko kliniko v Ljubljani zaključiti, potem je treba sredstva zagotoviti in to narediti. Vse bolj ugotavljamo, saj smo bili v, kot odbor za zdravstvo, UKC in vemo, v UKC Ljubljana govorim trenutno, kaj je potrebno narediti. In mene boli srce, da tam gledam prazne zidove. Stavba stoji, ni pa zaključka. Zakaj se nebi te stvari naredile pa se prioritetno neka dolgoročna strategija naredi, kje se bo vlagalo in na kakšen način se bo delalo, tako kot doma v gospodinjstvu. Vsaj tako bi jaz ravnala. </font><br/>
<font size="4">	In moram se dotakniti še tudi proračunskih postavk. </font><br/>
<font size="4">	Ja, vidim, da je na proračunski postavki Predsedovanje Svetu Evropske unije se povečujejo sredstva za leto 2021. se seveda zavedam, da je potrebno ta sredstva na nek način zagotoviti, ampak na tem mestu sprašujem državno sekretarko, kaj bodo ljudje, državljanke in državljani imeli od predsedovanja Evropske unije za sredstva pol milijona evrov, ki jih bomo dali za to. Kaj bodo dejansko ljudje od tega imeli? Res me zanima, ker tudi mene osebno zanima. Če gre za zaposlitve, ki jih morajo, bi lahko bile na katerem drugem ministrstvu ta sredstva. Jaz mislim, da predsedovanje na koncu koncev bo prevzel predsednik Vlade vključno z Ministrstvom za zunanje zadeve, seveda bodo vključeni tudi vsi ostali. Samo, da pol milijona evra, kjer prekleto še nucamo, bom rekla denar v zdravstvu, kajti sredstev nam primanjkuje tako na investicijah, tako na skrajševanju čakalnih vrst, je pa res skrb vzbujajoče.</font><br/>
<font size="4">	Potem me zanima, ker se pač sredstva povečujejo na postavki Urejanje in razvoj zdravstva v višini dobrih 240 tisoč, me zanima, kaj se bo s tem denarjem naredilo. </font><br/>
<font size="4">Potem pa bi se dotaknila investicijskega vlaganja na primarni ravni. Ta sredstva ostajajo v proračunu enaka kot so bila v letu 2020, se pravi višini 374 tisoč 136 evrov, zato me na tem mestu zanima, katere projekte na primaru se bodo sofinancirali ali financirali. Zanimivo pa je poudariti na tem mestu, da sem bila s strani državne sekretarke pri rebalansu proračuna podučena, da država ne vlaga v primarno zdravstvo, kajti takrat sem navedla, da bi pač neka sredstva namenili </font><br/>
<br/>
<b><font size="4">24. TRAK: (VP) 15.55</font></b><br/>
<br/>
<b><font size="4">	</font></b><font size="4">(nadaljevanje) za nove prostore Zdravstvenega doma Tezno v Mariboru in me je podučila, da je to dejansko skrb lokalne skupnosti. Vse v redu in prav, res je, ampak še takrat, ko sem bila zaposlena na občini, občinah, dveh, vam moram povedati, da so bili razpisi za sofinanciranje investicij na primarni ravni. In takrat smo se prijavljali na razpise in dobili nekaj sredstev. Zato me zanima, za kaj bodo porabljena ta sredstva. Sicer znesek 374 tisoč 136 evrov je izjemno, izjemno nizek ali pa majhen za neke investicije na primarni ravni, ampak kljub temu. </font><br/>
<font size="4">	Potem pa smo seveda pri tej mantri, o kateri smo že danes kar nekajkrat slišali, investicije na terciarni in sekundarni ravni. Povečujejo se, odlično. A če pogledamo zneske in višine in področja, kam ta sredstva nekako gredo, se ugotavlja, da po vseh Vladah do sedaj, se tudi tej Vladi severovzhodni del Slovenije zapostavlja. Zakaj se zapostavlja? Seveda ta naš UKC Maribor in UKC Ljubljana, katerega pač nekako zelo radi primerjamo. Ja, UKC Ljubljana je velik zavod, dve tretjini celotne populacije Slovenije pokriva, UKC Maribor pokriva eno tretjino populacije Slovenije. To pomeni, da bi nekje razmerje tudi v investicije moralo biti nekje tukaj-tukaj. Ne bom rekla zdaj, da bi moralo biti ravni v eni tretjini, če bi prišli do tistega, kar sem na začetku tudi omenjala, da se pač odloči zdaj se bo več investiralo tu, prihodnje leto ali pa v prihodnjih letih se bo pa investiralo več pri drugih investicijah. Ampak ne, v proračunu za leto 2021 imamo za UKC Maribor, ne boste verjeli, če prav podatki kažejo, nekaj več kot milijon sredstev, za UKC Ljubljana pa 28 milijonov. Pa bog ne daj, da bi karkoli bilo za UKC Ljubljana preveč, da ne bom napačno razumljena, bog ne daj, ampak hočem poudariti, da za UKC Maribor, tisti, kateri ste si ga pogledali od znotraj in mi, ki ga obiskujemo, res si zasluži malce več pozornosti. UKC Maribor je bil zgrajen s sofinanciranjem oziroma s prispevki občank in občanov mesta Maribor in čas je, da se začnejo tudi te stvari malce spreminjati in da se začne država malce bolj, pa ne bom rekla dobrohotno, malce bolj jih spoštovati, kajti ni vse v Ljubljani. Vlada, ki je pač sedaj na oblasti, je nenehoma govorila gremo v decentralizacijo, podiramo decentralizacijo, ampak po proračunu, ki ga pogledaš, ko gre skozi NRP, ko greš po postavkah, pa moram reči, da sem imela res malce grenak priokus, ker se mi je zdelo, da vse skupaj je pa res nekje tu okrog Ljubljane. Pa bom še rekla pa tudi tam Brežice. Brežice na infrastrukturi kar precej pridobivajo, Maribor pa z okolico, pa bom rekla pa se ga pušča na stranskem tiru. In tako ali tako severovzhodni del Slovenije je bistveno bolj slab po vsem skupaj, po infrastrukturi in vsem, in ljudje in zaposleni, tako zdravniki tako medicinsko osebje, če ima boljše pogoje dela v, bom rekla kar čez mejo, ker Avstrija je izjemno blizu, ja, kaj izbirajo? Saj v Avstriji je, verjemite mi, z marsikaterim sem se pogovarjala, ni vse z rožicami postlano, še zdaleč od tega, ampak pogoji dela so pa malce drugačni. Zato res apeliram, da začnete malce razmišljati tudi o severovzhodnem delu Slovenije. Zato seveda podpiram ta dopis, </font><br/>
<br/>
<b><font size="4">25. TRAK: (IP) – 16.00</font></b><br/>
<br/>
<font size="4">	(nadaljevanje) ki ga je poslal kolega Trček, in ja, bomo morali nekaj pripraviti in pripravili bomo amandmaje, vsaj ti, bom rekla, štajerski poslanci, bom tako rekla, nas bom tako imenovala, da se začne malce razmišljati tudi o tem delu. </font><br/>
<font size="4">	In če se še malce dotaknem Ministrstva za zdravje, moram reči, da sem razočarana, kajti novinarji dobijo odgovore na vprašanja bistveno prej kot mi poslanci, jaz že čakam na odgovor v zvezi z informacijo, koliko stvari je odpadlo v času od marca pa do avgusta, je bil takrat podatek, oziroma do julija, ga nisem dobila. Danes zasledimo v časopisu 24 ur, da je bilo, da je zdravje ljudi na preizkušnji. Tristo tisoč manj izdanih napotnic, daljše čakalne vrste, ja, ti podatki me zanimajo. Zakaj me zanimajo? Zaradi tega ker se obračajo name ljudje, ki ne pridejo do zdravstvenih storitev, na primaru. Bom rekla sicer, na sekundaru, da se je vsaj ta naš štajerski konec kar potrudil, pa, bom rekla, delajo s polno paro tudi sobote, tudi nedelje, to je tudi mislim da dobra organizacija dela oziroma izboljšana organizacija dela, ampak na primaru pa se dogaja to, da ljudje, tako kot sem rekla, kličejo, ne dobijo zdravnika, ampak takrat, ko že želiš do zdravnika ali pa vsaj pogovor z njim, ti je že res, res izjemno, izjemno hudo, da to narediš v sedanjem času. </font><br/>
<font size="4">	Pri rebalansu proračuna sem vam omenila, kaj se je zgodilo z eno gospo, ki se je bala tega covida, bom tako rekla, ob padcu, blagem padcu na vrtu. Ob blagem padcu na vrtu, vam rečem. Ni šla k zdravniku. Zlomila si je kolk, kar je bilo kasneje ugotovljeno. To ni bilo dovolj, prišlo je do infekcije. Gospa je umrla. In to je res zaskrbljujoče. In takih primerov, verjemite mi, da jih je več. Hvala bogu, da jih vem čim manj, ker me takrat izjemno, izjemno boli srce. Res me boli srce, da pride do tega. </font><br/>
<font size="4">	Zato me res zanima, ampak vsi ti ljudje plačujemo tako, bom rekla, vse prispevke, tako dopolnilno zdravstveno zavarovanje, in kam, dejansko, v bistvu zavarovalnice po vsej verjetnosti, ne vem, jaz srčno upam, da ne, da si kujejo s tem dobičke. Ker v bistvu, če mi plačujemo in tega ne koristimo in če govorimo danes, zdaj sicer, da je bilo tristo tisoč napotnic izdanih manj, je sicer, bom rekla, dobra stvar, ampak po drugi strani pa ne vemo ozadja, kaj se dogaja. Globoko dvomim, da je toliko bolj zdrava slovenska populacija, kot je bila takrat. Dvomim. Dvomim. In to je zaskrbljujoče. </font><br/>
<font size="4">	Ja, in ministrstvo, jaz vas res lepo prosim, odgovarjajte na poslanska vprašanja, jemljite nas resno. Verjamem, da vam je težko zbirati te podatke, ampak minister ne odgovarja, strokovne službe jim pripravijo, zberejo podatke, niso take stvari, ki se ne bi dale pripraviti. Glejte, novinarjem je treba takoj odgovoriti v roku sedem dni po Zakonu o medijih, poslanci imamo to, bom rekla, kako se naj izrazim, slabost ali pa mogoče dobro s strani ministrstva, da pač lahko odgovarjate v 30 dneh, ampak še to nekako spregledate, tako da res, pa saj verjamem, da vam ni enostavno. Verjamem, da vam ni enostavno, ampak ljudi, jaz mislim, da jih imate dovolj. </font><br/>
<font size="4">	Pa se bom dotaknila še tudi malce zobozdravstva. Preventive na zobozdravstvu v tem času ni. Da ne omenjam kakršnih koli zalivk. Pa a se mi sploh zavedamo, kam to pelje? Ja, državna sekretarka sicer odkimava, ampak vam govorim iz lastnih izkušenj. Če ne bi govorila iz lastnih izkušenj, ne bi bila tako prepričana. Verjemite mi, da tisto, kar povem, prej preverim informacijo, pa bog ne daj, da sem še tak udeležena kje sama. Pa vam bom povedala, da je to živa resnica.</font><br/>
<br/>
<b><font size="4">26. TRAK: (AB) – 16.05</font></b><br/>
<br/>
<b><font size="4">	</font></b><font size="4">(nadaljevanje) Res pa je, da pri zasebniku pa ni problema. Tudi v času covida obravnava, vse narejeno, s tem da pač plačaš iz svojega žepa. Ampak dobro, če se odločiš, če imaš se s čim odločit, pač to narediš, ampak marsikateri si tega ne more privoščit, kajti treba bo na zobozdravstvu tudi nekaj narediti, pa vem da je težava, da pride do okužb, da ni enostavna situacija dandanes. Ampak ne moremo si zdaj zatiskati oči. Pa dobro, če bomo imeli dve leti covid, pa kaj bomo zdaj vse ustavili? Saj potem nas več niti ne bo. Ne vem, bog ne daj, da se to zgodi. Res stvari ne peljejo v pravo smer. </font><br/>
<font size="4">	Če se spomnim samo začetkov tega covida, že takrat smo marsikateri predlagali, da bi se vzpostavile covid bolnišnice, vsaj ena na severovzhodnem delu pa druga nekje za center, pa mislim, pa bi lahko potem ostali del, ostale bolnišnice delovale povsem normalno. Ne da odpadajo raznorazne operacije, pa še kaj, pa tudi medicine dela in športa, čakalne vrste preden prideš v obravnavo, 3, 4, 5 tednov, pa rabiš zgolj okulistični pregled pri tem, ker pač rabiš za podaljšanje vozniškega dovoljenja, pa ne boste verjeli, se čaka en teden, ker je zdravnik na dopustu, potem rečeš, se dogovoriš v drugem zdravstvenem domu za pregled, pa lahko prideš, vendar rabiš kartoteko. Ampak kartoteke nimaš, ker zdravnika ni. potem pa zdravnik pride po dopustu lepo v ordinacijo, greš ti lepo k njemu in rečeš, da bi pač želel ta, pa naročen si, še to morem povedati, da rabiš okulistični, pa ti reče ne, ne, danes vas ne morem vzeti. Vzamem vas lahko čez 14 dni. Samo okulistični pregled nujno potreben pregled za podaljšanje vozniškega dovoljenja. Vozniško dovoljenje je nujno potrebno za opravljanje dela. Pa ljudje božji, pa kje smo mi. Res, res, tole zdajle res ne pelje več nikamor. In če tukaj ne bo Ministrstvo za zdravje naredilo red, se jaz res bojim, da bomo pa res v tistem kaosu in to, kar se je že skozi napovedovalo. </font><br/>
<font size="4">	Veliko je o proračunu samem tudi še govora. Ampak zdajle zaenkrat bom rekla, ker še zdaj nisem prišla k sebi od tistega odgovora od kolega Ciglerja, ki ga je dobil s strani ministra in si ga bom zdajle v tem času pogledala kaj je sploh pisalo v odgovoru in se še bom mogoče prijavila k besedi.</font><br/>
<font size="4">	Zaenkrat pa hvala.</font><br/>
<br/>
<font size="4">	</font><b><font size="4">PREDSEDNICA ANJA BAH ŽIBERT:</font></b><font size="4"> Hvala lepa.</font><br/>
<font size="4">	Na vrsti je Vojko Starović. Pa takole, do zdaj nisem res opozarjala, pustila sem razpravo zelo široko. Nekateri so skoraj eno uro govorili, se nisem vtikala. Jaz vas res prosim, dajte se zreducirati na proračun. Sicer je tudi vaš čas, ampak bomo res dolgo, dolgo tukaj, če ne bomo pač šli na tisto, kar obravnavamo, to je proračunski dokumenti.</font><br/>
<font size="4">	Hvala.</font><br/>
<br/>
<font size="4">	</font><b><font size="4">VOJKO STAROVIĆ (PS SAB):</font></b><font size="4"> Hvala lepa za besedo.</font><br/>
<font size="4">	Verjemite mi, predsedujoča, da ne bom tako dolg. Prvo in prvo bi rad povedal, da sem bil izredno vesel vesti, ki so se pojavljale po javnih občilih, po medijih in to pa v tem tudi uradno pri nas, da je Evropa sklenila, da bo podrla in okrepila zdravstvene sisteme in da bo zato nudila tudi ustrezno pomoč. Torej je šlo v smeri, da okrepimo zdravstvene sisteme. Ker ves čas, kar sem v tem parlamentu, kar je skupno dve leti, nisem dolgo, ampak tudi že prej, če pogledamo za nazaj; mi smo ves čas zmanjševali sredstva za zdravstveno varstvo. Potrebe so se povečevale, ljudje, naša življenjska doba se je podaljšala odkar smo v lastni državi </font><br/>
<br/>
<b><font size="4">27. TRAK: (IP) – 16.10</font></b><br/>
<br/>
<b><font size="4">	</font></b><font size="4">(nadaljevanje) za skoraj 10 let. Zdravstvene storitve so se razširile, so postale bolj kvalitetne, lahko več ljudem pomagamo, mi smo pa v nasprotju s tem zniževali delež za zdravstvo. V nekem času smo bili po primerjavi z OECD državami tu tu. Zdaj smo pa že krepko nižje pristali. In tudi financiranje z javnih sredstev se je bistveno znižalo. No, in jaz sem bil vesel, evo, zdaj bo tu denar, zdaj bomo naredili, v zdravstvo bomo vrgli več denarja notri, si bo opomoglo in bomo imeli zdravstvo tako in bomo skrajšali čakalne vrste tudi, kar je recimo ena največja težava v tem. </font><br/>
<font size="4">	Na nesrečo ali pa tudi srečo, kaj jaz vem, sem rabil tudi jaz v zadnjem času neke zdravstvene storitve, in moram povedati, glede na kaj se o zdravstvu piše, kako pišejo, kako pišejo o zdravnikih, onih, tretjih, jaz imam čisto druga izkustva. Ne vidim te zdravnike, ne sestre, s katerimi sem imel opravka, da bi kdo bežal v tujino, zato ker je slabo plačan. Imamo silno pripadno in sposobno osebje. Tako je moje izkustvo. Ne vem, od kod ta ideja. Če bi bili ljudje v tem našem parlamentu tako pripadni in zavzeti in strokovni, bi nam bilo vsem boljše, verjamem. Tako da, bi rekel, sem bil prav vesel. </font><br/>
<font size="4">	No potem pa sem pogledal ta proračun, ta predlog, ta papir, ki je pred nami, in gledam, in gledam, in potem mi nekako stvari ne gredo skupaj. Prva in prva zadeva, ki je ne razumem, mogoče mi bo državna sekretarka lahko razložila, zakaj ta sistem, skrajševanje čakalnih vrst, o čemer je Jani veliko govoril, ven potegniti zasebni sektor. Imamo javni sistem, ki je naš, ki je državni. In tega ne plačujemo zadosti. Oni zaprejo sobe, operacijske, sobe za oskrbo, vse zaprejo, zato ker jim ne plačuje več zdravstveno zavarovanje, ker njemu denarja zmanjka, planira toliko in toliko in neke stvari, ko nas je kolega Trček peljal v UKC Maribor, kjer smo imeli srečanje z direktorjem in strokovnim vodjem bolnice, oni so nam razložili, da nekaj stvari nehajo delati, opravljati že septembra. Zato, ker jim ne plačujejo. Zdaj bomo pa nekomu tretjemu plačevali, četrtemu, da to opravi. Pa če imajo oni kapacitete in ljudi, na direktno vprašanje, sicer se je potem nazaj malo povlekel, je rekel strokovni direktor, da bi, če bi jim vse plačali, bi lahko opravili tudi za 30 % več storitev. No, potem je rekel, da je malo pretiraval. Ampak dejstvo je, da imamo kapacitete, da imamo ljudi in da lahko, tam, drugo … Da imamo kapacitete in ljudi, da to lahko opravijo. Zakaj nek sistem dodatni si zmišljevati, ono, tretje, četrto? Mogoče resno v tej smeri, da bi se to lahko dalo kaskadno narediti, ampak najprej bi se moralo iz teh sredstev to poravnati. </font><br/>
<font size="4">	Mi smo že na ZIPRS dali kot SAB predlog pač, da se ta sredstva zagotovijo za dodatno financiranje zdravstvenega zavarovanja. Seveda ni bilo podprto, je bilo zavrnjeno, ampak zopet, ponavljam, bomo šli v tej smeri, da to naredimo, da se to zagotovi iz sredstev in s kapacitetami, ki so na razpolago in niso uporabljene, zato ker ne plačamo storitev, ker na nekaterih bolnicah so pač stopili direktorji taki, ki so usmerjeni v to, da bolnica ne dela izgube. In potem so pač ustavili neke storitve, za katere niso plačani. Nobena firma ne bi, zasebna, delala stvari, ki jih ne bi imela plačanih. V javnem sektorju smo si pa to privoščili, potem smo to malo mašili z nekim dodatnim denarjem, ampak dejansko je to diskrepanca. </font><br/>
<br/>
<b><font size="4">28. TRAK: (NM) – 16.15</font></b><br/>
<br/>
<b><font size="4">	</font></b><font size="4">(nadaljevanje) Druga zadeva, kar bi konkretno prosil državno sekretarko, da mi obrazloži eno postavko, ki ni razdeljena ali je jaz nisem razumel, ne našel, je, ko mi je prvo, a, sem rekel, a, saj to je to, v redu, dobimo evropski denar, nekaj se zadolžimo, ono, tretje in pač zdravstveno varstvo pod postavko stabilizacija, financiranje zdravstvenega varstva je predvideno 200 milijonov. Tu bi, to postavko bi prosil, da mi mogoče v nadaljevanju, ko bo odgovarjala, malce razdela in obrazloži, da bom lažje razumel. Sicer se na številke kar nekaj spoznam, mogoče sem prehitro gledal, pa sem kaj spregledal, ampak tu bi, ta podatek bi rad vedel. Torej ponavljam. Zdravstvo nedvomno rabi več denarja. Ne glede na vlade, katera je bila prej, kasneje, ono, tretje, so vse vlade nekako varčevale na tem, se je zmanjševal delež glede, saj se je povečevalo, količina denarja se je povečevala, ampak delež glede na rastoč bruto družbeni produkt se je pa zmanjševal. In delež javnega financiranja se je tudi zmanjševal. Ampak dajmo pogledat po drugi strani tudi to. Javno zdravstvo je tisto, na katerega prisegamo in dajmo krepit to javno zdravstvo. Naš zdravstveni sistem je tudi pri tem Covidu-19, pri teh zadevah se je izkazal kolikor toliko robusten. In če ga primerjamo z zdravstvenim sistemom, ki zavzame, mi smo nekaj na, izpod 8 % bruto družbenega produkta dajemo za zdravstvo, Američani dajejo 16 in imajo pretežno zasebno, prevladuje zasebno zdravstvo, dajejo 16 %. Si predstavljate? In po kazalcih OECD imajo stanje zdravstva bistveno slabše kot mi. Kje je zdaj to čudo? Gre, zdravstvo je tipično javna solidarnostna dejavnost, ki mora delovati kot javna. Če začnemo v zdravstvu zasledovat dobičke, zaslužke, ono, tretje, smo gotovo zašli narobe. In to je govora zdaj v celi Evropi, v celem svetu in Amerika je najlepši primer tega, kam te zapelje zasledovanje dobička na tipično solidarnostnem področju, ki drži neko skupnost, neko družbo skupaj in to je javno zdravstvo.</font><br/>
<font size="4">	Hvala lepa.</font><br/>
<br/>
<font size="4">	</font><b><font size="4">PODPREDSEDNICA MOJCA ŽNIDARIČ: </font></b><font size="4">Hvala za vašo razpravo, gospod Starović. </font><br/>
<font size="4">	Naslednja prijavljena je gospa Iva Dimic.</font><br/>
<font size="4">	Izvolite.</font><br/>
<br/>
<font size="4">	</font><b><font size="4">IVA DIMIC (PS NSi): </font></b><font size="4">Hvala, hvala lepa. Lepo pozdravljeni.</font><br/>
<font size="4">	Pred sabo imamo rebalans Proračuna za leto 2021 in seveda Predlog proračuna za leto 2022. Smo na Odboru za zdravje, kjer dejansko lahko, če pogledamo številke, ugotovimo, da je, da sta oba proračuna naravnana kako, naravnana v krepitev javnega zdravja, javnega zdravstva. Oba predloga proračuna, ki jih imamo pred seboj, imata znatno povišanje sredstev, namenjenih za krepitev javno dostopnega zdravstva. In jaz to pozdravljam in pozdravljam to, da v teh težkih časih, v času epidemije, da se je lahko tudi na področju zdravstva določene zadeve upoštevalo in premaknilo na boljše. Zagotovo moram pozdravljat tudi krepitev sekundarja in terciarja. Za leto 2021 je predvidenih plus 18,5 milijona, za leto 2022 je dodatno planiranih oziroma predvidenih 60 milijonov, kar pomeni, da se vlada, da se ministrstvo zaveda, kaj pomeni dostopno zdravstvo in temu seveda tudi namenja znatna višja sredstva. Tudi zdravstveno varstvo se krepi in ni vse tako črno-belo, kot ste želeli seveda predstavit</font><br/>
<br/>
<b><font size="4">29. TRAK: (MT) – 16.20</font></b><br/>
<br/>
<font size="4">	(nadaljevanje) zdravstveno varstvo za leto 2021, 443 milijonov evrov, za leto 2022 predvidenih 217 milijonov, kar je več za 29 milijonov, kot je bila ocena leta 2020. Govorimo o povečanem in seveda o razvojno naravnanem, če lahko tako rečem, kar ste omenjali, dostopnost, ko se omenjali, mogoče tudi infekcijsko kliniko in vse to, da seveda se te zaveze ostajajo in da seveda  proračun temu sledi. Zagotovo ste si pogledali proračunski memorandum 2020 – 2021, ki govori tudi o sredstvih iz programa REACT, če se ne motim, in je zdravstveno varstvo glavnina za investicije v javne zdravstvene zavode, se pravi da se namenja temu delu usmeritev Evropske komisije za načrtovanje porabe sredstev REACT-EU je, da se morajo sredstva osredotočiti predvsem na krepitev odpornosti zdravstvenih sistemov. In vemo, da je znotraj tega mišljena tudi infekcijska klinika, kar je bilo na našem odboru že kar nekajkrat povedano, pa vendar, kot vidim, se vedno znova vračamo nazaj. Zanimivo je, da je potrebno res opozoriti, to pa, to se pa strinjam na tem mestu, da so, bom rekla, združenja onkoloških organizacij, kot je Onconet, opozorili, da se je v tem času mogoče res poslabšala dostopnost do primarnega zdravstva, pa vendar je tudi to vključeno, vsaj jaz razumem, zato se pa sredstva za zdravstveno varstvo povečujejo, dostopnost do zdravnikov primarne ravni, se pravi do osebnih zdravnikov, kot sem jaz razumela, bom rekla, tudi že na prejšnjih odborih, Ministrstvo za zdravje se tega zavedajo in seveda se iščejo rešitve tudi za ta del. Zato lahko rečem, da se za financiranje epidemije COVID v letu 2021 namenja 77 milijonov dodatnega denarja in seveda za, v letu 2022 69 milijonov, kar pomeni, da se tudi na tem področju bodo zadeve začele spreminjati in da je to seveda vračunano v sam proračun.</font><br/>
<font size="4">	Naj pa še enkrat povem, ko ste omenjali lokalne bolnišnice, ali pa regionalne bolnišnice, vam nekaj povem: jaz se zavzemam za enako dostopnost do zdravnika in do zdravljenja po celi Sloveniji. Za enako dostopnost. Marsikje take dostopnosti ni. Bolj, kot se umikamo iz mest ven, drugačna je dostopnost do zdravnika, do vseh ravni, ker če ne prideš do primarnega zdravnika, ne moreš priti tudi ne na sekundarni nivo.</font><br/>
<font size="4">	Omenjen je bil sistem za skrajševanje čakalnih vrst, moram reči, da sama ga pozdravljam, ker se mi zdi, da je pomembno, da denar sledi pacientu, denar sledi pacientu. Na ta način, s takim pristopom bomo lahko tudi naredili več za bolnike. Zakaj bi zdravili samo se lahko tisti, ki lahko plačajo? Denarja je dovolj in je prav, da pride do bolnikov.</font><br/>
<font size="4">	Kar se tiče omembe, ki jo je moj kolega Vojko omenjal, da določene zdravstvene ustanove nehajo določene dele, določene posege delati že med letom, jaz se dobro spomnim pred leti obisk splošne bolnišnice na Jesenicah, kjer so opozorili, da je to plansko načrtovanje, ki ga izvaja Zavod za zdravstveno zavarovanje, nepravilno. Ker oni so jim odobrili, da bodo imeli v nekem letu, karikiram, 150 poškodb, se pravi, da bodo dali 150 mavčnih oblog.</font><br/>
<br/>
<b><font size="4">30. TRAK: (VP) 16.25</font></b><br/>
<br/>
<font size="4">	(nadaljevanje) Ker je bila slaba pomlad, so to pokoristili že marca. In kaj? Se pravi enostavno ni nič ostalo za drugo polovico leta, ampak oni so to vseeno delali. Je pa res, da jim zdravstvena zavarovalnica tega stroška ni priznala, in to ves čas opozarjamo v Novi Sloveniji. In da moramo ne pozabiti tudi to, kar se tiče zdravstvenega varstva. Verjetno veste, kaj vse spada pod zdravstveno varstvo, katere storitve, če lahko tako rečem, da tukaj notri pride tudi še denar dodaten iz dopolnilnega zdravstvenega zavarovanja, kar se mi zdi, da je to, bom rekla znatno, znatno povečanje, če gledamo s tega, in dostopnosti. </font><br/>
<font size="4">Jaz si sam želim res, da bi se zavedali, da smo v težkih časih, da imamo izjemno število okužb in da sem vesela, da sem danes slišala, ko smo imeli odbor za šolstvo v mali dvorani Državnega sveta, Marjana Šarca, ki je na tiskovni konferenci opozicije javno pozival, da se morajo ljudje držati priporočil NIJZ-ja, da nosimo zaščitne maske, razkužujemo roke in da imamo socialno distanco. To je korak v pravo smer. To je tudi izpostavila moja kolegica Bojana Muršič in mislim, da ni pravilno to, da določene politične stranke pozivajo za šolo brez mask, da je to kar vse lari fari in tako naprej. Politika, jaz sem vesela danes tega, mora biti na točki, na kateri smo danes, enotna. To ni hec. To ni hec. Stvari so resne. Zdravniki opozarjajo, da to ni hec, da bo prišlo do preobremenjenosti zdravstvenega sistema in počasi že prihaja. Če se ne bo krivulja ukrivila v negativni padec, se pričakuje, tako sem prebrala na, bom rekla direktorja bolnišnice Golnik, se pričakuje v 14 dneh resen problem. Zato želim, da se tega vsi zavedamo in da vendarle tudi spoznate, da so sredstva res namenjena in oba proračuna naravnana na krepitev javno dostopnega zdravstva.</font><br/>
<font size="4">Hvala. </font><br/>
<br/>
<b><font size="4">PREDSEDNICA ANJA BAH ŽIBERT: </font></b><font size="4">Hvala lepa. </font><br/>
<font size="4">Besedo ima Mojca Škrinjar.</font><br/>
<br/>
<b><font size="4">MOJCA ŠKRINJAR (PS SDS): </font></b><font size="4">Hvala lepa za besedo.</font><br/>
<font size="4">Veliko ste že povedali, malo je za dodati, treba pa je poudariti, da je proračun Ministrstva za zdravje kljub težki situaciji, ki smo ji priča v tem letu in ki nam bo sledila še v naslednje leto, vendarle optimističen. Veseli me, da je Ministrstvo za zdravje precej skrbi namenilo za javno zdravje, zlasti za ranljive skupine, duševno zdravje, odvisnike, zdravje na področju prehrane in telesne dejavnosti. Hkrati ministrstvo pripravlja tudi Zakon o dolgotrajni oskrbi, kjer seveda ne bo moglo samo urediti vsega, ampak je to medresorska zadeva. Seveda se zavedamo vsi, da je pomanjkanje zdravnikov težava, vendar Vlada je ponudila rešitve za skrajšanje čakalnih vrst in, kot je rekla moja predhodnica, potrebno je, da denar sledi posamezniku. Mene popolnoma nič ne zanima ali storitev izvaja javni zdravstveni dom ali privatni, zanima me, da je storitev pravično plačana in da je storitev strokovna. Veseli me, da je, v proračunu preberem, da bo končno dokončana centralna urgenca v Ljubljani pri UKC in še zlasti negovalna bolnišnica v Ljubljani. Kljub temu, da je Ljubljana prestolnica, ima mnogo problemov, in eden izmed teh problemov je tudi pomanjkanje teh kapacitet. Torej če govorimo o tem, da je premalo, da so </font><br/>
<br/>
<b><font size="4">31. TRAK: (VP) 16.30</font></b><br/>
<br/>
<font size="4">	(nadaljevanje) neki dolgovi, da je Slovenij zadolžena, je treba povedati, da seveda lahko bi si, lahko bi si očitali enemu ali drugemu premierju zadolževanje, pa jaz mislim, da ni čas za to. Mislim, da je čas, da strnemo vrste in da gremo v novo proračunsko leto optimistično, tako kot je in pa hkrati realno kot je zasnovan ta proračun. Jaz bi seveda pohvalila ministrstvo, da je to uspelo pripraviti na tak način.</font><br/>
<font size="4">	Hvala.</font><br/>
<br/>
<font size="4">	</font><b><font size="4">PREDSEDNICA ANJA BAH ŽIBERT: </font></b><font size="4">Hvala.</font><br/>
<font size="4">	Na vrsti je Jože Lenart.</font><br/>
<br/>
<font size="4">	</font><b><font size="4">JOŽE LENART (PS LMŠ): </font></b><font size="4">Hvala lepa, predsednica. Spoštovane predstavnice ministrstev, kolegice in kolegi. </font><br/>
<font size="4">	Glejte, ta proračun, ko ga danes obravnavamo, za zdravstvo in celotni seveda, je zelo tehnično seveda predstavljen v teh številkah, ampak mene dosti bolj kot številke, ki številke tako ali tako papir prenese vse, me zanima, kaj pa bomo v praksi potem dosegli. Pa poskušajmo priti do tega.</font><br/>
<font size="4">	Jaz sem danes prepričan, da jadramo in letimo na nekih krilih preteklih uspehov, številk na papirju in pa seveda zadolžitev, ki jih ta proračun seveda prikazuje in ki jih jaz želim tudi na nek drug način prikazati oziroma bolje osvetliti kot jih je pa Vlada in Ministrstvo za finance. In seveda ta zadolžitve, ki se vidijo v tem proračunu celotnem, bomo odplačevali vsi tudi naši potomci. Tega se moramo zavedati, pa nisem danes prvi, ki na to opozarja.</font><br/>
<font size="4">	Glejte, Vlada je predstavila pred nekaj dnevi ta proračun nekako takole, minister za finance in tudi predsednik Vlade. Prihodki so nižji od prvotnih proračunov, odhodki so pa višji od prvotnih proračunov, seveda vse vezano nekako na covid, ki jih je seveda sprejela prejšnja Vlada Marjana Šarca, primerjati na to. Zdaj pa gremo konkretno v grobem reči primanjkljaji iz tega. Leta 2020 minus 4 milijarde 202 oziroma verjetno 4 in 600, ker je prejšnja Vlada imela tudi presežek v proračunu, kar pomeni -9,2 % BDP-ja. 2021 je primanjkljaj 2 milijardi 746 ali 5,6 % BDP-ja. leto 2022 pa minus 1 milijarda 593 ali -3,1 % BDP-ja. nadalje je Vlada in minister za finance izjavil »zadolžili se bomo«, v letu 2020 za 7 milijard 300, da zaokrožim, 2021 za 6 milijard 733 in pa v letu 2022 za 4 milijarde 2022. Seveda, da bom realen, moramo tudi povedati, da bomo v tem obdobju pa odplačali neke dolgove in tako pod črto dobimo 11 milijard, če zaokrožim, dodatne zadolžitve. In seveda pri takih številkah, ki sem jih zdaj nekako povzel iz tega, teh 11 milijard ne predsednik Vlade ne minister za finance ni posebej poudaril. Tudi vi, spoštovana gospa predstavnica Ministrstva za finance, danes tega v nominalnih številkah niste izrazila, in to jaz sprašujem. V čem je stvar, da to nominalno vrednost nekako prikrivate? In vi zaključite to, kar je tudi, so potem mediji pozvali, da pa se bo kljub vsemu, kar je bilo povedano, dolg zmanjševal. Seveda, napram BDP-ja, ne? In ljudje so veseli, ki to slišijo. Ampak poglejte, spoštovana gospa, jaz želim, da danes nam razložite to. Od leta 2014 do leta 2019 nominalni dolg sektorja države nikoli ni bil nižji od 30 milijard. </font><br/>
<br/>
<b><font size="4">32. TRAK: (NM) – 16.35</font></b><br/>
<br/>
<b><font size="4">	</font></b><font size="4">(nadaljevanje) Leta 2016 se je malenkost znižal. Tistih pravih 500 milijonov smo končno znižali šele v leto 2019, ampak napram BDP je pa bistveno padalo iz dobrih 80 % celo na 65,6 % v lanskem letu. To je bil velik uspeh. Zdaj pa gremo, zdaj se nam pa dviguje. Iz, to se pravi, v letošnjem letu predvidevamo 82,4 % BDP, potem pa seveda v javnosti rečemo, se bo zniževal. Seveda, če bo rast BDP takšna, kot je predvidena, kar pa težko, težko verjamem, čeprav si vsi zelo želimo, da ne bo pomote, ampak tem številkam ne verjamemo. To se pravi, da bo zopet padel pod 80 %, na 79,3, ampak spoštovani, ki nas spremljate, kolegice in kolegi in tisti, ki nas poslušate, ta dolg, ki sem rekel, da je bil 6 let nad 30 do 32 milijard, bo sedaj zrastel v letu, letošnjem letu na 37,5 milijard po teh projekcijah, ki ste nam jih predstavili. V letu 2021 pa že na 40,5 milijard, v letu 2022 pa na 42,5 milijard. A bo BDP celo negativen ali bo zrastel v tem času? Zaradi mene, bi bil zelo vesel za 15 %. Je ta nominalni dolg enak, tu pa še ni obresti. Pa dajmo ljudem povedat, da če se doma zadolžiš za 50 tisoč evrov, jih moraš 50 tisoč plus obresti vrnit. Seveda, če ti pa plača v tem času raste, boš pa lažje vračal. To je to, ko je treba tako povedat. In danes želim, da tudi vi spregovorite o tej nominalni številki, ki jo bomo mi in naši zanamci morali vračat, pa vemo, kako težko smo teh 30 milijard, do katerih smo prišli, vemo, zaradi česa, zaradi netransparentnega lastninjenja, zaradi bančne luknje, ki smo jo ustvarili, pa da ne slišim več, najbolj jezen sem, ko nekdo reče, recimo vlada sedanja, v našem obdobju se nismo zadolževali, je bila zadolženost pod 20 % ali milijard 20 ali, če zaokrožim, različno od obdobja. Kaj se je pa delalo takrat, da je potem izbilo? To pa vedno pozabljamo in farbamo narod, pa se lepe delamo. Vsi smo krivi za to, ne samo ena vlada. Podajali smo si roke levo, desno oziroma ste si, so si vlade podajale in smo prišli pač do tega. Zakaj to govorim? Ker ne želim, da tudi zdaj, ko sem jaz tu poslanec v tem obdobju, da ponovno pride do takšnih nezrelih situacij, ker bom slabo spal. Zadal sem si to nalogo, da tega ne bom dopustil, kakor bo v moji moči, ampak verjetno bo to zelo težko. Zdaj se pa zopet to dogaja, te zadolžitve in pa nas farbate z nekimi številkami, ki niso realne in v katere nikakor ne verjamem, žal ne, pa bi zelo rad verjel, ker vemo, kakšni so časi, saj na koncu z enimi besedami poveste, kakšna kriza je, kaj bo še treba naprej zaostrit ukrepe in tako naprej, zdaj pa glejte, še konkretno, jaz se opravičujem, predsednica, izhodišče je to, ker bom potem pa nadaljeval, kaj pa zdravstvo iz tega lahko potegne. To je en graf, ki je bil nekaj tednov nazaj na televiziji lepo predstavljen. Dodana vrednost v Sloveniji je konec leta 2019 bila dosežena na 46 tisoč 750 na prebivalca, na zaposlenega, pardon, se opravičujem, na zaposlenega. V Avstriji pa 102 tisoč 500, povprečje Evropske unije pa 74 tisoč 300. Zdaj pa pazite, res si to zapomnite, ker bom to večno v tem Državnem zboru opozarjal na to zadevo. Slovenija je po BDP lansko leto zaključila na 88 % povprečja Evropske unije, kar pomeni, in ta rast je bila kar močna, tudi po tej zadnji krizi, že kar močno smo jo dosegli 2008, potem pa smo padli in še zdaj nismo prišli na tisti nivo povprečja Evropske unije. To se pravi, da Slovenci znamo delat, smo pridni, pa boste rekli ne, če pa nismo na</font><br/>
<br/>
<b><font size="4">33. TRAK: (VP) 16.40</font></b><br/>
<br/>
<font size="4">	(nadaljevanje) povprečju Evropske unije. Seveda, če smo pa nekoč bili komaj na 50 %. Ampak pazite, na dodani vrednosti smo pa napram povprečju Evropske unije, a veste, kje? Na 63 %. Razlika 88 % in 63 %, a veste, kaj je to? Iz teh 46 tisoč napram Avstriji recimo, ki ima 102 tisoč, so v glavnem prispevki, tudi za zdravstvo, tu notri so plače, dobiček in amortizacije v taki dodani vrednosti. In pri nas, ko toliko govorimo kolegi iz NSi-ja vedno kadarkoli to ponavljajo, da so naše plače preveč obremenjene – dve indeksni točki manj kot je pa povprečje Evropske unije, nekje 38 %. 38 % na našo povprečno plačo 1600, če zaokrožimo, napram avstrijski plači, ki je bruto čez 3 tisoč, potem pa si izračunajte, koliko dobimo za to. Mi bi pa želeli imeti, ne vem koga. Ali bomo uničili zaposlene, ki delajo v zdravstvu, da bomo dosegli enake učinke kot pa v Avstriji? Naše zdravstvo je prekleto dobro, to, kar imamo. Ljudje so prekleto dobri in cenimo jih, ker nam bodo pregoreli. To hočem reči. </font><br/>
<font size="4">	In zdaj bom prešel na to, na kratko. iz tega, kar sem želel zdaj opozoriti. Ja, pa kaj želimo? Problemov je toliko, da se ven ne vidimo in se tule prepiramo, koliko bomo kaj dali. Pa, investicij sploh ne moremo izvajati, ker ni denarja. Tisti, blagajna zdravstvena je tako ali tako zdaj zaradi te krize na psu. Ne vem ali ste slišali, kaj opozarja ZZZS, koliko denarja manjka, mi pa danes seveda govorimo o tem proračunu, kjer mi ta manko poskušamo nekaj dodati predvsem zaradi te krize. Saj za ostalo pa nimamo, ker tudi v tej blagajni manjka, razen to, da se lahko kredite najema in s tem pomagamo tisti del, kar lahko. Ampak zdravstva s tem ne bomo rešili, zapomnite si. In jaz dokler bom tu, bom opozarjal vsa ostala ministrstva, predvsem gospodarstvo in to, da bi tale dodana vrednost res prišla leta 2025 na 60 tisoč. Ker če bi prišla na 60 tisoč, vemo, da bodo tudi plače in vse rasle. To je dobrih 30 % in potem se nimamo kaj bati, če bi to bilo. Saj si je gospodarstvo to zastavilo, ta cilj, ampak žal ni šans, da ga dosežemo, sploh pa s takimi ukrepi, ki jih ta Vlada zdaj izvaja, ker ne vlaga v pravilne ukrepe, ki bi nam prinesli res tisto rast BDP-ja, ki se tule navaja, kaj šele dodane vrednosti. Da nebi danes, ker ni, ker je tema zdravstvo, da ne bom dolgovezil. Tujci, ki pri nas vlagajo, zakaj vlagajo? Mislite, da zato, da bi naša država in naši delavci ne vem kaj prinesli več? Zato, da transferira v svojo državo in tam krepi svoje blagajne. Mi smo tehnološko zaostali in pa verjetno je veliko dodane vrednosti tudi na tistih, kaj je že, Kajmanskih otokih in ne vem kaj še vse, ker nismo znali zadev transparentno peljati. Tu so verjetno tisti problemi. In če hoče naša družba biti bogatejša, da bo naša blaginja rasla, mora ta dodana vrednost rasti. Samo iz tega bomo lahko potem vsi živeli, ne pa, da se danes tule prepiramo, koliko bomo dali tja in kam – iz česa bomo dali, če je le kriza? Seveda si vsi želimo. Koroške bolnišnice, saj je niti za evro ni notri v investicijah pa se nam tudi kirurški blok podira, potresno so razpoke in ne vem kaj, pa ne pridemo sploh ne zraven. Pa se zavedam, da je potrebno najprej zaključiti investicije, ki so, šele potem se lahko naprej pogovarjamo. In tudi razumem, če nimamo, ampak pritiskajmo. Tudi naš odbor glejmo z očmi na tiste, ki bodo lahko več napravili za razvoj. Kje so sredstva za razvojne produkte, kje je naša tista industrija, ki prinaša več dodane vrednosti? Seveda, farmacija prinaša 110 tisoč, 120 tisoč na zaposlenega. Tekstilna, ki je praktično ni več in ki smo jo vlekli za sabo, je pa prinašala 20, 25 tisoč. </font><br/>
<br/>
<b><font size="4">34. TRAK: (VP) 16.45</font></b><br/>
<br/>
<font size="4">	(nadaljevanje) Mi imamo pa cilj za 60 v povprečju doseči. Kaj bomo zdaj razvijali in kaj delali in kam vlagali? </font><br/>
<font size="4">	Glejte, nima smisla v te podrobnosti, ker vemo, da nam na vseh koncih manjka, ampak želel sem vam odpreti nekaj drugega. Če hočemo tudi na zdravstvo nekaj več napraviti, bo moralo biti gospodarstvo močnejše, naše plače močnejše, da bo dodana vrednost višja. Pridni pa smo, BDP se pa že krepko približujemo povprečju Evropske unije, samo pazit nam moramo, kje nam curlja, da potem bomo tudi v blagajnah več imeli. In drugi problem pa je tudi, ker smo Slovenija mali, samo 2 milijona nas je, imeli bi pa vse kar tudi veliki. In seveda so potem stroški upravljanja same države in vsega potem nevzdržni in je to težko potem obvladovati in moramo delati tudi na racionalnosti.</font><br/>
<font size="4">	In seveda, spoštovana državna sekretarka na Ministrstvu za zdravje, sprašujem vas. Ko smo delali sanacije v podjetjih, nismo samo gledali, kako bomo kako kakšnih virov kje dobili, kako bomo znotraj racionalizirali delo. Jaz sem prepričan, da so danes take dobre prakse po posameznih področjih Slovenije, ki bi lahko dober vzor bile za vse ostale in so lahko tu krepki prihranki. In nimate nekega pregleda. Ni ga, ker informacijski sistem centralni ne deluje, verjetno tudi si ga določeni ne želijo, da deluje. Videli smo tudi v sami tej krizi, ki je bila z opremo, s samimi ventilatorji, če že tako hočemo reči. Naša Vlada, 28. 2. ste imeli vse podatke, koliko ventilatorjev je v posamezni bolnišnici in če je bilo še v kakšnem zdravstvenem domu. Mislim, ko otroci smo. Tu pa smo govorili druge številke in nihče ni hotel na ministrstvo poklicati in reči dajte mi tiste tabele, ki so. Petindvajsetega je bil sestanek v Ljubljani zaradi tega, ker so bili vsi direktorji zavodov in so ustno povedali, koliko jih imajo, tri dni so pa potem imeli časa, da so po mailu poslali. Pa smo se šli kot otroci obmetavati, cel svet nas je opazoval, kaj počnemo. Saj vemo, 168 ventilatorjev, pa sem jaz takrat prvi rekel vtem Državnem zboru, da jih je čez 400, pa jih je bilo čez 400. Sramota, kaj se gremo. Zapravljamo svoj čas tu, podatki pa so bili. Mislim, to je samo primer in tega je veliko.</font><br/>
<font size="4">	Hvala lepa.</font><br/>
<br/>
<font size="4">	</font><b><font size="4">PREDSEDNICA ANJA BAH ŽIBERT: </font></b><font size="4">Ja, kot zadnji v tem krogu ima besedo Robert Pavšič.</font><br/>
<br/>
<font size="4">	</font><b><font size="4">ROBERT PAVŠIČ (PS LMŠ): </font></b><font size="4">Hvala lepa.</font><br/>
<font size="4">	No, naj samo eno stvar pojasnim. Dodana vrednost so višje plače. V Sloveniji so plače pač prenizke in to je izvirni greh. Zakaj so prenizke, je pa drugo vprašanje. </font><br/>
<font size="4">	Danes smo se tukaj zbrali, da bo ocenjevali dva ključna projekta oziroma dva ključna dokumenta vsake Vlade, to je proračun oziroma rebalans proračuna, če smo bolj natančni. In v okviru teh dveh proračunov zdravstveno politiko za naslednji dve leti. Pa tega ne moremo narediti. Zakaj? Iz dveh razlogov.</font><br/>
<font size="4">	Prvi razlog je zelo enostaven: ker tej Vladi pač ne moremo verjeti, in to zaradi izkušenj, ki smo jih dobili v zadnje pol leta oziroma sedmih mesecih. Kakšne so te izkušnje? Spopadanje z epidemijo. Ne pozabiti, da so nad Ljubljano letela letala, s katerimi smo že premagali to epidemijo. Spomnimo se, kako smo nabavljali zaščitno in medicinsko opremo. Še danes ni epiloga, pa upam, da bo čim prej. Kako smo si podajali številke o dejanskem številu predihovalnikov na 13. marca. Kako nas je Vlada zavajala v uradnem poročilu o nabavah, v katerem je navajala lažne številke, jih tudi potem kasneje priznala, ampak popravila nikoli za sabo. Kako je ta Vlada dajala  ljudem nasprotujoča si navodila in ukrepe za zamejitev širjenja virusa. Kako je menjavala ljudi na ključnih pozicijah, med drugim tudi na Nacionalnem institutu za javno zdravje. kako ni upoštevala svojih lastnih navodil za preprečevanje širitve epidemije, in to večkrat. Danes oziroma včeraj smo pa izvedeli, da za to širjenje so pač krivi mediji oziroma smo krivi mi, ljudje. </font><br/>
<br/>
<b><font size="4">35. TRAK: (NM) – 16.50</font></b><br/>
<br/>
<b><font size="4">	</font></b><font size="4">(nadaljevanje) Med te izkušnje sodijo tudi vsi dosedanji proti korona paketi. Če sem za prvega in drugega, mogoče celo za tretje še verjel, da so interventni, jaz ne vem, zakaj moramo interventnega sprejemat še novembra, ko smo vmes že premagali virus. Spomnimo se, smo ga premagali in proslavljali to na veliko. Kakšna je bila realizacija teh proti korona paketov? Kakšna je bila učinkovitost? Pa tega noben ne ve, tega tudi ne morete vedet. Lahko se samo predpostavlja, ampak glede na številke, ki ste nam jih doslej pošiljali, vam ne verjamem niti besede. Kakšen je odnos do teh dokumentov, pravzaprav kaže tudi zasedba vladnih predstavnikov danes, z vsem dolžnim spoštovanjem, gospa sekretarka. Proračun za naslednji 2 leti bi moral branit minister, kar se tiče resorja za zdravje. Kar se tiče pa Ministrstva za finance, pa jaz ne vem, če celo ne kršimo poslovnika, ker gospa ni državna sekretarka in ni ministrica, ampak okej, to je matični Odbor za zdravje in je važno, da je zastopano Ministrstvo za zdravje tako, kot mora biti. Ne vem, če je v skladu z 235. členom, boste me popravili zagotovo. In drugi razlog, zakaj ne moremo tej vladi verjeto, je pa povsem enostaven, izhaja pa že iz prvega proti korona paketa. Ne pozabit, da ima ta vlada do konca letošnjega leta neomejena pooblastila za prerazporejanje znotraj proračuna. In mi smo za letos že sprejeli rebalans, pa je čisto vseeno, če ga ne bi, ker lahko spet brez posledic in z vsemi pooblastili prerazporeja znotraj rebalansa in bo lahko znotraj rebalansa za leto 2021 in tudi za leto 2022 to počela. Zakaj to lahko tako suvereno trdim? Ker s 5. proti korona paketom ta rok, ki naj bi se iztekel konec tega leta, podaljšuje še za pol leta. In to boste verjetno izglasovali brez težav. Tako da je čisto vseeno, a se mi pogovarjamo o posameznih postavkah znotraj proračunov, ker tako ali tako bodo ministri lahko oziroma bo vlada lahko s sklepom prerazporejala ta sredstva kakorkoli se ji bo pač zazdelo prav. Zato je bil rebalans, zato je ta rebalans, zato je ta proračun popolnoma brezpredmeten, je spisek nekih želja oziroma metanje peska v oči, kako smo mi češ zelo dobri, koliko denarja vse bomo dali po posameznih postavkah, na koncu bo vprašanje, če bo sploh denar končal tam, kjer je bil predviden, ker vi boste pač lahko počeli, kar hočete. Edini relevanten dokument v tem procesu je ZIPRS, ker v njemu bomo pa določili, za koliko se lahko ta država zadolžuje. Enega smo že krepko povečali za 5 milijard evrov, verjetno bodo kmalu sledili še drugi, sploh glede na memorandum o proračunu in napovedano zadolževanje, s tem da niti ne vemo, kam so šle te 4,2 milijarde za letos, mi ne vemo in tudi ne moremo vedet, spet zaradi proti korona 1 paketa, kjer lahko vlada, še enkrat bom ponovil, prerazporeja sredstva znotraj proračuna, kot se ji zazdi to prav. In kako to počne? Po postavkah financiranje epidemije, ker ta država financira epidemijo, ne financira borbe proti epidemiji, ampak že v proračunskih dokumentih reče, da financira epidemijo. Pa dajmo vsaj malo domiselnosti pri oblikovanju imen proračunskih postavk uporabit, če že ne morete nam dat razlogov oziroma podatkov, kam so ta sredstva dejansko šla, ker za letos, dajmo se še enkrat spomnit, to je priznal tudi minister za finance tukaj, ko smo rebalans obravnavali, proti korona paket 1 smo sprejeli po našem zelo burnem nasprotovanju vsaj en minimalni higienski standard vloge tega parlamenta v kontroli javnih financ in to, da nam pošilja vlada mesečna poročila o prerazporeditvah znotraj proračuna. Koliko poročil smo dobili do danes? Dve, s tem da je drugo poročilo zajelo, mislim da, sredino</font><br/>
<br/>
<b><font size="4">36. TRAK: (VP) 16.55</font></b><br/>
<br/>
<b><font size="4">	</font></b><font size="4">(nadaljevanje) junija. Torej mi spet še pred koncem leta pred obravnavanjem naslednjega proračuna ne vemo niti približno, kakšna je bila realizacija prej veljavnega proračuna ali pa zdaj rebalansa, in to popolnoma v skladu z vsemi zakoni, ki jih je seveda sprejel ta parlament, ampak brez naše podpore. Sprejeli ste jih sami tako, da odgovornost nosite sami vi. Zdaj pa naj vam verjamemo ali kaj, karkoli boste povedali? Jaz ne verjamem vam niti besede. Najprej dajte udejanjiti tisto, kar ste nam obljubili, kar ste sami sprejeli, da boste naredili pa niste naredili, potem pa se lahko začnemo pogovarjati o prihodnosti. Vi ste, popolnoma ste izgubili kompas in zdaj še nas vlečete v celo to zgodbo. Ma ni šans, da jaz podprem ta proračun. Ga ne morem, ker boste, ko bomo obravnavali PKP-5, podaljšali si obdobje prerazporejanja za naslednje pol leta, vse v imenu borbe z virusom, borbe s financiranjem epidemije in klasične mantre »reševali smo življenje«. Ne, vi ste izgubili kompas, izgubili ste tovornjake, izgubili ste certifikate. Izgubili ste ne samo moje zaupanje, izgubili ste zaupanje velikega števila ljudi, konec koncev tudi svoj ugled, tako profesionalni kot politični.</font><br/>
<font size="4">In kar je pa najbolj pomembno in najbolj nevarno ta trenutek, izgubili ste vsako kontrolo nad širjenjem epidemije – krivi pa so mediji? Danes je na dan več okuženih kot jih je bilo vsega skupaj v celi Sloveniji, ko ste prevzeli Vlado oziroma ko ste prevzemali Vlado. In karkoli je prejšnja Vlada naredila, je bil tak pogrom »grozljivka, zamujate, ljudje umirajo« in ne vem kaj. Danes na dan je več okuženih, kot je bilo takrat v celi državi. In kdo je kriv danes? Ja, prejšnja Vlada ne more biti po sedmih mesecih kriva, da so vam vsi mehanizmi kontrole ušli iz rok. Ne more biti prejšnja Vlada kriva. Krivi so mediji, ste rekli, krivi so ljudje, ker ne upoštevajo vsega tega. Ne – krivi ste vi. </font><br/>
<br/>
<b><font size="4">PREDSEDNICA ANJA BAH ŽIBERT: </font></b><font size="4">Dajte se osredotočiti na proračun, no. Ker o njem niste govorili niti minuto. </font><br/>
<br/>
<b><font size="4">ROBERT PAVŠIČ (PS LMŠ): </font></b><font size="4">Danes govorimo o zdravstvu in o proračunu…</font><br/>
<br/>
<b><font size="4">PREDSEDNICA ANJA BAH ŽIBERT: </font></b><font size="4">Ne ni, danes je na dnevnem redu proračun. Prosim, da res…</font><br/>

<ul>
<ul><b><font size="4">ROBERT PAVŠIČ (PS LMŠ): </font></b><font size="4">Ki določa kaj? Ki določa zdravstvo. Vzemite mi besedo potem.</font><br/>
</ul>
</ul>
<b><font size="4">PREDSEDNICA ANJA BAH ŽIBERT: </font></b><font size="4">Ne se kregati z mano. Jaz vodim sejo in prosim, da ste…</font><br/>
<br/>
<b><font size="4">ROBERT PAVŠIČ (PS LMŠ): </font></b><font size="4">Vzemite mi besedo. Do sedaj niste nobenemu posegali v besedo.</font><br/>
<br/>
<b><font size="4">PREDSEDNICA ANJA BAH ŽIBERT: </font></b><font size="4">Nisem nobenemu, sem pa dvakrat opozorila prej. In prosim res, no.</font><br/>
<br/>
<b><font size="4">ROBERT PAVŠIČ (PS LMŠ): </font></b><font size="4">Prosim, pustite, da dokončam zadevo. Sem pri koncu. Lahko pa povem, kar mislim. Mislim pa, da to pravico imam v tej ustanovi.</font><br/>
<br/>
<b><font size="4">PREDSEDNICA ANJA BAH ŽIBERT: </font></b><font size="4">Imate pravico, ampak morate govoriti v skladu s točko dnevnega reda, kar je tudi v skladu s poslovnikom.</font><br/>
<br/>
<b><font size="4">ROBERT PAVŠIČ (PS LMŠ): </font></b><font size="4">Če število okuženih in zdravstveno stanje pri obravnavi zdravstvenega proračuna nista povezani, potem jaz ne vem, bom govoril o sajenju hrušč in cepljenju trt, bo verjetno bolj smiselno. </font><br/>
<font size="4">Še enkrat bom povedal. Krivi ste za današnje stanje vi sami, in to odgovornost morate sami prevzeti. Ker so vam bile teh sedem mesecev bolj pomembne druge stvari, kot pa ukvarjanjem z bistvom na zdravstvenem področju, in to je ukvarjanje z zdravjem ljudi. In na tej črti se popolnoma pogrnili. </font><br/>
<br/>
<b><font size="4">PREDSEDNICA ANJA BAH ŽIBERT: </font></b><font size="4">Ja, samo v obrazložitev, ker ste govorili, da se krši poslovnik. Poglejte, Odbor za zdravstvo je zainteresirano delovno telo. Tako, da ni potrebno da je z nami državni sekretar ali minister za finance, bo pa zagotovo prisoten na odboru, ki bo to obravnaval, to je pa Odbor za finance. Tako ,da delujemo v skladu s poslovnikom. In še to, sicer je bilo prej omenjeno, pa vendar z nami je danes državna sekretarka. Minister se je udeležil srečanja na Koroškem. Kot veste, je tam epidemiološka slika zelo slaba, zelo resna in mislim, da ni korektno, da na ta način obračunavamo z njegovo neodsotnostjo.</font><br/>
<font size="4">Zdaj pa kot zadnji ima besedo dr. Trček. </font><br/>
<br/>
<b><font size="4">ŽELJKO CIGLER (PS Levica): </font></b><font size="4">Replika.</font><br/>
<br/>
<b><font size="4">PREDSEDNICA ANJA BAH ŽIBERT: </font></b><font size="4">Ja, izvolite.</font><br/>
<br/>
<b><font size="4">ŽELJKO CIGLER (PS Levica): </font></b><font size="4">Spoštovana gospa predsedujoča, gospod minister Gantar se sploh ne udeležuje sej Odbora za zdravje, to vam je povedalo več poslancev. Ne to je šlo. Nobeno obračunavanje z gospodom. Se zavedamo, kakšno odgovorno funkcijo opravlja, ampak njega tukaj notri ni </font><br/>
<br/>
<b><font size="4">37. TRAK: (SB) – 17.00</font></b><br/>
<br/>
<font size="4">	(nadaljevanje) in če ga pri proračunu ni je vprašanje kako resno to zadevo jemlje. Hvala.</font><br/>
<br/>
<b><font size="4">	PREDSEDNICA ANJA BAH ŽIBERT:</font></b><font size="4"> Hvala za vaše izvajanje. Jaz sem še enkrat povedala zakaj ga danes ni z nami, ker je bilo večkrat rečeno. Nisem govorila o ostalih sejah. </font><br/>
<font size="4">	Zdaj pa ima besedo dr. Franc Trček kot zadnji. </font><br/>
<br/>
<b><font size="4">	DR. FRANC TRČEK (PS Levica):</font></b><font size="4"> Hvala za besedo. </font><br/>
<font size="4">	Poslušam vse to skupaj in sem se spomnil, da je v petek umrl nekdo, katerega knjigo bi morali vsi mi tukaj prebrati, če je še nismo, je kar špeh, zdi se mi, da ima enih 680 strani v slovenskem prevodu, David Graeberg, knjiga se imenuje Dolg, prvih 5 tisoč let dolžništva. Zdaj ob tej smrti, mislim, da je v sobotni prilogi izšel neki razmislek, ki je bil zelo zanimiv, če knjige niste brali. Haiti in Madagaskar še dan danes Franciji plačujeta dolgove, ki jih nekako Francozi opravičujejo s tem, da so imeli strošek, ko so jih kolonialno upravljali. Nobena vlada teh dveh držav se ne upa reči: »Dajte nehajte srati« po domače povedano, toliko čisto za diapazon. </font><br/>
<font size="4">	Glede teh proračunov pa vlada gor pa vlada dol. Kolikor je meni znano smo skrbnik proračuna poslanke in poslanci, Državni zbor, vlada katerakoli vlada predlaga proračun, Državni zbor ga potrdi ali ne potrdi, ga amandmira in katerakoli vlada je po 110. členu Ustave Republike Slovenije odgovorna Državnem zboru in če imam pravilno člen v glavi po 114. členu Vlada kot celota in resorna ministrstva za svoj del. To sta moja, zdi se mi,  2014 smo imeli najprej rebalans, sedmi in osmi proračun, ki jih berem. Zdaj, Robi mi je vzel štos, se vrnem potem. O tem smo se tudi pogovarjali že pred nekaj letih na OECD. Odkrito povedano vsi ti proračuni, ki sem jih jaz bral so slabi. Takrat 2014 ste mi imeli vsi poln, da ne rečem kaj, jaz sem pa človek, ko se zadeve lotim se jo lotim temeljito, najprej me je skoraj kap, ko sem videl tista dva kupčka sprintana, kot je že Jani prej omenil, nekaj se »copy pastea«, takrat sem gledal ima za tretjino postavk, kjer se je sklicevalo o razlagi proračuna, niti ni bilo nekih variabel, pa se je izgovarjalo, da je to zato, ker smo se prilagajali evropski statistki, gor in dol. Proračuni mogoče na prvo žogo so transparentni, niso pa berljivi, v tem smislu, a veste, proračun bi moral biti takšen, da nekdo, ki ima volilno pravico ga pogleda pa ve koliko je ura, pa imamo že poslanci težave, novinarke in novinarji, ki se desetletja ukvarjajo imajo težave, potem iščejo take že, ki vedo kaj je NPR in podobno. Ne bi šel na dolgo in široko to kar je nekako Jože razlagal, ampak dejstvo je, da bo neka velika zadolžitev, potem bo nek delničar Petrola še pripeljal idejo NEK2 in potem bomo v buli kot bi rekli v Mariboru na dveh letnih proračunih Republike Slovenije, ki jih bo treba nekako vrniti, odplačati, če bodo obresti normalne. Kaj bomo potem rekli dajmo se ugasniti za dve leti, malo plitko dihati, vsak tretji dan dve kocki cukra, pa vsak dan na 10 kil tri deci vode spiti? Veste, nehajmo se »zajebavati« bom rekel, evo to kar imam na koncu jezika, pa to ne leti na državno sekretarko. Meni je v osnovi žal, da se strokovnjaki tako potunkamo v neke politične zgodbe in si, bom rekel spet kar imam na koncu jezika, se opravičujem, »zjebemo« življenje, tako to dejansko je. Zdaj bom pa poskušal biti naprej bolj vljuden. In v tem nekih težkih trenutkih se izgovarjati na COVID, pa dajmo strniti vrste, strniti vrste pomeni več mišljenja, ne manj mišljenja. Strniti vrste ne pomeni kaj bo rekel Janez, zdaj se je končno Janez pojavil, ko ve samo malo govoriti. Pol leta gledam koga – Kacina, Hojsa, ki je nadminister za vse, pa Kreka. </font><br/>
<br/>
<b><font size="4">38. TRAK: (SB) – 17.05</font></b><br/>
<br/>
<font size="4">	(nadaljevanje) Pa ljubi bog dojenček je pol leta star, vidi, da to komunikacijsko ne štima. Potem pa pride nekdo, ki malo obvlada, Fafangel ali kdo, ki ga ima ljudstvo rado, »uh, tega je treba takoj skloftati« pa umakniti, zlasti, če misli z lastno glavo. Malo se mi ne da, če bi imel več čas bi napisal eno knjigo kako se ne komunicira v kriznih primerih, upam, da bo enih pet doktoratov iz tega nastalo. In v tem časih imamo, pa to ne leti na vas, gospa državna sekretarka, številne ministre brez kakršnekoli avtorefleksije, arogantneže, primitivce, tudi nesposobneže številne in seveda infantilneže. Vse so drugi krivi vedno. Vedno je nekdo drugi kriv. Ta obsedenost, jaz jo imenujem izrojeni slovenski katolicizem, naj mi verniki poskušajo to oprostiti. IN zdaj je kriva RTV SLO, MMC, da imamo tako stanje. Če gre gledati Nova 24 vsak dan reklamira Trumpa, kakšno stališče ima Trum do boja z pandemijo COVID-19. Kdor hoče karkoli meni kritizirati mene mora biti boljši od mene na tem področju, vi ste pa svetlobna leta tukaj stran od nas, spoštovana gospoda. Tam je nam Ivi neke molitvice brala. Saj nismo mi kar tako malo naumili dajmo nagajati, seveda smo se s številnimi šolniki pogovarjali, pa brali tudi kakšne nemške študije, ko so otroke pobarvali z nevidnimi barvami, pa so bili v razredu z maskami brez mask, situacija je na koncu bila približno ista, vsi so imeli to barvo po sebi po par urah, pa sem predlagal, pa spraševal Vlado, dajte razpoloviti razrede, dajte imeti deljen pouk in tako naprej. Spet Trček nekaj teži, seveda, vmes pa zgine bi rekla gospa, ki vodi ta odbor. Pa nismo se mi tam pod mojo rojstno vasjo špancirali ob Kolpi, pa kršili to kar ste drugim kot uzance ukazovali. Upravičeno, da ne bo pomote. In to gre ljudem na jetra, najprej ti tam en žuga uživaj dokler lahko, potem kršiš sam, potem poskušaš nekako preživeti, pa ti pride inšpekcija, mislim po pol leta bi morali imeti računalniški program, ki nekdo, ki se ukvarja z gostinsko in sorodno dejavnostjo, vrže svojo kvadraturo in tisti program vrže kako lahko razporedi, da bo čim manj ogrožajoče, če moramo že tako / nerazumljivo/ biti, so neke družbe, ki temeljijo na zaupanju. Če grem nazaj na tematiko, saj Željko je lepo povedal, če damo na stran, če odštejemo to koliko je treba zdaj pofugirati, poflikati zdravstveno blagajno smo tam tam, saj ni tukaj nekih blaznih premikov. Potem imamo pa na Ministrstvu za finance sredstva za financiranje epidemije, saj ni res, pa je, očitno noben ni korekture delal od tega, kjer imamo dobri dve milijardi in 109 milijonov in pol, pa še 8 tisočakov ali nekaj takega, ki se jih bo lahko barvalo malo po domače. Zakaj ni del tega, če že takrat smo bili toliko neumni, tudi v opoziciji priznam, da s sabo predlog nismo dovolj resno jemali, zakaj ni del tega vsaj na postavki Ministrstva za zdravje? Ne vem, Šircelj verjetno ni strokovnjak za epidemije. Ali nam bo tudi to Hojs povedal? Zakaj ni to namensko pobarvano? Veste, katerakoli vlada, da ima neko izredno stanje pa za reševanje tega izrednega stanja moraš nekaj kupiti, pa kupiš 148 / nerazumljivo/, pa se izkaže, da ji je samo 12 uporabnih, še to imaš v skladišču. Veste, pa kupim zgodbo tudi če bi bilo obrnjeno, pa bi rekli, glejte, 20 ali 25 jih je neuporabnih. Okej, bila so izredna stanja en nateg, dva se zgodi, vem, nisem s hruške včeraj padel. V katerikoli državi, ki bi imela malo pameti, dajmo strniti vrste, spoštovana kolegica, bi morala koalicija to vlado vreči, ne opozicija</font><br/>
<br/>
<b><font size="4">39. TRAK: (SB) – 17.10</font></b><br/>
<br/>
<font size="4">	(nadaljevanje) koalicija, ker je to skrajna nesposobnost. To je isto tako kot da, ne vem, jaz otrokom napolnim hladilnik z nečem s čem jih bom zagiftal, saj verjetno bi mi moral center za socialo, da ne govorim naprej. Ampak, ne, dajmo se delati, nič se ni zgodilo, reševali smo življenja, reševali smo življenja in državni sekretar je alkoholiziran na ljubljanski obvoznici ogrožal življenje, nikome ništa, za nagrado naj pride nazaj v Državni zbor. Nimam tukaj toliko tolerance kot kakšni drugi kolegi, ki imajo, ajde, saj pač včasih malo globoko pogledaš, pa ne bi rad bil preveč oseben, pa bi lahko bil, pa ne bom. Potem pravi poslanka SDS: »Mene popolnoma nič ne zanima.« Saj to smo že poslušali sedanjega ministra Vrtovca v Cerarjevem sklicu, ko je govoril: »Ja, pa saj ni važno kam gre denar, važno samo, da je pacient tudi če bo šel ali v bližnjo ali v daljno tujino. Ja, super, dajmo potem oba UKC ukiniti. Medicinske fakse tudi, bomo prišparali, mogoče boste, ne vem, te famozne zgodbe o vaših klinikah, boste mogoče še, ne vem, v Argentini eno univerzo za medicino odprli ali kaj. Seveda je pomembno kam gre, pomembno je, da pridejo penezi na kup, da se lahko raziskuje, da se lahko dela, da se razvija medicina, strniti vrste, ja strniti vrste je treba malo z mišljenjem. Potem berem kaj je že letos, pa za naslednje leto kadrovski načrt Vlade, na 33. seji ste ga sprejeli. Če je 150 ljudi, tam piše okej naj bo na inšpektoratih poudarek, 19 ljudi v kabinetu Janše, pa njegovega svaka, državnega sekretarja vlade. Ne vem, jaz bi raje videl teh 19 ljudi, ne vem, mladih doktorjev, pa doktoric. Potem kupujete Desus, demografski sklad, blazno ga rabimo, ne moremo živeti brez tega tri milijone 450 tisoč, pa bi s tem poštimali in tiste Brežice, pa že leta 2014 smo se pogovarjali, ko mi gre pa na bruhanje, o stari gori, sramota vseh sramot, na vseh teh milijardah mi nismo toliko pametni, ne vem, mogoče bi pa staro goro naredili pa bi samo eno tisto kočo obnovili, ena bi pa malo počakala, se mi zdi, da je stara gora z vsem dolžnim spoštovanjem do planincev, še dobro, da ni tukaj kolegice, ki bi spet severnokorejski izpad doživel in da to tudi dolgujemo, predsedujoča bi rekla za otroke gre. Nič se nismo pogovarjali o pediatriji in ginekologiji na primarni ravni, tudi ne vidim tukaj ravno v proračunu, da bodo tukaj neki bistveni premiki. Že starostna struktura v glavnem pediatrinj na primarni ravni, tukaj nas tudi čaka neka velika vrzel kako jo bomo pokrili, kako je bomo reševali, potem bomo veste to lahkotnost v besedovanju v evropskih projektih, kot sem že večkrat povedal, en moj kolega je dobro rekel, za te potencialne pajdaško, kleptokratske, koruptivne, v ljudskem jeziku bi kdo rekel potencialne lopove, so evropska sredstva slab denar, sam sem imel to srečo v življenju, da sem padel v nek veliki evropski projekt, slab denar v tem smislu seveda da ga tukaj ne moreš kar tako malo dati na postavko, sredstva za financiranje epidemije je potem malo po domače potelovaditi. Imel sem kako sejo cel dopoldne zakaj ste v Portu, ne vem, pili vodo iz plastike ne pa iz pipe, upravičeno, so nas neki mladi Poljaki na žaru kuhali, če se tako izrazim. In ob tej in taki vladi nisem ravno pretirano optimističen, pa tudi ob tistih dveh predhodnih, pa še kakšni predhodni ne, da bomo mi tako uspešni v črpanju teh sredstev, zlasti za kakšne malo bolj take kompleksne evropske projekte. Pri nekem resnem evropskem projektu ranga 25, 30 milijonov je Biblija takega projekta description of works že v štartu 800, 900 strani debela knjiga, ki rabiš dober računalnik, da ti jo zmelje. Potem, ko prideta še ena dva, tri aneksa, sem imel en tak projekt v glavi pa plešast postal enih pet let prezgodaj. </font><br/>
<br/>
<b><font size="4">40. TRAK (VI) 17.15</font></b><br/>
<b><font size="4"> </font></b><br/>
<font size="4">	(nadaljevanje) To so neke zadeve. In dajmo to odkrito povedati. In sem že ne vem kolikokrat rekel, koliko ljudi v Sloveniji je, ki ne zna delati te projekte, pa ne glede na člansko izkaznico, bi nas ene dva avtobusa moralo biti na SVRK-u, ki bi moralo biti ministrstvo z listnico, ne pa to, kar je dan danes. </font><br/>
<font size="4">	Tu sem si zapisal, je neka zanimiva zgodba, sem jo slišal. Nekdo je prišel na UKC Maribor iz UKC Ljubljana, ker za razliko od UKC Ljubljana v UKC Mariboru ni toliko seksizma, mi tu. Resnična zgodba. Tudi s tem bi se morali ukvarjati, kako težko prideš do kakšne specializacije, ampak verjetno na kakšni zaprti seji, ker ni za nežna ušesa, če se zelo vljudno izrazim. In tudi kot je Jožko rekel, veste, polna usta poslušanj tu, bomo digitalizirali ovo, bomo digitalizirali uno, mislim, da sistemske rešitve SMC, to je beseda, ki jo res najtežje slišim, digitalizirali. 40 milijonov so dali sosedi na avstrijskem Štajerskem za digitalizacijo javnega zdravstva. Kje imamo to v teh dveh proračunih? Ne vidim tega, pa se mi zdi, da bi to nujno potrebovali, tudi zaradi transparentnosti in sledljivosti. Ampak to seveda številnim ne odgovarja. Pride že na primarno raven, pa ima tam zdravnik ali zdravnica štiri pa pol računalniška sistema delno nekompatibilna. Pa že v štartu je bilo, ko se je šlo v informatizacijo, so že takrat eni sanjali, eni ste verjetno že pozabili, da bomo kar z disketami malo to prenašali okoli. Koliko je tega? 25 let nazaj, 30 mogoče že. In to so vse neke zadeve, ki bi jih morali reševati, ker jaz resno vzamem, ko pravi Šircelj, da je to razvojni proračun. Potem pa hočem videti kje je razvojni. Verjetno je razvojni na teh dveh milijardah, ki jih bo nekdo malo pajsnil, kolikor jih bo pajsnil. Vmes bomo pa uničili večino nadzornih mehanizmov, ki bi opravljali svojo nalogo. Malo bomo združevali agencije, to nek minister, ki je bil čisto tiho, pa je kupil delnice, mogoče je vmes kar svojega agenta na banko klical in potem ni imel notranjih informacij. Neka agencija, ki bi se morala ukvarjati s tem, bomo združili neko agencijo, ki bi se morala ukvarjati z »ajzenponom«. Pa še tam bomo nastavili ljudi take, da ne bodo počeli to, kar bi morali početi. Da se bojim, da bomo mi po tej vladi rabili še en poseben NPU, ki se bo samo z rabotami ukvarjal, ki jih ta vlada počne, pa mogoče…</font><br/>
<br/>
<b><font size="4">	PREDSEDNICA ANJA BAH ŽIBERT:</font></b><font size="4"> Dajte se osredotočiti na proračun.</font><br/>
<br/>
<b><font size="4">	DR. FRANC TRČEK (PS SD):</font></b><font size="4"> Saj zaključujem, kolegica, pa verjetno še nek zapor bo treba kje sezidati, pa bi rajši videl, da bi se nova klinika kje. Hvala. </font><br/>
<br/>
<font size="4">	</font><b><font size="4">PREDSEDNICA ANJA BAH ŽIBERT:</font></b><font size="4"> S tem smo zaključili razpravo. Noben več ni prijavljen. Odbor ugotavlja, spoštovani kolegice in kolegi, da se je Odbor za zdravstvo seznanil s predlogom sprememb proračuna Republike Slovenije za leto 2021… /oglašanje iz klopi/ Izvolite. </font><br/>
<br/>
<b><font size="4">	DR. FRANC TRČEK (PS SD):</font></b><font size="4"> Spoštovana predsedujoča, cel niz nekih konkretnih vprašanj je bilo predstavnici resornega ministrstva, zato bi prosil, da odgovori…</font><br/>
<br/>
<font size="4">	</font><b><font size="4">PREDSEDNICA ANJA BAH ŽIBERT:</font></b><font size="4"> Se ni javila k besedi. Jaz nobenega ne morem prisiliti k besedi. Želite besedo? Izvolite. </font><br/>
<br/>
<b><font size="4">	DR. TINA BREGANT:</font></b><font size="4"> Najlepša hvala. Sedaj imenovali ste se skrbniki proračuna. Spoštovani skrbniki proračuna, vaša naloga je dejansko zahtevna vsebinsko, tudi komunikacijsko. In želim si, da je komunikacija spodobna in tudi usmerjena v iskanje rešitev. </font><br/>
<font size="4">	Jaz sem zdravnica in ni mi vseeno. Tukaj sem zato, ker mi je mar. In ker mi je mar za vsakega bolnika posebej. Je pa ras, da sem kot zdravnica za vsakega pacienta lahko naredila več. Na tem mestu pa si želim narediti tudi nekaj dobrega na sistemski ravni. In v tem proračunu Ministrstvo za zdravje in Vlada znatno povečuje sredstva za zdravstvo in jih v primerjavi s sprejetim proračunom za leto 2021 povečuje za 334,8 milijona evrov in v primerjavi z letom 2021 za leto 2022 povečuje za 100,3 milijona evrov. </font><br/>
<br/>
<b><font size="4">41. TRAK (VI) 17.20</font></b><br/>
<br/>
<font size="4">	(Nadaljevanje) Tako, da sredstva se povečujejo. Se pa strinjam z razpravljavci, da je situacija zelo resna in da so vendar predvidena sredstva visoka. Na Ministrstvu za zdravje smo se trudili, da bi bila razporejena glede na potrebe ljudi, bolnikov in tudi v skladu s sodobnim časom in prostorom. Torej, tudi prostorsko po Sloveniji. Sama si sicer želim, da bi bili načrti na Ministrstvu za zdravje celo bolj vizionarski in da bi bili povezani s prihodnostjo celo bolj, kot z gašenjem požarov, ampak glede na zastarano stanje, ki je staro nekaj desetletij, celo več kot 100 let stare klinike, smo tukaj kjer smo in potrebno je pač reševati situacijo kot jo imamo. Zelo pomembno se mi zdi pri interpretaciji tega proračuna, da razumemo širšo sliko. In tukaj se strinjam z razpravljavci, da naši ljudi, bolniki, potrebujejo več kot trenutno imajo, pa namesto, da naštevam vse kraje, bi mogoče rekla kara tako, malo pesniško, od Goričkega do Pirana si ljudje zaslužijo več. </font><br/>
<font size="4">	Naj mogoče orišem te tri pomembne finančne stebre, na katerih bomo gradili slovensko zdravstvo. In proračun je samo eden od njih. Druga dva zelo pomembna sta evropska, in sicer mehanizem REACT in mehanizem RRF. Zakaj to govorim? Zaradi vprašanj, ki so bila izpostavljena, in sicer izpostavljen je bil Maribor. Jaz se strinjam, da je zelo dobro, da imamo dve medicinski fakulteti in mariborska medicinska fakulteta se je strokovno zelo dobro pozicionirala in tudi ne gre za izključevanje ali Ljubljana ali Maribor. Gre za vključevanje in Maribor je zelo pomemben in tudi prepoznan kot strokovno in tudi akademsko. In Maribor v proračunu dejansko ji ne namenjamo teh sredstev, jim pa namenjamo sredstva v REACT-u. In v REACT-u je tako preselitev oddelka za pljučne bolezni na lokacijo UKC Maribor, ureditev prostorov za namen negovalne bolnišnice UKC Maribor in potem v sredstvih mehanizma za okrevanje in odpornost RRF tudi infekcijska klinika UKC Maribor. Tako da Maribor dobi svoj delež, vendar iz drugih mehanizmov. </font><br/>
<font size="4">	Kar se tiče Ljubljane, res je, Ljubljana dobi kar precej, vendar je bilo že omenjeno DTS dejansko ga je potrebno zaključiti po 12. letih in Ljubljančani morate vedeti, v Ljubljani regionalne bolnišnice ni, si zaslužijo, da se ta DTS dokonča. </font><br/>
<font size="4">	Kar se tiče ostalih stvari, ki so bile omenjene. Tukaj bi vseeno povedala, da tudi digitalni transformaciji smo namenili delež, in sicer v mehanizmu za okrevanje in odpornost. Omenjeni so bili tudi helikopterji. Jaz bi temu bolj rekla organizacija naše nujne medicinske službe. To se pravi, organizacija NMP in HNMP-ja, pri čemer sredstva namenjamo v mehanizmu za okrevanje in odpornost in sem sodijo tudi ustrezni helikopterji namenjeni reševanju življenj. </font><br/>
<font size="4">	Omenjena je bila gastroskopirnica in tukaj se jaz močno strinjam, da prostori so nedostojni, vendar se letos zaključuje projekt in upamo, da bo gastroskopirnica ustrezno obnovljena. So pa ta sredstva bila financirana tudi iz letošnjega proračuna. </font><br/>
<font size="4">	V drugih mehanizmih imamo še nekaj ostalih, tudi mehkih vsebin, to se pravi tudi skrb za kadre, ki jim namenjamo posebno skrb. Bi pa res rekla, da pri interpretaciji proračuna je potrebno upoštevati tudi ta dva stebra, skratka REACT in mehanizem za okrevanje in odpornost RRF. </font><br/>
<br/>
<b><font size="4">42. TRAK (VI) 17.25</font></b><br/>
<br/>
<font size="4">	(nadaljevanje) Upam, da s komplementarnim delom vseh treh stebrov bomo lahko zgradili boljši zdravstveni sistem, kot ga imamo trenutno. Res pa je, da zdrav človek ima tisoč želja, bolan ima samo eno. V proračunu je več želja, je tudi več sredstev, kot prejšnja leta in upam, da bomo mi vsi skupaj napeli vse sile, da bomo ta sredstva porabili transparentno in varčno, da bomo lahko čez nekaj let te zastavljene projekte in tudi objekte uporabljali in se zdravili v njih. So pa to projekti za prihodnost, to so projekti za naše ljudi in upam, da jih bo uspeli skupaj realizirati. Hvala. </font><br/>
<br/>
<font size="4">	</font><b><font size="4">PREDSEDNICA ANJA BAH ŽIBERT:</font></b><font size="4"> Dr. Trček, razprava? </font><br/>
<br/>
<b><font size="4">	DR. FRANC TRČEK (PS SD):</font></b><font size="4"> V bistvu sem hotel kratko repliko, ampak saj bo tudi kratka razprava. Poglejte, gospa državna sekretarka, tisto prvo sem vam lepo omenil, da ne leti na vas. Če bi prebrali si, ne vem, kaj počne na šihtu, kaj je že, državni sekretar za nacionalno varnost, njegov cvetober Twittov bi videli, da sem jaz že pretirano vljuden, pa verjemite mi, da bi ga lahko prekosil v politični / nerazumljivo/, ki imam toliko retoričnega talenta. </font><br/>
<font size="4">	Sedaj absolutno se strinjam, seveda, da je DTS potrebno zaključiti, smo z odborom bili tam in je sramota, da se to paca toliko časa, tisto kot se paca kakšna proga Grosuplje-Kočevje na primer. Ampak veste, iz tega, kar je bilo povedano, veste, tudi to je problem. Maribor bo dobil bolj počasi, na težji način, z več zamika. In v tem se tudi podcenjuje, da gre za nek klinični center, ki je kadrovsko malo bolj podhranjen kot je ljubljanski klinični center, sočasno bodo morali ti ljudje ob vsem svojem delu se ukvarjati z zahtevnimi evropskimi projekti. Potem bi lahko bilo moje podvprašanje, dobro, dajte mi pa sedaj postaviti postavko ali boste zunaj rezervacije dveh milijard pa še nekaj namenili 5 milijonov, da bomo v Mariboru 10 ljudi zaposlili, ki se bodo ukvarjali samo z dokumentacijo teh evropskih projektov. Pa magar grem sam tam to delati, da se me znebite tu v Ljubljani. Hvala.  </font><br/>
<br/>
<font size="4">	</font><b><font size="4">PREDSEDNICA ANJA BAH ŽIBERT:</font></b><font size="4"> Hvala lepa. In še kolega Cigler, izvolite. </font><br/>
<br/>
<b><font size="4">	ŽELJKO CIGLER (PS Levica):</font></b><font size="4"> Hvala lepa. Spoštovana gospa Bregant, spoštujem vas. Imate res sposobnost, da odgovorite na ne vem, koliko, štiri, pet ur razprave, pa mogoče sem pretiraval s kakšno uro in vprašanj, ki jih je bilo toliko, moram reči, da nisem razumel praktično nobenega odgovora.</font><br/>
<font size="4">Najprej bi rekel tole. Znatno povečanje sredstev. Vsi smo vam povedali, da so sredstva enaka kot v prejšnjih vladah in da se povečujejo izključno samo zato, ker je zaradi Covid analize prišla zdravstvena zavarovalnica v velik primanjkljaj, upravičeno povedano, in da gre za sredstva, to je 200 milijonov pa 17 milijonov za investicijski program. Okej, to niste povedali ničesar. To ne drži, kar ste povedala. </font><br/>
<font size="4">Drugič, investicijski program. Meni je minister v odgovoru, kot sem prej povedal, ministre za zdravje gospod Gantar, 13. 8. 2020, odgovoril: Ministrstvo za zdravje posebnega zakona z dolgoročno financiranje investicij v zdravstvu ne pripravlja, ker ni potreben. Materija je urejena skladno z veljavno javno finančno zakonodajo. Vi ste nam sedajle povedala, da vse te investicije v katerih ne mi samo poslanci govorimo, ampak ljudje in zaposleni v zdravstvenih zavodih pričakujejo, da se bo izvedlo, da bodo lahko svojo zdravstveno dejavnost izvajali, ste rekli, da se bodo financirala iz evropskih sredstev. Pričakujem, če je to sekretarka na Ministrstvu za zdravje sedajle povedala, da bo Državni zbor v najkrajšem času seznanjen s spiskom teh investicij, kolikšne so njihove vrednosti in iz katerih delov se bodo financirali. V nasprotnem, poglejte, se lahko gospa državna sekretarka, z vsem spoštovanjem do vas, vsako sejo tukaj srečamo pa poveste, poglejte, takrat ko boste prišli do obzorja bo pa ta investicija realizirana. Prosim, če ste to povedala bodite konkretni in to realizirajte. Prosim, če to sporočite gospodu ministru, </font><br/>
<font size="4">Kar se tiče sredstev, bi vas rad seznanil, da imajo javne bolnišnice, katerih ustanovitelj je država, sekundar, terciar, 31. 8. neporavnane obveznosti v višini 70 milijonov evrov. </font><br/>
<br/>
<b><font size="4">43. TRAK (VI) 17.30</font></b><br/>
<br/>
<font size="4">	(nadaljevanje) To je čisto nepokrita zadeva. Jaz sem prej in tudi drugi so govorili, da so cene zdravstvenih storitev prenizke in smo tudi povedali kateri stroški so vse podcenjeni. Poglejte, to so minusi, ki nastajajo v javnih zdravstvenih zavodih. Kje je denar za to? </font><br/>
<font size="4">Dalje, nič niste povedali, ko smo vam govorili o primaru. To je osebni zdravniki. To področje je v hudi krizi. In ta kriza se odraža v celem javnem zdravstvu. Jaz sem prej zelo konkretno plastično povedal, da je lahko vsak človek razumel, ki posluša, vsak bolnik s Covidom gre preko primara, preko osebnega zdravnika vstopa v zdravstveni sistem. Tudi, ko smo povedali, več nas je omenilo, zato da bodo se čakalne vrste lahko odpravile, odpravljale tudi s pomočjo oziroma predvsem v javnem zdravstvenem sistemu, je treba za to zagotoviti dodatne nagrade tistih, ki bodo delali več. </font><br/>
<font size="4">In kar se čakalnih vrst tiče, spoštovana gospa državna sekretarka, niste mi odgovorila niti z eno črko. Jaz sem vas vprašal, ali imate podatek o nedopustnih čakalnih vrstah na osnovi katerega boste porabili 42 milijonov evrov v letošnjem in prihodnjem letu. In, ali imate podatek, kako so čakalne vrste nastale v času korona krize med 1. 3. 2020 in 30. 9. 2020. Koliko so čakalne vrste zaradi tega, ker se bolniki niso obravnavali oziroma v bistveno manjšem številu, ker se ukvarjajo predvsem zdravstveni zavodi s korona bolniki, koliko so te čakalne vrste narasle? Če je možno mi odgovorite, če pa ne morete, bom pa tudi razumel, da tisto, kar trdimo v razpravi poslanci drži. Hvala. </font><br/>
<br/>
<b><font size="4">PREDSEDNICA ANJA BAH ŽIBERT:</font></b><font size="4"> Želi državna sekretarka besedo? Izvolite. </font><br/>
<br/>
<b><font size="4">DR. TINA BREGANT:</font></b><font size="4"> Nekaj številk imamo, lahko nanje seveda se sklicujem, in sicer marca 2020 je na izbrano vrsto zdravstvenih storitev čakalo 204 tisoč čakajočih, od tega 73 tisoč nad strokovno dopustno čakalno dobo, to je približno 36 %. Pri tem je potrebno poudariti, da to pač ni nastalo čez noč, to je bila posledica varčevanja, tudi v zdravstvu. Žal se je izkazalo, da tudi spremembe povezane z zakonom o pacientovih pravicah, to se pravi tisto uvajanje nove stopnje nujnosti in tudi neki posebni vladni projekti, vključno z enkratnimi dodatnimi programi, z dodatnimi finančnimi sredstvi niso izboljšali dostopnosti do zdravstvenih storitev. Tako da tukaj sem tudi nekoliko skeptična. V slovenskem zdravstvu je veliko administrativnih ovir. Tu je pomanjkanje kadra, ki ste ga že izpostavili. In sicer ne glede na to, da smo podali tudi nekatere ukrepe povezane z debirokratizacijo, z digitalizacijo, so to stvari, ki se jih težko rešuje čez noč ali pa v kratkem času. Marsikaj se da dejansko rešiti s spremembo organizacije tudi s sodobnimi IT orodji, izboljšati preglednost. Tukaj je gotovo na mestu digitalizacija. Če bi morali iti v smeri poenotenje, v spremembo zdravstvenega sistema, recimo, poenotenje šifrantov, izboljšati preglednost mislim, da bi se marsikaj razjasnilo. Žal je pa tako, da kapacitet ljudi za se te potrebe nimamo, tudi mislim, da dodaten denar, žal, ne bo rešil težav s čakalnimi vrstami. Dejansko je potrebna reformo zdravstva. In denar, ki smo ga tukaj namenili je res namenjen zgolj v gašenje požara, žal. Za reformo zdravstva bo potreben širok konsenz vseh nas, potrebno bo resnično odpreti široko razpravo. Ob obvladovanju Covid-19, ki je, sedaj epidemiološka situacija ni ugodna, bomo videli koliko se bo sploh dalo reševati te nedopustno </font><br/>
<br/>
<b><font size="4">44. TRAK (VI) 17.35</font></b><br/>
<br/>
<font size="4">	(nadaljevanje) čakajoče na izbrane zdravstvene storitve. Tako da bo vseh teh pregretih debatah bi izpostavila samo še nekaj. Da v Sloveniji imamo javno zdravstvo, ampak imamo tudi državno zdravstvo in da so naši koncesionarji del javne mreže. To samo toliko v izogib, da ne bo kakšnih zapletov. </font><br/>
<font size="4">	Res je, v tem razpisu, ki smo ga dali, ene rešitve je ministrstvo predlagalo v aneksu 1, ki bo obravnavan na Vladi. Minister je tudi imenoval delovno skupino za optimizacijo dostopnosti do zdravstvenih storitev v Republiki Sloveniji in ti so tudi pripravili nekaj ukrepov in rešitev. </font><br/>
<font size="4">Kar se tiče pa samo razpisa, razpis dejansko predvideva vključevanje vseh izvajalcev, ki imajo dovoljenje za opravljanje zdravstvene dejavnosti. Moram pa reči, da z naraščajočimi številkami okuženih in epidemiološko situacijo bomo morali biti zelo pozorni, pravzaprav kaj se bo dogajalo z našim zdravstvenim sistemom, da ga ohranimo vsaj približno delujočega. Hvala. </font><br/>
<br/>
<b><font size="4">PREDSEDNICA ANJA BAH ŽIBERT:</font></b><font size="4"> Hvala lepa. Dr. Trček, razprava.</font><br/>
<br/>
<b><font size="4">DR. FRANC TRČEK (PS SD):</font></b><font size="4"> Ja, poglejte, kratka razprava ali replika, zgolj dve zadevi, gospa državna sekretarka. </font><br/>
<font size="4">Zavarovalnice oziroma pozavarovalnice in premožni odvetniki verjetno ne kupujejo diagnostičnih centrov in privat sanatorijev kar tako. Verjetno jih kupujejo, ker pričakujejo neke dobičke. Izhajajoč iz tega stanja, ki si ga več kot dobro zavedate, ali se vam kot državni sekretarki na zahtevnem resorju, verjetno najbolj zahtevnem, zdi smiselno, da v tem stanju v katerem je naše javno zdravstvo, sočasno silimo z nakupom točno določenih nekih oklepnikov. Verjetno nas bolj ogroža stanje slovenskega javnega zdravstva, katerega del so tudi konceionarji, res je, in koncesionarke, kot pa neka vojaška grožnja, ki jo jaz ne vidim ravno. Hvala. </font><br/>
<br/>
<b><font size="4">PREDSEDNICA ANJA BAH ŽIBERT:</font></b><font size="4"> Hvala lepa. Sedaj pa res… /oglašanje iz klopi/ Razprava? Izvolite. </font><br/>
<br/>
<b><font size="4">ŽELJKO CIGLER (PS Levica):</font></b><font size="4"> Hvala lepa, predsedujoča. Samo nekaj, pozabil sem samo tole vprašati, gospa državna sekretarka, če mi lahko odgovorite, poglejte, finančno stanje in stanje koliko ljudi je obolelih, koliko ljudi rabi zdravstveno pomoč nam govori o tem, da bo v prihodnjem letu, v letu 2021 skoraj sigurno prišlo do tega, da bo zdravstveni zavarovalnici za zagotavljanje denarja za zdravstveno varstvo v Sloveniji zmanjkalo denarja. Dejstvo je, da bo tukaj treba proticikličen ukrep imeti. Kakšen je odnos v Ministrstvu za zdravje, kako razmišljate oziroma imate dialog z Vlado, da je potrebno, kot sem jaz prej v svoji diskusiji povedal, po vzoru pokojninske blagajne, zagotoviti tudi proračunsko financiranje javnega zdravstvenega varstva v kolikor zavod za zdravstveno zavarovanje ne bo mogel zagotavljati dovolj sredstev za zagotavljanje tega zdravstvenega varstva. Dejstvo je, odgovor v kolikor ne bo dovolj denarja je potem samo to, da se košarica pravic začne manjšati. To pa mislim, da ni v redu. Prosim, če lahko to odgovorite. Hvala. </font><br/>
<br/>
<b><font size="4">PREDSEDNICA ANJA BAH ŽIBERT:</font></b><font size="4"> Izvolite. </font><br/>
<br/>
<b><font size="4">DR. TINA BREGANT:</font></b><font size="4"> Hvala za to vprašanje. Prvo vprašanje predpostavljam, da je bilo retorično. Na drugo bom pa odgovorila s tem, da mi namenjamo v bistvu 200 milijonov evrov za transfer ZZZS iz državnega proračuna, kot zagotovitev dodatnih virov iz javnih sredstev za finančno stabilno financiranje zdravstvenega sistema. Mislim pa, da to, kar sem že omenila danes, potrebna je reforma zdravstva, </font><br/>
<br/>
<b><font size="4">45. TRAK (VI) 17.40</font></b><br/>
<br/>
<font size="4">(Nadaljevanje) potrebno je prevetriti sistem, ker na ta način dejansko ne bo moglo iti v nedogled. In dejansko zadolžujemo naše otroke. Hvala. </font><br/>
<br/>
<b><font size="4">PREDSEDNICA ANJA BAH ŽIBERT:</font></b><font size="4"> Replika, izvolite. </font><br/>
<br/>
<b><font size="4">DR. FRANC TRČEK (PS SD):</font></b><font size="4"> Vprašanje ni bilo retorično. Poglejte, v sosednji državi v moji bližini je odstopila ministrica za kulturo, ker znotraj kovid ukrepov ni mogla zagotoviti denarja za resor, za katerega odgovarja in je mislila, da je ta denar nujno potreben. Zdi se mi, da moramo tudi politiki na ta način ratati odgovorni. Hvala. </font><br/>
<br/>
<b><font size="4">PREDSEDNICA ANJA BAH ŽIBERT:</font></b><font size="4"> Sedaj zaključujem razpravo. Ugotovitveni sklep imamo, da je Odbor za zdravstvo seznanjen s predlogom sprememb proračuna Republike LSovenije za leto 2021 in s predlogom proračuna Republike Slovenije za leto 2022 svojega delovnega področja. </font><br/>
<font size="4">S tem zaključujem obravnavo predlogov proračunov. Odbor bo pripravil mnenje, ki ga bo poslal Odboru za finance kot matičnemu delovnem telesu. Pri obravnavi predloga proračuna na seji matičnega delovnega telesa bo kot predstavnica našega odbora sodelovala Monika Gregorčič.</font><br/>
<font size="4">S tem zaključujem 2. in 3. točko dnevnega reda in 41. nujno sejo odbora. </font><br/>
<font size="4">Želim vam, da ostanete zdravi. </font><br/>
<font size="4">V prihodnje pa upam, da se bomo bolj posvetili točkam dnevnega reda. Hvala lepa. </font><br/>
<br/>
<b><font size="4">Seja je bila končana 7. oktobra 2020 ob 17.42.</font></b>
</root>