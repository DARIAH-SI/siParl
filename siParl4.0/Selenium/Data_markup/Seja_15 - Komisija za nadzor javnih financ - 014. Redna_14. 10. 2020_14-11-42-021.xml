<root>
<h5 class="label"><span>Vsebina zapisa seje</span></h5><div align="center">
<p><b><font size="4">REPUBLIKA SLOVENIJA</font></b><br/>
<b><font size="4">DRŽAVNI ZBOR</font></b><br/>
<b><font size="4">KOMISIJA ZA NADZOR JAVNIH FINANC</font></b><br/>
<b><font size="4">14. seja</font></b><br/>
<br/>
<b><font size="4">(14. oktober 2020)</font></b><br/>
</p></div><br/>
<b><font size="4">Sejo je vodil Igor Peček, predsednik Komisije za nadzor javnih financ.</font></b><br/>
<b><font size="4">Seja se je začela ob 9.03.</font></b><br/>
<br/>
<b><font size="4">1. TRAK: (MK) </font></b><br/>
<br/>
<b><font size="4">	PREDSEDNIK IGOR PEČEK</font></b><font size="4">: Spoštovane kolegice, spoštovani kolegi, spoštovani vabljeni gostje. </font><br/>
<font size="4">Začenjam 14. redno sejo Komisije za nadzor javnih financ. Obveščam vas, da do začetka seje nisem prejel opravičil o zadržanosti članov komisije. Na seji pa kot nadomestni član komisije s pooblastilom sodeluje gospod Jože Lenart iz Poslanske skupine Liste Marjana Šarca, ki nadomešča poslanca gospoda Braneta Golubovića. Vse prisotne lepo pozdravljam. Prosim vas, da se zaradi ustreznega zapisa in magnetograma ob vsaki prijavi za razpravo predstavitev z imenom in priimkom ter institucijo iz katere prihajate. </font><br/>
<font size="4">Prehajamo na določitev dnevnega reda seje. S sklicem seje ste prejeli dnevni red seje komisije. Točka 1. poročilo o izvrševanju proračuna Republike Slovenije za leto 2020 v obdobju januar-junij z oznako EPA 1366-VIII ter 2. točka poročilo o upravljanju z javnim dolgom Republike Slovenije za leto 2019. </font><br/>
<br/>
<b><font size="4">2. TRAK: (MK) – 9.05</font></b><br/>
<br/>
<b><font size="4">	</font></b><font size="4">(nadaljevanje Vaših predlogov za spremembo dnevnega reda v predvidenem roku nisem prejel, zato ostaja dnevni red takšen kot je bil predlagan s sklicem. </font><br/>
<br/>
<font size="4">Prehajamo na obravnavo</font><b><font size="4"> 1. TOČKE DNEVNEGA REDA – TO JE POROČILO IZVRŠEVANJU PRORAČUNA REPUBLIKE SLOVENIJE ZA LETO 2020 V OBDOBJU JANUAR-JUNIJ. </font></b><font size="4">Gradiva za to točko so naslednja, poročilo, ki je objavljeno na spletnih straneh Državnega zbora, priloga Slovensko-obveščevalno varnostne agencije k poročilu, ki ste jo članice in pa člani prejeli dne 24. septembra 2020 s posebno pošiljko z oznako interno, mnenje Komisije Državnega sveta za gospodarstvo, obrt, turizem in finance z dne 8. 10. 2020, ki je bilo objavljeno na e-klopi na spletnih straneh Državnega zbora. Za obravnavo poročila je komisija matično delovno telo. K tej točki so bili s sklicem seje vabljeni mag. Andrej Šircelj, minister za finance, Ministrstvo za finance in pa Vlada Republike Slovenije. Naknadno pa smo na sejo povabili še predsednico Komisije Državnega sveta za gospodarstvo, obrt, turizem in finance gospo mag. Marijo Lah. Predlagam, da uvod v razpravo podajo predstavniki Ministrstva za finance. Če pa bo želela, vidim pa, da še ni prisotna oziroma je ne opazim, bo dobila besedo tudi predstavnica Državnega sveta, gospa mag. Marija Lah. Gospa državna sekretarka mag. Kristina Šteblaj z Ministrstva za finance imate besedo. </font><br/>
<br/>
<b><font size="4">MAG. KATARINA ŠTEBLAJ: </font></b><font size="4">Hvala lepa gospod predsednik. Spoštovane poslanke, poslanci. Poročilo o izvrševanju proračuna Republike Slovenije za letošnje prvo polletje je pripravljeno skladno s 63. členom Zakona o javnih financah. Vsebuje podatke o realizaciji prejemkov, izdatkov, primanjkljajev in zadolževanje v prvem polletju ter o oceni realizacije do konca letošnjega leta. Poročilo vsebuje tudi druge podatke o izvrševanju proračuna kot so vključevanje novih obveznosti v proračun, prenos namenskih sredstev iz proračuna preteklega leta, prerazporejanje pravic porabe, uporabe proračunske rezerve in podatke o poroštvih. V poročilu je prikazano izvrševanje po posameznih bilancah državnega proračuna, pojasnila pa so podana v primerjavi s sprejetim proračunom, ki je bil sprejet lani novembra. </font><br/>
<font size="4">Zaradi protikriznih ukrepov je bilo treba v državnem proračunu na strani izdatkov zagotoviti sredstva, ki jih ob pripravi proračuna, se pravi v lanskem letu ni bilo možno načrtovati. Z zakonom o zagotovitvi dodatne likvidnosti gospodarstvu za omilitev posledic epidemije COVID-19 je bilo omogočeno tudi dodatno zadolževanje države prav za namene financiranja omilitve posledic te epidemije. Ukrepanje za omilitev in odpravo posledic epidemije znatno vpliva na večje izdatke državnega poračuna. Do konca junija 2020 je bilo samo za ukrepe COVID-19 iz proračuna države namenjenih skoraj 926 milijonov evrov sredstev. Za ta del je v poročilu, ta del je v poročilu tudi posebej prikazan, posebno poglavje je namenjeno samo izdatkom povezanih z epidemijo. Po posameznih bilancah je pojasnjeno izvrševanje državnega proračuna, ki ne vsebuje ukrepov COVID, kot že rečeno, ta del je posebej izkazan, ker se nam je zdelo, da je to najbolj pregledno. V bilanci prihodkov in odhodkov je bilo sicer v sprejetem proračunu načrtovanih 10,7 milijarde evrov prihodkov in do konca junija realiziranih 4,3 milijarde evrov, odhodki so bili v sprejetjem proračunu načrtovani v višini 10,4 milijarde evrov in prvi polovici leta realizirani v višini 6,2 milijardi evrov. Glede izdatkov povezanih z epidemijo COVID, morda samo nekaj ključnih poudarkov, vse ostalo bi potem tekom razprave, če bo potrebno. Torej na podlagi že omenjenega zakona se je država zadolžila za dodatnih skoraj 2,2 milijardi evrov. Iz vseh, se pravi skupaj z zadolževanjem, kar je bilo že porabljenega za epidemijo COVID je bilo pa največ namenjenega v prvem polletju od letošnjega leta subvencijam, zasebnim podjetjem in zasebnikom, sicer skoraj 610 milijonov evrov. Tukaj gre za ukrepe čakanja na delo, za temeljni mesečni dohodek, plačilo prispevkov za socialno varnost, plačilo pokojninskih prispevkov za tiste, ki so delali in nadomestila kmetom. Za druge domače, tekoče transferje je bilo namenjenih dobrih 183 milijonov evrov. </font><br/>
<br/>
<b><font size="4">3. TRAK: (MK) – 9.10</font></b><br/>
<br/>
<b><font size="4">	</font></b><font size="4">(nadaljevanje) Približno polovica od tega v sklade socialnega zavarovanja, približno 58 milijonov pa dodatkov plačam zaradi epidemije kot transfer v javne zavode, se pravi tistim, ki so bili, da tako rečem, v prvih bojnih linijah, zdravniki in tako naprej. Za transferje posameznikom in gospodinjstvom pa je bilo izplačanih približno 126 milijonov evrov, od tega je slabih 100 milijonov evrov bilo namenjenih za zagotavljanje socialne varnost. To bi bilo nekaj ključnih poudarkov iz poročila. Podrobnosti kot že rečeno, če bo tekom razprave potrebno kasneje pojasniti. Hvala lepa. </font><br/>
<br/>
<b><font size="4">PREDSEDNIK IGOR PEČEK</font></b><font size="4">: Hvala lepa gospa mag. Šteblaj. Prehajamo na razpravo članic in pa članov komisije. Želi kdo besedo? Gospod Robert Polnar, imate besedo. </font><br/>
<br/>
<b><font size="4">ROBERT POLNAR (PS DeSUS): </font></b><font size="4">Hvala za besedo gospod predsednik. Kolegice in kolegi, spoštovane gospe in gospodje. Do 30. 6. letošnjega leta danes obravnavamo izvrševanje proračuna. Ni kaj posebej za poudariti glede na dinamiko na prihodkovni in odhodkovni strani; od 30. 6. pa do danes so se zadeve bistveno že spremenile. Mi tudi dobro vemo zakaj – za voljo epidemije COVID. Se mi pa zdi pri obravnavi gradiva o izvrševanju proračuna o prvi polovici letošnjega leta vendarle vredno poudariti eno stvar na prihodkovni strani, drugo stvar pa na odhodkovni strani. Ko pogledamo prihodke 4 milijarde in 301 milijon evrov je bilo realiziranih, potem lahko hitro ugotovimo z nekoliko prečnim pregledom strukture teh prihodkov, da znotraj celotne strukture tri davčne vrste predstavljajo skoraj 64 % ne samo davčnih, ampak celotnih prihodkov, gre za davek na dodano vrednost, milijardo in 512 milijonov, gre za trošarine 607 milijonov in gre za dohodnino 623 milijonov. Meni se zdi to pomembno in potrebno poudariti, predvsem z vidika morebitnih bodočih želja ali pa ambicij in potreb, da bi se znotraj teh davčnih vrst karkoli korigiralo navzdol. To mislim, da v dani situaciji ni primerno in ni potrebno, zaradi tega, ker so ti prihodkovni viri enostavno preveč pomembni za celotno strukturo državnega proračuna. </font><br/>
<font size="4">Druga stvar pa je stvar na odhodkih. Odhodkov je bilo realiziranih 6 milijard in 218 milijonov evrov, kar v končni posledici pomeni, da je bil v prvi polovici letošnjega leta dosežen primanjkljaj milijardo in 916 milijonov evrov. Odhodkovna struktura je glede na dosedanjo prakso pri analizi polletnih izvrševan proračunov seveda bistveno oziroma popolnoma drugačna kot je bila praksa v tako imenovanih normalnih letih, ko še ni bilo epidemije. Tukaj na odhodkovni strani se mi zdi predvsem pomembno poudariti tekoče transferje, ki so bili realizirani v vrednosti malo čez 4 milijarde evrov in glede na sprejeti proračun, kjer je bilo predvidenih 5 milijard in 500 milijonov evrov realiziranih praktično v 73-ih % že v prvi polovici leta, pri čemer zlasti odstopajo subvencije, to pomeni realizacija 858 milijonov glede na planirano celoletno 523 milijonov evrov, transferji posameznikom in gospodinjstvom, ki so bili realizirani v 917 milijonih na plan milijardo 331 milijonov, kar pomeni tudi že skoraj 69 % in pa drugi tekoči domači transferji, ki so bili realizirani v vrednosti dve milijardi 174 milijonov, glede na letni načrt 3 milijarde in 461 milijonov, kar pomeni malo manj kot 63 %. Meni se zdi to pomembno poudariti predvsem z vidika tiste ključne vladne politike, se pravi saniranja oziroma blaženja stanja ob epidemiji in poudarjanja vloge socialne države, se pravi aktualna Vlada vzdržuje socialno državo tudi z dodatnim zadolževanjem, zato ker je socialna država absolutna prioriteta. Tisti, ki to hoče videti v tem polletnem poročilu o izvrševanju proračuna lahko to tudi vidi. </font><br/>
<br/>
<b><font size="4">4. TRAK: (MK) – 9.15</font></b><br/>
<br/>
<font size="4">(nadaljevanje) Gospe in gospodje, mi smo imeli v preteklosti veliko pripomb glede netransparentnosti porabe sredstev. Pregledal sem gradivo polletnega izvajanja proračuna in mislim, da bi veljalo se posvetiti zlasti tistemu delu gradiva, ki se mu reče prerazporeditve pravic porabe, razdeljeno je na dva dela. Tam mislim, da vsakdo, ki ima dovolj volje in časa, da si to vzame v roke in pregleda, lahko dobi informacije, kako so se te prerazporeditve pravic porabe izvajale. Če pa morda vendarle tam nastane kakšna nejasnost, pa je seveda možno vedno tudi katerikoli poslanki ali pa poslancu zastaviti poslansko vprašanje in dobiti ustrezen odgovor zato, da ne bi bilo v prihodnje kakšnih prehudih dilem ali se tovrstni sposojeni denar uporablja racionalno ali pa kako drugače. Gospod predsednik, toliko zaenkrat. Hvala lepa. </font><br/>
<br/>
<b><font size="4">PREDSEDNIK IGOR PEČEK</font></b><font size="4">: Hvala lepa tudi vam kolega Polnar. Zdaj pa ima besedo mag. Andrej Rajh. Izvolite. </font><br/>
<br/>
<b><font size="4">MAG. ANDREJ RAJH (PS SAB): </font></b><font size="4">Hvala lepa za besedo. Tudi hvala lepa spoštovani državni sekretarki gospe Šteblaj, da je tako nazorno prikazala razmere v proračunu. Dejstvo je, da je zaradi krize, da so prihodki proračuna manjši, da so tudi zaradi blaženja socialnih izzivov odhodki večji in tukaj je seveda nastala ta dve milijardna luknja v grobem dve milijardna luknja med prihodki in odhodki. Govorimo o trošarinah, dohodnini, DDV in to so v bistvu ključni prihodki državnega proračuna in v bistvu so tudi indikator gospodarske aktivnosti in tudi že na tem odboru smo bili obveščeni, da je avgusta v bistvu prihodek DDV bil v bistvu normalen, tako kot …letno povprečje. Verjetno bo zelo zanimivo, v bistvu tudi mi na odboru pričakujemo zanimivost z zanimanjem, podatki o septembru in oktobru, to so v bistvu tudi zelo pomembni podatki, to sicer ni zdaj predmet današnje seje, je pa bistven znak, v katero smer gre, saj se ta situacija, ki smo ji priča razvija, še posebej v luči novih zaostrovanj, v bistvu v državi povezanimi z epidemijo COVID. Tudi jaz sem si to gradivo pregledal. Bom rekel, nekih večjih vprašanj iz tega nimamo, nas pa kot opozicijo seveda vedno skrbi in na to opozarja tudi Računsko sodišče, koliko časa se bomo lahko mi kot družba še zadolževali zato, da lahko zagotavljamo socialno državo in če se bo ta epidemija vlekla leta oziroma v različnih oblikah leta, leta, potem bo treba za panoge, ki so močno prizadete najti en način prestrukturiranja gospodarstva, da bodo lahko zaposleni v teh panogah živeli od svojega dela, ne pa od socialnih transferjev. Hvala lepa. </font><br/>
<br/>
<b><font size="4">PREDSEDNIK IGOR PEČEK: </font></b><font size="4">Hvala lepa mag. Rajh. Želi besedo še kdo? Kolega gospod Jože Lenart, imate besedo. Potem pa dobi besedo dr. Franc Trček. </font><br/>
<br/>
<b><font size="4">JOŽE LENART (PS LMŠ): </font></b><font size="4">Hvala lepa predsednik. Nima smisla ponavljati besede, ker je bilo na zadnje tudi prikazano poročilo in tudi preko poročevalcev in tudi kot prvi razpravljavec je bom rekel ponovil te številke, kako se zmanjšujejo v tem obdobju prihodki in kako se povečujejo izdatki in seveda posledica tega je ta primanjkljaj, ki je predstavljen za prvo polletje letošnjega leta. </font><br/>
<font size="4">Jaz bi drugače želel opozoriti oziroma predstaviti celotno zadevo. Seveda epidemija COVID-19 je problem celega sveta. Vse države se danes ubadajo s tem, vsem je ta COVID-19 porušil proračune. </font><br/>
<br/>
<b><font size="4">5. TRAK: (MK) – 9.20</font></b><br/>
<br/>
<font size="4">(nadaljevanje)	Vsak v tem poskuša iskati najboljše ukrepe, kako bi zaustavil ta padec prihodkov v proračun oziroma padec gospodarske dejavnosti, mislim, da je to bolj pravilno rečeno, ki so realni vir proračunov preko različnih davkov, pa da jih ne naštevam. Živi se na dolgi samo od tega, tega ne smemo pozabiti. Na drugi strani pa kako optimalno oziroma kako ciljno zagotavljati izdatke, ki bodo kratkoročno na eni strani omilili to zaustavljanje gospodarske dejavnosti, zaustavljanje potrošnje, brezposelnosti, če želimo tako reči in seveda zagotavljanje na drugi strani, kar je zdaj najbolj pomembno v tem obdobju zdravstvene zaščite državljank in državljanov, ker vemo, da nam na vseh koncih primanjkuje sredstev, kadrov na področju zdravstva in tudi na drugih področjih. Še bolj pomembno kot to pa je, kako bo to, bodo ti ukrepi učinkovali dolgoročno. Mogoče bo kdo rekel, ker tudi obravnavamo proračun, dokument samo za prvo poletje, ampak vsi ukrepi, ki se zdaj izvajajo bodo posledica, kako v naslednjem obdobju. In tukaj moramo imeti ves čas v mislih, kajti, glejte Slovenija se vedno najslabše odreže v vsaki krizi. Takrat največ zaostajamo, če se primerjamo z drugimi državami in potem, ko nekako umirimo zadevo, zopet iščemo kontakt z najboljšimi in začnemo rasti in tega se, bom rekel, to je tista točka, ki jo tudi v LMŠ iščemo in smo pozorni na vse ukrepe, ki jih ta Vlada izvaja, tudi v tem proračunu prvega polletja, vemo, koliko je teh aktivnosti preko PKP-jev je bilo realiziranih oziroma koliko teh ukrepov ne učinkuje in to je tisto. Danes seveda težko sodimo, najraje bi rekel takole, tako kot tudi podjetnik lastnik podjetja mora stati za svojimi dejanji, ukrepi s svojim premoženjem, sam nosi odgovornost za to, da bi tudi Vlada, ki zdaj to izvaja tudi nosila neko odgovornost oziroma nosila odgovornost v vsakem primeru za to. Ne pa potem, ko se Vlade menjajo, da se to prelaga od enega na drugega in se potem obtožujemo, kaj je dobro in kaj ni. Rekel bi pa tako, na dolgi rok se bo uspešnost teh ukrepov in te Vlade merila napram tudi drugim državam, napram uspehom povprečja Evropske unije. Vedno poudarjam to, kjer je le možno. Leto 2019 smo zaključili z 88 % BDP na povprečje Evropske unije, dodane vrednosti pa na 64 % Evropske unije. Moje merilo na dolgi rok je samo to tisto realno merilo, ki bomo rekli ali smo bili uspešni ali nismo uspešni ali smo to zadržali ali izboljšali, če pa bomo izgubljali, potem pa ne bomo uspešni. Tako, da želim, da bomo tudi leto 2020, ker bom rekel, končna merila in uspehi se bodo merili na daljše roke, na tako kratek rok je težko soditi oziroma imeti neko debato, kaj je dobro, kaj ni dobro, o tem smo že veliko govorili preko obravnava PKP-jev, kar se vse odraža v tem proračunu, ampak seveda teh aktivnosti in nalog je še veliko in želim uspešno vsem. Hvala lepa. </font><br/>
<br/>
<b><font size="4">PREDSEDNIK IGOR PEČEK: </font></b><font size="4">Hvala lepa gospod Lenart. Besedo pa zdaj dajem dr. Franc Trčku. </font><br/>
<br/>
<b><font size="4">DR. FRANC TRČEK (PS SD): </font></b><font size="4">Hvala za besedo. Mi se tukaj zdaj pogovarjamo o stroških miru in o denarju in o demokraciji. Danes zjutraj času primerno sem neko uro in poslušal knjigo, ki ima tak naslov, stroški miru, denar, demokracija in Keynesijevo(?) življenje Zachary Carter jo je napisal, bom malo krajši odvod. Poslušal sem ravno tisti del po prvi svetovni vojni, Pariz smrtonosna gripa, Američani hočejo Nemcem prodajati predrago konzervirano svinjino, da varujejo svoje kmete,</font><br/>
<br/>
<b><font size="4">6. TRAK: (MK) – 9.25</font></b><br/>
<br/>
<font size="4">(nadaljevanje) Angleži pa vedo, da so financirali destrukcijo, vojno, ne pa konstrukcijo in da so si denar za to sposojali od Američanov. Zdaj je seveda položaj malo drugačen, ampak seveda še vedno je tukaj vprašanje, kako generirati ustrezno proizvodnjo, da bomo te dolgove lahko odplačevali in to je neko vprašanje in zdaj sem jaz v politiki Ministrstva za finance bi v osnovi moralo biti Ministrstvo za politično ekonomijo, v bistvu je, pa ne bi rad bil do žaljiv gospa, ki to nezahvalno delo fašejo, pa ministri se ponavadi skrijejo. Preveč neko ministrstvo za kupčkanje penez po nekih predalih. Kolega Polnar je nekako lepo načel, ampak jaz vedno rečem, eno je transparentnost, drugo je berljivost. Verjetno se kolega Polnar strinjava, da imamo poslanci kaj bolj pametnega za početi kot da bomo postavljali poslanska vprašanja zaradi neberljivosti proračuna, če se tako izrazim. Zdaj, da ne bom nekako na dolg, grobo na hitro izračunano ob tej zadolžitvi je šlo tam, dajmo reči 3 % za tiste, ki so bili v prvih bojnih vrstah. To nekaj govori o politični ekonomiji. Z vsem dolžnim spoštovanjem do upokojencev, pa imam lastno mati, ki ima tisto minimalno penzijo za polno delovno dobo, zaradi tega, ker ta del populacije hodi redno na volitve, smo šli najprej to reševati, na dokaj uravnilovka način. A veste, kaj mene tukaj moti, neke uravnilovke, po drugi strani v gospodarstvu pa to niti ni unikum samo Slovenije, se je šlo bolj reševati velike, verjetno ob neki tihi predpostavki, pa dobro določeni mali pač ne bodo preživeli, potem pa se bodo že nekako znašli. To je tudi politična ekonomija. Glejte, nekdo je šel v biznis 2018, 2019, začetno zaganjanje biznisa pomeni neke stroške, to vemo tisti, ki smo v življenju kdaj to počeli in zdaj po teh PKP-jih je preveč uspešen. Čeprav komaj drži glavo nad vodo in še vedno svoji firmi, komaj sebe pokrije na minimalcu  če - in ne more nobenega zaposliti. Nekdo drugi je mogoče odprl dve, tri firme 2019 in da nadaljujem stavek, te senzibilnosti očitno ta Vlada in ta politika in ta politična ekonomija za te ljudi nima. Pa govorim o primerih, veste, nekih mojih – znancu – pa govorim o tem, da sem ne vem, včeraj šel na pozno kosilo, zajtrk in večerjo, hkrati pa sem se z dvema gospodoma zaklepetal tam ene tri ure skupaj, ki prihajata kot rada reče desnica iz realnega sektorja. Vsak PKP zakon, zdaj imamo že peti, je bil malo nametan na enolončnico, pa v to enolončnico se je vedno stresla še varikina, to zdaj Janša zelo delati, da smo vsi noreli okoli te varikine, enkrat bo to ali bomo knjigo tako plačevali ali ne, drugič bo kaj drugega in po pol leta bi človek pričakoval, da so ti zakoni vse boljši, pa niso. Pojdimo si brat, kaj pravi Zakonodajno-pravna služba o zadnjem od njih, ki ga bomo obravnavali v četrtek. In to so neki ti problemi, ki jih le zadaj vidim. Ampak očitno Janšo ne skrbi njegove ali bodo njihovi vnuki zadolženi, pa koliko bodo zadolženi, pa koliko bodo plačevali. Imamo neko točko, drugo točko današnjega dnevnega reda, kjer bi lahko nekaj govorili o tem. Skratka bom rekel, to zadolževanje je premalo premišljeno, temelji na napačni politični ekonomiji in izvajajo ga ljudje, ki b se morali zdraviti zaradi odvisnosti od Twitterja. To je tako imenovana nesnovna odvisnost. Ameriško združenje zdravnikov je to že zdavnaj šifriralo, tudi zaradi tega, da so biznis deli iz tega. </font><br/>
<br/>
<b><font size="4">7. TRAK: (MK) – 9.30</font></b><br/>
<br/>
<font size="4">(nadaljevanje) Ampak, če končam s Štajersko, v taki buli, kjer smo, kje ima predsednik Vlade časa, da 50 twittov napiše, pa ne(?) twitta v enem dnevu, pa državni sekretar za nacionalno varnost, da po domače povedano ščije po vseh nas, ki mislimo z lastno glavo in drugače od njih. To je neko stanje, ki ga imamo. Ob tem seveda, ob teh 3 % v prvi bojni vrsti ste hoteli najprej sebe postaviti pod prvo bojno vrsto. Veste, jaz, ko sem videl tisto sliko primanjkuje nam kirurških, Vlada, ki se požegna se slika v njih, Tonin lepo pove, da ste jih v 15-ih minutah uničili, mene to spominja na Banksiyevo sliko angleškega parlamenta, kjer je namesto ljudi narisal, pa stavek dokončajte sami. </font><br/>
<br/>
<b><font size="4">PREDSEDNIK IGOR PEČEK: </font></b><font size="4">Hvala lepa dr. Trček. Kolega Polnar, razprava ali replika?</font><br/>
<br/>
<b><font size="4">ROBERT POLNAR (PS DeSUS): </font></b><font size="4">… / govori brez mikrofona/. Replika, 3 minute, bom v treh minutah dokončal. </font><br/>
<br/>
<b><font size="4">PREDSEDNIK IGOR PEČEK: </font></b><font size="4">Imate repliko kolega Polnar. </font><br/>
<br/>
<b><font size="4">ROBERT POLNAR (PS DeSUS): </font></b><font size="4">Repliciral bi bolj v tem smislu, da se mi zdi, glede na tematiko, ki jo obravnavo izjemno kvalitetna pripomba gospoda Trčka, ko je omenil tisto epohalno Kensiyevo(?) delo ekonomske posledice miru, sicer epohalno, vendar tudi spregledano iz časa po pariški mirovni konferenci, on je takrat namreč zelo natančno definiral vse napake takratne zavezniške politike, ko so neustrezne reparacije nabijali takratni poraženki Nemčiji. Meni se je v tej povezavi še ena zadeva utrnila na takratni Pariški mirovni konferenci namreč so sodelovali tudi predsedniki Jugoslavije in ko se je ta zadeva zaključevala je srbski politik Nikola Pašić povedal slovenskemu politiku Antonu Korošcu naslednjo misel, to je bilo v drugi polovici leta 1921. Rekel je takole, ne vem, zakaj se ti ljudje toliko vznemirjajo, ko bo pa čez 20 let spet vojna. Meni se zdi, da bi bilo dobro takšne stvari poznati, si jih zapisati v spomin in se po njih ravnati, zato da bomo mi v našem današnjem času 100 let kasneje morda kakšno modrost, ki je bila takrat izpostavljena, pa gladko spregledana, da je ne bomo spregledali, ampak da bomo v prihodnjih ravnanjih tudi znali takšne stvari upoštevati in ustrezno opredeliti. Hvala lepa. </font><br/>
<br/>
<b><font size="4">PREDSEDNIK IGOR PEČEK: </font></b><font size="4">Hvala lepa kolega Polnar za vašo razpravo. Ni bila replika, ampak bi brez težav vam dal besedo tudi za razpravo. Se pa zahvaljujem za vaš komentar. S tem zaključujem razpravo k 1. točki. Se opravičujem, kolega Franc Breznik, imate besedo. </font><br/>
<br/>
<b><font size="4">FRANC BREZNIK (PS SDS): </font></b><font size="4">Najlepša hvala. Torej smo še mislim, da pri 1. točki spremembe proračuna. Tisto, kar je pomembno… / oglašanje iz dvorane/… Aha, poročilo polletno, dobro. Glejte, jaz bom dal neka pripomb, se opravičujem, ker imam drugače narejen vrstni red, ampak dobro. </font><br/>
<font size="4">Prva zadeva, ki jo moramo tukaj povedati je, da seveda zadolževanje, o katerem smo bili tudi vsaki poslanci, ki smo v opoziciji ali v koaliciji vedno kritični. Zakaj zadolževati državo, teče seveda večni dvoboj med desnico in levico ali več za maslo ali več za topove. Trenutno pa teče še nekaj, kar je pomembno poudariti. S pandemijami, o katerih so tudi kolegi in govorili in tudi tistimi večjimi krizami, ki jih je imela zahodna civilizacija v zadnjih 100 letih je zraven potekalo tisto, o čem sam kot inženir večkrat govorim, to je o industrijskih revolucijah in v tem trenutku teče še en proces, ki ga je pomembno poudariti, na čem Vlada dela. Na eni strani se Vlada zadolžuje, zato da rešujemo življenja ljudi, kar je po vsej verjetnosti še vedno v vsaki družbi ena največjih vrednost, torej za varovanje življenja, ljudi, preživetje neke populacije, po drugi strani pa je seveda naša odpornost, ki jo vidim v konkurenčnosti, v gospodarstvu, v gospodarski aktivnosti in moram se strinjati z obema, ki sta govorila pred menoj, da je Slovenija dostikrat v krizi pokazala, da zelo pozno rešuje krizne situacije. </font><br/>
<br/>
<b><font size="4">8. TRAK: (MK) – 9.35</font></b><br/>
<br/>
<font size="4">(nadaljevanje) Prvič, so problemi politični, šibke vlade, koalicijske vlade, vlade z malimi strankami, ki navadno tudi s spoštovanjem do vseh, ki delujejo v političnem prostoru, ki imajo včasih premalo kadra zato, da lahko resno pripravijo neke resne zakone, po drugi strani pa je problem, ki nastopa večni, torej politični, sprememba političnega sistema v smislu drugačnih rešitev, kar se tiče volilne zakonodaje, zato, da tisti, ki zmaga na volitvah lahko prevzame oblast, lahko resno vodi. Naslednja zadeva, ki pa je pomembna pa je, da s to krizo moramo reševati poleg življenja ljudi tudi našo gospodarsko aktivnost. Spoštovani, jaz sem večkrat govoril, ko sem bil v opoziciji in govorim vedno enako, kot sem marsikdaj kritičen tudi to nekih vladnih sprememb je, da teče vzporedno ta četrta industrijska revolucija in karte se mešajo na novo. To je lahko velik izziv za Slovenijo, iztočnice imamo odlične. Torej po mojem mnenju smo pridobili vsaj 4 milijarde denarja, ki ga ne bi smeli dobiti, ne bi smeli, govorim v narekovajih. Ko sem bil sam na odborih, tudi recimo na Odboru za kmetijstvo na Finskem, takrat je tekla beseda, da bomo na razvoju podeželja recimo izgubili vsaj 15 % sredstev, ki nam pripadajo, torej predvsem z drugega stebra, kar je pa seveda, bi bila za celoviti razvoj Slovenije velik problem. Torej je predsednik Vlade s svojo ekipo, moram priznati, da si je pridobil za naslednjo evropsko perspektivo izredno dobre izhodiščne možnosti, ki pa jih sedaj seveda moramo izkoristiti. Sedaj ni problem zadolževanje. Prvič se moramo zavedati, da smo v boniteti A, drugič se moramo zavedati, da imamo celo negativno obrestno mero, da se je Slovenija po negativni obrestni meri zadolžila. Torej pomeni, zdaj je samo pomembno ali stopimo skupaj ali se bomo zadolževali za razvoj, po eni strani za stabilnost zdravstvenega sistema, pokojninskega sistema in za razvoj in odpornost našega gospodarstva. Govorim seveda o popolnoma drugih prioritetah. Večkrat sem govoril o novih tehnologijah, večkrat sem govoril o spremembi, še enkrat ponavljamo, pa 5-krat lahko ponovim šolskega sistema, ki je velika cokla v tem trenutku gospodarstva. Ni v podporo, proizvaja celo vrsto strukturno brezposelnih mladih ljudi, ki so nekonkurenčni in kot veste, je gospodarstvo še pred pol leta iskalo predvsem tehnični kader v širšem spektru bivše nekdanje skupne države, tudi tam ga nismo skoraj dobili in zaradi tega je marsikatero podjetje padlo tudi iz tega mednarodnega podjetja, ker ni moglo zagotoviti svojega kadra, ni moglo speljati zadev in tudi tukaj smo izviseli. Sedaj pa teče še en proces, o katerem sem jaz govoril, da bo tekel dve, tri leta, recimo v naslednjih dveh letih pa teče v tem trenutku, to je pospešen proces digitalizacije in slovenska vlada v tem trenutku dela debirokratizacijo z vnovčenjem procesa digitalizacije. In to je pomembno zato, da stroške faktorja država, spoštovani kolegi, zmanjšamo, kolikor se jih lahko da. Slovenija je lahko zelo uspešna, ampak problem, ki smo ga imeli že, ko smo se osamosvojili, na katero so opozarjali, če bo birokratizacija šla še naprej bo Slovenija imela izredno visoke fiksne stroške sektorja država in točno to ima. Zato je debirokratizacija v tem trenutku pomembna, pomembno je v javno in državno pravo speljati celo vrsto postopkov, digitalnih postopkov, lahko govorimo o Estoniji, lahko govorimo še o nekaterih primerljivih državah. Sam sem pogledal si to, kako to laufa recimo na Tajvanu in potem treba dati podporo gospodarstvu. Danes v tem trenutku se bo geopolitika, predvsem gospodarstvo gledala tam, kjer so plemenite kovine za razvoj nove vrste akumulatorjev, elektromobilnost prihaja, nanotehnologije prihajajo. In tukaj je lahko Slovenija zelo uspešna. Imamo izredno dobre nastavke, imamo celo vrsto podjetij, ki lahko na tem področju naredijo preboj, potrebujejo pa pomoč. Mi ta denar ne moremo deliti vse povprek. Glejte, zdaj neke kvazi družboslovne študije, študije, ki niso ničesar prinašale, razen, da imamo, da smo svetovni rekorder v nevladnih organizacijah, pa spoštujem nevladne organizacije, so nek, jaz bi rekel nekaj, ampak ko je zadeva masa tega prevelika, potem zmanjka denarja za tam, za tiste, ki so naši, jaz bi rekel temu tisti </font><br/>
<br/>
<b><font size="4">9. TRAK: (MK) – 9.40</font></b><br/>
<br/>
<font size="4">(nadaljevanje) paradni konji, ki prinašajo Sloveniji in v njen proračun največ denarja. Zato spoštovani kolegi, ko govorimo še enkrat o zadolževanju, o resnem pregledu prve polovice proračuna, moramo pogledati, da se zadolžujemo za neko prihodnost, zadolžujemo se zato v smeri, da Slovenija postane vsaj top, manjša evropska država, da vstopimo v top 10 držav, mislim, da nam je v tem naslednjem desetletju, da ga ne smemo izgubiti, da upam, da smo iz nekaterih napak v preteklosti nekaj naučili in da Slovenija na eni strani lahko preživi samo z visokimi tehnologijami, z izrednimi izdelki, z visoko dodano vrednostjo, po drugi strani pa seveda ta drugi plan, ko je turizem, sonaravni razvoj, zeleni preboj, zelena tranzicija, tukaj ima tudi Slovenija kaj pokazati in kombinacija torej izdelkov z dodano vrednostjo, na drugi strani pa zelene države v osrčju te Evrope lahko daje tisti ključ, tisti optimizem, tudi v tem finančnem smislu, da bomo preživeli in da bodo tisti, ko pravite, da Vlada dela v smeri, da bodo otroci ostali brez vsega, zanamci ostali brez vsega, jaz mislim, da ne, da moramo popraviti neke napake, marsikdaj smo se strinjali in v tem trenutku glejte, jasno, da je ključ te komisije, da nadzoruje Vlado, da ima večino, to je pomembno poslanstvo, ga vas spoštuje, tudi tiste, ki ste sedaj v opoziciji, da gledate pod prste, da dajete tudi svojo, jaz bi rekel svoje predloge. Več glav več ve, jaz se s tem strinjam, ampak dejstvo je, da Slovenija mora narediti nekatere strukturne spremembe, Vlada v času te krize na nekaterih področjih že dela. V kolikor se bo ta kriza pandemije zmanjšala, potem lahko naredimo še kar nekaj ključnih sprememb na teh področjih, zato da dobimo veter v jadra. Številne države v tem trenutku, ki so še zdaj nam mogoče v ponos, čez 5 let morda jih bo povozil čas, kot bi rekli mi na Štajerskem in Slovenija torej vstopa na ta vlak četrte industrijske revolucije in Slovenija mora narediti te strukturne spremembe. Poskušali bomo, da bodo čim manj boleče, da vsak človek tudi, ki bo nekje v javni upravi izgubil službi, karkoli bo, ga bomo prešolali, preusmerili v panoge, ki bodo prinašale še večjo dodano vrednost in v katerih bo Slovenija izredno konkurenčna in seveda odporna tudi na bodoče krize. Toliko z moje strani. Najlepša hvala. </font><br/>
<br/>
<b><font size="4">PREDSEDNIK IGOR PEČEK: </font></b><font size="4">Hvala lepa gospod Breznik. Najprej replika dr. Trček, potem pa dobi besedo gospod Robert Pavšič. Bi pa, če dovolite, 1. točka je izvrševanje proračuna. Jaz nikoli ne omejujem razprave, tudi če gre bolj v širino. Prosim pa vse kolege, da se le držimo postavke poročilo o izvrševanju proračuna, ki se je končalo z zadnjim dnem v juniju. Dr. Trček, replika. </font><br/>
<br/>
<b><font size="4">DR. FRANC TRČEK (PS SD): </font></b><font size="4">Hvala. Najprej me veseli, da član SDS si sposoja neke ključne programske postavke Socialnih demokratov. Stopiti skupaj pomeni več mišljenja, ne manj mišljenja. Imel sem pač to srečo, da sem se zelo dosti z Estonci pogovarjal, sem tudi predsednik skupine parlamentarnega prijateljstva z Estonijo. Oni v nekem trenutku so imeli pet predsednikov parlamentarnih strank, eni v koaliciji, eni v opoziciji, po tisti Saksovi(?) šok terapiji so se usedli na eni večerji in so rekli, kaj bomo mi z Estonijo naredili. Ne vem, če je Janez Janša politik takšne usmerjenosti za razliko od Tanje Fajon. Tretji mandat imamo že istega ministra, ki bi se moral ukvarjati s strategijo pametne specializacije, pa sem malo že obupal nad njim in tem ali bolj obupal, Nemčija ima manj SRIP-ov kot Slovenija. Mi se pa pogovarjamo na nek način, veste, to je način druge polovice 80-ih, dajmo digitalizirati, dajmo ovo, dajmo tisto. Deregulacija in debirokratizacija pa pomeni na nek področjih več in ne manj birokratov. Tudi tega se morate nekako zavedati in se bojim štajerski kolega, da bo nam vlak pobegnil, če se bomo mi pogovarjali o teh občih mestih. </font><br/>
<br/>
<b><font size="4">10. TRAK: (MK) – 9.45</font></b><br/>
<br/>
<font size="4">(nadaljevanje) Če se primerjamo z Avstrijo, 5 ali 10 globalnih korporacij bomo težko ustvarili ali umestili v Slovenijo, moramo pa po avstrijskem zgledu najti, kaj so naši nišni produkti, pa na način, oba dobro veva, kako oni imajo organizirano regionalno, gospodarske zbornice se tudi iti tozadevne klastre in grozdenje. In to je neki trikotnik gospodarstva, politike voženj v smislu in znanosti. Ampak se mi zdi, da je skrajni čas, da se premaknemo od teh občin mest. Veste, o teh občih mestih vam jaz lahko sedem dni govorim, ampak ni to point. Hvala. </font><br/>
<br/>
<b><font size="4">PREDSEDNIK IGOR PEČEK: </font></b><font size="4">Hvala lepa dr. Trček. Kolega Pavšič, imate besedo. </font><br/>
<br/>
<b><font size="4">ROBERT PAVŠIČ (PS LMŠ): </font></b><font size="4">Najlepša hvala, dober dan vsem. Zanimivo je predvsem to, da poslanec koalicije začne z razpravo, pa ne ve niti pri kateri točki dnevnega reda smo in potem kasneje to retorično zapelje na odgovarjanje, zakaj se ta Vlada zadolžuje. Če pa smo že pri izvrševanju proračuna, me zanima, gospa sekretarka, zakaj Vlada konstantno zamuja s poročili o prerazporeditvah, zdaj že 3 mesece in pol spet? Sicer je v redu, če dobimo potem, kot nas je kolega Polnar opozoril polletno poročilo o realizaciji, ampak zakon je sprejet in zakon velja. Vi ste po zakonu nas dolžni vsak mesec obveščati o prerazporeditvah, pa tega ne počnete. In v bistvu po poročilu vidimo, zakaj tudi. Prva pol leta še nekako razumem, da je šlo za gašenje požara tudi v ekonomskem smislu, ampak po pol leta bi lahko videli tudi, kaj ste si zamislili v bodoče in tega iz proračunskih dokumentov na žalost ni mogoče, ampak to je že stvar naslednje točke. V eni stvari pa se strinjam z razpravljavcem iz koalicije, da rešujemo življenja in občutljive populacije. Ampak pri tem pozablja, da imamo danes pravzaprav dve krizi. Ena je zdravstvena, epidemiološka, za katero vidimo, da ta Vlada je popolnoma iztirila, ker nima več kontrole, zdaj podatki kažejo in se spet eksperimentira z različnimi ukrepi. Drugo je pa ekonomska, ki jo pa tudi, ki se je tudi loteva z ukrepi gašenja, spet brez vizije, kako naprej. Mi ne moremo računati na četrto ali pa na peto industrijsko revolucijo, da nas bo rešila iz vseh težav, ki jih imamo. In ja, kolega Breznik, Vlade so krive, ker so se, lepo, da ste priznali, Vlade so krive za reševanje kakršnekoli krize. Vlade, ki pripravljajo kakovostne zakone, ampak če ste mislili, da vaša Vlada pripravlja kakovostne zakone, si poglejte samo mnenja Zakonodajno-pravne službe pri vseh petih protikoronskih paketih. Resna opozorila Zakonodajno-pravne službe. Protizakonitost opozarjajo, protiustavnost, mešanje interventnih in neinterventnih ukrepov in kar je najbolj pomembno na koncu niti ne moremo razpisati o teh ukrepih referenduma. To je to. Ni možnosti pritožbe, karkoli naredite, karkoli ta parlament sprejme in ker imate večino, ljudje se na to ne morejo pritožiti. In vse sem zelo pozorno poslušal. Nihče ni na tem odboru oziroma v tej komisiji danes izpostavljal, problematiziral zadolževanja. Tega nismo komentirali, smo se pa spraševali, zakaj so namenjena ta sredstva in predvsem, kako bomo ta sredstva vrnili, to sta bili bistveni vprašanji. Nihče ne problematizira zadolževanja, ampak kam bomo mi namenili ta sredstva, ne za gašenje požara, mi smo ga zdaj že pogasili, mi bi morali gledati dva koraka vnaprej, kako bomo izšli ekonomsko in zdravstveno iz te krize in kako bomo te dolgove vrnili; tudi, če so obresti negativne, to ne pomeni, da tega dolga ne bo potrebno vrniti. </font><br/>
<br/>
<b><font size="4">11. TRAK: (MK) – 9.50</font></b><br/>
<br/>
<font size="4">(nadaljevanje) Ampak da bo mogoče malo cenejši in tudi, če so obresti negativne, verjemite banke bodo dobile svoje oziroma tisti, ki so nam posodili denar, bodo dobili svoje nazaj. Ne samo nazaj, še kakšen plus bo zraven. Ne moremo se slepiti s tem, da je denar zastonj oziroma da nam še plačajo, če nam ga lahko posodijo. In vedno znova ista mantra, dobili bomo sredstva iz Evropske unije, ja, ma jih bomo tudi plačali in nihče še ni do zdaj z vladne strani nam jasno predstavil, kakšna je dejansko bilanca evropskih sredstev, koliko vplačamo, koliko dobimo in to, kar dobimo v kolikšnem času dobimo. Torej gre za celotno perspektivo, ne gre za letos in za naslednje leto, gre za daljše obdobje. Vsekakor vemo, da je situacija resna in nihče vas noče ne dražiti, ne vem, podtikati polen, ampak z odgovori, ki jih dobimo pač nismo zadovoljni. In to je naša pravica, da vedno znova vrtamo in vas sprašujemo in bistveno vprašanje je tukaj, zakaj konstantno Vlada zamuja s poročili o prerazporeditvah. S tem kršite zakon, ki ste ga sami sprejeli. Hvala. </font><br/>
<br/>
<b><font size="4">PREDSEDNIK IGOR PEČEK: </font></b><font size="4">Hvala lepa kolega Pavšič. Besedo ima Luka Mesec. </font><br/>
<br/>
<b><font size="4">LUKA MESEC (PS Levica): </font></b><font size="4">Hvala. Mislim, da je to poročilo o izvajanju proračuna precej zgovorno o tem, kako uspešna je ta Vlada. Če pogledamo od začetka. Do konca junija 2020 je bilo za ukrepe COVID-19 iz proračuna države namenjenih 926 milijonov evrov. Od tega je šla velika večina 619 milijonov evrov za subvencije privatnim podjetjem. Vlada seveda tukaj odgovarja, da to niso sredstva za privatna podjetja, ampak za zaposlene. Če pogledamo, kaj se je v resnici dogajalo bomo videli naslednje. Ob razdelitvi teh 619 milijonov evrov privatnim podjetjem se je masa plač zmanjšala za 250 milijonov, njihove davčne obveznosti so se zmanjšale za 400 milijonov, poslovni presežki pa so ostali isti oziroma enaki, tako da se je treba vprašati, komu so bila v resnici namenjena ta sredstva ali zaposlenim ali delodajalcem. Brezposelnost se je v tem obdobju se pravi junij 2020 v primerjavi z lanskim letom povečala za 25 %. Komu so bila torej namenjena ta sredstva. </font><br/>
<font size="4">Druga stvar, ki je pomenljiva so pomoči za espeje, tam se spet vidi, da Vlada ni razdeljevala teh sredstev po nekem solidarnostnem ključu, ampak vsem enako in ob tem spregledala dejstvo, ki ga ministrstvo za finance dobro pozna, 20 % espejev zasluži nad 40 tisoč evrov letno, se pravi nad 3300 evrov mesečno in zato vprašanje ali te ljudje dejansko potrebujejo pomoč države, 40 % espejev pa zasluži pod 10 tisoč evrov letno oziroma manj kot minimalno plačo na mesec, pa so dobili oboji enako. Da o zdravstvu in drugih stvareh ne govorimo. Jaz bom tudi opozoril na ogromen proračunski primanjkljaj 4,2 milijardi primanjkljaja bo letos oziroma lani je bilo načrtovanega za 2020 400 milijonov presežka, se pravi Vlada bo imela na koncu neto rezultat minus 4,6 milijarde. To je za ene 3 TEŠ6 oziroma toliko približno kot je stala sanacija bančne luknje. Kaj je s tem denarjem naredila ali imamo zaradi po pol leta, odkar je virus tukaj in ga poznamo kaj bolj usposobljeno zdravstvo za spopad z njim. Nimamo, zdravstvo je dobesedno na kolenih, čakalne vrste ste ustvarili tudi s tem, ko ste s popolno karanteno dobesedno pol zdravnikov pustili doma. V jeseni, ko je kriza boste pa sredstva prerazporejali zasebnikom, zato da boste ta problem, ki ste ga sami ustvarili rešili. </font><br/>
<font size="4">Drugo vprašanje je ali smo se zaradi tega uspešno spopadli z virusom. Vlada je, če spomnim organizirala prelet leta ob zmagi nad epidemijo. </font><br/>
<br/>
<b><font size="4">12. TRAK: (MK) – 9.55</font></b><br/>
<br/>
<font size="4">(nadaljevanje) Danes pa je Slovenija država, ki je na glavo prebivalca, se pravi per capita po okužbah prehitela Združene države Amerike. Se pravi, kar ste s tem denarjem naredili, s temi štirimi milijardami in pol je v resnici več ali manj prestavilo težavo z marca na oktober, to je pa tudi vse. Nič bolj pripravljeni nismo, vmes ste si samo poskušali nekaj poceni PR s tistimi ameriškimi lovci in poskušali diskreditirati vse okoli vas z obešanjem krivde na Šarčevo Vlado in ne vem koga, zdaj pa se pač vidi po pol leta dela Vlade, kje smo. Ta rezultat je katastrofalen, tako javno finančno kot v smislu boja z epidemijo in dokument, ki ga imamo danes pred nami je samo še en dokaz nesposobnosti te Vlade. Jaz zato upam, da jo čimprej zamenjamo. Tukaj smo konec koncev zaradi državljanov in ne zaradi nas samih. </font><br/>
<br/>
<b><font size="4">PREDSEDNIK IGOR PEČEK: </font></b><font size="4">Hvala lepa kolega Mesec. Besedo za razpravo želi še dr. Franc Trček. Izvolite. </font><br/>
<br/>
<b><font size="4">DR. FRANC TRČEK (PS SD): </font></b><font size="4">Hvala. Zgolj bi dopolnil to, kar je Luka rekel. Te dobre 4 milijarde ni nekaj, kar ostane tej ali oni Vladi, te 4 milijarde luknje ostane vsem nam, veste. In res je, z Logarjevo aroganco, Hojsovo primitivnostjo, z nevednostjo nekoga iz Krščanskih demokratov, kaj je ustavni lok, stavek dokončajte sami. </font><br/>
<br/>
<b><font size="4">PREDSEDNIK IGOR PEČEK: </font></b><font size="4">Hvala lepa. Interesa za razpravo ni več. Ker je bilo po zadnjih dveh razpravah nekaj vprašanj, pa zdaj besedo dajem gospe državni sekretarki. Izvolite gospa Šteblaj, imate besedo. </font><br/>
<br/>
<b><font size="4">MAG. KRISTINA ŠTEBLAJ: </font></b><font size="4">Hvala lepa. Se zahvaljujem za vse te komentarje. Bolj so bili komentarji kot vprašanja, bilo pa je eno zelo eksplicitno vprašanje, gospod Pavšič, zakaj zamujamo. Se opravičujem, pač vem, da je to težko razumeti, ampak isti ljudje, ki smo pripravljali tri proračune zdaj tekom poletja, smo pripravljali tudi vsa ta poročila, ki vam jih pošiljamo. In se vam na tem mestu res opravičujem za zamude, je pa tako, da vsa poročila o prerazporeditvah do vključno 30. 9. so pa že v Državnem zboru zdaj, uvrščena verjetno še niso na dnevne rede. Zadnje je bilo poslano prejšnji teden. Vlada ga je sprejela 8. oktobra za obdobje še do 30. 9., do konca avgusta, mislim, da je bilo tam enkrat v začetku septembra tam nekje smo pošiljali. Tako, da mislim, da vsaj to zadnje je bilo ažurno, ampak zamuda je bila. Ni bila zamuda z nikakršnimi nameni, ne vem sicer, kaj ste razbrali iz teh poročil, da bi našli kot razlog za zamudo. Zamuda je bila izključno v tem in se pač še enkrat opravičujem na to. Je pa poročilo pripravljeno na podoben način kot so bila vsa prejšnja, vključno s tem, da je na koncu povzetek, koliko je bilo vseh teh sredstev od 16. marca do vključno 30. septembra. Hvala. </font><br/>
<br/>
<b><font size="4">PREDSEDNIK IGOR PEČEK: </font></b><font size="4">Hvala lepa. Kolega Pavšič, želite besedo za razpravo?</font><br/>
<br/>
<b><font size="4">ROBERT PAVŠIČ (PS LMŠ): </font></b><font size="4">Hvala. Ne me narobe razumeti. Jaz vsekakor razumem okoliščine. Razumem ogromno količino dela, ampak zakon je bil sprejet, tako da razumem in sprejmem tudi opravičilo, ampak je bil zakon sprejet. In, če bi takrat vnaprej vedeli, da to ne bo mogoče, bi lahko zakon popravili. Zdaj pa zavestno Vlada krši zakon, ki ga je sama posredovala v parlament, kjer je ta amandma potrdila koalicija in pač tega ne izvaja. In to je tisti slab signal in slabo sporočilo, ki ga pošiljamo. Torej lastnega zakona se ne držimo. Vsekakor pa razumem okoliščine in jih tudi sprejemam, ampak to ni opravičilo za kršitev zakona, samo toliko. Hvala. </font><br/>
<br/>
<b><font size="4">PREDSEDNIK IGOR PEČEK: </font></b><font size="4">Hvala lepa. Dr. Trček. </font><br/>
<br/>
<b><font size="4">DR. FRANC TRČEK (PS SD): </font></b><font size="4">Glejte, tudi jaz to razumem, ampak zdaj sem se spomnil. Vlada je na 33. redni seji sprejela kadrovski načrt, kjer naj bi se zaposlili letos in naslednje leto cirka 150 ljudi.</font><br/>
<br/>
<b><font size="4">13. TRAK: (MK) – 10.00</font></b><br/>
<br/>
<font size="4">(nadaljevanje) Od tega v kabinetu Janše in njegovega svaka, generalnega sekretarja Vlade, 19 ljudi. Naj se pa 10 ljudi zaposli na Ministrstvu za finance, pa se ukvarja s temi poročili, ki jih morajo po zakonu pravočasno oddajati. Pika. </font><br/>
<br/>
<b><font size="4">PREDSEDNIK IGOR PEČEK: </font></b><font size="4">Hvala lepa. Mag. Rajh. Prosimo pa ostanimo pri točki dnevnega reda. Odgovor je kolega Pavšič dobil. Sicer ne bom komentiral. Verjetno nihče ni zadovoljen, če poročilo o nekem obdobju dobi dva meseca kasneje, gre pa tako tako kot je tudi sam povedal razumeti tudi določeno stisko na ministrstvu, kar pa ne opravičuje tega, da se pač ne držimo zakonskih določil. Mag. Rajh, želite razpravo?</font><br/>
<br/>
<b><font size="4">MAG. ANDREJ RAJH (PS SAB): </font></b><font size="4">Tako. Jaz bi v tem kontekstu želel samo opozoriti na priporočilo Evropske komisije, ki je v bistvu teh kriznih časih predvidela, da bodo zadeve kaotične, da bodo v bistvu, da bo financiranje in prerazporejanje v bistvu bolj komplicirano in je priporočila, da se za te namene ustanovi posebni proračunski sklad s COVID postavko, ki bi bile v realnem času razvidne te prerazporeditve sredstev in seveda ustanovljen(?) proračunski parlamentarni nadzor in tudi v SAB smo tak predlog dali v Državni zbor, pa ni bil sprejet, torej ni bil podprt od nobene parlamentarne stranke, razen od nas v SAB, samo to za informacijo. </font><br/>
<br/>
<b><font size="4">PREDSEDNIK IGOR PEČEK: </font></b><font size="4">Replika, kolega Pavšič. </font><br/>
<br/>
<b><font size="4">ROBERT PAVŠIČ (PS LMŠ): </font></b><font size="4">Kolegu Rajhu bom enkrat za vselej zdaj odgovoril, zakaj nismo potrdili vašega predloga. Zato, ker je točno ta komisija, na kateri danes sedimo in sprejet amandma bil tista varovalka, ki bi jo morali izvajati in se sprašujem, kaj bi bilo, če bi dejansko vaš predlog potrdili, ker posledica bi bila enaka ali pa še hujša. Tako, da potrebno je vzeti vse skupaj, celo skupino, mi smo pač, ko smo sprejemali in se odločali o vašem predlogu, smo vzeli celo sliko v obravnavo. Tudi tale amandma, ki je bil sprejet za kontrolo prerazporeditev. In Komisija za nadzor javnih financ je pristojna za kontrolo proračunske porabe. </font><br/>
<br/>
<b><font size="4">PREDSEDNIK IGOR PEČEK: </font></b><font size="4">Postopkovno, kolega Rajh. </font><br/>
<br/>
<b><font size="4">MAG. ANDREJ RAJH (PS SAB): </font></b><font size="4">Tako, jaz bi samo postopkovno rad povedal, da v kolikor bi ta posebna proračunska postavka bila vzpostavljena, bi vse prerazporeditve lahko poslanci sprejemali v realnem času, ko se zgodijo in ne za nazaj in zadeve bi bila skladno s priporočili Evropske komisije in jasna in pregledna. </font><br/>
<br/>
<b><font size="4">PREDSEDNIK IGOR PEČEK: </font></b><font size="4">Mag. Rajh, vi ste podpredsednik te komisije in predvidevam, da veste, kaj je postopkovni predlog. Postopkovni predlog je namenjen meni. Ni pa to razprava. In prosim, da se v prihodnje držite teme, ki je na dnevnem redu. Zdaj pa razpravo k 1. točki zaključujem in predlagam, da obravnavo zaključimo z ugotovitvijo, da se je komisija seznanila s Poročilom o izvrševanju proračuna Republike Slovenije za leto 2020 v obdobju januar-junij. S tem tudi zaključujem to točko dnevnega reda.</font><br/>
<br/>
<font size="4">In prehajamo na obravnavo </font><b><font size="4">2. TOČKE DNEVNEGA REDA – POROČILO O UPRAVLJANJU Z JAVNIM DOLGOM REPUBLIKE SLOVENIJE ZA LETO 2019. </font></b><font size="4">Poročilo z dne 24. 9. 2020 je bilo objavljeno na spletnih straneh Državnega zbora s sklicem sejo. Na sejo k tej točki so vabljeni mag. Andrej Šircelj, minister za finance in Ministrstvo za finance. Predlagam, da uvod v razpravo podajo najprej predstavniki Ministrstva za finance, nato pa bomo prešli na razpravo članic in članov komisije. Prosim predstavnika Ministrstva za finance, z nami je gospod mag. Peter Ješovnik, državni sekretar na ministrstvu, da začnete z uvodno predstavitvijo poročila. </font><br/>
<br/>
<b><font size="4">MAG. PETER JEŠOVNIK: </font></b><font size="4">Hvala za besedo. Spoštovani predsednik, spoštovane poslanke in poslanci, ostali prisotni. Vezano na vsebino poročila o upravljanju z javnim dolgom Republike Slovenije za leto 2019 vas želim seznaniti z naslednjimi poudarki. Poročilo o upravljanju z javnim dolgom Republike Slovenije vsebuje podatke o izvedbi programa financiranja državnega proračuna za leto 2019 na podlagi 81. člena Zakona o javnih financah, podatkov za zadolževanje pravnih oseb javnega sektorja iz 87. člena </font><br/>
<br/>
<b><font size="4">14. TRAK: (MK) – 10.05</font></b><br/>
<br/>
<font size="4">(nadaljevanje) Zakona o javnih financah ter podatki o izdanih poroštvih in jamstvih Republike Slovenije na podlagi 86. člena Zakona o javnih financah. Republika Slovenija se je v okviru dovoljenih obsegov zadolževanja zadolžila z izdajo tri-, šest-, dvanajst- in osemnajstmesečnih zakladnih menic ter dolgoročnih obveznic v skupni višini 2 milijardi 218 milijonov EUR. Poraba stanja sredstev na računu državnega proračuna je znašala milijardo 173 milijonov evrov. Oboje skupaj je tako zadostovalo za financiranje potreb proračuna za leto 2019 in hkrati za predfinanciranje dela potreb za izvrševanje proračuna za leto 2020 v višini 328 milijonov evrov. Dolg državnega proračuna Republike Slovenije na dan 31. 12. 2019 je znašal 28 milijard 560 milijonov evrov, kar znaša 59,5 % BDP. Ta se je znižal za 621 milijonov evrov v primerjavi s koncem leta 2018. Ob tem se je hkrati izboljšala riziko matriko portfelja dolga državnega proračuna in sicer se je povečal povprečni čas vezave dolga državnega proračuna na 9 let ob hkratnem znižanju povprečne obrestne mere portfelja dolga državnega proračuna na 2,6 % točke. Tehtana povprečna obrestna mera novega izdanega dolga je v času leta 2019 znašala 0,5 %. Plačilo obresti na dolg državnega proračuna je v letu 2019 znašalo 785 milijonov evrov oziroma 1,6 % točke BDP, kar je za 76 milijonov manj v primerjavi s predhodnim letom 2018. In skoraj 300 milijonov evrov manj v primerjavi z letom 2014, ko so obrestni izdatki državnega proračuna dosegli tudi največjo vrednost. Skladno z ESA 2010 je relevanten kriterij zadolženosti države v mednarodnem merilu dolg sektorja države izražen v odstotku BDP. V letu 2019 je Slovenija dolg znižala za 70,4 % BDP, kolikor je znašal v letu 2018 na 66,1 % BDP. Konsolidiran dolg sektorja države je konec leta 2019 znašal 31 milijard 774 milijonov, dolg sektorja države se je znižal tudi nominalno in sicer za 479 milijonov evrov. Dolg državnega proračuna Republike Slovenije predstavlja največji del dolga v podsektorju centralne države in s tem tudi v konsolidiranem dolgu celotnega sektorja države. Zadolženost lokalne ravni države na ravni 1,8 % BDP, dolg podsektorja skladov socialnega zavarovanja pa je v letu 2019 znašal 0,4 milijona evrov. Zgodovina dinamike zniževanja dolga sektor država v razmerju do BDP pokaže, da je bila Slovenija v obdobju 2015 do 2019 v okviru držav evroskupine 19 uvrščena takoj za Irsko, glede na velikost znižanja. Dolg pravnih oseb javnega sektorja iz 87. člena Zakona o javnih financah je konec leta 2019 znašal 5 milijard 61 milijonov evrov, kar predstavlja 10,5 % BDP. Stanje se je v primerjavi s predhodnim letom 2018 znižalo za 7,3 %, več kot 99 % stanja predstavlja dolgoročni dolg. Notranji dolg v višini 62 % pa presega zunanjega v višini 28. Peto leto zapored se kaže, da zadolžitev v absolutnem znesku pada, posledično pa kvoto zadolževanja, ki jo določa 52. člen ZIPRS za leto 2018 in 2019 ni bila izkoriščena. V letu 2019 se je stanje državnih poroštev znižalo za 463 milijonov evrov na 5 milijard 368 milijonov evrov, stanje državnih poroštev tako konec leta 2019 predstavlja 11,2 % BDP. Od tega stanje nekriznih poroštev v višini 6,6 % BDP in stanje poroštev izdanih za omejevanje učinkov finančne krize v višini 4,5 % BDP. Hvala za pozornost. Hvala za besedo. </font><br/>
<br/>
<b><font size="4">PREDSEDNIK IGOR PEČEK: </font></b><font size="4">Hvala lepa gospod državni sekretar. Bi vas pa prosil, da v tem prostoru uporabljate zaščitno masko skladno s priporočili, sploh če se boste želeli še javljati k besedi. Prehajamo na razpravo članic in pa članov komisije k tej točki. Najprej dobi besedo kolega Jože Lenart kot razumem. Želi potem besedo še kdo? Se še kdo prijavi k razpravi. Kolega Robert Polnar, najprej pa gospod Lenart, imate besedo. </font><br/>
<br/>
<b><font size="4">JOŽE LENART (PS LMŠ): </font></b><font size="4">Hvala lepa predsednik. Nekako, torej te točke današnjega dnevnega reda se nekako vsebinsko navezujejo, prepletajo. Vendar glejte, čestitke za to poročilo pregledno, nazorno in moje mnenje je, da se lahko tega poročila veselimo in bojim se pa, da dolgo dolgo ne bomo več mogli spremljati tako dobrih rezultatov, kot je v tem poročilu tudi zadeva izkazano. Malo bom sarkastičen. To poročilo je odraz levih vlad,</font><br/>
<br/>
<b><font size="4">15. TRAK: (MK) – 10.10</font></b><br/>
<br/>
<font size="4">(nadaljevanje) v narekovajih sem to navedel, ker je toliko kritike nekako te Vlade, koliko je bilo slabega v preteklosti, po tem kriznem obdobju 2008 ali po letu 2012, 2013, kakorkoli to vzamemo. Vendar to poročilo zelo jasno kaže, kako je v preteklosti bom rekel do leta 2019 vsako leto bolje, seveda na jadrih gospodarstva, ker je gospodarska rast zelo naraščala oziroma ugodno se je razvijala in gospodarski rezultati so bili zelo dobri, približevali smo se povprečju Evropske unije. Želim pa poudariti naslednje. Glejte, ta analiza, imam tukaj tudi en graf, ki sem si ga tudi zase pripravil, okoli te zadolženosti, kjer je osrednja točka današnje seje oziroma te točke, ki jo danes obravnavamo. Kljub dobri rasti gospodarstva in seveda rasti proračuna se ta dolg skoraj n zmanjševal, govorim o nominalni vrednosti, od leta 2015, ko je presegel 30 milijard oziroma 2014 je že presegel 30 milijard. Smo končali leto 2019 na 31 milijard 700 dolg države, govorim v celoti. Zdaj seveda, kje je zdaj ta poanta. Kaj hočem s tem povedati, kljub tem dobrim rezultatom in gospodarskim gibanjem smo morali v tem obdobju nadoknaditi in dati vsem tistim, ki so bili v tej krizi prizadeti, to se pravi, govorimo ZUJF in seveda te proračunske postavke so se potem smo morali razporejati vsem tistim za nazaj in dolg nominalo se ni mogel zmanjševati. Glejte, bila je ena izjema v letu 2016 za nekaj sto milijonov in pa v 2019, ki pa je bilo res eno takšno vzorno leto, da smo pravzaprav dali tako upokojencem kot vsem tem socialnim transferjem po tem ZUJF tudi občinam veliko teh sredstev, da so dobili tisto, kar jim je pripadalo in pa kljub vsemu, da je takrat proračun bil v presežku. Dosegli smo res tisti zgodovinski presežek in po maastrichtskem kriteriju smo prišli z zadolženostjo po BDP na 65,6 %, to se pravi, smo se približali tem 60 %. Glejte, nočem to zadevo predstavljati kot ta uspeh preteklih vlad ali pa zadnje vlade. Zavedamo se, tudi če bi ta Vlada nadaljevala v tej krizi COVID-19, ki ni v istem precepu, kaj pa zdaj. To bodimo realni, je dejstvo. Vendar želim opozoriti na nekaj drugega. Ta Vlada govori, zdaj pa, oprostite, da se tudi nanaša potem za leto 2020, predvsem zaradi tega, ker ti dobri rezultati, ki so bili ali jih bomo znali izkoristiti in peljati naprej. Eno dejstvo je, da ta Vlada govori, v tem obdobju so prihodki bistveno nižji, stroški se povečujejo, istočasno pa Vlada reče, ta zadolženost pa kljub vsemu pada, kljub proračunskim primanjkljajem. In, če potem odprem to tabelo potem vnaprej pozitivno sprejmite to, da se nanaša. Poglejte, kam gredo te stolpci zadolženosti, za 11 milijard v treh letih. To je enoletni proračun in prav je, da danes omenimo tudi to. Ali bo to preneslo vse skupaj ali bo ta zadolženost opravičila vse to, kar sem prej omenil, kako težko je nominalno dolg vračati. Kako bomo zdaj iz 31,7 milijard lahko potem vračali 42,5 milijard v tej krizi, ki vemo, da ji ne vidimo konca. </font><br/>
<br/>
<b><font size="4">16. TRAK: (MK) – 10.15</font></b><br/>
<br/>
<font size="4">(nadaljevanje) Jaz se strinjam, da so Vlade optimistične, da moramo tudi ljudem pokazati neko optimistično, vendar prvo je treba povedati realno sliko, ker bomo potem tudi, ljudje bodo lažje razumeli, ne pa, da jim zdaj prodajamo v oblakih nekaj, kar vemo, da ni, realno sliko moramo videti in potem bomo tudi lažje sprejemali ukrepe in dejstva, s katerimi se bomo morali soočiti. Še enkrat, še več zadev je, ki je v tem poročilu zelo jasno in pa prikazano bom rekel v teh dobrih ukrepih vlad v zadnjih letih. Ta zadolženost je bilo prej predstavljeno. Že samo stroški obresti so v nekem obdobju presegle 10 % proračuna. Če se pa spomnite, jaz sem dve leti, v zadnjem obdobju dobre dve leti v tem Državnem zboru in sem skozi spremljal, kako je tudi pretekla Vlada v 2018, 2019 potem reprogramirala te drage kredite. To se pravi stroški obresti so tam bistveno bistveno padli, kljub temu, da je nominalna vrednost zadolžitve ostala skoraj enaka. Vem, tudi vaša Vlada dela zdaj na tem. Na trgu so zelo oceni sredstva, nizka in tudi to nadaljujete. Ampak kljub temu, še vedno smo tam na 700 milijonov, kar ni mala zadeva in skoraj težko verjamem v te številke, ki ste jih prikazali, da v nadaljevanju, ko bomo tudi na naslednji seji potem obravnavali naprej, da so stroški financiranja res lahko realno toliko padajo. Bojim se tega. V glavnem glejte, jaz mislim, da je to poročilo tega dolga države lep primer enega obdobja več let, kako mora država na tem področju ravnati, gospodariti in iz tega se moramo tudi učiti. To se pravi, kako narediti, da iz proračuna bom rekel vsi dobijo več, tako kot ste tudi vi zdaj prikazali in kako poleg tega, da dolg na BDP pada, da tudi nominalno zadevo vračamo in ravno to nominalno vračanje, ker vemo tudi v družini, če si kredit najamemo, ga je treba vrniti. Seveda, če v naslednjih letih naše plače bistveno naraščajo in ga bomo potem lažje vrnili, ampak to je težko verjeti, da bo v naslednjem obdobju res tako optimistično zadeva padala. Jaz bi bil bolj zadovoljen, če bi vlada ne bila tako v teh prikazih toliko optimistična, ampak bi bolj realno sliko prikazala, da bi potem tudi lažje ukrepali, kajti če imaš za prihodnost tudi variante ABC, kaj se zgodi, če pa tako, potem lažje ukrepaš sproti in prinašaš ta dejstva, ki nas bodo doletela. Veliko bi bilo še okoli tega govoriti, ampak želel sem pač opozoriti na uspehe vlad tega poročila, ker je prikazano in pa na drugi strani opozoriti na bodoče obdobje, ki nam sledi, s katerim se bomo morali potem ubadati in potem naprej gledati, kaj pa ta zadolžitev, kaj za slovenski narod bo to predstavljajo in pomenilo. Hvala lepa. </font><br/>
<br/>
<b><font size="4">PREDSEDNIK IGOR PEČEK: </font></b><font size="4">Hvala lepa gospod Lenart. Zdaj dobi besedo gospod Robert Polnar, potem pa dr. Franc Trček. Kolega Polnar, izvolite. </font><br/>
<br/>
<b><font size="4">ROBERT POLNAR (PS DeSUS): </font></b><font size="4">Hvala za besedo gospod predsednik. Za uvod v razpravo o poročilu o upravljanju z državnim dolgom za leto 2019 bi vendarle veljalo poudariti, da govorimo o letu, kjer je bila realizirana gospodarska rast v višini 2,4 % bruto domačega proizvoda. To pomeni, da govorimo o letu, kjer je Slovenija še bila v obdobju konjunkture, res da pojemajoče, toda še vedno konjunkture in da je v primerjavi z letošnjim letom, torej govorimo o razdalji oziroma časovnem razmaku 10-ih mesecev, da imamo torej v letošnjem letu situacijo, ko je gospodarska rast negativna, ne vemo še </font><br/>
<br/>
<b><font size="4">17. TRAK: (MK) – 10.20</font></b><br/>
<br/>
<font size="4">(nadaljevanje) natančno koliko, vendar verjetno bo med 6 in 8 %. To je bistveno različna kvalitetna osnova, o kateri govorimo. Zakaj se torej država mora zadolževati. Trije so razlogi, zaradi katerih se država zadolžuje, govorim seveda za leto 2019, zato ker je to tudi tema točke dnevnega reda. Prvi razlog je, da se mora zadolžiti, če v tekočem proračunskem letu ustvari primanjkljaj, se pravi, če prihodki širše države ne zadoščajo za kritje odhodkov, govorim o prihodkih širše države. Drugi razlog je, če nima pokritih obveznosti v B bilanci, to se pravi v računu finančnih terjatev in naložb, to je tisti del splošnega dela proračuna, ko govorimo o prejetih vračilih danih posojil in prodaj kapitalskih deležev in pa danih posojilih in povečanju kapitalskih deležev ter razmerju med njimi. In tretji razlog je, da se država zadolžuje za plačilo starih glavnic dolgov. Rast slovenskega javnega dolga izkazana tudi v poročilu za leto 2019, tam od leta 2008 naprej je bila posledica zelo številnih, predvsem pa kompleksnih ekonomskih dejavnikov, ne pozabimo pa, da je bila denimo ob koncu leta 2008 oziroma da je bilo razmerje dolga in bruto domačega proizvoda 25 %, kar je za današnje pojme nekaj povsem nedojemljivega. Gospod predsednik jaz bi želel v okviru te točke dnevnega reda še spregovoriti pomembno po moji oceni pomembno zadevo, ki se tiče generalnega vodenja ekonomske politike in se nanaša na razmerje med monetarno in fiskalno politiko. Dolg državnega proračuna namreč ocenjujem kot enega od najpomembnejših elementov fiskalne politike države. Izhajam iz tega, da je Slovenija članica Evropske unije, da je tudi članica Evropske monetarne unije in da je ekonomska politika, ki je prevladovala v Evropski monetarni uniji gledano z zornega kota ekonomske zgodovine in nedavnih izkušenj odmaknjena od zdrave pameti. Govorim seveda za obdobje do nastopa virusa. Oblikovalci tovrstne ekonomske politike so namreč nekaj zaporednih proračunskih let maltretirali državljane svojih držav s politiko proračunskih omejevanj. Pri tem pa so odločno odklanjali, da bi države denimo z javnimi investicijami začele spodbujati agregatno povpraševanje in z njim pojemajočo gospodarsko rast. To govorim predvsem z vidika tega, z vidika dejstva, da smo že tudi proti koncu leta 2019 bili soočeni s pojemajočo konjunkturo in nastopajočo recesijo, neodvisno od tega, da se je vsaj v našem primeru, tri mesece kasneje, pa pojavil virus. In to je tisto ključno, kar velja poudariti. Še ob koncu leta 2019 so se nosilci ekonomske politike na področju Evropske monetarne unije izrazito branili kakršnihkoli sprememb in so mencali zlasti s spremembami fiskalne politike. To se mi zdi pomembno poudariti, predvsem z vidika razreševanja pretekle finančne krize, ki je leta 2008 potem, ko je nastopila, v kateri je Evropska monetarna unija resno zamudila spremembo monetarne politike. Danes ta ista Evropska unija, vsaj začela je tako, je resno zamudila spremembo fiskalne politike, toda vidimo, da so se zadeve v šestih mesecih korenito spremenile. In to se mi zdi pomembno poudariti, to je tisto ključno, šest mesecev je bilo samo potrebnih, se pravi pol leta, da so se razmere v orientaciji prevladovanja monetarne nad fiskalno politiko in potem obrata prevladovanja fiskalne nad monetarno politiko temeljito spreobrnile. Do današnjega dne oziroma do današnjega časa do nastopa virusa je prevladujoča ekonomska politika Evropske unije temeljila na slepem prepričanju, da je možno gospodarske procese učinkovito usmerjati in nadzirati izključno z ukrepi </font><br/>
<br/>
<b><font size="4">18. TRAK: (MK) – 10.25</font></b><br/>
<br/>
<font size="4">(nadaljevanje) monetarne politike, predvsem spremembami višine obrestnih mer, ki jih nadzira Evropska centralna banka. Tako je bilo vse od konca 80-ih let prejšnjega stoletja in kadar je bilo govora o fiskalni politiki je bilo dovoljeno samo zniževati davke, ker bi to naj teoretično pospeševalo gospodarsko rast in v kolikor so dejstva govorila drugače, toliko slabše za dejstva. Zato je tudi bil ekonomski odgovor na prejšnjo krizo izključno monetaren. Centralne banke držav članic so tedaj drastično zniževale obrestne mere in jih spustile do ničle, zadnjih nekaj let so celo uvedle negativno obrestno mero in v tem času je Evropska centralna banka v monetarni sistem oziroma v finančni sistem emitirala velike količine denarja. Rezultati so bili očitni, posledice krize so bile ublažene izogib takratni katastrofi je uspel, toda tisto, s čimer smo mi danes soočeni je pa bistveno. Učinki tovrstne politike so danes iztrošeni, neuporabni. Ukrepi, katerih trajanje je po naravi stvari moralo biti omejeno, če bi še vedno veljali, bi veljali s potencialno izjemno nevarnimi posledicami, zato je bilo potrebno opraviti popolno revizijo nacionalne ekonomske politike in izpostaviti pomen fiskalne politike v razreševanju obstoječe pandemične situacije. To je še posebej razvidno tudi na nivoju Evropske monetarne unije, kjer smo v ponedeljek opravili preko videokonference medparlamentarno razpravo o gospodarski situaciji in o upravljanju, kjer sem z velikim zanimanjem prisluhnil nekdanjemu nemškemu finančnemu ministru, ki je danes predsednik nemškega parlamenta, ki je bil denimo pred šestimi, sedmimi leti najhujši zagovornik spoštovanja fiskalnih pravil doslednega neodvisno od posledic za določene države Evropske unije. Danes pa je svoje stališče korenito revidiral in je eden večjih zagovornikov fiskalne ekspanzije, zato da lahko države oziroma da se lahko predvsem njegova država ustrezno spopada s finančno krizo, danes sicer ni več finančni minister, je pa predsednik nemškega parlamenta. To se mi zdi pomembno poudariti, zato ker to, kar smo danes prebrali tukaj o višini javnega dolga v odnosu do bruto domačega proizvoda v letu 2019 v Sloveniji to gospe in gospodje ni kaj dosti drugega, kot statistični podatek. Statistični podatek, ki govori o tem, da se je v tistem določenem obdobju, se pravi ob koncu leta 2019, 31. decembra Maastrichtski kriterij o 60-ih % javnega dolga v bruto domačem proizvodu izpolnjeval, ampak nič drugega. Tri mesece kasneje smo bili mi soočeni z neko drugo realnostjo in mislim, da o tej drugi realnosti bomo pa potem govorili na naslednji seji, ki jo imamo še v današnjem dnevu. Tole se mi je zdelo potrebno poudariti. Gospod predsednik, hvala lepa. </font><br/>
<br/>
<b><font size="4">PREDSEDNIK IGOR PEČEK: </font></b><font size="4">Hvala lepa tudi vam kolega Polnar. Replika Jože Lenart. Izvolite, imate besedo. </font><br/>
<br/>
<b><font size="4">JOŽE LENART (PS LMŠ): </font></b><font size="4">Hvala lepa. Replika je dobronamerna. Kolega Robert Polnar, 30. 9. je Statistični urad objavil revizijo rasti BDP za leto 2019 in tudi popravke od leta 2016. Glejte, realna rast BDP za 2019 znaša sedaj po tej reviziji 3,2 %. To se mi zdi, da je dobro, da seznanim to komisijo in da tudi operiramo s tem podatkom, kaj to je tudi uspeh preteklega obdobja. To se pravi o tekočih cenah je bil BDP višji za 5,5 %. Realno pa za 3,2 %. Prav tako se je za leto 2018 opravil popravek za 0,3 % točke in predstavlja potem popravek iz 4,1 na 4,4 realno rast BDP. Toliko, hvala. </font><br/>
<br/>
<b><font size="4">19. TRAK: (MK) – 10.30</font></b><br/>
<br/>
<b><font size="4">PREDSEDNIK IGOR PEČEK: </font></b><font size="4">Hvala lepa gospod Lenar. Nadaljujemo z razpravo, najprej dobi besedo dr. Franc Trček, potem pa mag. Andrej Rajh. Dr. Trček, izvolite. </font><br/>
<br/>
<b><font size="4">DR. FRANC TRČEK (PS SD): </font></b><font size="4">Hvala lepa za besedo. Kolega Polnar je lepo, vedno boljši profesor bi bil na ekonomiji, pa to res mislim kot kompliment, kolega podal, zgodovino tega, kar se imenuje ordo ekonomika, ki je pač Nemcem v nekem trenutku odgovarjala, pa še komu, zdaj pa ne in je pač ubijala agregatno povpraševanje. Če malo rečem, statistični podatek, ja, tista zadolženost izražena v odstotkih 2008 je über(?) pravljica. To kar je v tem zglednem poročilu je pa lepa pravljica. Glejte, mi smo se včeraj dodatno milijardno zadolžili. 30-letna obveznica, 6 milijard v tem letu, naslednja dva proračuna 10,9 milijard, zdaj ne vem, bi vprašal državno sekretarko, zakaj smo se včeraj zadolžili iz tega, kar je kolega Polnar povedal. Navsezadnje veste, kolega Brglez je rad govoril kot predsednik Državnega zbora, takrat še SMC-jevec, da pač umetnost politike je tudi umetnost samoomejevanja. Tako se napihovati naša Vlada, ova Vlada, Vlade pridejo in gredo, dolgovi ostajajo. Danes je sončen dan, proti koncu tedna bo zelo deževalo. Trenutno so negativne obrestne mere, kaj pa vemo, kaj bo proti koncu tega desetletja. Saj se ne ve, kaj bo čez 30 let, tukaj v osnovi sem matematični tehnik, pa me veseli, da je v tem poročilu tudi kaka enačba, da se moram malo spomniti na mladost, ampak ta modeliranja na desetletja so zelo tako tako, če smo odkriti eden do drugega. Seveda, zdaj so časi, ko moramo vsi biti malo Keynes ali pa malo bolj Keynes, ampak čeprav Keynes je imel meni se zdi 9 tednov študija ekonomije na Cambridge-u. On ni bil v osnovi ekonomist. 9 tednov, ja, nek predmet poslušal, ampak to je fusnota; da nekako ne bom predlog, verjetno pa dolgujemo politika vožnje v smislu državljankam in državljanom neko to razlago. To, da smo se včeraj milijardno zadolžili, to je neka novička v STA. Pa mogoče malo časopis pograbi, tukaj imam trenutno moj mariborski večer, pa dva, tri prfoksa nekaj povesta in karavana gre naprej. Vsi dobro vemo, seveda, v čigavem lastništvu je to dolžniško razmerje. Ti dolgovi se tudi prodajajo, preprodajajo in tako naprej. In to so neke zgodbe, o katerih bi morali več razmišljati onkraj tega, kar mi gre že dokaj na »oneta prsenja« opozicija-koalicija. Tudi, če se bo ta zgodba zamenjala prej ali slej, dolgovi bodo, dolžniška razmerja bodo, obresti bodo mogoče drugačne. Mogoče bo nekdo naumil neki drugi model, po katerem se bo to gledalo, pa bodo neke druge alfe in bete tam v enačbi notri. Veste in bomo potem, jaz si ne želim neke situacije, ki bo neka sestava parlamenta, ali bom jaz zdaj v njej ali ne, glede na to, da bo verjetno kmalu 80 % naših dolgov v tuji lasti, da bo neka druga lista 15-ih firm, ki jih moramo prodati. Potem pa bo kakšen Jožko Horvat iz Nove Slovenije vlekel ven metafore, kako je doma imel rabljen avto, pa je bil ves happy, da je kdo sploh kupil. To je pol stanje, v katerega lahko hitro pridemo in pademo. Nimam pa filinga, ne glede na prečenje koalicija-opozicija ali opozicija sodelujoča, plemenita ali kaka drugačna, da se o tem kaj bistveno razmišlja, kaj šele pogovarja, pa da ne bom predolg. Jaz bi rad državna sekretarka odgovor, tudi državljanke in državljani, zakaj smo se včeraj zadolžili. </font><br/>
<br/>
<b><font size="4">20. TRAK: (MK) – 10.35</font></b><br/>
<br/>
<font size="4">	(nadaljevanje) Lahko izhajate iz tega, kar je kolega Polnar rekel, ABC zakaj se zadolžujemo. Hvala.</font><br/>
<br/>
<b><font size="4">PREDSEDNIK IGOR PEČEK: </font></b><font size="4">Hvala lepa dr. Trček. Sicer ne želim komentirati vaše razprave, sploh ne, ampak ne razumem tega vprašanja s poročilom o upravljanju z javnim dolgom Republike Slovenije, če pa bo želela oziroma če bo lahko gospa državna sekretarka odgovorila na to vprašanje, jo bom pa seveda prosil za odgovor. Nadaljujemo z razpravo. Mag. Andrej Rajh, imate besedo. </font><br/>
<br/>
<b><font size="4">MAG. ANDREJ RAJH (PS SAB): </font></b><font size="4">Hvala lepa za besedo predsedujoči. Res je, 30-letna zadolževanja, ki imajo v bistvu naravo in duh potrošniškega zadolževanja, postavljajo določena vprašanja, tudi zahtevajo odgovore. In seveda mi zadolževanj, ki gredo v korist državljanom nismo a priori kritični, bi pa vseeno rad v tej luči opozoril na določene izjave vidnih članov SDS leta 2013, ko so bili zelo kritični do zadolževanja, pa je takratnemu zadolževanju sledila kar sedemletna gospodarska rast. Pa bom citiral besede gospoda, zdaj ministra, mag. Zvoneta Černača, še nikoli v zgodovini države, država se ni toliko zadolžila kot v letih 2014, 2015 za 12,3 milijarde evrov. Samo v letu 2014 se bo Slovenija zadolžila za nekaj manj kot 10 milijard. Pahor je bil vajenec za zadolževanje v primerjavi z Alenko Bratušek. Treba je gledati številke in dejstva. Ta Vlada se zadolžuje trikrat hitreje kot se je zadolževala najslabša Pahorjeva Vlada, pa je dejal kolega Jože Tanko. Jaz samo opozarjam, da mi v SAB nismo a priori kritični do teh zadolževanj, ki se zdaj dogajajo. Pričakujemo pa, da bo na podlagi teh zadolževanj sledila v bistvu ena rešitev, eno obdobje gospodarske rasti in na to v bistvu apeliramo na Vlado in poudarjamo, da je to njena odgovornost. </font><br/>
<font size="4">Glede upravljanja z dolgom, v bistvu tudi mene zelo skrbi v gradivu, ki smo ga dobili je priložena ocena gibanja kreditnega tveganja naše države, ocene mednarodnih finančnih institucij kot je standarden Poor Moody. In me v bistvu zelo zanima, ker v bistvu zelo zanima, ker v bistvu leto 2013 in 2014 je bil slovenski dolg ocenjene kot junk, torej v bistvu dolg obveznice, torej obveznice so bile ocenjene, so bile v neinvesticijskem območju, torej v bistvu pokojninski skladi jih niso smeli kupovati in nalagati naložbe. Mene zanima, pa verjetno zanima tudi državljane, če bi današnje finančne razmere, pa zdaj ne govorimo o povečani likvidnosti, ki je prisotna na trgu, ampak če bi današnji BDP in zadolževanje nekako regresirali nazaj, v katero leto bi prišli in kakšno tveganje bi današnji dolg imel leta 2013, 2014 ali pa 2015? Ker mislim, da je to eno zelo pomembno vprašanje ali imel kreditno oceno tveganja, bom rekel, tako kot danes ali bi pa imel kreditno oceno tveganja, tako kot v preteklosti. To je zelo pomembno vprašanje. Tudi mene v bistvu skrbi eno dejstvo, da dolg dejansko nominalno vedno narašča in da dejansko nekako operiramo samo z odplačevanjem obresti in to na način, da podaljšujemo ročnost posojil. Torej zdaj v bistvu prihajamo do tega, da lahko država najame posojilo za 30, 40, 50 let. Avstrija je izdala celo 70, 100-letno, celo 100-letno obveznico. In to so ena vprašanja, do kje bo dejansko en taki finančni model sploh lahko šel. Jaz bi opozoril na priporočilo Banke Slovenije, ki je bistveno omejila potrošniško kreditiranje. Omejila v ročnosti in v zneskih, zaradi anomalij, ki so se dogajale. Torej v bistvu banke so močno promovirale ali pa bile zelo vsiljive, pa so prebivalcem ponujale potrošnika posojila v zneskih 30, 40 tisoč evrov z ročnostjo vračila 8 ali celo več let,</font><br/>
<br/>
<b><font size="4">21. TRAK: (MK) – 10.40</font></b><br/>
<br/>
<font size="4">(nadaljevanje) pa je Banka Slovenija to prepoznala kot riziko kot dejavnik tveganja in je tako financiranje, tako kreditiranje prepovedala. Sedaj pa država za financiranje obveznosti tekoče porabe iz proračuna najema celo 30-letna posojila. Pa me zanima, kakšno je vaše videnje, kako je to vzdržno in kakšni so v bistvu ukrepi, da bomo lahko ta dolg, ki nastaja, ki se veča lahko učinkovito upravljali? Hvala lepa. </font><br/>
<br/>
<b><font size="4">PREDSEDNIK IGOR PEČEK: </font></b><font size="4">Hvala lepa mag. Rajh. Malce ste se sicer odmaknili od točke dnevnega reda. Vseeno bom prosil oba državna sekretarja gospoda Ješovnika in gospo Šteblaj, če želita odgovorita in ali bosta sploh lahko odgovorila na vaše vprašanje. Nisem vas pa želel med razpravo prekinjati, vendar vseeno, držimo se teme. Dolg iz leta 2014 ni tema te točke. Se pa strinjam ja, da so pa vsebinsko vprašanja, ki jih zastavljate mag. Rajh pa pomembna, posebej za to, če se ekonomije lotevamo na malce bolj sofisticiran način. Nadaljujemo z razpravo. Želi besedo še kdo? Namreč, prijavljenega nimam nobenega. Ugotavljam, da ne. Želi ministrstvo, predstavnika ne želita? (Ne.) Hvala lepa. </font><br/>
<font size="4">Razpravo zaključujem in predlagam, da obravnavo zaključimo z ugotovitvijo, da se je Komisija seznanila s poročilom o upravljanju z javnim dolgom Republike Slovenije za leto 2019. S tem zaključujem to točko dnevnega reda in 14. sejo Komisije za nadzor javnih financ. Hvala lepa vsem. Vas pa prosim, da se čez 10 minut, to je ob 10.55 uri zopet dobimo v tej dvorani, kjer bomo začeli z 21. nujno sejo Komisije. Hvala lepa še enkrat. </font><br/>
<br/>
<b><font size="4">Seja je bila končana 14. oktobra 2020 ob 10.42. </font></b>
</root>