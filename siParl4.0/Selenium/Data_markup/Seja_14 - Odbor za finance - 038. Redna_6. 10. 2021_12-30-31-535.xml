<root>
<h5 class="label"><span>Vsebina zapisa seje</span></h5><div align="center">
<p><b><font size="4">REPUBLIKA SLOVENIJA</font></b><br/>
<b><font size="4">DRŽAVNI ZBOR</font></b><br/>
<b><font size="4">ODBOR ZA FINANCE</font></b><br/>
<b><font size="4">38. seja </font></b><br/>
<br/>
<b><font size="4">(6. oktober 2021)</font></b><br/>
</p></div><br/>
<b><font size="4">Sejo je vodil Robert Polnar, predsednik odbora.</font></b><br/>
<b><font size="4">Seja se je začela ob 14.00.</font></b><br/>
<br/>
<b><font size="4">1. TRAK: (VP) 14.00</font></b><br/>
<br/>
<b><font size="4">	PREDSEDNIK ROBERT POLNAR: </font></b><font size="4">Spoštovane gospe in gospodje, lepo pozdravljeni. Začenjam 38. redno sejo Odbora za finance. </font><br/>
<font size="4">	Obveščam vas, da je zadržan in se današnje seje ne more udeležiti poslanec Jože Lenart. </font><br/>
<font size="4">	Kot nadomestna člana pa na seji sodelujeta poslanka Nada Brinovšek, ki nadomešča poslanca Franca Rosca iz Poslanske skupine SDS, in poslanec Dušan Šiško, ki nadomešča poslanca Janija Ivanušo iz Poslanske skupine SNS. </font><br/>
<font size="4">	S sklicem seje ste prejeli dnevni red seje odbora. S tem v zvezi nisem prejel v poslovniškem roku nobenih drugih predlogov, tako da ugotavljam, da je sprejet dnevni red kakor vam je bil poslan s sklicem seje.</font><br/>
<font size="4">	</font><br/>
<font size="4">	Prehajamo na </font><b><font size="4">1. TOČKO DNEVNEGA REDA, TO JE PREDLOG ZAKONA O SPREMEMBAH IN DOPOLNITVAH ZAKONA O DAVKU OD DOHODKOV PRAVNIH OSEB, </font></b><font size="4">druga obravnava. Predlagatelj zakona je vlada. </font><br/>
<font size="4">	V zvezi s tem zakonom je bila na 24. redni seji Državnega zbora opravljena splošna razprava in sprejet je bil sklep, da je zakon primeren za nadaljnjo obravnavo.</font><br/>
<font size="4">	K obravnavi te točke dnevnega reda so vabljeni predstavnice in predstavniki Ministrstva za finance in Zakonodajno-pravne službe. </font><br/>
<font size="4">	Kot gradivo smo poleg predloga zakona prejeli še mnenje Zakonodajno-pravne službe z dne 20. septembra, pripombe Davčno-svetovalne pisarne z dne 19. julija in mnenje Komisije Državnega sveta za gospodarstvo, obrt, turizem in finance z dne 1. oktobra letos. Rok za vlaganje amandmajev je potekel 30. septembra. Amandmaje so vložile poslanske skupine SDS, NSi in SMC, in sicer k štirim členom, pri čemer je potrebno poudariti, da je bila danes vložena sprememba amandmaja k 18 členu, in o tej spremembi bomo danes tudi razpravljali in odločali. Poslanska skupina Levica je vložila amandma k 8 členu, in sicer 5 oktobra. Ta amandma ni bil vložen v skladu s poslovniškim rokom, zato je bil isti dan tudi umaknjen, prejeli pa smo tudi predlog za amandma odbora, ki ga je vložila Poslanska skupina Levica k 8. členu, in sicer je to bilo včeraj, 5. oktobra. </font><br/>
<font size="4">	Pričenjam drugo obravnavo predloga zakona. Za uvod dajem besedo predstavnici Ministrstva za finance, to je državna sekretarka gospa Maja Hostnik Kališek.</font><br/>
<font size="4">	Prosim.</font><br/>
<br/>
<font size="4">	</font><b><font size="4">MAJA HOSTNIK KALIŠEK: </font></b><font size="4">Spoštovani predsednik, spoštovane članice in člani.</font><br/>
<font size="4">	Predlog zakona, ki je pred vami, spreminja in dopolnjuje Zakon o davku od dohodkov pravnih oseb, ki je bil sprejet v okviru davčne reforme 2006. Ta predlog predstavlja 18. novelo. Spremembe in dopolnitve zakona se po vsebini in ciljih lahko razdelijo na dva dela. Nekatere predlagane spremembe in dopolnitve novele predstavljajo praviloma ukrepi, ki naslavljajo trenutno situacijo, s katero se in se bomo soočali, tj. s posledicami zdravstvene in ekonomske krize zaradi COVID-19. Cilj je, da se oblikuje bolj spodbudno poslovno okolje, vključno z jasnimi in prijaznimi administrativnimi pravili. Predlagani in v nadaljevanju predstavljeni ukrepi pomenijo podporo drugim politikam kot so politika zaposlovanja, okoljska politika in digitalizacija. Druge rešitve v predlogu zakona so potrebne zaradi upoštevanja in prenosa prava Evropske unije v slovensko zakonodajo. Upoštevajo se smernice ekonomske unije o obrambnih davčnih ukrepih in seznam EU z jurisdikcijami, ki niso pripravljene sodelovati v davčne namene. Prenaša se tudi člen direktive o pravilih proti izogibanju davkom, ki določa ureditev obratnih hibridnih neskladij, za katerega je rok za prenos 31. december 2021. K predlogu zakona so vloženi štirje amandmaji, s katerimi vlada soglaša. Trije prispevajo k pravni jasnosti določb in upoštevajo mnenje oziroma komentarje </font><br/>
<br/>
<b><font size="4">2. TRAK: (VP) 14.05</font></b><br/>
<br/>
<b><font size="4">	</font></b><font size="4">(nadaljevanje) Zakonodajno-pravne službe Državnega zbora. Dodaten amandma pa dopolnjuje člen o olajšavi za donacije z novo spodbudo za vrhunski šport. </font><br/>
<font size="4">	Pomembna novost predloga zakona je navezava na seznam EU z jurisdikcijami, ki niso pripravljene sodelovati v davčne namene. Merila za uvrščanje na omenjeni seznam so transparentnost, pravična obdavčitev in upoštevanje mednarodno dogovorjenih davčnih ukrepov proti zmanjševanju davčne osnove in prenosom dobička. Po predlogu zakona se ohranja tudi podlaga za domači t.i. nacionalni seznam, ki po Zakonu o davku od dohodkov pravnih oseb velja že sedaj. Torej po ZDDPO določa dvoje podlag za uvrščanje držav s t.i. škodljivimi davčnimi sistemi in ukrepi, tj. seznam EU in nacionalni seznam. Dejstvo je, da bo treba tudi v bodoče upoštevati mednarodni razvoj na področju mednarodnih davčnih standardov. </font><br/>
<font size="4">	Med pomembnimi olajšavami, ki jih vključuje predlog zakona, je nova olajšava za spodbujanje zelenega in digitalnega prehoda ter nadgradnja olajšave za zaposlovanje. Ugodnosti bodo zavezanci lahko uveljavljali, če bodo na novo zaposlovali mlade do 29 let, zaposlovali osebe, za katere na trgu dela primanjkuje iskalcev zaposlitve in zaposlovali tiste, ki prvič vstopajo v zaposlitev, ter tisti zavezanci, ki bodo vlagali v zeleni in digitalni prehod. V predlogu zakona so tudi določena pooblastila za podzakonske akte zaradi lažjega izvajanja navedenih določb. Povedati je treba, da gre za področja, zlasti pri zelenem in digitalnem prehodu, na katerih se praktično vsak dan kaže napredek tako v Sloveniji kot globalno. </font><br/>
<font size="4">	Zvišuje se tudi olajšava za donacije z 0,3 % na 1 % obdavčenih prihodkov in se v delu širi s športnimi nameni. Kot je bilo navedeno, se z amandmajem predlaga širitev olajšave še za vrhunski šport. Poleg tega je predlagana tudi višja olajšava za izvajanje praktičnega dela v strokovnem izobraževanju. Predlagani ukrepi za določanje davčne osnove pomenijo ugodnejše in enostavnejše priznavanje odhodkov. Ugodneje kot po veljavni ureditvi se priznavajo terjatve, prijavljene v postopku prisilne poravnave oziroma stečajnem postopku. Jasnejša je določba za priznavanje odhodkov pri oblikovanju rezervacij. Predlagana je posebna ugodnejša ureditev za rezervacije za pokojnine, za odpravnine ob upokojitvi in za jubilejne nagrade v prehodnem obdobju od vključno 2026. </font><br/>
<font size="4">	Glede na navedeno vlada predlaga, da se predlog zakona podpre.</font><br/>
<font size="4">	Hvala.</font><br/>
<br/>
<font size="4">	</font><b><font size="4">PREDSEDNIK ROBERT POLNAR: </font></b><font size="4">Hvala, gospa državna sekretarka. </font><br/>
<font size="4">	Nadaljujemo z Zakonodajno-pravno službo. Danes bo v njenem imenu predstavila stališče gospa Slaana Ješić.</font><br/>
<font size="4">	Prosim.</font><br/>
<br/>
<font size="4">	</font><b><font size="4">SLADJANA JEŠIĆ: </font></b><font size="4">Hvala za besedo. Dober dan. </font><br/>
<font size="4">	Zakonodajno-pravna služba je v svojem pisnem mnenju podala pripombe k posameznim določbam predloga zakona. Pripombe iz mnenja naslavljajo vloženi amandmaji in sprememba amandmaja treh poslanskih skupin, ki prvotno predlagane rešitve dopolnjujejo in nadgrajujejo, vendar pa nekateri amandmaji terjajo dodaten odziv Zakonodajno-pravne službe.</font><br/>
<font size="4">	Z amandmajem k 2. členu se sicer delno sledi pripombi Zakonodajno-pravne službe glede objave seznama, vendar na način, ki povzroča jezikovno neustreznost prve alineje drugega odstavka novega 8.a člena zakona. Preveč je vrinjenih stavkov. Zato velja ponovno pretehtati ali je v zakonu treba navajati število držav na seznamu. Gre za del določbe, ki se glasi, »pri čemer na seznamu lahko ni nobene države«, ki je pojasnilne narave in bi lahko bil sestavni del obrazložitve. Možnost za izboljšavo določbe bo še do seje Državnega zbora, če bo amandma sprejet. </font><br/>
<font size="4">	Še vedno ostaja vprašanje rešitve iz 10. člena z vidika jasnosti. In sicer ali spremenjena dikcija prvega odstavka 55.b člena zakona dejansko omogoča izvajanje določbe tako, da bo olajšava priznana vsem, ki zaposlijo delavce za izvajanje del in nalog, za katera na trgu dela ni iskalcev zaposlitve oziroma teh primanjkuje. Na koncu določbe pa bi bilo treba dodati še besedi »davčnega obdobja« kot je to na primer določeno tudi za davčno osnovo iz 12 člena. In enako velja tudi za nov četrti odstavek.</font><br/>
<font size="4">	K 11. členu pa amandma ni predlagan, ker pa besedilo v tem obdobju v napovednem stavku prvega odstavka 55.c člena zakona ne določa jasno, na katero obdobje se olajšava nanaša, predlagatelja ponovno pozivamo </font><br/>
<br/>
<b><font size="4">3. TRAK: (VP) 14.10</font></b><br/>
<br/>
<b><font size="4">	</font></b><font size="4">(nadaljevanje) k ponovnemu premisleku, in če gre za davčno obdobje, da se to v določbi tako tudi opredeli. Prav tako na koncu prvega stavka napovednega stavka menimo, da je treba dodati besedi »davčnega obdobja«. Če amandma k 11. členu danes ne bo vložen, bo člen za sejo zbora zaprt.</font><br/>
<font size="4">	Hvala.</font><br/>
<br/>
<font size="4">	</font><b><font size="4">PREDSEDNIK ROBERT POLNAR: </font></b><font size="4">Hvala, gospa Ješić. </font><br/>
<font size="4">	Gospe in gospodje, članice in člani odbora, predlagam, da po končani razpravi o členih v skladu s tretjo alinejo 128. člena Poslovnika Državnega zbora glasujemo skupaj o vseh členih. Ali kdo temu nasprotuje? Ne.</font><br/>
<font size="4">	Zato prehajamo na razpravo o členih in o vloženih amandmajih.</font><br/>
<font size="4">	V razpravo dajem 1. člen, h kateremu ni bilo vloženih amandmajev. Kdo želi besedo? Sem opazil, gospa poslanka Andreja Zabret. Za njo bom razpravo opravil sam.</font><br/>
<font size="4">	Kolegica Zabret, prosim.</font><br/>
<br/>
<font size="4">	</font><b><font size="4">ANDREJA ZABRET (PS LMŠ): </font></b><font size="4">Hvala za besedo, predsednik. Lep pozdrav vsem. </font><br/>
<font size="4">	Danes obravnavamo, poteka druga obravnava zakona o davku od dohodkov pravnih oseb, medtem ko je bila od 13. 7. na redni seji sprejet sklep, da je predlog zakona primeren za nadaljnjo obravnavo. Zdaj, v LMŠ smo bili že takrat kritični predvsem na to, da je koalicija želela vse zakone o davčni reformi obravnavati po nujnem postopku, in pa tudi glede na samo finančno situacijo, ki jo imamo v državi, in pa odnosu te vlade do proračuna. Proračun ni samopostrežna trgovina, to sem že večkrat povedala, pa mislim, da nazorno pove, kaj s tem mislim.  Zdaj, predlog takrat, ko je bilo na kolegiju, da bi šli zakoni po nujnem postopku, pač ni dobil zadostne večine. Razlog takrat za nujnost pa je bil argument vlade, citiram, »ker bi v primer kasnejšega sprejetja predloga zakonov lahko nastale težko popravljive posledice za državo«. Mislim, da res težko govorimo, da bi hitrost sprejemanja teh zakonov izboljšala finančno situacijo v državi, sploh če vidimo, kaj ta vlada počne z javnimi financami, da imajo vsi ti zakoni, ki so v paketu davčne reforme, vključno tudi z Zakonom o debirokratizaciji, ki nas še čaka, ogromne negativne posledice za proračun. Zdaj, če ponazorim, samo Zakon o dohodnini predvideva recimo nižji prihodek v blagajno v višini 247 milijonov, po drugi strani pa recimo proračun, ki smo ga dobili v Državni zbor, predvideva za leto 2022 povišanje prihodkov iz dohodnine v višini 60 milijonov. Tako, da dejansko res ne vem, kako se bodo te zadeve pokrile. </font><br/>
<font size="4">	Zdaj, ta zakon, ki ga danes obravnavamo, smo že slišali, za kakšne spremembe gre. In nekaj stvari je sigurno dobrih, ki so dobre za podjetja in tudi za samo državo, sploh kar se tiče prožnosti trga dela. Gre za večjo zaposljivost in širitev obsega olajšav  za zaposlovanje, in sicer oseb, za katere na trgu ni dovolj kadra za potrebe delodajalcev, zaposlovanje oseb mlajših od 29 let ali starejših od 55 let, kjer se lahko uveljavlja znižanje davčne osnove v višini 45 % plače te osebe. Govorimo tudi o višini zmanjšanja davčne osnove glede vlaganj v digitalno preobrazbo in zeleni prehod. Vemo, da bo to v prihodnjih letih ključne investicije v podjetjih. In pa recimo tudi višina olajšav za donacije iz 0,3 % na 1 %, kar se mi zdi tudi pomembno, saj se bo s tem verjetno povečal poslovni interes donacij podjetij, predvsem pa tudi ker se širi za športne namene. </font><br/>
<font size="4">	Vendar kljub vsem tem pozitivnim spremembam današnjega predloga zakona zdaj učinek finančni tega zakona sicer ni </font><br/>
<br/>
<b><font size="4">4. TRAK: (VP) 14.15</font></b><br/>
<br/>
<b><font size="4">	</font></b><font size="4">(nadaljevanje) tako velik, se pravi ocenjena vrednost je nekako 27 milijonov letno, vendar kljub temu, da prinaša nekaj dobrih stvari, to ne pomeni, da ni potrebe po kritičnosti. Namreč finančna situacija v državi je izredno slaba in tudi, kot sem že omenila, odnos te vlade do te države, do ljudi in pa državnega proračuna. Smo v zgornji tretjini držav EU najhitreje naraščajočega dolga v času covid krize. To je en ključni podatek, ki je zelo pomemben. Fiskalni svet tudi opozarja, da je primanjkljaj kljub okrevanju gospodarske aktivnosti večji kot v istem obdobju lani. Vemo, da se je samo primanjkljaj državnega proračuna iz leta 2019, ko je vlada Liste Marjana Šarca pustila presežek v proračunu, se je v 2020 povečal oziroma se je iz leta 2019 iz 31 milijard 751 in pa 56,6 bruto družbenega proizvoda povečal na stanje 31. 8. 2021 37 milijard 300 in preko 80 % bruto družbenega proizvoda. Te številke so ogromne. In ko smo se v naši vladi pogovarjali, smo se pogovarjali o milijonih, tu se pogovarjamo o milijardah. In so zaskrbljujoče. In predvsem kaj je tudi Fiskalni svet opozarjal? Da je primanjkljaj, kot sem rekla, kljub okrevanju gospodarske aktivnosti večji kot v istem obdobju lani, predvsem pa to, da je realizacija odhodkov za investicije, ki naj bi bile sprejete v proračunskih dokumentih, naj bi bile investicije najpomembnejši vzrok za letošnji primanjkljaj. Vendar, kot kaže, precej zaostaja za temi projekcijami, kar pomeni, da ni denarja namenjenega toliko za investicije, ampak za druge stroške. Vedeti pa bi morali vsi, predvsem pa ta vlada, da so prav investicije tiste, ki nam prinašajo bodočo dodano vrednost in nas vlečejo naprej in nam pomagajo tudi višati in okrepiti gospodarsko rast. Namreč za letošnje leto je Umar napovedal 6,1 % gospodarsko rast, za leto 2022 pa 4,7. Zdaj, lahko si samo želimo, da bodo te številke uresničljive in da se bodo nekako računi izšli, vendar vemo, da papir prenese vse. </font><br/>
<font size="4">	Zdaj, nekaj bi tudi opozorila, kar se zavaja, in ta vlada pravzaprav, ja, zavaja ali pa ne bom kaj več, kaj bolj konkretnega rekla, kakšno gospodarsko rast imamo.</font><br/>
<br/>
<font size="4">	</font><b><font size="4">PREDSEDNIK ROBERT POLNAR: </font></b><font size="4">Gospa poslanka. Gospodarska rast ni tema točke dnevnega reda. Tema točke dnevnega reda je Zakon o davku od dohodkov pravnih oseb, ki ga imamo v drugem branju. Vi ste govorili večino svoje razprave o vsem, razen o točki dnevnega reda. In na tej točki vas moram prekiniti in vam predlagati, da govorite o tem, kar je v gradivu, to se pravi o Zakonu o davku od dohodkov pravnih oseb, spremembah in dopolnitvah, ki so v teh 19-ih členih tu navedene. Tako, da prosim vas, da se tega držite, ker drugače vam bom moral po poslovniških predpisih začeti omejevati besedo.</font><br/>
<font size="4">	Izvolite, nadaljujte. </font><br/>
<br/>
<font size="4">	</font><b><font size="4">ANDREJA ZABRET (PS LMŠ): </font></b><font size="4">Ja, hvala, predsednik. Na podlagi tega, kar zdaj pač razlagam, bom tudi obrazložila, zakaj pač tega zakona ne morem podpreti. Ker za mene so to izredno pomembni razlogi, zakaj se morda na ta način ne sprejemajo zakoni in s takimi javnofinančnimi učinki. Tako, da se vse to pravzaprav nanaša, sprejemanje teh zakonov, tudi na stanje javnih financ in pa na proračun.</font><br/>
<br/>
<font size="4">	</font><b><font size="4">PREDSEDNIK ROBERT POLNAR: </font></b><font size="4">Mi zdaj, gospa poslanka, ne govorimo o zakonih, ampak govorimo o enem konkretnem zakonu, ki je točka tega dnevnega reda. In ne morem vam dovoliti, da govorite o vsem mogočem, ampak vam lahko dovolim samo to, da govorite o tem, kar je na dnevnem redu, </font><br/>
<br/>
<b><font size="4">5. TRAK: (ŠS) – 14:20</font></b><br/>
<br/>
<font size="4">	(nadaljevanje) toje Zakon o davku o dohodku pravnih oseb in njegove spremembe in dopolnitve in prosim vas, da se držite tega, kar vas prosim oziroma kar vam sugeriram. Izvolite, nadaljujete.</font><br/>
<br/>
<b><font size="4">	ANDREJA ZABRET (PS LMŠ):</font></b><font size="4"> Ja hvala še enkrat za opozorilo. </font><br/>
<font size="4">	Zdaj potrebno je vedet, če ne bo take gospodarske rasti, kot naj bi bila oziroma naj kot jo napoveduje ta vlada, da imamo 16,3% gospodarsko rast bodo tudi ta podjetja, za katera sprejemamo</font><br/>
<br/>
<b><font size="4">	PREDSEDNIK ROBERT POLNAR:</font></b><font size="4"> Spoštovana poslanka. Ne, nehajte govoriti, zdaj jaz govorim. Izrekam vam prvi opomin zato ker kršite poslovnik in ne govorite o točki dnevnega reda. To je prvi opomin. Po drugem opominu vam bom odvzel besedo. Izvolite, nadaljujete.</font><br/>
<br/>
<b><font size="4">	ANDREJA ZABRET (PS LMŠ):</font></b><font size="4"> Ja, vseeno bom mogla končat ta stavek zato, da lahko zaključim misel in bi prosila, da me ne prekinjate in mi pustite, da do konca razvijem </font><br/>
<br/>
<b><font size="4">	PREDSEDNIK ROBERT POLNAR:</font></b><font size="4"> Jaz vas bom prekinjal točno takrat, ko bom sam ocenil, da je to primerno v kolikor boste kršili poslovnik in ne boste govorili o dnevnem redu oziroma o tisti točki, ki je na dnevnem redu. Izvolite.</font><br/>
<br/>
<b><font size="4">	ANDREJA ZABRET (PS LMŠ):</font></b><font size="4"> Ja predsednik saj vem, da imate pravico in imate kot predsedujoči to možnost samo imamo pa tudi judje različen pogled na določene stvari i tako da bi pričakovala, da dopuščate, da se misel razvije. Vsekakor na način kateri se trenutno dogaja v tej državi in kar se dogaja s proračunom in trošenjem javnega denarja in da se pravzaprav zelo malo naredi na prihodkovni strani več ali manj pa na odhodkovni strani bi tudi morda samo še to povedala, da predsednik Fiskalnega sveta je poudaril, naj ukrepi ne odražajo zaključne faze političnega cikla.</font><br/>
<font size="4">	Pravzaprav se pa ravno to dogaja.</font><br/>
<br/>
<b><font size="4">	PREDSEDNIK ROBERT POLNAR:</font></b><font size="4"> OK, kolegica Zabret očitno se vam ni mogoče dopovedati stvari. Zdaj vam izrekam drugi opomin. Dobro.</font><br/>
<font size="4">	Kolegice in kolegi, predno nadaljujemo z razpravo najprej bom sam na vrsti, vas resnično prosim, samo trenutek, da končan kolega Bandelli, takoj bom, da govorimo o tem, kar je na dnevnem redu. Prosim, postopkovno poslanec Marko Bandelli. Prosim.</font><br/>
<br/>
<b><font size="4">	MARKO BANDELLI (PS SAB):</font></b><font size="4"> Hvala predsednik za besedo, za postopkovno. Jaz predlagam vam, da vi pustite naše člane te komisije, da naredijo malo preambule, da pridejo na srž tega, kar je problem danes. To je dovoljeno, kadar se obravnava 1. člen kateregakoli zakona je malo širša obravnava vedno dovoljena. Vedno je bila in zato prosim, da dovolite vsaj en toliko, da pride človek do tistega srža, do problema, da pove zakaj se ne strinja s tem.</font><br/>
<font size="4">	Itak vemo kako bo rezultat. Zmenjeni ste kar je, ampak dajte nam vsaj možnost, da povemo zakaj se ne strinjamo. Samo toliko. Hvala.</font><br/>
<br/>
<b><font size="4">	PREDSEDNIK ROBERT POLNAR:</font></b><font size="4"> Hvala vam kolega Bandelli za postopkovni predlog. Razumite pa me prosim, da jaz ne morem dovoliti razprave denimo o Zakonu o davku na dodano vrednost ali pa o spremembah in dopolnitvah zakona o dohodnini v povezavi s to točko dnevnega reda, ki jo imamo danes.</font><br/>
<font size="4">	To, kar je bilo, ko je vlada predlagala nujni postopek za hkratno obravnavo vseh treh zakonov, to je mimo. Mi imamo danes točno določeno točko dnevnega reda in tako bom tudi peljal sejo. Vi lahko v okviru davka o dohodku pravnih oseb govorite o zgodovini denimo od leta 2004 naprej kako je bilo to z realizacijo tega davka v zaključnih računih proračunov, ampak ne mi vpletati tu gospodarsko rast pa dohodnino pa davek se pravi davek na dodano vrednost pa stališča fiskalnega sveta. Fiskalnega sveta bomo mi obravnavali v prihodnih dveh mesecih veste še koliko, vsa njegova stališča in mnenja. OK. Kolega Verbič, postopkovno. Prosim.</font><br/>
<br/>
<b><font size="4">	DUŠAN VERBIČ (PS SMC):</font></b><font size="4"> Hvala lepa predsednik. Moram priznat, da se v celoti z vami strinjam, da vztrajate na tem, kajti predlog sprememb zakona, ki je pred nami je zelo definiran in iz ne samo političnega tudi strokovnega vidika je relativno ozka vsebina, ki je sila pomembna </font><br/>
<br/>
<b><font size="4">5. TRAK: (ŠS) – 14:20</font></b><br/>
<br/>
<font size="4">	(nadaljevanje) zato predlagam predsednik, da se držite tega, kar ste od samega začetka tudi zastavil. Hvala lepa.</font><br/>
<br/>
<b><font size="4">	PREDSEDNIK ROBERT POLNAR:</font></b><font size="4"> Hvala kolega Verbič. Nadaljujemo z razpravo. Prosim tudi, da se umirite v avditoriju. Na vrsti za razpravo sem sam.</font><br/>
<font size="4">	Gospe in gospodje, kar se tile davka o dohodku pravnih oseb realizacija leta 2019 je bila 997 milijonov eurov, realizacija 2020 je bila 773 milijonov eurov. Tisto, kar je pa najpomembnejše pri obravnavi današnjega zakonskega predloga pa je gibanje realizacije v letošnjem letu. Načrtovana realizacija v veljavnem proračunu za 2021 leto je 956 milijonov in 696.000 eurov. Do včeraj do 5. oktobra je bilo realiziranih 864 milijonov in 574.000 eurov, kar pomeni, da je bilo do 5. oktobra realiziranih 90,37% načrtovane letne realizacije.</font><br/>
<font size="4">	Vem, da ste vsi že pogledali tudi proračunske dokumente za leti 2022 in 2023 in tam je tudi navedeno, da je ocenjena realizacija v letu 2021 iz naslova davka o dohodku pravnih oseb milijardo in 90 milijonov eurov. Če malo preračunate številke, ki sem jih ravnokar omenil, potem lahko ocenimo, da to, kar ministrstvo ocenjuje, da je zelo realno in da je ta milijarda in 50 ali pa milijarda in 100 milijonov v letu 2021 uresničljiva.</font><br/>
<font size="4">	Toda kot sem že večkrat povedal in kar se mi zdi silno pomembno pri tej zadevi je, da je to še vedno manj kot je bilo realizirano iz naslova tega davka v državnem proračunu denimo leta 2008, ko je bilo realiziranih milijardo in 257 milijonov eurov. Zato je seveda pri takem davku se potrebno vprašati koliko ima država še rezerve pri realizaciji zakaj vsi skupaj zelo dobro vemo, da celotni davčni prihodki ne zadostujejo za to, da bi lahko država opravljala vse svoje funkcije oziroma njeni fiskalni prihodki ne zadostujejo, če omenim denimo samo področje stanovanjske izgradnje za javna najemna stanovanje, če omenim področje infrastrukture, zdravstva, dolgotrajne oskrbe in tako naprej. Gre za pomembna področja, ki so finančno podhranjena.</font><br/>
<font size="4">	V samem zakonu, ko razmišljam o tem ali ga velja sprejeti ali ne, prvikrat sem se odločil za, zato ker je negativnega finančnega učinka načrtovanega približno 27 milijonov eurov letno, kar je če gledamo na milijardo eurov prihodkov zanemarljivo, mislim takole. Absolutno se strinjam s tem, da je pozitivna naravnanost v tem, če se dvignejo stopnje olajšave za donacije. Ravno tako imam pozitiven odnos do tega, da se ugodnejše priznavajo odhodki za rezervacije za pokojnine, rezervacije za jubilejne nagrade in rezervacije za odpravnine ob upokojitvi.</font><br/>
<font size="4">	Absolutno se ne strinjam s tem, da se dodatno povečujejo olajšave za stroške reprezentance in stroške nadzornega sveta, zato že zdaj povem, da bom podprl amandma oziroma predlog za amandma odbora, ki so ga vložili kolegi iz PS Levica. Tisto najpomembneje, kar pa me napotuje za to, da bom podprl ta predlog zakona je pa tudi tisti njegov del, v katerem vlada ocenjuje, da je najvišji finančni učinek v negativni smeri in sicer tisto, kar se gre za olajšave za vlaganje v okoljevarstvo in v digitalni prehod. To dvoje je namreč v koheziji s tem, kar se obeta tudi v načrtu za okrevanje in odpornost in kar sta dve poglavitni točki načrta za okrevanje </font><br/>
<br/>
<b><font size="4">6. TRAK: (ŠS) – 14:25</font></b><br/>
<br/>
<font size="4">	(nadaljevanje) in odpornost, to se pravi tisto, kar sta tudi dva temeljna smotra na nivoju Evropske unije spodbujanje investiranja v okoljevarstvene tehnologije in pa v digitalni prehod. Tu je ocenjeno približno 16 milijonov eurov negativnega učinka. Morda bo tega nekaj več, če bodo pač pravne osebe ocenile, d je to za njih privlačno.</font><br/>
<font size="4">	Gre v primerjavi z vsemi ostalimi davčnimi spremembami po mojem mnenju potrebno tehtati eno stvar med pričakovanimi izgubami in potencialnimi prihodki. Mislim, da so potencialni prihodki tukaj lahko bistveno višji vas pa v tej smeri napotujem tudi na predloga sprememba proračuna za 2022 in predlog proračuna za 2023, kjer so načrtovani prihodki iz davka od dohodkov pravnih oseb. Se pravi 22 milijard in 54 milijonov 23 pa milijarda in 111 milijonov eurov, kar je glede na to, kar sem omenil malo prej v zvezi z letošnjim letom 2021 verjetno tudi kar precej realno.</font><br/>
<font size="4">	Torej podprl bom amandma Levice k 8. členu zakon v celoti pa tudi bom podprl. Toliko. Hvala lepa.</font><br/>
<font size="4">	Zdaj pa prosim najprej je na vrsti Marko Bandelli, če sem prav videl. Kolega Mesec tudi vi se prijavljate k razpravi, ne. Se pravi tako, kolega Bandelli samo trenutek, Bandelli, Mesec in za njim še poslanka Gregorčič. Kolega Bandelli, prosim.</font><br/>
<br/>
<b><font size="4">	MARKO BANDELLI (PS SAB):</font></b><font size="4"> Hvala predsednik. Imam občutek s tem zakonom, ki ga imamo na zakonu tukaj, mi smo nasprotovali na začetku že v prvem branju samo imam občutek, da ta vlada obravnava ne vem problem dolga kot marginalno zadevo. A vemo sami kaj pušča za sabo ta vlada, milijardne luknje. In v tem trenutku si mi ne moremo privoščiti še nekaj drugih izdatkov. To je glavni problem tukaj.</font><br/>
<font size="4">	Imam občutek, da sploh se ne zaveda ali pa se zaveda vlada in koalicija sama, kot da to ni noben problem. Vse te milijarde teh dolgov ni noben problem. A ko smo reševali pa takrat Slovenijo vemo sami koliko je bilo debate okoli tega pa še sedaj izredne seje. Zdaj dvig davčnih olajšav in uvedba teh novih dejansko pomeni, da bomo pobrali manj davka, predsednik. To vemo sami. Se pravi bomo pa kar imam jaz tukaj podatke zdaj popravite me, če niso pravi olajšave za donacije nas bodo stale 1,5 milijona eurov, rezervacije za pokojnine in jubilejne nagrade 6 milijonov, če je to res, dvig stroškov reprezentance 2,6 milijonov popolnoma nepotrebno, uvedba novih olajšav za investiranje v zelo pa 16,5 milijona eurov. S sprejemom tega zakona bomo proračun letno prikrajšali za 27 milijonov, letno. To je zdaj nekako ta cifra.</font><br/>
<font size="4">	Zdaj mi v SAB-u menimo, da trenutno ta javno finančna situacija ki je ki je proračun predvsem po mojem izropan, če bi rekel takšne odločitve so v tem trenutku nesmotrne, neresne, neodgovorne in mislim, da so posledično usodne za državni proračun, če gledamo z vidika številk. Mislim da vsakomur bi moglo bit jasno, da tak povečan obsega dolga prepoveduje kakršnokoli zmanjševanje prihodkov proračuna. Jaz ne vem, jaz zdaj lahko da samo jaz razumem ta problem in mi ki smo v opoziciji. Jaz vem, da hočete napraviti dobro za firme, dobro za ., ampak so trenutki kateri nam omejujemo možnost zniževanja. Saj tudi naloga naša bo v naslednji fazi, da ne bomo zviševali in bremenili gospodarstvo, ki je že tako in tako preobremenjeno. Plače so preobremenjene. Nova vlada ki bo prišla bo mogla neko racionalizacijo napravit, da bodo prihajali noter, da bo ostalo v proračunu več denarja. V starih cajtah predsednik se spomnim, smo rekli temu stabilizacija, kadar so bili stari časi v Jugoslaviji.</font><br/>
<br/>
<b><font size="4">	PREDSEDNIK ROBERT POLNAR:</font></b><font size="4"> Skoraj že 40 let od takrat.</font><br/>
<br/>
<b><font size="4">	MARKO BANDELLI (PS SAB):</font></b><font size="4"> Tako, in mislim da zdaj bo treba optimizirat izdatke, če hočemo ostati vsaj v tistem nivoju s tistimi izdatki </font><br/>
<br/>
<b><font size="4">8. TRAK: (ŠS) – 14:35</font></b><br/>
<br/>
<font size="4">	(nadaljevanje) pač, da lahko pokrijemo to, kar smo naredili.</font><br/>
<font size="4">	Zdaj je jasno, da če ne bodo za sigurno, če bodo šli previsoki podatki bomo mogli pol, kaj bomo naredili. Bomo mogli zniževati ali plače ali pa pokojnine, socialne pravice in take reči. Zato mislim, tu je ta osnova vsega zakaj ja govorim, da v tem trenutku ne vidim smiselno, da dajemo na mizo take predloge. To so všečni predlogi za nekatere, ki bi rekel človek ja če ne bi bilo krize in ne bi mi se zapufali za osem milijard ali koliko jih bo ostalo zdaj na koncu, točnih številk tudi ne vemo, ker če bi zdaj na mizi tisti predlog, ki smo ga dali mi že pred enim letom in pol, ampak pustimo, da ne gre ven z argumenti tako kot ste nas opozoril, kar mislim, da je tudi prav ta proračunski sklad kateri bo prišel na mizo.</font><br/>
<font size="4">	Zdaj, jaz se strinjam z vami predsednik, ko ste rekli prej tisti amandma Levice, ampak mislim, da bo isti amandma bo predstavljen z odbora, da bo ta od Levice umaknjen, če sem dobro razumel in da bo odborni in tudi SAB ga bo podprla, tega absolutno.</font><br/>
<font size="4">	Kar se pa tiče na koncu ne vidim smisla, da bi v tem trenutku izdajali zniževali prihodke ker ni čas, absolutno ni čas v tem trenutku, da bi to zdaj naredili. Samo toliko z moje strani. Hvala lepa.</font><br/>
<b><font size="4">	</font></b><br/>
<b><font size="4">	PREDSEDNIK ROBERT POLNAR:</font></b><font size="4"> Hvala gospod Bandelli. Samo da pojasnim, kolegice in kolegi. Prvotni amandma Poslanske skupine Levica je pač po nesreči bil vložen po  preteku roka za vložitev amandmajev in so kolegi to spremenili in so ga prekvalificirali včeraj v oziroma danes v predlog za amandma odbora, vsebinsko je pa enak, kot je bil prvotno predlagan. To imate tudi v dokumentaciji, tako da glede tega mislim, da ne more priti do zmede.</font><br/>
<font size="4">	Nadaljujemo z razpravo. Na vrsti je poslanec Luka Mesec, za njim poslanka Monika Gregorčič. Kolega Mesec, prosim.</font><br/>
<br/>
<b><font size="4">	LUKA MESEC (PS Levica):</font></b><font size="4"> Ja, hvala lepa in lep pozdrav. Jaz bi tudi pri obravnavi tega zakona začel širšo sliko. Zdaj širša slika je po eni strani je ta zakon del vladnega paketa o tako imenovani debirokratizaciji, ki bi v državni proračun ob vseh izdatkih, ki jih trenutno imamo covid krizi in tako naprej navrgel še za kakšno milijardo eurov luknje.</font><br/>
<font size="4">	Zdaj ta zakon sam po sebi velike luknje gledano v splošnem pač ne prinaša vse skupaj so ocene okrog 26 milijonov, ampak dejstvo je pa naslednje, če pogledamo kako se Slovenija mednarodno pozicionira v davčnem sistemu bomo ugotovili, da kot prvo smo pod povprečni oziroma na repu evropskih lestvic po naših davkih na premoženje po drugi strani pa smo globoko podpovprečni tudi po tem kako uspešni smo pri obdavčevanju kapitala. Povprečje Evropske unije je, da z davki na kapital uspe pridobit 2,7% BDP-ja v Sloveniji skupni davki na kapital znašajo zgolj 1,8% BDP-ja, se pravi 2/3 evropskega povprečja.</font><br/>
<font size="4">	Ta zakon bo seveda z novimi davčnimi odpustki to nesorazmerje še povečal. Zdaj kako uspešni bodo marsikaj kar v tem predlogu piše se bere všečno recimo da se uvaja nova olajšava za vlaganje v digitalni in zeleni prehod, ki naj bi pomenila 16 in pol milijonov eurov izpada letno, ampak tukaj je zapisano, da delodajalec lahko uveljavlja zmanjšanje davčne osnove v višini 40% vloženih sredstev, če gre za vlaganje v recimo računalništvo v oblaku, umetno inteligenco, velepodatke. Te stvari kot vemo so zelo splošno določene in nimajo pretirane veze z okoljsko krizo ali pa okoljskimi vlaganji. </font><br/>
<font size="4">	Praktično vsako kolikor toliko sodobno podjetje danes uporablja računalništvo v oblaku. Torej gre v bistvu še za en dodaten način možnosti zmanjševanja efektivne davčne stopnje, ki pa je v Sloveniji nominalno 19% ampak dejansko pa efektivna davčna stopnja pa je 12,6%, kar je za desetinsko točke odstotne točke nad tem, kar po čemer se država uvršča</font><br/>
<br/>
<b><font size="4">	PREDSEDNIK ROBERT POLNAR:</font></b><font size="4"> Kar OECD ocenjuje kot davčno oazo. To verjetno mislite, ne.</font><br/>
<br/>
<b><font size="4">	LUKA MESEC (PS Levica):</font></b><font size="4"> Tako, ne kjer je davčna stopnja po ECD pod </font><br/>
<br/>
<b><font size="4">9. TRAK: (ŠS) – 14:40</font></b><br/>
<br/>
<font size="4">	(nadaljevanje) 12,5%. To pomeni, da je država davčna oaza. Slovenija je po efektivni obdavčitvi zgolj desetinsko točke nad tem in od 40 držav OECD jih je zelo malo, ki imajo še nižjo stopnjo na kapital. Izstopata predvsem Litva in Madžarska, potem jih boste pa druge težko našli. V Franciji davek na dobiček znaša 32%, v Nemčiji 29,9%, Belgija, Avstrija in na Nizozemskem 25%, pri nas ponavljam nominalno 19, efektivno pa 12,6% in to kljub temu, da smo v Šarčevi vladi na pobudo Levice celo določili, da se z vsemi odpustki davčna stopnja obdavčitveni kapital ne sme spustiti pod 7%. Še zmeraj smo zelo slabi.</font><br/>
<font size="4">	Torej če pogledamo to širšo sliko bomo videli, da bi bilo treba naše davke na kapital bistveno drugače zastavit ne se pogovarjat zgolj o novih olajšavah, ker dela ta zakon ampak se pogovarjat o tem, kako naša obdavčitev kapitala naredit mednarodno primerljivo in s tem naš davčni sistem tudi bolj pravičen. Zato te novele ne bomo  podprli kot ste predhodniki že omenili pa vlagamo amandma na najbolj moteč del tega zakona in to je, da se trenutno pri določanju davčne osnove stroški nadzornega organa in reprezentance kot odhodki priznajo v 50%. Po novem vladnem predlogu se ta stopnja dviguje na 60%, to je popolnoma nepotrebno ker to pomeni v bistvu, da se razdavčuje stroške, ki jih imajo podjetja za pogostitve, zabave ali poslovna darila partnerjem.</font><br/>
<font size="4">	Kakšnega smisla v tem ne vidimo, bo Pa državo ta stvar stala 2,6 milijona eurov, zato smo predlagali amandma kot amandma odbora k 8. členu, ki je, da se  enostavno ta člen, ki to olajšavo določa črta.</font><br/>
<font size="4">	Evo, pa da ne bom predolg, se bom tukaj ustavil.</font><br/>
<br/>
<b><font size="4">	PREDSEDNIK ROBERT POLNAR:</font></b><font size="4"> Hvala kolega Mesec. Nadaljujemo, na vrsti je poslanka Monika Gregorčič, za njo poslanec Horvat. Kolegica Gregorčič, prosim.</font><br/>
<br/>
<b><font size="4">	MONIKA GREGORČIČ (PS SMC):</font></b><font size="4"> Ja hvala lepa. Zdaj vsi moji predhodniki so že povedali, da je ta predlog novele zakona del nekega davčnega paketa za razbremenitev in ustvarjanje konkurenčnejšega poslovnega okolja. Zaradi specifičnosti zakonodajnega postopka ni pač obravnavan v sklopu vseh treh novel skupaj ampak danes govorimo samo o noveli zakona o dohodku davka od dohodka pravnih oseb, kjer sta kjer pač nekako ocenjujem, da gre za dve zelo pomembni ločeni vsebinski novosti.</font><br/>
<font size="4">	Najprej bi poudarila in pozdravila implementacijo določb direktive EU vezane na postopke obdavčevanja v razmerju do tretjih držav. Namen je seveda večja pravičnost sistema obdavčevanja na globalnem nivoju, preprečevanje zlorab. </font><br/>
<font size="4">	Drugi za naše nacionalno poslovno okolje pomembnejši sklop pa so spremembe sistema davčnih olajšav za podjetja. Torej za pravne osebe, ki že v samem startu ne bodo imele prav veliko negativnih finančnih posledic za proračun, tam okrog 20 milijonov eurov vse skupaj, pa vendar posredni pozitivni učinki za neko konkurenčnost našega poslovnega okolja pa bodo na daljši rok veliko višji. Gre za to, da se uvaja nek nov mehanizem olajšav ali pa spodbud za vlaganje v zeleni digitalni prehod v bolj prijazne tehnologije, spodbude za zaposlovanje in usposabljanje mladih, pa še posebej poudarjam, da to res ne gre za neke parcialne ukrepe ampak za res strogo domišljene integretirane ukrepe in spodbude v katero želimo tudi razvijat slovensko gospodarstvo.</font><br/>
<font size="4">	Te spodbude ja vključno gre tudi za olajšave za donacije dobrodelnim športnim, kulturnim in podobnim institucijam. Seveda tudi višje neobdavčene izdatke za reprezentanco </font><br/>
<br/>
<b><font size="4">10. TRAK: (ŠS) – 14:45</font></b><br/>
<br/>
<font size="4">	(nadaljevanje) sodijo v to in tukaj mi ne vidimo nič slabega, da se zares eno majhno odstotno točko zadeva spreminja. V SMC kot rečeno vidimo ta predlog novele kot neko dolgoročno naložbo v bolj spodbudno poslovno okolje in ga bomo seveda podprli, ker nekako ocenjujemo, da je eden od gradnikov pa generatorjev naše nadaljnje gospodarske rasti. Hvala.</font><br/>
<br/>
<b><font size="4">	PREDSEDNIK ROBERT POLNAR:</font></b><font size="4"> Hvala gospa poslanka. Na vrsti je zdaj poslanec Jožef Horvat, za njim poslanec Dušan Verbič. Kolega Horvat, prosim.</font><br/>
<br/>
<b><font size="4">	JOŽEF HORVAT (PS NSi):</font></b><font size="4"> Hvala za besedo gospod predsednik, drage kolegice in kolegi, spoštovana gospa državna sekretarka, lepo pozdravljeni. Dejstvo je, da je svetovno in seveda tudi slovensko gospodarstvo pandemija vrgla s tečajev in najbrž se strinjamo vsaj na tej točki, da vsaka pametna vlada mora na to pandemijo odreagirati tudi s svojimi mehanizmi oziroma z davčno zakonodajo. Imamo tri možnosti, da davke oziroma davčne obremenitve še povečamo, da pustimo tako kot je ali pa da davčne obremenitve zmanjšamo.</font><br/>
<font size="4">	Seveda imamo pred seboj neko novo normalnost za katero ne vemo kakšna bo. Na globalni ravni se glavni igralci spreminjajo. Seveda imamo ker o kolegi iz opozicije korektno opozorili pred očmi tudi dolg države. Ko gledamo številke, samo 10 sekund mi dovolite, ko gledamo številke glede dolga države in primerjamo prvi kvartal 21smo na 86% BDP-ja euro območje na 100,5, EU pa na 92,9. Torej smo pod povprečjem EU in everskega območja. </font><br/>
<font size="4">	Novela zakona, ki je na mizi, torej govorimo o noveli Zakona o davku od dohodka pravnih oseb predstavlja enega od zakonov paketa davčnih sprememb, ki so usmerjene v zmanjšanje davčnega bremena za naše davkoplačevalce. Torej ta koalicija se od tistih treh možnosti odločila za zmanjšanje davčnega bremena. Za zmanjšanje bremena davkoplačevalcev. V končni fazi vedno vsakem primeru za kakršenkoli davek gre plačamo ljudje fizične osebe ali lepše rečeno državljanke in državljani. </font><br/>
<font size="4">	In mi v Novi Sloveniji pač verjamemo, da posameznik z denarjem in finančnimi sredstvi zna ravnati bolj odgovorno, bolj preudarno, bolj racionalno kot država in zato ob tem kontekstu zaupamo ljudem in to je sestavni del našega gospodarskega programa. </font><br/>
<font size="4">	Zdaj pa h konkretnim rešitvam. Leta 2019 se je iz Slovenije selilo 15.100 prebivalcev. Od tega jih je bilo 5.759 v starosti med 20 in 45 let. Mi mladim moramo omogočiti ustvarjanje pri nas doma, če želimo da jih bo več tudi doma ostalo in v tej smeri gre tudi ta novela zakona. Pri tem je izjemno pomembno, da znanje povezujemo s prakso, zato se z novelo zakona predlaga nadgraditev olajšave za zaposlovanje. Pri že obstoječi olajšavi za zaposlitev mlade osebe v višini 45% plače se starost oseb za katere je mogoče uveljaviti olajšavo tako širi s 26 na 29  let. Na novo se določa uveljavljanje višjega zneska olajšave za zaposlovanje mlajših oseb, ki se prvič vključujejo v zaposlitev. To so osebe mlajše od 25 let. Olajšava bo v višini 55% plače. Obstoječo olajšavo se širi tudi na zaposlovanje oseb s poklici v primanjkljaju v pogovornem jeziku rečemo deficitarni poklici. Gre za olajšavo v višini 45% plače. </font><br/>
<br/>
<b><font size="4">11. TRAK: (ŠS) – 14:50</font></b><br/>
<br/>
<font size="4">	(nadaljevanje) Poleg navedenega se predlaga tudi zvišanje najvišje mogoče olajšave za zavarovanca, ki sprejme vajenca, dijaka ali študenta z 20 na 80% povprečne mesečne plače v Sloveniji. Predlog zakona naslavlja tudi olajšave za donacije. Določa se višjo olajšavo za donacije za humanitarne, kulturne in športne namene. Ta se poviša iz 0,3% na 1%. Poleg tega se športne namene uvrsti tudi med namene za katere je mogoča še dodatna olajšava v višini 0,2%. Za šport se torej delež olajšave poveša sedanjih 0,3 na 1,2%. </font><br/>
<font size="4">	Gre za vprašanje, ki smo ga v Novi Sloveniji že nekajkrat seveda kot v opoziciji naslavljali vedno jasno neuspešno. Predlog zakona prinaša še nekatere druge razbremenitve kot je na primer določba, da se oblikovanje rezervacije za pokojnine kar je predsednik že omenil, ponavljam se opravičujem, jubilejne nagrade in odpravnine začasno prizna kot odhodek v 100% znesku oblikovanih rezervacij. Gre za ukrep, ki bo veljal do ključno leta 2026, kar je pomembno tudi kot pomoč gospodarskim subjektom za zagon po krizi.</font><br/>
<font size="4">	Izjemno pomembna sprememba je tudi uvedba nove olajšave za spodbujanje zelenega in digitalnega prehoda, ki ste ga nekateri kolegice in kolegi že omenjali. Z uveljavljanjem katere si bo zavezanec zniževal davčno osnovo za določena vlaganja. Uveljavlja lahko zmanjšanje davčne osnove v višini 40% zneska, ki predstavlja vlaganje v digitalno preobrazbo in zeleni prehod. Z zakonom se določa tudi ugodnejše in enostavnejše priznavanje odhodkov pri določanju davčne osnove.</font><br/>
<font size="4">	Ker gre zakon generalno gledano v smeri davčnih razbremenitev bomo mi v Novi Sloveniji ta zakon podprli. Hvala lepa gospod predsednik.</font><br/>
<br/>
<b><font size="4">	PREDSEDNIK ROBERT POLNAR:</font></b><font size="4"> Hvala gospod poslanec. Nadaljujemo z razpravo. Na vrsti je poslanec Dušan Verbič, prosim.</font><br/>
<br/>
<b><font size="4">	DUŠAN VERBIČ (PS SMC):</font></b><font size="4"> Hvala za besedo. Bom relativno kratek glede na to, da ne želim ponavljati neke prednosti tovrstnega predloga in če sem kar konkreten. </font><br/>
<font size="4">	Dejstvo je, da s tem predlogom zakona, ki ga imamo pred nami se vključuje tudi direktiva ki v gradivu je sklicevana in tisto, kar je bistvo iz te direktive je da je za nas sila pomembno področje, ki ureja tako imenovana hibridna neskladja. Tisti, ki se malce spoznamo na to rečemo relativno ozko davčno sfero vsebine nekako se zavedamo potrebnosti  da se ta direktiva praktično vključuje tudi v naš recimo ta tako imenovani davčni, kajti osebe, ki se nekako obdavčujejo se praktično s to spremembo vključi ali recimo temu obremeni kot rezident v tem tko imenovanem davčnem postopku, kar je  najbolj optimalno. To je pač bila neka tako imenovana pravna ali davčna praznina.</font><br/>
<font size="4">	Čeprav so moji spoštovani predhodniki se kar nekajkrat dotaknili kar se tiče teh olajšav za donacije moram tudi sam to izpostaviti mogoče z drugim zornim kotom. Dejstvo je, da v vsaki družbi, tudi pri nas so tako imenovane donacije še kako dobrodošle kot že omenjeno humanitarnim invalidskim, dobrodelnim, vzgojno izobraževalnih, športni, ekološkim pa vse mogoče namene in tukaj se preprosto jaz moram reči kar poistovetim z vsebino tega predloga kajti ljudje, ki so prostovoljno vključeni v delovanje tovrstnih recimo organizacij to so lahko milo rečem ali tudi dosti vsebinsko močno to so tako imenovane družbene aktivnosti, ki po eni strani ne samo da so koristni za državo, za družbo se jo predstavlja tudi neka družabnost predvsem </font><br/>
<br/>
<b><font size="4">12. TRAK: (ŠS) – 14:55</font></b><br/>
<br/>
<font size="4">	(nadaljevanje) pa vsi ki so vključeni se po navadi izkazuje, da je to tudi neko osebno zadovoljstvo in prav je, da država, družba, Ministrstvo za finance razmišlja v tej smeri, da se namenja več tovrstnih sredstev za ta namen.</font><br/>
<font size="4">	Dotaknil se bom še tudi to, ko je bilo nekaj rečeno kar se tiče tako imenovanih stroškov za reprezentance s 50 na 60. Kakorkoli pač je razumljeno moram priznati, da je tukaj moje stališče nekoliko drugačno kot od nekaterih, ki ste pred mano razpravljali. Praviloma se v gospodarskih družbah, če temu lahko tako rečem stroški za reprezentanco nekoliko drugače namenjajo in tudi prezentirajo. Tisti, ki pravi ali ki je nekako bilo rečeno, da je namenjen predvsem za pojedine in sindikalne zabave žal moram v tem kontekstu tudi omenit, ja to bolj velja za družbe, ki so v državni lasti ali kakorkoli kje povezano z državno lastnino.</font><br/>
<font size="4">	Ne rečem, da tudi v gospodarskih uspešnih družbah ni en delček tega, ampak praviloma se reprezentance z odgovornimi vodstvenimi organi če temu lahko tako rečem zavedajo da je reprezentanca nek nujni strošek gospodarske družbe, ki gre predvsem v smeri utrjevanje obstoječih poslovnih verig na trgu, kjer oni delujejo ali pa in večja teža tovrstnih stroškov gre v ustvarjanje novih poslovnih partnerjev, ki je sestavni del nekako nekega tovrstnega druženja. Končni splet prav gotovo pa je razširitev poslovnih možnosti na različnih trgih dobro stoječih gospodarskih družb. Zato menim, da če gledam s tega vidika jaz pozdravljam praktično ta predlog ministrstva za finance, kajti to daje odgovornim in pravim vodstvenim organom gospodarskih družb še nekoliko dodatno spodbudo, da se v teh časih, ki več ali manj vemo, kaj  to pomeni oživitev gospodarstva, oživitev trg še dodatni nek argument, nek vzvod, da se še bolj nekako soočajo s kruto realnostjo na trgu ponudbe in povpraševanja, zato lahko samo zaključim.</font><br/>
<font size="4">	Jaz pozdravljam tovrstno zadevo in podpiram tako zakon kot tudi te amandmaje, ki ga je vložila koalicija. Hvala lepa. </font><br/>
<br/>
<b><font size="4">	PREDSEDNIK ROBERT POLNAR:</font></b><font size="4"> Hvala gospod poslanec. Sprašujem, če želi še kdo razpravljati. Če ne, potem mi dovolite kolegice in kolegi samo eno krajšo intervencijo. V razpravah v zvezi z davkom o dohodku pravnih oseb se zelo pogostokrat uporablja besedna zveza spodbudno ali pa ne spodbudno poslovno okolje. </font><br/>
<font size="4">	Kar se tega tiče v slovenskem primeru se mi zdi, da je o tem najbolj nazoren podatek posredovalo Ministrstvo za finance. V gradivu, s katerim pojasnjuje določene okoliščine zavoljo katerih je predlagalo spremembe in dopolnitve tega zakona. Tam so navedeni učinki iz leta 2019. Mislim, da je prišlo tam sicer do tipkarske napake, kjer je navedeno, da je bilo 907 milijonov eurov pobranega davka v zaključnem računu proračuna pa je navedenih 997 milijonov eurov. To je sicer pomembna razlika ampak bistveno bolj pomembno je pa tisto, kar je tudi navedeno kolikšna je bila vrednost olajšav. Olajšav je bilo gospe in gospodje v letu 2019 za milijardo in 950 milijonov eurov, kar je dvakratnik tistega kar je bilo pobrano. Toliko o spodbudnosti in nespodbudnosti poslovnega okolja na slovenskem, kar se tiče tovrstnih dajatev.</font><br/>
<font size="4">	Predvsem pa jaz mislim na podlagi tega podatka, ki je uraden od vlade posredovan vendarle ni pričakovati takšnih fantazijskih idej kot so jih nekateri imeli, da bi osnovno davčno stopnjo davka od dohodkov pravnih oseb v tej državi še zniževali. To pa mislim, da je nekaj, kar je v perspektivi tudi popolnoma nesprejemljivo. OK. </font><br/>
<font size="4">	Pri 1. členu zaključujem razpravo. Preden pa nadaljujem, sprašujem gospo  državno </font><br/>
<br/>
<b><font size="4">13. TRAK: (ŠS) – 15:00</font></b><br/>
<br/>
<font size="4">	(nadaljevanje) sekretarko ali bi morda želela ona še kaj povedati? V redu. Hvala lepa.</font><br/>
<font size="4">	Zato prehajamo gospe in gospodje na 2. člen. K 2. členu imamo vložen en amandma, in sicer amandma Poslanskih skupin SDS, NSi in SMC. Ali želi kdo razpravljati o amandmaju? Če ne, potem prehajamo na odločanje o amandmaju k 2. členu.</font><br/>
<font size="4">	Začenjam glasovanje! Ne, ne, bom prekinil, ker nekaj ne deluje. Mislim, da ….(pogovor brez mikrofona).</font><br/>
<font size="4">	Začenjam glasovanje!</font><br/>
<font size="4">	Kdo je za? (11 članov.) Je kdo proti? (1 član.)</font><br/>
<font size="4">	Ugotavljam, da je amandma sprejet.</font><br/>
<br/>
<font size="4">	V razpravo dajem člene od 3 do 7, kjer ni vloženih amandmajev. Razprave ni, zato prehajamo na amandma oziroma na predlog k amandmaju odbora, in sicer k 8. členu. Predlagatelj je Poslanska skupina Levica. Želi kdo besedo? Kolega Jožef Horvat, prosim.</font><br/>
<br/>
<b><font size="4">	JOŽEF HORVAT (PS NSi):</font></b><font size="4"> Hvala lepa gospod predsednik. Čisto na kratko. Res je tako kot piše v obrazložitvi. Trenutno se pri določanju davčne osnove stroški nadzornega organa in stroški reprezentance kot odhodki priznajo v višini 50%. Zdaj mi to spreminjamo in dvigujemo na 60%. </font><br/>
<font size="4">	Jaz bom glasoval proti temu amandmaju, da se ta člen črta, predvsem pa zaradi tega, ker v obrazložitvi najdem eno zelo zame osebno nepošteno besedno zvezo, da gre ta denar za družbeno nekoristne namene. Zdaj samo sprašujem če nek poslovnež nekega poslovnega partnerja povabi na kosilo, Slovenija je zelena, turistična destinacija in tako naprej, kulinarična in ne vem kaj še vse imamo. A je to res tako presneto družbeno nekoristni namen, da morda sploh pa tujec, lahko pa tudi domači ugotovi kako v neki lokaciji imajo dober lokal in tako dalje, tako da zdaj če bi ta dvig bil ne vem, recimo na 90% bi človek imel pomisleke ampak da pa zdaj zaradi tega gre za družbeno nekoristne namene me pač predlagatelj ni prepričal in zato bom glasoval proti. Hvala lepa.</font><br/>
<br/>
<b><font size="4">	PREDSEDNIK ROBERT POLNAR:</font></b><font size="4"> Hvala gospod poslanec. Prehajamo torej na odločanje gospe in gospodje. Odločamo o predlogu za amandma odbora k 8. členu, predlagatelj Poslanska skupina Levica. Začenjam glasovanje! </font><br/>
<font size="4">	Kdo je za? (4 člani.) Je kdo proti? (10 članov.)</font><br/>
<font size="4">	Ugotavljam, da amandma ni sprejet.</font><br/>
<font size="4">	V razpravo dajem 9. člen h kateremu ni bilo vloženih amandmajev. Ni razprave, zato prehajamo na 10. člen h kateremu je bil vložen amandma Poslanskih skupin SDS, NSi in SMC. Prehajamo na odločanje. Odločamo o amandmaju k 10. členu.</font><br/>
<font size="4">	Kdo je za? (11 članov.) Je kdo proti? (Nihče.)</font><br/>
<font size="4">	Ugotavljam, da je amandma sprejet. </font><br/>
<font size="4">	V obravnavo dajem 11. in 12. člen, h katerima ni bilo vloženih amandmajev. Ni razprave, zato prehajamo na 13. člen. Tu imamo amandma, predlagatelji pa so Poslanske  skupine SDS, NSi in SMC. </font><br/>
<br/>
<b><font size="4">14. TRAK: (ŠS) – 15:05</font></b><br/>
<br/>
<font size="4">	(nadaljevanje)  Začenjam glasovanje o amandmaju k 13. členu! </font><br/>
<font size="4">	Kdo je za? (10 članov.) Je kdo proti? (1 član.)</font><br/>
<font size="4">	Ugotavljam, da je amandma sprejet. </font><br/>
<font size="4">	V razpravo dajem člene od 14 do vključno 17. K tem členom ni bilo vloženih amandmajev. Razprave ni, zato prehajamo na 18. člen in en amandma Poslanskih skupin SDS, NSi in SMC.</font><br/>
<font size="4">	Glasujemo o amandmaju k 18. členu. Začenjam glasovanje! </font><br/>
<font size="4">	Kdo je za? (9 članov.) Je kdo proti? (1 član.)</font><br/>
<font size="4">	Ugotavljam, da je amandma sprejet.</font><br/>
<font size="4">	In še zadnji 19. člen h kateremu ni bilo vloženih amandmajev. Razprave ni. Torej zaključujem razpravo o amandmajih oziroma amandmajih in členih. </font><br/>
<font size="4">	V skladu s prej sprejeto odločitvijo bomo zdaj prešli na glasovanje o vseh členih skupaj. </font><br/>
<font size="4">	Kdo je za? (11 članov.) Je kdo proti? (2 člana.)</font><br/>
<font size="4">	Ugotavljam, da so členi sprejeti.</font><br/>
<font size="4">	S tem zaključujem obravnavo predloga zakona na Odboru za finance. Vsi sprejeti amandmaji bodo vključeni v dopolnjen predlog zakona, ta pa bo sestavni del poročila odbora. Predlagam, da kot poročevalec na seji Državnega zbora nastopim sam. Hvala lepa in na ta način zaključujem 1. točko dnevnega reda.</font><br/>
<br/>
<font size="4">	Prehajamo na </font><b><font size="4">2. TOČKO DEVNEGA REDA, TO JE LETNO POROČILO DRUŽBE ZA UPRAVLJANJE TERJATEV BANK, in sicer gre za leto 2020.</font></b><font size="4"> V okviru te točke dnevnega reda gre za obravnavo poročila, ki ga je Družba za opravljanje terjatev bank Državnemu zboru posredovala na podlagi prvega odstavka 15. člena Zakona o ukrepih Republike Slovenije za krepitev stabilnosti bank. Odbor je s tem v zvezi sprejel tudi oziroma prejem mnenje Komisije Državnega sveta za gospodarstvo, obrt, turizem in finance z dne 1. oktobra letošnjega leta. </font><br/>
<font size="4">	Vabljeni so predstavniki Družbe za opravljanje terjatev bank in ministrstva za finance. Za uvod dajem besedo predstavniku Družbe za upravljanje terjatev bank, to je izvršni direktor gospod Matej Pirc. Izvolite prosim.</font><br/>
<br/>
<b><font size="4">	MATEJ PIRC:</font></b><font size="4"> Hvala. Lepo pozdravljeni vsi. Na kratko bi želel predstaviti okoliščine in pa rezultate poslovanja družbe v letu 2020. Ključno v prvem četrtletju leta 2020, ko je Evropo zajela pandemija covida 19 in ne glede na to dejstvo, da je to za DUTB pomenilo skoraj popolnoma zaustavitev nočevanja premoženja, ki je bilo na to upočasnjeno tudi v drugem delu leta je v lanskem letu DUTB poslovala stabilno in kljub epidemiji dosegla primerljivo raven čistega poslovnega izida pred obdavčitvijo kot leta 2019. To je 40 milijonov eurov, s čimer kapital družbe sedaj že presega skupen vložek lastnika Republike Slovenije v celotnem obdobju delovanja družbe. </font><br/>
<font size="4">	Zakonsko določena ciljna vrednost povprečne letne donosnosti na vloženi kapital za DUTB predvideva 8% donosnost. Dosežena vrednost donosnosti pa je kar 25,6%. V letu 2020 je DUTB tako ustvarila 162 milijonov eurov prilivov iz </font><br/>
<br/>
<b><font size="4">15. TRAK: (ŠS) – 15:10</font></b><br/>
<br/>
<font size="4">	(nadaljevanje) upravljanja premoženja, kar predstavlja slabih 8% skupne prenosne vrednostni vseh sredstev. DUTB kje skladno z novimi razmerami maja 2020 pripravila popravek finančnega načrta za leto 2020, ob koncu leta pa je v njem določene ciljne vrednosti presegla.</font><br/>
<font size="4">	Od ustanovitve do konca lanskega leta je DUTB tako skupno ustvarila že več kot 1,9 milijarde eurov prilivov, kar predstavlja slabih 92% kumulativne prenosne vrednosti terjatev. Do današnjega dne pa je DUTB presegla mejo 2 milijard eurov prilivov iz upravljanja premoženja.</font><br/>
<font size="4">	DUTB je v letu 2020 nadaljevala učinkovito poslovanje tudi pri stroških. Stroški financiranja so se glede na leto prej znižali za skoraj petino, stroški poslovanja pa za 11%. Znižale so se skoraj vse stroškovne kategorije. Najbolj stroški podpornih storitev pa tudi stroški upravljanja nepremičnin. DUTB je z optimizacijo poslovanja in ugodnim vplivom na vrednost drugih sredstev glede na predhodno leto tako celo izboljšala svojo stroškovno učinkovitost. DUTB je med prvim valom epidemije pomembno prispevala k finančni stabilnosti ter kapitalski ustreznosti katerih terjatve opravlja in družb v lasti DUTB.</font><br/>
<font size="4">	Prizadeta podjetja so se na DUTB pričela obračati že konec lanskega marca. DUTB</font><b><font size="4"> </font></b><font size="4"> se je nemudoma odzvala in v aprilu ter maju pod pogojem ekonomske upravičenosti odobrila več moratorijev odplačil. Hkrati je za normalizacijo poslovanja in nujne investicije zagotovila premostitveno financiranje v skupni vrednosti skoraj 10 milijonov eurov. Kjer je bilo treba so bile izvedeni še dodatni ukrepi prestrukturiranja finančnih dolgov. Po drugi strani so se tudi pri dolžnikih predvsem v turistični panogi, ki so do tedaj solidno poslovali zamaknili načrti za refinanciranje njihovih obveznosti pri poslovnih bankah, saj so slednje prehodno ustavile vse tovrstne aktivnosti. </font><br/>
<font size="4">	Vse to je imelo pomemben negativen vpliv na višino prilivov DUTB iz naslova upravljanja premoženja. Ne glede na navedeno se obseg portfelov  upravljanja v letu 2020 zmanjšal za 12%, najbolj portfel terjatev pri katerem je bilo izvedenih tudi nekaj konverzij v nepremičnine. Ob visoki prodaji to je 62,6 milijona eurov se je znižal portfel nepremičnin medtem ko se portfel lastniških naložb povečal tako zaradi konverzij terjatev v kapital kot zaradi samih prevrednotenj vrednosti lastniških naložb.</font><br/>
<font size="4">	DUTB je v letu 2020 sklenila več pomembnih poslov na področjih prodaje svojega premoženja med njimi velja omeniti prodajo stanovanjskega poslovnega kompleksa Koprska vrata, poslovnih stolpičev Dunajski kristali, kompleksa bivše tovarne Novoles, dela Pohorskih hotelov, zemljišča v Bolgariji in poslovno stanovanjskega objekta v Beogradu.</font><br/>
<font size="4">	Prav tako je bil dosežen pomemben napredek na primerih prestrukturiranja in unovčevanja terjatev kot so Termana, Istrabenz, MLM, Granit, Primorje in v nekaterih primerih v tujini. V letu 2020 DUTB ni najemala novih posojil in je skladno z veljavnimi amortizacijskimi načrti poplačala 129 milijonov eurov glavnic posojil. Poleg tega pa predčasno še 24 milijonov eurov glavnic posojil. Skupaj torej  153 milijona eurov. Stroški financiranja so v letu 2020 znašali 7,2 milijona eurov. Od ustanovitve je DUTB tako poplačala že skoraj 1,6 milijarde eurov obveznosti povezanih s prenesenimi in prevzetimi sredstvi.</font><br/>
<font size="4">	Od leta 2013 do konca leta 2020 je DUTB plačala tudi 150 milijonov eurov za obresti in 76 milijonov eurov za državno poroštvo na dolg. Delno poplačilo finančnih obveznosti z državnim poroštvom predstavlja pomemben korak pri  uresničevanju poslanstva z DUTB, kot ga opredeljuje Zakon o delovanju DUTB in DUTB je tako znižala prihodne stroške financiranja in zadolženost ter s tem povrnila vložena sredstva in razbremenila Republiko Slovenijo in njene davkoplačevalce. Hvala.</font><br/>
<br/>
<b><font size="4">	PREDSEDNIK ROBERT POLNAR:</font></b><font size="4"> Hvala gospod Pirc. Sprašujem predstavnico Ministrstva za finance, ali morda želite besedo? Hvala lepa. Gospe poslanke, gospodje poslanci odpiram razpravo, Preden začnemo, prosim vas, razpravljamo o poslovnem poročilu za leto 2020. </font><br/>
<br/>
<b><font size="4">16. TRAK: (ŠS) – 15:15</font></b><br/>
<br/>
<font size="4">	(nadaljevanje) Vse, kar se tiče izven tega ni predmet današnje razprave. Če bi morda kdo želel govoriti o stvareh, ki so se zgodile v letu 2021 in so bile evidentirane na takšnem ali pa drugačnem revolverskem portalu vam že zdaj povem, da tega ne bom dovolil.</font><br/>
<font size="4">	Zdaj pa prehajamo na razpravo o letnem poročilu DUTB za leto 2020. Prvi ima besedo poslanec Primož Siter. Prosim.</font><br/>
<br/>
<b><font size="4">	PRIMOŽ SITER (PS Levica):</font></b><font size="4"> Hvala lep za besedo predsednik. Spoštovane kolegice in kolegi, predstavniki DUTB in ministrstva, dober dan. Epidemija je, bom začel tako kot je predstavnik DUTB začel, epidemija se je dotaknila vseh v bistvu vseh panog, kar udarno, malce manj pa nepremičninskega trga. Tukaj opažamo en tak generalni trend, tak pozitiven trend vseeno. In v Levici na tem področju že v bistvu vrsto let opozarjamo na eno absurdno situacijo na kateri imamo na eni strani ogromno pomanjkanje javnih stanovanj. Mislim, da je številka ne vem 9.000 in nekaj neprofitnih stanovanj, na drugi strani  pa imamo zemljišča nepremičnine DUTB in stanovanja s katerimi bi to stanovanjsko vprašanje teh predvsem mladih družin lahko reševali in se pa te nepremičnin e za naslova DUTB prodajajo na trgu. </font><br/>
<font size="4">	DUTB tako lahko beremo iz poročila torej za reševanje stanovanjske problematike socialno ogroženih ne glede na to, da je državna institucija tako rekoč se temu vprašanju ne posveča, kot da bi jo kot neki pridobitni dejavnosti zanimal le dobiček pri prodaji stanovanj in zemljišč na trgu. </font><br/>
<font size="4">	Na podlagi sklepa prejšnje vlade že iz leta 2019 je sicer DUTB v letu 2020 stanovanjskemu  skladu torej prodal tri nepremičnine. O tem smo tudi na tem odboru  že govorili, zemljišče Glince v Ljubljani, Dom v Novem mestu in Rožna dolina v Novi gorici z namenom seveda, da se naslovi ta problem pomanjkanja neprofitnih stanovanj, potem pa je postopek prenosa stanovanj in zemljišč na stanovanjski sklad se je ustavil. Namesto tega pa se je, beremo v poročilu DUTB v tej luči obrnil na trg s prodajo svojih zemljišč recimo v Kranju, Vrhniki, Novi gorici je DUTB prodal eno večja zazidljiva zemljišča.</font><br/>
<font size="4">	Torej, ko je vlogo skupščine DUTB prevzela aktualna vlada so se ti postopki v zvezi torej s prenosom nepremičnin na stanovanjski sklad končali, kar poudarjam je v luči pomanjkanja neprofitnih stanovanj tega stanovanjskega bivanskega krča v Sloveniji v tem trenutku še posebej problematično, ker kolikor opažamo, da je ta nepremičninski trg, torej se ga epidemija ni dotaknila je vsesplošna socialna stiska tudi stanovanjska stiska na drugi strani epidemija samo poglobila.</font><br/>
<font size="4">	In zdaj za predstavnika in za vlado v bistvu samo vprašanje ali nameravate torej zemljišča na katerih je mogoče graditi neprofitna stanovanja, ki so ostala v lasti do zdaj v lasti DUTB uporabit torej za reševanje teh stanovanjskih stisk mladih in drugih v končni fazi socialno ogroženih ali imate namen s tem trendom enostavno prodajanja teh nepremičnin na trg od katerega državljanke in državljani nič, nadaljevati. Hvala lepa.</font><br/>
<br/>
<b><font size="4">	PREDSEDNIK ROBERT POLNAR:</font></b><font size="4"> Hvala gospod poslanec. Gospod Pirc, izvolite, imate besedo.</font><br/>
<br/>
<b><font size="4">	MATEJ PIRC:</font></b><font size="4"> Hvala za vprašanje. DUTB delovanje DUTB določa zakon ZUK-B, ki je v svojem poslanstvu in pa v ciljih za DUTB zelo jasen in to je maksimizacija pri vnovčevanju premoženja, ki je bilo preneseno iz bank v težavah. Ne glede na to je DUTB pred leti pripravil predlog kako bi se lahko DUTB vključeval tudi v  omenjeno problematiko. Takrat smo stanovanjskemu skladu predlagali kar nekaj zemljišč, ki bi bilo</font><br/>
<br/>
<b><font size="4">17. TRAK: (ŠS) – 15:20</font></b><br/>
<br/>
<font size="4">	(nadaljevanje) primernih za reševanje te problematike. Glede na to, da ta predlog ni bil podprt se seveda DUTB drži svojega osnovnega poslanstva, ki sem ga že omenil. Ne glede na to pa pred vsako prodajo teh zemljišč, ki so bila definirana kot primerna za reševanje te problematike o nameravani prodaji obvestimo tudi stanovanjski sklad v kolikor bi bilo to zemljišče zanimivo za njih. Žal pa na koncu ali pa žal ali pa z moje strni na srečo kot predstavnik DUTB se na se v prodanem postopku potem to zemljišče proda najboljšemu ponudniku. </font><br/>
<br/>
<b><font size="4">	PREDSEDNIK ROBERT POLNAR:</font></b><font size="4"> Hvala gospod Pirc. Besedo ima poslanec Dušan Verbič. Prosim. Kolega Verbič, ja prosim mikrofon.</font><br/>
<br/>
<b><font size="4">	DUŠAN VERBIČ (PS SMC):</font></b><font size="4"> Ja, še enkrat hvala za besedo predsednik. Lep pozdrav predstavniku DUTB. Zdaj v zvezi s tem poročilom moram priznati, da sem vesel nekega krutega spoznanja, ki ste ga lepo prikazali, da je bila takratna odločitev Banke Slovenije v letu 2016 praktično slaba poslovna poteza. To izhajam iz teg tako imenovanega vašega popravka vloženega kapitala DUTB, kjer pač lepo ste prikazali, da je DUTB med svojim delovanjem praktično preko 200 milijonov eurov morala izvesti popravkov kapitala tako da to je kruta realnost in eno od velikih postavk je takratna pripojitev faktor in Pro banke in tukaj se zahvaljujem za tako transparentno informacijo.</font><br/>
<font size="4">	Bi pa imel vprašanje, ki ga v gradivu imate, da je DUTB tudi Črna gora. Zdaj a to ste na novo ustanovili in kakšno je poslovanje DUTB Črna gora. Naslednje pa imam samo kratko vprašanje še v tem prikazu koliko je število zaposlenih v DUTB in v letu 2020 jih 117 in me zanima, če lahko pač tako v grobi oceni poveste ali so še vedo tako veliki stroški glede svetovalnih odvetniških in vseh mogočih storitev glede na to, da je realno in objektivno ocena tudi z vaše strani. Mi se tega tudi zavedamo, da pač ta epidemija covid je povzročila nek upad tovrstnih rečmo storitev DUTB ali so te storitve svetovalne odvetniške še vedno v takih velikih obsegih kot je v običajnem poslovanju. In hvala za odgovore vnaprej.</font><br/>
<br/>
<b><font size="4">	PREDSEDNIK ROBERT POLNAR:</font></b><font size="4"> Hvala gospod poslanec. Prosim samo, da izključite mikrofon. Gospod Pirc, izvolite prosim.</font><br/>
<br/>
<b><font size="4">	MATEJ PIRC:</font></b><font size="4"> Hvala za vprašanja. Zdaj glede Črne gore, DUTB veliko svojih aktivnosti namenja temu, da v stečajnih postopkih poizkuša najbolje vnovčit zavarovanja, ki pripadajo DUTB kot hipotekarnemu upniku ali tistemu, kateremu so bila določena zavarovanja zastavljena. Črna gora je tak primer s ciljem, da se zavaruje premoženje DUTB v Črni gori je DUTB na dražbi odkupil v narekovajih, ker je šla vsa kupnina nazaj DUTB zemljišče, ki je bilo zavarovano za slabo posojilo. </font><br/>
<font size="4">	Da pa smo lahko to naredili smo morali pa ustanoviti podjetje, ki ima v bistvu minimalne stroške brez zaposlenih samo z predstavnikom kot zakonitim zastopnikom, ampak gre res za minimalne, minimalne stroške. Je pa to zemljišče seveda na prodaj.</font><br/>
<font size="4">	Glede števila zaposlenih oziroma svetovalnih storitev. Stroški odvetniški svetovalnih </font><br/>
<br/>
<b><font size="4">18. TRAK: (ŠS) – 15:25</font></b><br/>
<br/>
<font size="4">	(nadaljevanje) storitev se vsako leto zmanjšujejo. Res pa je, da DUTB v zadnjih mesecih zapuščajo sodelavci, saj je trg dela zelo aktiven, po drugi strani pa se DUTB tudi pripravlja na ukinitev. Vemo, da je aktualen demografski sklad, vemo da se po zakonu o delovanju DUTB naslednje leto pripoji oziroma prenese premoženje in obveznosti na SDH, kar pomeni, da moramo biti tudi mi fleksibilni, zato predvidevam, da v prihodnosti se bodo ti stroški vseeno povečevali ali pa vsaj ne zmanjševali več s tako dinamiko, kot so se v zadnjih letih.</font><br/>
<br/>
<b><font size="4">	PREDSEDNIK ROBERT POLNAR:</font></b><font size="4"> Hvala gospod Pirc. Kolegice in kolegi, zaključujem razpravo in ugotavljam, da se je Odbor za finance seznanil z letnim poročilom o poslovanju Družb za upravljanje terjatev bank za leto 2020.</font><br/>
<font size="4">	S tem zaključujem 2. točko in 38. sejo Odbora za finance. Članice in člane Odbora za finance pa prosim, da ob 15.45 pridejo v ta prostor, kjer bomo začeli z 61. nujno sejo Odbora za finance, ki ima eno točko dnevnega reda. Prosim vas, da se udeležite te seje in da zagotovite predvsem sklepčnost. Hvala lepa. Ob 15.45 uri torej prosim.</font><br/>
<br/>
<b><font size="4">Seja je bila končana 6. oktobra 2021 ob 15.27 uri.</font></b>
</root>