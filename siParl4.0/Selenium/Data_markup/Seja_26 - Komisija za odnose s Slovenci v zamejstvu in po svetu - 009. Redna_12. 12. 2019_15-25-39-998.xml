<root>
<h5 class="label"><span>Vsebina zapisa seje</span></h5><div align="center">
<p><b><font size="4">REPUBLIKA SLOVENIJA </font></b><br/>
<b><font size="4">DRŽAVNI ZBOR</font></b><br/>
<b><font size="4">KOMISIJA ZA ODNOSE Z SLOVENCI V ZAMEJSTVU IN PO SVETU </font></b><br/>
<b><font size="4">9. seja</font></b><br/>
<br/>
<b><font size="4">(12. december 2019)</font></b><br/>
</p></div><br/>
<b><font size="4">Sejo sta vodili Iva Dimic, predsednica komisije, in Karla Urh, podpredsednica komisije. </font></b><br/>
<b><font size="4">Seja se je začela ob 9.06.</font></b><br/>
<br/>
<b><font size="4">1. TRAK: (VP) </font></b><br/>
<br/>
<b><font size="4">	PODPREDSEDNICA KARLA URH: </font></b><font size="4">Spoštovani članice in člani komisije, gospod minister, vabljeni ter ostali prisotni, prav lepo pozdravljeni. </font><br/>
<font size="4">	Uspeli smo začeti kljub vsem težavam, ki so danes na cesti, vsem zastojem, ampak seveda mi bomo nekako poskušali to prebroditi naprej.</font><br/>
<font size="4">	Pričenjam 9. sejo Komisije za odnose s Slovenci v zamejstvu in po svetu.</font><br/>
<font size="4">	Obveščam vas, da so zadržani in se seje ne morejo udeležiti naslednje članice oziroma člani komisije: gospod Ferenc Horvath; in gospa Violeta Tomić.</font><br/>
<font size="4">	Na seji kot nadomestni člani oziroma članice komisije s pooblastili sodelujejo: namesto gospoda Franca Breznika je Tomaž Lisec; gospod Andrej Rajh nadomešča gospoda Marka Bandellija; in gospoda Koprivca nadomešča Jani Prednik.</font><br/>
<font size="4">	Glede na to, da je seznam vabljenih obširen, ga na tem mestu nebi prebirala, saj je razviden s sklica. Svojo udeležbo sta opravičila: mag. Suzanne Weitlaner, predsednica kulturnega društva Člen 7 za avstrijsko Štajersko Pavlova hiša; in Bernard Sadovnik, predsednik Skupnosti koroških Slovencev in Slovenk.</font><br/>
<font size="4">	Prehajamo na določitev dnevnega reda seje komisije. </font><br/>
<font size="4">S sklicem seje ste prejeli dnevni red. Ker pa v poslovniškem roku nisem prejela predlogov za njegovo spremembo, je določen takšen dnevni red kot ste ga prejeli s sklicem. </font><br/>
<br/>
<font size="4">Prehajamo na </font><b><font size="4">1. TOČKO DNEVNEGA REDA, TOREJ NA OBRAVNAVO, INFORMACIJO O VKLJUČENOSTI TEMATIKE O SLOVENSKI SKUPNOSTI ZUNAJ MEJA REPUBLIKE SLOVENIJE V PROGRAME OSNOVNOŠOLSKEGA IN SREDNJEŠOLSKEGA IZOBRAŽEVANJA V REPUBLIKI SLOVENIJI.</font></b><br/>
<font size="4">K tej točki ste prejeli gradivo: Inštituta za slovensko izseljenstvo in migracije ZRC SAZU; Inštituta za jezikoslovne študije ZRS Koper; in Zavoda Republike Slovenije za šolstvo. To gradivo je objavljeno na spletnih straneh Državnega zbora s sklicem. Obveščam vas, da ste na mizo prejeli tudi predloge sklepov komisije. </font><br/>
<font size="4">Današnjo sejo sem sklicala oziroma gospa predsednica, ker jo nadomeščam, na podlagi priporočil, ki smo jih v razpravah na sejah tega delovnega telesa slišali večkrat, hkrati pa sta bili junija 2019 objavljeni zaključni poročili dveh ciljno-raziskovalnih projektov o vključenosti tematike o slovenski skupnosti zunaj meja Republike Slovenije v programe osnovnošolskega in srednješolskega izobraževanja v Republiki Sloveniji Inštituta za slovensko izseljenstvo in migracije ZRC SAZU in Inštituta za jezikoslovne študije ZRS Koper. </font><br/>
<font size="4">Zato predlagam, da se najprej seznanimo z izsledki teh dveh projektov, nato pa bi besedo dobili tudi ostali vabljeni. </font><br/>
<br/>
<b><font size="4">2. TRAK: (VP) 9.10</font></b><br/>
<br/>
<font size="4">	(nadaljevanje) Se s tem načinom vodenja seje strinjate? Torej vidim, da s strinjate, ne vidim nasprotovanja. </font><br/>
<font size="4">	Zato dajem besedo predstavnikom Inštituta za slovenstvo, izseljenstvo in migracije ZRC SAZU, da nam prestavijo ugotovitve ciljno-raziskovalnega projekta Dejanska in potrebna prisotnost tematike slovenskega izseljenstva v učnih načrtih v osnovnih in srednjih šolah Republike Slovenije. Lepo vas prosim, da se za zvočnih zapis in njegov prepis predstavite. </font><br/>
<br/>
<font size="4">	</font><b><font size="4">MOJCA ILC KLUN: </font></b><font size="4">Lep pozdrav. Moje ime je Mojca Ilc Klun.</font><br/>
<font size="4">Prihajam iz oddelka za geografijo Filozofske fakultete Univerze v Ljubljani, ki je bila partner samega projekta CRP-a, torej dejanska in potrebna prisotnost tematike slovenskega izseljenstva v učnih načrtih v osnovnih in pa srednjih šolah. Vodilni partner, torej vodja samega projekta, pa je bil Inštitut za slovensko izseljenstvo in migracije ZRC SAZU. V skupnem imenu bom na kratko predstavila poročilo sama, sicer je pa z mano tudi kolegica z Inštituta za slovensko izseljenstvo in migracije. </font><br/>
<font size="4">Najprej zagotovo bi se rada zahvalila, da je tematika slovenskega izseljenstva prišla na dnevni red seje. Se mi zdi, da je to zelo pomembno. Veseli nas, da so bili rezultati našega projekta slišani in v nekaterih primerih do današnjega dne tudi uslišani, kar morda lahko potem tudi v nadaljevanju nekaj na to temo rečemo. </font><br/>
<font size="4">Namen našega projekta je bil torej ugotoviti v prvi vrsti kako in na kakšen način je tematika slovenskega izseljenstva vključena v formalni okvir vzgoje in izobraževanja v Sloveniji, torej v osnovno in pa srednje šolstvo, kako in na kakšen način so te tematike prisotne v učnih načrtih, učbenikih in pa samostojnih delovnih zvezkih. Potem v samem poročilu smo podali nekaj konkretnih predlogov kako bi lahko obstoječe učne načrte prenovili. Moram poudariti torej, da se nismo v samem poročilu oziroma v sami raziskavi naslanjali na to, da bi učne načrte še dodatno obremenjevali, torej trpali z novami vsebinami, predvsem pa je bil naš namen torej posodobiti oziroma nekako preoblikovati posamezne učne cilje. Zaradi tega, ker smo želeli to tematiko tudi celostno preučiti, smo se odločili tudi, da bomo izpeljali širšo raziskavo med splošno javnostjo, torej da sploh izvemo kaj povprečni Slovenec recimo o tej tematiki ve, razume oziroma kakšno ima sploh zanimanje to te tematike. </font><br/>
<font size="4">Pa naj se zdajle, torej v prvi točki, dotaknem vključenosti tematike v sam vzgojno-izobraževalni proces, torej v ta formalni okvir vzgoje in izobraževanja, to so učni načrti. </font><br/>
<font size="4">Učni načrti so torej uradni dokumenti, kurikularni dokumenti, kjer so zapisane tako vsebine kot tudi učni cilj, tako splošni operativni učni cilji, kompetence in pa standardi znanja, ki naj bi jih vsak učenec oziroma dijak v nekem, po koncu vzgojno-izobraževalnega obdobja dosegal. Torej lahko sklepamo, tisto, kar je zapisano v učnih načrtih, tisto se v šoli poučuje oziroma v razredu poučuje in kar ni treba učiti. In na ta način torej nas je zanimalo kako in na kakšen način so te tematike dejansko vključene v ta formalni okvir. </font><br/>
<font size="4">Tematika, ki je po našem mnenju izredno pomembna, je sama analiza pokazala torej, da je izpuščena oziroma spregledana iz učnih načrtov, tako osnovnošolskih kot srednješolskih, večine predmetov. Poudarim naj, da osnovnošolski učni načrti, recimo za geografijo in zgodovino, te tematike sploh ne vključujejo. Tudi za predmet recimo Državljanska in pa domovinska vzgoja in etika, potem tudi sociologija recimo v srednji šoli, ki vključujejo dejansko tematike kjer bi se lahko umestilo slovensko izseljenstvo v same vsebine, pa to ni trenutno prisotno v uradnih, torej v kurikularnih dokumentih. In torej lahko sklepamo torej, da se o tem učenci in pa dijaki v šolah ne učijo oziroma da ta tematika, lahko rečemo, da ni, da je spregledana oziroma da ni prepoznana kot pomembna. V srednješolskem izobraževanju se naredi malce neka nadgradnja. Recimo, če dam za primer učni načrt za geografijo za srednješolsko izobraževanje, kjer morajo dijaki poznati termin izseljenca in pa morajo poznati recimo lokacije, kjer so izseljenci po svetu oziroma kjer so posamezne izseljenske skupnosti. </font><br/>
<br/>
<b><font size="4">3. TRAK: (VP) 9.15</font></b><br/>
<br/>
<font size="4">	(nadaljevanje) Dejstvo je, da je to na ravni te najnižje stopnje znanja, torej nekega priklica po umeščenosti. Se pravi vedo koliko približno je Slovencev po svetu in kje približno so, ne pa nič o slovenskih skupnostih, se pravi nimamo ni neke celostne predstave slovenskega izseljenstva. In zagotovo si to želimo, torej, da bi naši tudi mladi bili neki kritični, razmišljujoči, aktivni državljani, ki bi nekaj o teh vsebinah tudi vedeli. Potem pri predmetu Družba, ki se poučuje v petem razredu osnovne šole, otroci so stari 9, 10 let, je tematika slovenskega izseljenstva zopet na poznavanju terminologije, se pravi termina izseljenec in pa nekaj ključnih osnovnih dejstev naj poznajo o njih, se pravi zgolj za neko faktografijo. </font><br/>
<font size="4">Potem zdi se nam potrebno poudariti to, da je tematika izredno medpredmetna, torej, da jo je možno obravnavati v okviru različnih predmetov, ne samo slovenskega jezika recimo, kjer obravnavamo vlogo slovenščine v izseljenskih skupnostih, ali recimo v književnosti, kjer se je pokazala popolnoma spregledanost recimo nekih književnih oziroma literarnih del iz izseljenstva, kar ima za obvezno oziroma priporočljivo domače branje otroci. Potem nenazadnje tematiko zagotovo lahko vključimo v geografijo, zgodovino, sociologijo, glasbo, tako glasbo, likovni pouk. Skratka imamo različne možnosti za to medpredmetnost in ta medpredmetnost je zelo vključena že v obstoječe učne načrte, torej vsi učni načrti jo poudarjajo. Dejstvo pa je, da je vsaj na predmetni stopnji, to nekoliko v oblakih še trenutno. In se mi zdi, da prikaz nekih takih vsebin, ki so možne za medpredmetno povezovanje, kjer lahko dosegamo še neke druge cilje, neke strpnosti drug do drugega in tako naprej, zagotovo lahko vključimo to tematiko. </font><br/>
<font size="4">V drugi točki smo se lotili analize učbenikov in pa samostojnih delovnih zvezkov, ki odslikavajo tisto, kar je zapisano v učnih načrtih – vse, kar je zapisano, torej cilji, ki so zapisani v učnih načrtih, za to, da je učbenik potrjen, morajo biti seveda tudi v samih učbenikih. Ni pa to vse. Lahko se torej avtorji učbenikov, založniki, uredniki odločijo, da bodo v učbenike vpisali tudi neke druge stvari oziroma vsebine, ki se njim zdijo pomembne oziroma jih smatrajo za pomembne. </font><br/>
<font size="4">Tako je sama analiza učbenikov pokazala, da kljub temu, da so stvari izpuščene iz formalnega okvira izobraževanja, torej iz učnih načrtov, nekaj vsebin pa je prisotnih tudi v učbenikih kar se tiče slovenskega izseljenstva. Vendar se tu pokaže zelo velika diskrepanca - torej na kakšen način so te vsebine predstavljene, jih je zelo, zelo malo, zopet na ravni neke faktografije, torej ne dobimo - sploh pa ne današnje – podobe slovenskega izseljenstva, se pravite aktualizacije, uresničevanje tega didaktičnega načela aktualizacije, kar se mi zdi izredno pomembno.</font><br/>
<font size="4">Tretja točka naše raziskave je bila vezana na vprašalnik, na raziskavo med splošno javnostjo. V samo raziskavo smo vključili 711 ljudi in jih povprašali o znanju, razumevanju, odnosu do tematike slovenskega izseljenstva. </font><br/>
<font size="4">Rezultati ankete oziroma vprašalnika so pokazali, da ljudje na splošno najprej zelo splošno zelo slabo razumejo samo terminologijo, zaplete se že pri razumevanju pojma izseljenec, kdo je izseljenec, zamenjava teh terminov. Se pravi tu se že pokaže torej, da bi bilo potrebno tudi na tem nekaj narediti, zagotovo pa tudi pri neki celostni, se pravi naš vprašalnik je vključeval celo kopico nekih vprašanj o slovenskem izseljenstvu in se je izkazalo za izredno, izredno slabo poznavanje te tematike. In v anketi nas je tudi zanimalo torej ali tematika zanima javnost, in, presenetljivo, 73 % jih je odgovorilo, da jih zanima oziroma vsaj delno zanima, se pravi je nek interes, 54 % pa jih je poudarilo, da bi veljalo v šolskem sistemu tej tematiki nameniti več časa, več pozornosti, torej tudi del samega pouka. </font><br/>
<font size="4">Zagotovo se nam zdi to pomembno izpostaviti, da bi veljalo te stvari upoštevati tudi pri prenovi kurikularnih dokumentov, torej učnih načrtov s strani morda Zavoda za šolstvo. </font><br/>
<font size="4">Selitve, izseljevanje se mi zdi, da je izredno pomembna tematika, aktualna tematika, o kateri vsakdo misli, da vse ve, pa po drugi strani zelo malo vemo o tem oziroma vedo o tem zlasti mladi. Se mi zdi, da to nebi smela biti samo tematika nekih </font><br/>
<br/>
<b><font size="4">4. TRAK: (VP) 9.20</font></b><br/>
<br/>
<font size="4">	(nadaljevanje) splošnih, občih medijev, bodisi televizije, časopisa, radia oziroma sploh socialnih omrežij, da bi morali mladi dobiti to informacijo v šolah. Zaradi tega, ker pa ni prisotno v šolah tako kot bi moralo biti, pa seveda posegajo po nekih drugih virih informacij. In z eno raziskavo, ki sem jo tudi sama izpeljala, sem ugotovila, da v bistvu socialna omrežja imajo zelo velik vpliv na mnenja mladih tudi kar se tiče migracij, tudi kar se tiče izseljenstva. Tako, da tu se mi zdi, da je potrebno nekaj narediti tudi v tej smeri. </font><br/>
<font size="4">	Nenazadnje tudi raziskava je pokazala, da velik oziroma da pomemben odstotek ljudi vprašanih je že razmišljajo, da bi se izselilo iz Slovenije – 54 % jih je omenilo, da so že vsaj enkrat pomislili, da bi se izselili iz Slovenije. In ta odstotek se poveča med mladimi, torej starimi do 20 let tam 65 %, kar se mi zdi, da ni za spregledati. </font><br/>
<font size="4">	Zdaj, kaj smo z našo raziskavo dokazali? Da je potrebno kurikularne dokumente predmetov posodobiti. Kot sem že na začetku povedala, torej ne dodajati novih vsebin, ker so, veliko imam stika z učitelji, zelo so polni, treba jih je samo posodobiti. Posodobiti, aktualizirati. Pred 10 leti so bili sprejeti zadnji učni načrti, torej trenutno veljavni sprejeti leta 2010, 2011. Se mi zdi, da smo zdaj že prišli v to obdobje, ko bi se veljalo o tem pogovoriti, torej kaj in kako, zagotovo umestiti tematike slovenskega izseljenstva tudi v same učne načrte. </font><br/>
<font size="4">Torej zakaj bi potrebovali mladi sploh znanje in pa razumevanje o tej tematiki? Ne smemo pozabiti, da so procesi izseljevanja vplivali na družbeno, socialno, demografsko, politično, gospodarsko podobo Slovenije. Tudi danes je slovenska izseljenska skupnost izredno močna, povezana, dejavna in pa lahko rečemo, da tudi vplivna. Prenova kurukularnih dokumentov, torej učnih načrtov, pa ne zahteva samo torej posodobitve nekih učnih načrtov in pa učbenikov, ampak zagotovo vidimo tudi priložnost tu v strokovnem izpopolnjevanju učiteljev. Torej tudi tu zavod za šolstvo je organiziral preteklo oziroma, ja, v preteklem šolskem letu eno precej odmevno konferenco tudi na temo, kjer smo se našli, torej kjer smo predstavili tudi rezultate naše raziskave in se mi zdi, da izobraževanje, strokovno izpopolnjevanje učiteljev, da bi vedeli kaj in kako, katera učila imajo na voljo, kako do tega pristopiti, da jim je treba nuditi tudi to strokovno podporo. </font><br/>
<font size="4">Potem predlagali smo vrsto nekih medpredmetnih projektov, ki bi se jih lahko lotili po osnovnih in pa srednjih šolah, vse je zapisano tudi v samem poročilu. Tudi nekaj konkretnih poročil, recimo za Urad Vlade Republike Slovenije za Slovence v zamejstvu in po svetu za natečaje recimo, se mi zdi, da je ena taka zelo motivacijska spodbuda. Zelo uspešne natečaje ima urad za diplomska, magistrska in pa doktorska dela. Se mi zdi, dabi bilo učinkovito tudi na srednješolskem in pa osnovnošolskem izobraževanju nekaj takega vpeljati za neke raziskovalne projekte osnovnošolcev in pa srednješolcev. S tem bi motivirali ne samo otroke, torej učence, ampak zagotovo tudi mentorje. Potem predlagali smo tudi nekaj okroglih miz, natečajev, literarno-likovnih natečajev, morda nekih potujočih razstav. Skratka naše poročilo vključuje nekaj konkretnih predlogov kako bi veljalo te vsebine medpredmetno povezati in pa vpeljati v šolski sistem. Smiselno se nam zdi tudi povezovanje učencev in pa dijakov recimo v Republiki Sloveniji s tistimi, ki so del slovenske izseljenske skupnosti v tujini. Sama poznam delovanje ene izmed ljubljanskih gimnazij, ki to že približno 20 let vpeljuje, to prakso, ko je zaenkrat oziroma do današnjega dneva okrog 70 dijakov in pa dijakinj te srednje šole odpotovalo v Združene države Amerike v Cleveland in spoznalo tamkajšnjo slovensko izseljensko skupnost. Se mi zdi, da ta neposredna izkušnja je zagotovo zelo pomembna in pa omogoča torej potem tudi prenos konkretnih informacij nazaj v Slovenijo in širjenje tega kako in na kakšen način slovenske izseljenske skupnosti torej delujejo po svetu. </font><br/>
<font size="4">Zagotovo vidimo, torej mi smo podali nekaj konkretnih predlogov, zagotovo pa mislimo torej, da imajo kot pomembni izvrševalci kurikuluma tudi učitelji vrsto svojih pobud kako, na kakšen način bi se ta tematika lahko vpeljala v šole. Zagotovo je pa pomembno, se pravi to nadgraditi tudi s samim stalnim strokovnim izpopolnjevanjem. </font><br/>
<font size="4">V poročilu je potrebno izpostaviti tudi, da smo predlagali spremembo 8. člena Zakona o osnovni šoli, ki je vezano </font><br/>
<br/>
<b><font size="4">5. TRAK: (VP) 9.25</font></b><br/>
<br/>
<font size="4">	(nadaljevanje) na dopolnilno izobraževanje učencev. Ta določa, da so do dodatnih ur slovenskega jezika upravičeni samo tisti učenci in pa dijaki, katerih materni jezik ni slovenski. Veseli nas, da je na tem področju že prišli do sprememb. Z novim pravilnikom o normativih in standardih za izvajanje programov osnovne šole, ki velja od letošnjega septembra dalje, so do dodatnih ur upravičeni tudi učenci, katerih materni jezik je slovenski, če so se pred vključitvijo v osnovno šolo v Republiki Sloveniji izobraževali nekje drugje. Se pravi tu pridejo v poštev vsi tisti, ki morda iz slovenskega izseljenstva pridejo k nam in se šolajo in imajo seveda manko znanja slovenskega jezika in jim je zagotovo to težko. No, so zdaj upravičeni tudi do tega in to se mi zdi, da je ena izmed odličnih popotnic oziroma nadgradnja našega projekta.</font><br/>
<font size="4">	Torej, rezultati - da na kratko samo zaključim - učnih načrtov in pa učil. In raziskava je torej pokazala nekako spregledanost, izključenost tematike slovenskega izseljenstva, slovenskih vsebin iz formalnega vzgojno-izobraževalnega procesa. Glede na to, glede na dejstvo, da izven meja današnje Slovenije živi okrog 500 tisoč ljudi, torej Slovencev, predstavlja to približno eno četrtino vseh Slovencev, se nam zdi pomembno, da se tem tematikam nameni pomembno mesto oziroma ustrezno mesto v vzgoji in pa izobraževanju. Slovensko izseljenstvo je pomemben del naše zgodovine, je pomemben del sedanjosti in pa prihodnosti in vpliva na ekonomsko, demografsko, gospodarsko, kulturno podobo lahko rečemo današnje države oziroma našega naroda. Menimo, da bi potrebna oziroma, da bi primerna vključenost teh vsebin v vzgojno-izobraževanje pomembno vplivala na neko celovito, na nek celovit pogled tako na pretekle kot tudi na sodobne današnje izseljenske procese oziroma procese izseljevanja Slovencev, na spoštovanje različnosti med različnimi izseljenskimi skupnostmi oziroma migracijskimi skupnostmi na splošno, nenazadnje pa tudi k poznavanju, razumevanju in pa tudi spoštovanju vseh tistih Slovencev, ki živijo izven meja, torej naše države.</font><br/>
<font size="4">	Hvala lepa za besedo.</font><br/>
<br/>
<b><font size="4">	PREDSEDNICA IVA DIMIC: </font></b><font size="4">Hvala lepa tudi vam za, bom rekla skoncentrirano in podrobno predstavljeno vaše delo.</font><br/>
<font size="4">	Sedaj pa prosim še predstavnika Inštituta za jezikoslovne študije ZRS Koper, da nam predstavijo poročilo ciljno-raziskovalnega projekta Slovensko zamejstvo kot vsebine kurikuluma osnovnih in srednjih šol v Sloveniji. Lepo vas prosim, da se za zvočni zapis in njegov prepis predstavite.</font><br/>
<br/>
<font size="4">	</font><b><font size="4">DR. MILAN BUFON: </font></b><font size="4">Dober dan vsem. Lepa hvala za vabilo na to srečanje. In opravičilo za zamudo s katero smo prišli na to sejo. Namreč prometni zastoji ovirajo komunikacijo ne samo sistemske ovire obstajajo v slovenji, ampak očitno tudi čisto praktične ovire v komunikaciji med zamejstvom in osrednjo Slovenijo. Rad bi opravičil tudi kolege predstavnike obeh krovnih organizacij Slovencev v Italiji, ker iz istega razloga zamujajo - nekateri, nekateri so uspeli priti - in tudi naše kolege, ki so tu zastopani na tem koncu mize. </font><br/>
<font size="4">	Naša predstavitev bo, mislim, bom dal besedo tudi ostalim kolegom, da povejo svoje s svoje strani, jaz kot vodja bi rad samo uvodoma nekaj generalnih vtisov oziroma nekaj stališč bolj splošnega značaja izrazil v tem pogledu. Dovolite mi, da kot recimo raziskovalec, ki se že približno 40 let ukvarja s temi vprašanje, povem nekaj o tem kako Slovenija gleda na zamejstvo oziroma kako so te zamejske teme prisotne v, recimo ne samo učbenikih v šolskem sistemu, ampak tudi nasploh. </font><br/>
<font size="4">Če pogledamo rezultate naše raziskave, ki so verjetno precej podobni tistim, ki so bili prikazani ravnokar glede zdomstva, bi lahko rekli, da ti lepo zrcalijo, predstavljajo to kako je umeščena ta problematika v percepcijo, bi rekel slovenske stroke in sicer slovenske družbe, tega vprašanja. po drugi strani opažamo, da, lahko rečemo zelo generalno, da prihaja v tem pogledu do določene regresije v obravnavi teh vprašanj v zadnjem obdobju, se pravi približno od 90. let do danes, </font><br/>
<br/>
<b><font size="4">6. TRAK: (VP) 9.30</font></b><br/>
<br/>
<font size="4">	(nadaljevanje) ne samo v količinskem smislu oziroma koliko so ta vprašanja zastopana, prisotna, se pravi v učnih programih, konkretno v učbenikih in potem konkretno v izobraževalnem procesu, te aspekte ste verjetno že pogledali oziroma te rezultate na kratko pregledali v gradivih in bodo predstavljeni potem s strani kolegice dr. Lucije Čok, ki je dala pravzaprav pobudo za to raziskavo in jo spremljala. Ampak problem je poleg te količinske, bi rekel zadeve oziroma obsega tega, zastopanosti te tematike v teh treh nivojih, če tako vzamemo, s katerimi se posreduje ta znanja oziroma te vsebine učencem in dijakom, je zelo problematično, po mojem mišljenju, razumevanje samega koncepta tega vprašanja, se pravi kako se opredeljuje zamejski prostor oziroma Slovence v sosednjih državah. Tukaj prihaja vedno bolj v ospredje nekakšna, upam si trditi folklorizacija tega vprašanja oziroma kot neka percepcija teh okolij oziroma teh družbenih kot nek relikt recimo določenega preteklega stanja, ne pa kot neko zelo aktualno, bi rekel okolje, družbeno okolje, kjer se pravzaprav dogajajo družbene integracije in predstavljajo tako rekoč evropske procese v malem. </font><br/>
<font size="4">	Naše raziskave, ki smo jih opravljali na znanstveno-raziskovalnem središču v Kopru, se pravi ustanovi, ki ravnokar praznuje 25 letnico in je bila ustanovljena tudi za to, da preučuje ravno ta vprašanja v območjih stika, kot jih imenuje, se pravi območja, kjer se prepletajo družbene, kulturne in različne druge meje in sobivanja, so namreč pokazala, da so v resnici manjšinska okolja dvojni integratorji. Se pravi to so okolja, kjer prihaja do povezovanja v smislu čezmejnega povezovanja, se pravi so manjšine dokazano se pravi z raziskavami, ki smo jih opravili v okviru tudi programske skupine, ki jo vodim že 20 let doslej, da so manjšine vsaj dvakrat toliko vključene v čezmejne tokove kot ostalo mejno prebivalstvo. In to zlasti ne toliko samo na kulturnem področju, se pravi obiski raznih kulturnih dogodkov in tako naprej, ampak predvsem v funkcionalnem, na funkcionalnem področju, se pravi so dejansko tudi gospodarski akterji povezovanja tega obmejnega prostora. V tem smislu imajo zelo pomembno funkcijo v smislu mednarodne integracije. Po drugi strani imamo izredno pomembno funkcijo manjšin v smislu interne integracije, se pravi med t.i. večinskim okoljem, se pravi večinsko družbo znotraj katere živijo in samo manjšinsko  kulturo, ki pa seveda predstavlja preko sebe tudi matično kulturno zaledje. </font><br/>
<font size="4">Se pravi, če tako pogledamo, so to najcenejši - in to sem že več kot 20 let skušal prepričevati naše ministre, predstavnike, vladne predstavnike in tako naprej –, najcenejši pravzaprav promotor slovenske kulture in slovenske družbe izven Slovenije. Se pravi podpiranje zamejstva, poznavanje zamejstva in razvijanje tudi zamejske slovenske kulture, ki je med drugim zapisana v ustavi jasno, je tudi zelo pomembno iz čisto praktičnih funkcionalnih vzrokov in seveda tudi za ohranjanje tudi kulture samega slovenskega naroda. Saj nekoč smo tudi imeli program oziroma paradigmo, ki se je imenovala skupni kulturni prostor. Žal se ta paradigma v zadnjem obdobju ni veliko razvijala oziroma, če pogledamo vsaj raziskovalno področje, imamo tukaj velik manko. Šele pred kratkim je bil sprejet raziskovalni program, ki vključuje tudi zamejske raziskovalce in zamejske inštitucije, </font><br/>
<br/>
<b><font size="4">7. TRAK: (VP) 9.35</font></b><br/>
<br/>
<font size="4">	(nadaljevanje) ki ga tudi izvajamo na Znanstveno-raziskovalnem središču. Povezuje in / nerazumljivo / in slovenski raziskovalni inštitut v Trstu. To je prvič po skoraj 30 letih odkar obstaja Slovenija, da imamo pravzaprav priložnost, da se tudi na znanstveno-raziskovalnem področju povezujemo - kar je absurd seveda, ne? Vsi živimo v Evropski uniji, to je odprt prostor, pa vendar obstajajo velikanske ovire, ki so čisto administrativnega značaja, za konkretno povezovanje slovenskega kulturnega in znanstvenega prostora. </font><br/>
<font size="4">	No, seveda tukaj priložnosti za, bi rekel vplivanje ali za bolj učinkovito poseganje v zamejsko okolje, so še velike oziroma priložnosti se nam kažejo. Na primer v tem, da bo, to sem hotel tudi poudariti z našimi krovnimi organizacijami Slovencev v Italiji, velika priložnost se zdaj pokaže na primer ob stoletnici požiga narodnega doma. Kot veste, bo to julija naslednje leto pomemben dogodek, kjer bo prisoten predsednik Italijanske Republike, ampak tudi naš, se pravi slovenski. In bo ob tej priložnosti verjetno simbolično prišlo do predaje, delne seveda ali simbolične, tega pomembne postojanke oziroma tega pomembnega središča slovenske kulture v zamejstvu – ne pozabimo, da je bil Trst takrat največje slovensko mesto po številu slovenskega prebivalstva -, da bi se to povrnilo slovenskim uporabnikom, se pravi slovenski manjšini. Ampak mislim, da je to velika priložnost, da je lahko tudi država Slovenija bolj prisotna in bolj aktivna v promociji sebe in svojih manjšin. In zato sem predlagal in predlagam tudi tej komisiji, da podpre idejo, da bi se tu razvil in nastal nek center za preučevanje, za spremljanje odnosov med Slovenc in Italijani oziroma o razvoju skupnih kulturnih tokov in izmenjav na tem področju. Se pravi, da bi bila tudi Slovenija prisotna z lastnim središčem, ki bi povezovalo svoje znanstvenike, raziskovalce, raziskovalce v zamejstvu z raziskovalci univerze v Trstu in podobno. Mislim, da je to nekaj, kar se je dogajalo takoj po padcu berlinskega zidu na primer med Nemčijo in Poljsko. Nemci so bili zelo aktivni v tej promociji oziroma pri tej reintegraciji tega obmejnega prostora, Slovenija je tu relativno precej zamujala, seveda tudi Italija, če tako vzamemo. In mislim, da je zdaj čas po tolikih letih, da konkretno se nekaj ukrene tudi v tem smislu.</font><br/>
<font size="4">	No, če se pa vrnemo zdaj na tole našo majhno raziskavico, ki opredeljuje to kako se v učnih načrtih, učbenikih in sploh v izobraževalnem procesu vedemo oziroma poznavamo to okolje slovenskega zamejstva oziroma Slovencev v sosednjih državah. Naj povem zelo na kratko naše rezultate. </font><br/>
<font size="4">Se pravi, nekaj sem že omenil, in sicer to splošno občutek, rezultati kažejo na določeno regresijo v obeh komponentah, se pravi v količinskem smislu oziroma v tem koliko se teh informacij posreduje in tudi v vsebinskem smislu, v smislu kakšna je kvaliteta teh informacij, ki se jih posreduje oziroma kako se te Slovence v zamejstvu pravzaprav obravnava. </font><br/>
<font size="4">Tukaj je, se pravi zelo na kratko, bo potem kolegica dr. Lucija Čok bolj podrobno to osvetlila, lahko rečemo, da je ta tematika v osnovnih šolah, pravzaprav je ni. Se pravi učenci v osnovnih šolah se seznanjajo z manjšinami v Sloveniji, zelo malo oziroma v učnem načrtu pa tega ni pravzaprav, kakšen je položaj oziroma kdo so in kje so Slovenci v sosednjih državah. Te informacije v osnovnih šolah učenci ne dobijo razen, če so profesorji oziroma učitelji dovolj prizadevni – in po navadi starejše generacije so bile – da so to vsebino vendarle </font><br/>
<br/>
<b><font size="4">8. TRAK: (VP) 9.40</font></b><br/>
<br/>
<font size="4">	(nadaljevanje) vključevali v njihova predavanja oziroma učne načrte, čeprav legalno v učnih načrtih ta tematika ni bila oziroma ni zastopana. Tako, da v praksi se s tem vprašanjem seznanijo šele dijaki srednjih šol in tudi to v zelo variabilni obliki. Se pravi kot geograf, če dovolite, bom izpostavil področje geografije, ki je tradicionalno bilo tisto, ki je najbolj se ukvarjalo s tem vprašanjem, no, in tukaj na področju geografije imamo vendarle še nekaj teh informacij, so pa seveda v tem pogledu po navadi take, da se z leti zmanjšujejo. Se pravi, starejši učbeniki imajo kolikor toliko dobro prikazano to področje, bolj kot se bližamo aktualnemu obdobju, se pravi novejši učbeniki pa tega imajo vedno manj in nekateri sploh nič, čeprav je to predvideno v učnem načrtu. Se pravi, učbeniki pa teh vsebin sploh ne vključujejo, pa so bili vseeno sprejeti in finančno podprti. </font><br/>
<font size="4">	Drugo vprašanje je recimo in bo kolegica Barbara Riman tu me gotovo dopolnila pri tem, da na primer Slovenci na Hrvaškem pa sploh niso vključeni niti v ta že skrčeni, omejeni obseg prikaza. Se pravi, kot da jih nebi bilo. Institucionalno mi v srednji šoli dijake učimo, da Slovencev na Hrvaškem preprosto ni, ker smo ohranili samo tisto tradicionalno, če tako vzamemo, staro strukturo, se pravi Slovenci v Italiji, pa v Avstriji, pa na Madžarskem. Dijaki, to je vse, kar naj bi morali znati, naj na zemljevidu pokažejo kje živijo Slovenci v zamejstvu, to je rezultat tega znanja. To je vse, kar pričakujemo, da bodo znali dijaki srednjih šol. In lahko kot univerzitetni profesor potrdim, da prihajajo dijaki na univerzo z nobenim znanjem o Slovencih v sosednjih državah, pa niti o zgodovinskih dogajanjih, ki so to situacijo pravzaprav povzročile, zakaj je do tega prišlo in kakšna je pravzaprav današnja struktura, funkcija in pomen Slovencev v zamejstvu. Vsega tega znanja preprosto ni. </font><br/>
<font size="4">	Predajam besedo kolegici dr. Luciji Čok, ki bo bolj podrobno prikazala naše rezultate.</font><br/>
<br/>
<font size="4">	</font><b><font size="4">PREDSEDNICA IVA DIMIC: </font></b><font size="4">Hvala lepa - dr. Bufon, samo moram povedati zaradi magnetograma. </font><br/>
<font size="4">	In besedo dajem dr. Luciji Čok.</font><br/>
<font size="4">	Izvolite.</font><br/>
<br/>
<font size="4">	</font><b><font size="4">DR. LUCIJA ČOK: </font></b><font size="4">Hvala lepa za besedo.</font><br/>
<font size="4">	Jaz sem pač že od samih začetkov na znanstveno-raziskovalnem središču raziskovalka tega področja, predvsem prostorov v stiku, dvojezičnosti, medkulturnosti. In smo se resnično temu, tej tematiki, ki je bila kot ciljni raziskovalni projekt, kar pomeni bi rekla obroben projekt, ki je tudi finančno tako podhranjen, lotili z veliko vneme, lahko rečem, da večinoma pro bono. In vsi naši raziskovalci so z velikim, z veliko resnostjo in odgovornostjo se lotili dela. Poleg tega, preden začnem z nekaj podrobnostmi o tem projektu, bi pa še se zahvalila komisiji, da je si vzela čas in tudi, da je pokazala pozornost do te tematike, ker običajno se to ne dogaja. Običajno so naši projekti pač ali publicirani, rezultati so v člankih, so v publikacijah. Sama vem, da karkoli sem že objavljala in celo pošiljala bodisi ministrom ali pa odborom, je to verjetno obležalo po predalih. In tokrat smo presenečeni za vašo pozornosti in tudi za pozornost, ki smo jo doživeli s paneli, ki jih bom kasneje predstavila, ki so resnično pokazali, da je ta tematika v velikem interesu večine strokovne javnosti zaenkrat, ampak tudi laične, ker smo tudi to lahko preizkusili.</font><br/>
<font size="4">	Jaz mislim, da se bodo stvari zelo ponavljale s predhodnimi ugotovitvami okoli projekta, ki ga je imel mislim, da Znanstveno-raziskovalni center Slovenske akademije znanosti in umetnosti in da je to pravzaprav celota, ki bo dala tej komisiji neko, bi rekla podobo o tem kako mi doživljamo naše Slovence oziroma v zamejstvu, kakor v izseljeništvu, del korpusa slovenskega naroda. </font><br/>
<br/>
<b><font size="4">9. TRAK: (VP) 9.45</font></b><br/>
<br/>
<font size="4">	(nadaljevanje) Mi so lotili seveda slovenskega šolskega sistema z namenom, da vidimo, kaj se dogaja pri nas. Ampak vendarle smo, kot ste slišali, vključili tako inštitut za narodnostna vprašanja, ki je segel tudi na dvojezično šolstvo v Prekmurju in pa na Slovence na Hrvaškem in pa tudi slovenski raziskovalni inštitut iz Trsta, ki je prispeval kot nek, bi rekla supervisor – nismo ga imeli točno v raziskavi, ampak tisti, ki nam je svetoval iz njihovega vidika kako vidi to problematiko in ki je tudi pripravil ekspertizo kaj se pa dogaja na primer v Italiji. Nismo pa še uspeli narediti še ekspertizo kaj se dogaja z manjšinami v šolskem sistemu v Avstriji ali pa na Madžarskem ali pa na Hrvaškem, ampak to še lahko naredimo. Mislim zaradi primerjalne, ker smo pač v evropskem prostoru in tudi v skupnem kulturnem prostoru je dobro, da bi vedeli kako pa drugi ravnajo – ali zato, da potrdimo svoja prizadevanja ali zato, da jih izboljšamo. </font><br/>
<font size="4">	Torej naš projekt je trajal, tako kot oni drugi, 18 mesecev. In mi smo najprej se lotili seveda učnih načrtov, slovenščine, zgodovine, geografije, družbe, etike in družbe, likovne vzgoje, glasbene vzgoje v osnovnih šolah, druga in tretja triada, drugo in tretje obdobje, ter slovenščine, zgodovine, geografije, sociologije v srednjih šolah tako s slovenskim kot z italijanskim jezikom in v dvojezičnih šolah. S tem smo seveda ugotovili, da so učbeniki sicer težko dosegljivi tisti, ki so v razredu, ker so nam potem sami učitelji povedali, da uporabljajo tudi druga gradiva, ki jih mi pač nismo mogli pregledati in nam je mogoče kaj ušlo. To, kar pač prinaša spletna stran ministrstva, tam so nam pač dosegljivi dokumenti. Malo smo jih dobili recimo na šolah z italijanskim jezikom osebno iz njihovih rok. In pa učbenike, ki pa, seveda, nekateri so novi, drugi so že odpisu, so pa še vedno prisotni v šolah. Tako, da je bilo naše delo kar obsežno glede tega, bi rekla bibliografskega raziskovanja. </font><br/>
<font size="4">	To, kar je povedal kolega dr. Bufon, je seveda najprej ugotovljeno – da so stari učbeniki bili veliko boljši od novih oziroma v tem smislu, da so to problematiko res vključevali bolje kot jih vključujejo novi.</font><br/>
<font size="4">	Tudi pri učnih načrtih, zdaj ne bom šla analizirati vseh, ampak že ugotovite, da nov učni načrt za slovenski jezik, ki je bil letos potrjen, ni nič več doprinesel k problematiki, kot so bili stari učni načrti. Torej prilika je bila, ko je nastal letos nov učni načrt za slovenski jezik, da bi vendarle to problematiko bolje zastopali kot so jo v starih učnih načrtih. No, sicer je priložnost, da se pač delajo še novi učni načrti in v tem primeru upam, da bo tudi zaradi odmevnosti, ki jo boste tudi vi dali tej problematiki, verjetno malo več pozornosti.</font><br/>
<font size="4">	To pa ni bilo dovolj. Mi smo želeli seveda ugotoviti tudi stvarno kaj se dogaja. Se pravi, kako lahko stvarno ugotoviš kaj se dogaja s to vsebino? Da enostavno vprašaš učence in vprašaš učitelje in vprašaš javnost kaj pravzaprav vedo o tem. Zato smo anketirali učence in dijake, 449 osnovnošolcev in 230 srednješolcev. In seveda s to tematiko poskušali, in s to vsebino in vprašanji poskušali ugotoviti kako in kaj je s tem. Jaz bom obe analizi tega vprašalnika, ki smo ga ponudili, povedala takoj za tem, ko povem, da smo naredili potem tudi anketo med javnostjo, in sicer 628 posameznikov iz vseh regij Slovenije. No, s tem smo dobili seveda nekaj odgovorov. Več odgovorov smo potem dobili še z intervjuji z učitelji – teh je bilo seveda manj, so bili približno 20 intervjujev na različnih koncih po Sloveniji. </font><br/>
<font size="4">Ko pa smo ugotovili kaj pravzaprav smo našli in kaj prispevamo k temu kaj želimo prispevati k temu, da bi se stvari izboljšale, smo se naslonili na nek dokument, ker prav veliko tega seveda nimamo, ampak zakon, ki določa pravzaprav odnose, Zakon o odnosih Republike Slovenije s Slovenci zunaj njenih meja, ki je nastal mislim, da leta 2010, če se ne motim. Ta zakon ima neka temeljna izhodišča in na tistih izhodiščih smo mi oblikovali ciljne, </font><br/>
<br/>
<b><font size="4">10. TRAK: (VP) 9.50</font></b><br/>
<br/>
<font size="4">	(nadaljevanje) mislim, projektne cilje in jih primerjali s cilji v učnih načrtih in s cilji, ki jih potem odražajo učbeniki. No, in z učitelji smo potem pa dobili še dodatno odgovor kaj pravzaprav se res dogaja v razredih. Poleg tega, in sicer bi vas opozorila, da je na spletu, če poiščete pod tem naslovom našega projekta, so tri spletne strani. prva spletna stran, ki se vam pojavi, izgleda da najbolj obiskana, je inštituta za narodnostna vprašanja, druga je potem SLOR-ja, slovenskega raziskovalnega inštituta v Trstu, tretji je pa splet Arnes, tam je pa čisto vse gradivo, tam je vse gradivo, ki vam ga danes na kratko predstavljam. Torej, če daste vsebine oziroma naslov projekta in pa se vam takoj pojavijo te tri spletne strani in če greste v tistega, ki ga je na spletu v Arnesu, so čisto vsi podatki do najmanjšega. No, tam boste našli tudi priloge, ki predstavljajo tri panele. </font><br/>
<font size="4">Mi smo po tem, ko smo dobili izhodišča kaj se dogaja v učnih načrtih in v učbenikih, sklicali en panel v Kopru, en panel v Ljubljani in en panel v Lendavi. V vseh teh panelih so bili vabljeni predstavniki zavoda za šolstvo, predstavniki strokovnega sveta za splošno izobraževanje, ravnatelji šol, svetovalci zavoda za šolstvo in učitelji. To se pravi, na teh panelih smo potem prediskutirali naše ugotovitve. V Kopru in v Ljubljani smo doživeli, predvsem v Kopru predvsem odziv sveta za splošno izobraževanje, ker smo pač imeli predsednika v tej sredini, v Ljubljani pa predstavnike zavoda za šolstvo, ki so nam zelo prisluhnili in so nam dali nekaj zelo dobrih nasvetov kako pravzaprav nadaljevati s tem projektom. Kajti, če ta projekt ostane samo v zraku in se nič ne zgodi, potem je naše delo bilo pač zaman. V Lendavi smo pa zelo na široko tudi strategije, ker so bili tam pa tudi nekateri nekdanji poslanci, strategije kako se lotiti, kako naj država Slovenija vidi te odnose. No, ampak jaz ne bom ponavljala to, kar je povedal dr. Bufon zelo temeljito in zelo učinkovito verjetno, kot ste poslušali.</font><br/>
<font size="4">No, in na osnovi vsega tega smo pripravili predloge kako spremeniti učne načrte.</font><br/>
<font size="4">V učnih načrtih, jaz bom samo na kratko potem povzela slovenski jezik v obeh vrstah šol, potem bom dala še kasneje-</font><br/>
<font size="4">Boste kasneje? </font><br/>
<font size="4">No, ampak geografija je bila že nekako omenjena, zgodovina, jaz bom poskušala povzeti.</font><br/>
<font size="4">Torej najprej pogrešamo interdisciplinarno povezovanje. To se pravi, če ta problem se odpre, se odpre geografsko, se odpre zgodovinsko in se odpre jezikoslovno in identitetno. Torej to ne moreš poučevati kar tako, ne, da bi se povezal med temi predmeti, med temi vsebinami.</font><br/>
<font size="4">Drugič, da te vsebine so običajno potisnjene na rob, na konec šolskega leta. In takrat učitelji seveda ali hitijo, da bodo dosegli, izpolnili svoj učni načrt ali pa, ker so pa zelo prizadevni, bi rekla, da poskušajo kljub temu svoja gradiva pripravljati, ker so nam tako tudi povedali v intervjujih. Torej svoja gradiva, so zelo prizadevni pri tem. In predvsem so, vsaj tisti, ki smo jih mi srečali, zelo senzibilni do tega, do te tematike. To se pravi, da je odvisno od tega kaj učitelj čuti, da bi to uresničil. Potem pa še veliko je veliko na tem, da poskušajo učitelji na izkušnjah učencev, to se pravi, da poskušajo učence pritegniti o tem kaj vedo in da poskušajo tudi jim prikazati zelo plastično, da bi tudi nekako razširili problem identifikacije – narodnostne, jezikovne, kulturne. Vsi učitelji so pa tudi ugotovili, da medpredmetnih povezav ni in da pogrešajo te tematike tudi v učnih načrtih, kajti učni načrti še dajo neko spodbudo, recimo v mnogih predmetih najdete to, vendar potem v učbeniku se to kar nekako izgubi. Če vzamem samo primer slovenskega jezika. Čisto obrobne pesmice, večinoma pesnika Košute, se pojavljajo tu pa tam v nižjih razredih osnovne šole, v višjih pa tudi tega manj. In ko pogledaš na to, vidiš kako so nesmiselni tudi ti vložki. Na primer prst kaže na Trst ne pove o Slovencih, ampak pove, da smo pač v Trst hodili nakupovati. </font><br/>
<br/>
<b><font size="4">11. TRAK: (VP) 9.55</font></b><br/>
<br/>
<font size="4">	(nadaljevanje) Torej pesmico, ki jo je Košuta napisal zato, da je povedal, da smo včasih hodili kupovati v Trst, so uporabili kot zamejsko problematiko. Torej tudi to recimo avtorji učbenikov predvsem jih lahko krivimo.</font><br/>
<font size="4">	Naslednja stvar je, da so stari učbeniki nekaj ponudili, kar je bilo bolj konkretno in v novih učbenikih bodisi zaradi, verjetno zaradi količine drugih vsebin, ki jih terja tudi naša povezava v srednje-evropskem in v evropskem prostoru, ki predvsem prevzemajo temeljne poudarke, ker povsod boste videli kaj pomeni Slovenija v evropskem prostoru, kaj pomeni slovenščine kot recimo evropski jezik, šele potem je pomembno, da je slovenščina tudi jezik našega skupnega kulturnega prostora. </font><br/>
<font size="4">	Naslednja ugotovitev je, da skupni kulturni prostor Slovencev izgublja na svojem pomenu, očitno izgublja na pomenu. Ne vidimo ga več tako zelo kot smo ga čutili pred tem, ko smo postali člani Evropske unije. </font><br/>
<font size="4">	Naslednja stvar je, da so fragmenti včasih tako razmetani, da ni dodatne, pravzaprav dodatne tematike kot posebne tematike v učnih načrtih prav namenjene temu. To se pravi, da prav je napisano, da je treba temu posvetiti, predvsem s stiki tudi s šolami v zamejstvu. Ne morem reči, da stikov s šolami v zamejstvu ni, teh je zelo veliko. Na primer nekateri svetovalci zavoda za šolstvo kot gospa Duhovnik in tako naprej, zelo veliko delajo na tem. Prav tako zelo veliko delajo svetovalci zavoda za šolstvo v Lendavi oziroma v Prekmurju, vendar je to vse prepuščeno nekako- </font><br/>
<font size="4">Oprostite, jaz moram vzeti malo vode. </font><br/>
<font size="4">Ker očitno ta želja je, ampak ravnatelji se pa pritožujejo, da za to pa ni namenjenih sredstev in da morajo iskati drugačna sponzorska sredstva zato, da lahko to uresničijo. Zato smo tudi predlagali med drugim, da se tudi te izmenjave nekako vključijo, ali kot kulturni dnevi ali kaj sorodnega, v same učne načrte.</font><br/>
<font size="4">Naslednja stvar, ki je seveda, je tudi ta, da bi morali v kadrovskih šolah, in to so vse tri pedagoške akademije, ki usposabljajo učitelje. Vse tri pedagoške akademije oziroma pedagoške fakultete, pardon, danes ni več akademij, pedagoške fakultete, jaz sem se tudi sama osebno pozanimala, ne posvečajo tej tematiki kadar usposabljajo učitelje neke posebne pozornosti. To se pravi, da tudi v teh predmetih, ki jih poučujejo bodočim učiteljem na univerzah, bi moralo biti to posebej izpostavljeno. </font><br/>
<font size="4">Naslednja stvar pa je, da je treba učitelje usposabljati tudi iz prakse. Tu smo ugotovili, da prav vsi učitelji bi rabili usposabljanja. In to so nam seveda na zavodu za šolstvo takoj ponudili, da so pripravljeni ta usposabljanja izvesti in tudi so pač opozorili, da so nekatere publikacije, v kateri bi lahko slovenščina v šoli, zgodovina v šoli, geografija v šoli, kjer bi lahko resnično izpostavili to problematiko naših raziskav. Tako, da naše delo se lahko še nadaljuje.</font><br/>
<font size="4">Jaz ne vem, če lahko zaključim na hitro ali vam še nekaj povem o teh naših predvsem anketah. </font><br/>
<font size="4">Ugotovili smo, in bom kar povzela, ne bom dajala nekih podatkov -, ugotovili smo, da veliko več vedo srednješolci od osnovnošolcev. To se pravi, da vsaj to so opazili bodisi na nekaterih športnih ali drugih stikih. Da so zelo širokogrudni oboji, tako osnovnošolski otroci kot srednješolci celo pojmovali, da imajo naši Slovenci v zamejstvu več pravic kot jih v resnici imajo. To se pravi, da imajo in pravico do svojega uradnega jezika in tako naprej, ker to ni povsod res. Da poznajo, kje so Slovenci v svetu, te stvari poznajo. Znajo opredeliti zamejstvo in razlikovati zamejstvo od izseljeništva, pa ni tako zelo jasno, to smo še slišali kaj bi oni pač prepoznali. </font><br/>
<font size="4">Medtem ko javnost, se je pokazalo, da v javnosti sicer je v neki podzavesti prisoten občutek, da vemo, da so Slovenci tu pa tam in da je ne samo diaspora, ampak tudi, da je slovenski korpus </font><br/>
<br/>
<b><font size="4">12. TRAK: (VP) 10.00</font></b><br/>
<br/>
<font size="4">	(nadaljevanje) veliko večji kot to zajema samo državo Slovenijo, vendar njihov interes pa ni usmerjen v to. Ne spremljajo medijev, večinoma ne spremljajo medijev, večina ne vedo za nekatere kulturne ali politične povezave. Nekaj, kar vedo, so predvsem športne in gospodarske, torej tukaj javnost nekaj več ve.</font><br/>
<font size="4">	Tako, da jaz vas vabim k branju analiz obeh anket, ki so kot priloga te spletne strani. Na tej spletni strani je zelo veliko podatkov, ki jih zdaj jaz nebi povzemala, ker pač čas teče. In če bo kakršnokoli vprašanje natančnejših informacij, sem na voljo za vas.</font><br/>
<font size="4">	Hvala.</font><br/>
<br/>
<b><font size="4">	PREDSEDNICA IVA DIMIC: </font></b><font size="4">Hvala lepa tudi vam, dr. Čoklova. Zelo ste nam osvetlili to področje, res smo vam hvaležni za ta del.</font><br/>
<font size="4">	Zdaj pa prehajamo naprej. k besedi, ker je bilo za gradivo zaprošen tudi Zavod Republike Slovenije za šolstvo, jih prosim za predstavitev gradiva. Lepo vas prosim, da se za zvočni zapis in njegov prepis seveda tudi predstavite. </font><br/>
<font size="4">	Izvolite.</font><br/>
<br/>
<font size="4">	</font><b><font size="4">STANKA PRESKAR: </font></b><font size="4">Stanka Preskar, namestnica direktorja Zavoda Republike Slovenije za šolstvo. </font><br/>
<font size="4">Gradivo je bilo poslano in je zelo obsežno. Jaz bi samo v kratkih črticah naredila povzetke. Kolegi vodje oddelkov in svetovalci so pripravili zelo strnjeno kako so v učnih načrtih zastopane te tematike in lahko samo poudarim, da po celotni vertikali jih seveda skozi ciljno procesno načrtovanje najdemo. Res pa je, da je medpredmetnost, tako kot je bilo tudi v študijah ugotovljeno, tudi priporočeno, da se kot aktivnost pelje neposredno v učni praksi. Zato morda naslednji poudarki, da se skozi predmete, kateri so bili preučeni, torej od slovenščine, zgodovine, geografije, domovinske in državljanske kulture, etike, družbe, spoznavanje okolja, likovne umetnosti oziroma likovnega snovanja in pa glasbe, kar smo jih v tem času natančno preučili, smo ugotovili, da, tako kot sem že poudarila, da se te tematike dajo prepoznati, seveda je pa zelo pomembno v kolikšni meri. To, kar ste tudi sami ugotavljali, potem zadeva neposredno v učni praksi tudi izživi. </font><br/>
<font size="4">Naj poudarim tudi to, da je bil poudarjeno upoštevanje učnega načrta in pa seveda učbenikov. V slovenskem prostoru velja, da je edini dokument katerega se mora eksplicitno držati vsak učitelj v poučevanju v celotni vertikali, samo učni načrt. Učbeniki so gradiva, kateri morajo slediti v osnovi osnovnim ciljem učnega načrta, praviloma so pa razširjeni. Ne poznamo pravzaprav učbenika kateremu je bilo izdano pozitivno mnenje recenzentov, da nebi sledili učnim načrtom. Medtem, ko vsa ostala gradiva, delovni zvezki in podobno, to pač ne gre čez to proceduro in to velja v zakonodaji. </font><br/>
<font size="4">Tako, da zdaj, če želite, da zelo podrobno to predstavim, kar je bilo v gradivih, verjetno ni pričakovano. Bi pa želela poudariti, da nekje pa morda se res ugotovi, da bi bilo potrebno določene vsebine še bolj eksplicitno poudariti, kot na primer ravno naše zamejstvu v Republiki Hrvaški, torej na področju Hrvaške. </font><br/>
<font size="4">Zdaj, ne vem. </font><br/>
<font size="4">Morda v tem kontekstu samo še to, da pri sprejemanju učnih načrtov seveda je za to zadolžena strokovna skupina katera se imenuje in je sestavljena iz različnih deležnikov. Deležniki, ki sodelujejo pri nastanku učnih načrtov, so vedno strokovnjaki-praktiki, potem so svetovalci Zavoda Republike Slovenije za šolstvo in pa predstavniki fakultet. Ko se učni načrt oblikuje, gre tudi v strokovno presojo in evalvacijo, šele na koncu se sprejema na strokovnem svetu. </font><br/>
<br/>
<b><font size="4">13. TRAK: (VP) 10.05</font></b><br/>
<br/>
<font size="4">	(nadaljevanje)  Torej strokovni svet je organ, ki potem sprejme učni načrt in je zavezujoč. Praviloma nekje v ciklu 10 let se delajo evalvacije učnih načrtov in zavod za šolstvo v tem trenutku dela evalvacijo učnih načrtov, vseh, ki se trenutno uporabljajo v slovenskem šolskem prostoru, razen slovenščine, ki je bila seveda ravno pred dvemi leti prenovljena.</font><br/>
<font size="4">	Tako, da morda ob tem poudarim še to, ker je bilo večkrat poudarjeno, medpredmetnost. Vsak učni načrt, ker sem tudi sama snovalka učnega načrta za kemijo, ima eksplicitno določeno strukturo in v to strukturo sodi tudi to na nek način napoved kako naj medpredmetno stvari potekajo. In zato je zelo pomembno, da učitelji sledijo splošnim ciljem učnega načrta, kjer so potem take tematike tudi zapisane in to smo tudi našli. In če bi potekal učno-vzgojni proces v celotni vertikali medpredmetno, za kar si prizadevamo na zavodu za šolstvo že vsaj 20 let, potem verjetno bi tudi manj imeli težav na tem področju o katerem se sedaj pogovarjamo. In naj poudarim še to, da mi sleherni dan, lahko rečem, na zavodu za šolstvo dobivamo pobude za uvrstitev različnih tematik v učne načrte. In pri tem seveda moramo biti zelo pozorni, kajti zdi se mi zelo pomembna vaša ugotovitev, da učni načrt ne smemo neprestano samo dopolnjevati, temveč iskati rešitve kako aktualne, pomembne, morda zanemarjene ali raje uporabljam izraz manj zastopane vsebine pripeljemo res medpredmetno, saj učenec je samo eden. In naj vas opozorim, od 6. do 9. razreda otroci imajo tudi do 15 predmetov v osnovnošolskem izobraževanju in tu je seveda medpredmetnost in povezovanje in družbeno uravnavanje katere so tiste vsebine, ki so nujne in potrebne, zelo pomembno.</font><br/>
<font size="4">	Hvala.</font><br/>
<br/>
<font size="4">	</font><b><font size="4">PREDSEDNICA IVA DIMIC: </font></b><font size="4">Hvala tudi vam za vašo predstavitev. </font><br/>
<font size="4">	Zdaj pa za odziv na predstavljeno gradivo dajem besedo ministru za področje odnosov med republiko Slovenijo in avtohtono slovensko narodno skupnostjo v sosednjih državah ter med Republiko Slovenijo in Slovenci po svetu Petru Jožefu Česniku.</font><br/>
<font size="4">	Izvolite, minister. Imate besedo.</font><br/>
<br/>
<font size="4">	</font><b><font size="4">PETER JOŽEF ČESNIK: </font></b><font size="4">Najlepša hvala. Prvo naj se zahvalim komisiji, da je sploh to tematiko dala na dnevni red, ker v 25 letih samostojnosti mislim, da to še ni bilo prevetreno. Dr. Čok, hvala za vaš trud. </font><br/>
<font size="4">	Jaz sem 75 let star. Torej sem bil vzgajan v prejšnjem srednješolskem sistemu, v katerem je bila pobuda na to tematiko v glavnem v rokah pedagoga samega. Omenjena je bila rapalska pogodba, saint-germainska pogodba, plebiscit na koroškem, Trst, Gorica, Videm, Čedad. In vse to je bilo narejeno v 10 minutah. V učbenikih ni bilo veliko napisanega, odvisno pa je bilo od predavatelja samega kako se je ta tematika uveljavila. V obmejnem pasu, kjer sem jaz rasel gor, v Soški dolini v Anhovem, smo bili nekako bolj seznanjeni s tematiko na drugi strani meje, vendar ne s političnega, ampak bolj z ekonomskega – kaj smo lahko prešvercali, kaj so sorodniki na drugi strani delali in podobno. Nekega osredotočenega pristopa o dvigu zavesti in spoznanja matične domovine, ljudi, o diaspori, pa ni bilo. </font><br/>
<font size="4">Potem imamo še drugo stvar. Velikokrat je prišlo do osebnih žalitev. Po 37 letih v Avstraliji dobim tukaj poslanca tega sklica Državnega zbora, ki je rekel »po tolikih letih v Avstraliji še vedno dobro govorite slovensko«. To prikazuje totalno ignoranco tega poslanca – in ta poslanec je predstavnik skupnosti Republike Slovenije - in pomanjkanje </font><br/>
<br/>
<b><font size="4">14. TRAK: (VP) 10.10</font></b><br/>
<br/>
<font size="4">	(nadaljevanje) osnovnih podatkov in izobrazbe v tej smeri. Saj ni nujno, da vedo letnice saint-germainske pogodbe ali pa letnice plebiscita, ampak omenjen je bil Louis Adamič in to je bil edini izseljenec katerega se je omenjalo, pa je še vrsta drugih širom sveta. </font><br/>
<font size="4">	Tako, da jaz sem izredno vesel, da je urad lahko prispeval finančno h analizi in zaključkom te analize in še enkrat hvala vsem. In upam, da se bo ta tematika počasi umaknila in dozorela. Ne pa, da bo na zeleni veji sadež odpadel in se ne bo z njim nič naredilo, potem je bila škoda denarja, škoda napora. Je pa nekaj – če to uvrstimo v kurikulum srednješolski, potem bomo začeli graditi mostove med diasporo in matično domovino. Rezultat je politična osveščenost tako nas tukaj doma kot ljudi izven. Videli bodo, da je neko razumevanje, to je ena stvar. Druga stvar pa je, ki že obstoja – tolminska gimnazija in celovška gimnazija ali slovenska gimnazija sodelujejo. In teh primerov je kar nekaj. Če se to vključi v kurikulum, se to potem lahko nadgrajuje. </font><br/>
<font size="4">Torej še enkrat hvala komisiji in vsem strokovnjakom, ki ste pripravili to gradivo. In vam, dr. Čok, za 25 let garanja. </font><br/>
<font size="4">Kaj?</font><br/>
<font size="4">Ampak tukaj ne govorim samo o zamejstvu, govorim tudi o izseljenstvu – da se točno ve diferenciacija kdo je zamejec kdo je izseljenec. In potem imamo pa še kategorijo, ki je pa nihče do sedaj ni obdelal, to so pa slovenski gastarbeiterji, ki so ostali na Balkanu. Teh pa tudi ni malo. Ne govorim samo o Slovencih v Istri, v Gorskem kotarju ob hrvaško-slovenski meji, ampak govorim tudi o teh, ki so v Nišu, ki so v Novem Sad, ki so v Skopju, ki so v Podgorici ali pa / nerazumljivo / pa Banja luki, v Sarajevu. </font><br/>
<font size="4">Tako. Hvala za besedo.</font><br/>
<br/>
<b><font size="4">PREDSEDNICA IVA DIMIC: </font></b><font size="4">Hvala lepa vam, gospod minister. </font><br/>
<font size="4">Želi besedo še predstavnik Ministrstva za izobraževanje, znanost in šport? </font><br/>
<font size="4">Lepo vas prosim za zvočni, za predstavitev, no, da se bo na magnetogramu lahko zapisalo. </font><br/>
<font size="4">Izvolite, gospod Gruden. </font><br/>
<br/>
<b><font size="4">DR. ROMAN GRUDEN: </font></b><font size="4">Hvala lepa. Roman Gruden, Ministrstvo za izobraževanje, znanost in šport. </font><br/>
<font size="4">Tudi sam bi rad poudaril, da sem vesel, da smo se danes dobili v tej sestavi in da smo predstavili oziroma vsem akterjem, da so predstavili svoje izsledke. Ravno sedaj je pravi čas za te stvari tako, da hvaležen sem tudi gospej, torej namestnici direktorja Zavoda za šolstvo, ki je zelo sama tudi osebno angažirana v teh zadevah in sem prepričan, da bo zadeva v tej smeri šla zelo pozitivno naprej. In mislim pa, da smo tudi nekako danes morda dojeli, da ne gre za to, recimo zdaj, če poenostavim, da en minister zaukaže, da mora biti to tam notri napisano tako in tako, ampak da je to stvar dejansko strokovnih svetov, ekspertov, ki zadeve preučijo in jih nekje v kontekst umestijo medpredmetno, širše in tako naprej, predvsem v korist otrok in naših bodočih Slovencev povsod – tukaj in po svetu, v zamejstvu. In tako, da sem zelo vesel, da dejansko, kot je bilo rečeno, da smo se danes v tem kontekstu tukaj sestali. In prepričan sem, da nekje vsi razmišljamo na isti način v isto smer in da verjetno bomo še kdaj kakšno debato na to temo lahko pripravili. Zelo me veseli, kot je povedala tudi dr. Čokova, da so že bili na terenu s stikom z zavodom za šolstvo in da so že skupaj razmišljali. Tudi sam imamo povratne informacije v tej smeri. Veliko se lahko naredi na študijskih skupinah in podobno. Tako, da pohvalno. </font><br/>
<font size="4">Hvala vsem skupaj in gremo naprej.</font><br/>
<font size="4">Hvala lepa. </font><br/>
<br/>
<b><font size="4">PREDSEDNICA IVA DIMIC: </font></b><font size="4">Hvala tudi vam. </font><br/>
<font size="4">Želi še kdo besedo od vabljenih na sejo? Zdaj odpiram za vabljene. Bom šla pa kar po vrsti. Gospod, pa tudi, če se predstavite za magnetogram, potem pa še gospa Riman na koncu. </font><br/>
<br/>
<b><font size="4">TONE KAJZER: </font></b><font size="4">Najlepša hvala, gospa predsednica. Tone Kajzer je moje ime, predsednik Slovenske konference svetovnega slovenskega kongresa. Tudi v imenu predsednika dr. Pleskoviča, ki danes žal ni prisoten jaz bi se želel prav lepo zahvaliti.</font><br/>
<br/>
<b><font size="4">15. TRAK: (VP) 10.15</font></b><br/>
<br/>
<font size="4">	(nadaljevanje) Z zanimanjem sem prisluhnil posebej dr. Čokovi in tem izvedenim študijam. In z naše strani, s strani Svetovnega slovenskega kongresa, zelo podpiramo in mislim, da je ne samo smiselno, ampak da je potrebno posebej izpostaviti dosežke slovenskih znanstvenikov, strokovnjakov, jaz bi tukaj rekel tudi gospodarstvenikov. Mi že vrsto let organiziramo, kot sami veste, strokovne konference. Letos je potekala svetovna konferenca slovenskih znanstvenikov in gospodarstvenikov na Inštitutu Jožef Štefan. In pripravljamo tudi zbornike tako, da je to lahko mogoče tudi kot ena pomoč oziroma vpogled v to kaj počnejo oziroma kakšni so dosežki naših gospodarstvenikov zaradi tega, ker mislim, da je tudi z gospodarskega vidika, seveda predvsem kulturnega, ker tukaj govorimo o jeziku, o slovenskem narodnem izročilu, o pač slovenstvu, ampak iz vidika povezovanja z našimi gospodarstveniki, uspešnimi podjetniki, ki živijo v tujini, bo seveda zadeva lahko vplivala tudi na dvig našega blagostanja, na hitrejši gospodarski razvoj. Tako, da to se nam zdi zelo pomembno. In posebej bi pa izpostavil, da se vključi tudi današnja podoba slovenske izseljenske slike v tujini. pri tem bi posebej izpostavil nordijske države, kjer se povečuje. Jaz sem sam, ker sem tam delal kot ambasador, videl kako se povečuje naša izseljenska skupnost. In to so države, ki so nam tudi za vzgled naše partnerke znotraj Evropske unije na teh vrednotah, na katerih temelji Evropska unija. Tako, da predlagamo, da se tudi v to vključi ta aktualna slika.</font><br/>
<font size="4">	Hvala lepa. </font><br/>
<br/>
<font size="4">	</font><b><font size="4">PREDSEDNICA IVA DIMIC: </font></b><font size="4">Hvala lepa.</font><br/>
<font size="4">	Zdaj pa dajem besedo gospe Riman.</font><br/>
<font size="4">	Izvolite.</font><br/>
<br/>
<font size="4">	</font><b><font size="4">DR. BARBARA RIMAN: </font></b><font size="4">Hvala lepa za besedo. Zahvaljujem se. </font><br/>
<font size="4">	In pač tu bi rekla, da sem na določen način v dvojni vlogi, ker sem tudi osebno sodelovala pri izvajanju projekta z dr. Čok in dr. Bufonom, pač sam del Inštituta za narodnostna vprašanja, in sem imela na določen način tudi tisto možnost videti kako učitelji vidijo Slovence na Hrvaškem in kaj dejansko potem ne vedo ali vedo. Tako, da prvo zahvaljujem se za ta interes prav zato, ker ko smo pregledovali učne načrte in te učbenike in iz pogovorov z učitelji sem videla, da je slovenstvo na Hrvaškem oziroma Slovenci na Hrvaškem, da so na določen način malo podhranjeni zato, ker še vedno nismo prisotni nasploh v slovenskem, na določen način med Slovenci v Sloveniji čeprav smo manjšina samo 30 let, skoraj 30 let. Ono, kar je zelo pomembno, je to, da so učitelji prav ti faktorji, pomembni dejavnik, če hočemo nekaj spremeniti. Ne gre samo za Slovence na Hrvaškem, gre za zamejstvo nasploh oziroma za Slovence v sosednjih državah nasploh. In prav zato se zahvaljujem zavodu za šolstvo, ker so izkazali interes predvsem, ko gre za pomoč učiteljem, ker so učitelji in profesorji na terenu poudarjali, da bi oni mogoče večkrat omenili ob različnih priložnostih tudi situacijo med Slovenci v sosednjih državah, ampak da oni nimajo gradiva in da ne morejo priti do aktualne situaciji. Omenjali so tudi, da to ni gradivo, ki bi mogoče ocenjevali, ampak da omenjanje te tematike bi tudi učence in dijake senzibilizirali. No, ta prvi in največjo težavo, ki so oni videli, je prav to, da ni ustreznega gradiva in da se ne učbenike ne morejo pač zanašati. </font><br/>
<font size="4">Slovenci na Hrvaškem so najmanj zastopljeni. Največ se govori o Slovencih v Avstriji in v Italiji, nekaj manj o Slovencih na Madžarskem, Slovenci na Hrvaškem pa so zdaj - ilustrativno lahko povem - omenjeni v polovici stavka, ko gre za zgodovino. Strinjam se s tem, da učne načrte se ne more spreminjati hitro in pogosto in vem, da so zahtevki verjetno zelo pogosti. Samo recimo v tem gradivu, ki smo ga dobili, samo, da se obrnem na geografijo, mislim, da so učni načrti spremenjeni leta 2010, še vedno pa se recimo v geografiji, ko gre za gradivo za pripravo za maturo iz geografije ne omenjajo Slovenci na Hrvaškem. Taksativno so navedeni Slovenci oziroma območja v Italiji, Avstriji in na Madžarskem in so kar pozabljeni Slovenci na Hrvaškem. To je nekaj, kar bi se samo moralo uvrstiti, ker pač to gradivo ni narejeno oziroma učni načrt ni bil narejen 1991. leta, temveč kasneje. Tako, da s takimi situacijami se Slovenci na Hrvaškem pogosto srečujemo </font><br/>
<br/>
<b><font size="4">16. TRAK: (VP) 10.20</font></b><br/>
<br/>
<font size="4">	(nadaljevanje) in smo kar prezrti, pozabljeni. In se zdaj mogoče tu opravičujem vsem drugim Slovencev sosednjih državah, samo rada bi poudarila, da smo tu in da pač obstajamo. Tudi, ko gre za povezovanje recimo, mi imamo to težavico ali izziv, da nimamo srednje šole ali osnovne šole slovenske. Imamo to fakultativno učenje modela slovenskega jezika po modelu C. Tako, da povezovanje, kakšne ekskurzije, delovne ekskurzije so nam bolj težke oziroma tudi, če pride kakšna osnovna šola iz Slovenije, pride predvsem zaradi druge tematike in ne tematike Slovencev na Hrvaškem. Tu pa bi zahvalila dr. Bufonu in dr. Zupančiču, ki redno obiskujejo slovensko skupnost na Hrvaškem s svojimi študenti. Čeprav je to relativno majhno število študentov, pridejo in moram poudariti, da so študenti predvsem presenečeni ko odkrijejo, da na Hrvaškem živijo Slovenc in da Slovenci dol ne grejo samo na morje. Tako, da tudi mi smo potem ponosni, da lahko nekaj povemo in da povemo, da imamo kar dolgo zgodovino in da so Slovenci na Hrvaškem močno vplivali in ustvarjali to hrvaško kulturo. </font><br/>
<font size="4">Tako, da prosim vas in vabim vas, da podprete te točke. Predvsem pa vabim tudi ministrstva, če bomo prišli na kakšne kreativne ideje, da učence in dijake seznanimo s Slovenci v sosednjih državah, da to nebi bila samo moralna podpora, temveč tudi, da se dejansko najde ena oblika kako potem vse te ideje, ki smo jih tu vsi raziskovalci pač zapisali, tudi da se realizirajo. </font><br/>
<font size="4">Zahvaljujem se vsem, ki so sodelovali, raziskovali to tematiko in hvala vsem, ki ste me zdaj poslušali.</font><br/>
<font size="4">Hvala.</font><br/>
<br/>
<b><font size="4">PREDSEDNICA IVA DIMIC: </font></b><font size="4">Hvala vam, gospa dr. Barbara Riman. Mislim, da ste direktno povedala s čim se Slovenci na Hrvaškem srečujejo, s kakšno mogoče tudi prezretjem, no, tako občutite, verjamem.</font><br/>
<font size="4">Zdaj bi dala, bomo še potem tudi poslanci svoje povedali, ampak zdaj bi dala še naprej gospe besedo. Prosim, če se predstavite za magnetogram. </font><br/>
<font size="4">Hvala lepa. </font><br/>
<br/>
<b><font size="4">MARINA LUKŠIČ HACIN: </font></b><font size="4">Marina Lukšič Hacin, predstojnica Inštituta za slovensko izseljenstvo in migracije ZRC SAZU.</font><br/>
<font size="4">Oglašam se samo zato, da pravzaprav pokažem kako tematizacija življenja Slovencev izven meja Slovenije, najsi bo v manjšinskih prostorih ali drugje po svetu, pomembno vpliva na odprtost slovenske kulture in družbe, naših odnosov tudi v širšem kontekstu. Izzivi sodobne družbe 21. stoletja, ki teži k temu, da je zavezana človekovim pravicam, spoštljivosti, dostojanstvu in medkulturnemu dialogu, je pravzaprav med ljudmi najlažje razumljena takrat, ko poznamo svojo zgodovino. Poznati svojo zgodovino, kontekste in življenjske zgodbe s katerimi se soočajo naši ljudje danes ali v preteklosti, so pot, ki odpre senzibilnost v človeku, da lažje razume tudi dejstvo, da ljudje, ki prihajajo k nam, gredo skozi podobne zgodbe, najsi bo pozitivne najsi bo skozi diskriminatorne. Se pravi, ko razumemo doprinose naših ljudi, ki jih trenutno ne poznamo, torej moramo jih poznati, lahko začnemo razmišljati, da tudi ljudje, ki prihajajo k nam v našo družbo, prispevajo pomembne dosežke. In to je po moje dodatna vrednost, ki je trenutno v kurikularnih programih nimamo – to je pristop skozi zgodbe. Mi drugje, kjer moramo dobro vedeti kako je bilo in kako je danes z vsemi izzivi odhajanja naših ljudi v dialogu z zgodovino in načini življenja ljudi, ki so prihajali k nam ali pa predstavljajo pripadnike manjšinskih populacij. Nekako je to potem, mislim, da to pot tudi k evropskemu državljanstvu in odnosu do etnične raznolikosti znotraj evropske skupnosti in širše. </font><br/>
<font size="4">Najlepša hvala.</font><br/>
<br/>
<b><font size="4">PREDSEDNICA IVA DIMIC: </font></b><font size="4">Hvala tudi vam.</font><br/>
<font size="4">Besedo dajem gospe Dobrili.</font><br/>
<font size="4">Izvolite. </font><br/>
<br/>
<b><font size="4">KSENIJA DOBRILA: </font></b><font size="4">Dober dan. Jaz bi se rada zahvalila za tematiko, zelo pomembna. Hvala komisiji, da je dala to na dnevni red, hvala tudi raziskovalcem, ki so to poglobili. </font><br/>
<br/>
<b><font size="4">17. TRAK: (VP) 10.25</font></b><br/>
<br/>
<font size="4">	(nadaljevanje) Mislim, da je zelo potrebno delati na tem aspektu vključevanja v predmetnik vsega slovenstva, ki živi zunaj meja Republike Slovenije. Zelo potrebno pa je pri tem poudariti vidik ozaveščanja šolnikov. Kajti učitelj, ki spozna zamejstvo, spozna zgodovinske spomenike slovenstva zunaj meja ustanove, ljudi, pričevalce preteklosti in sedanjosti, bo bolj motiviran, da te vsebine podaja na dokaj življenjski način. </font><br/>
<font size="4">Drugi vidik, ki je zelo pomemben, je po moje tudi sistematičnost stikov. Za zamejstvo so stiki z matico nekaj takega kot kruh in voda, zato bi bilo potreba to v zamejstvu uvesti v kurikulum tako, da otrok nekako od osmega leta pa do osemnajstega leta vsaj enkrat letno en teden preživi v Sloveniji v stiku z matico, kajti prepojenost s slovenščino je za nas bistvenega pomena, ker ta zamejščina, ki nas preveva, ima včasih zelo ene take konotacije izoliranosti in se, samo s stiki z matico ozavestimo bodisi jezikovno kot narodnostno, ampak to mora potekati tudi dvosmerno, kajti prisotnost slovenskih otrok v Sloveniji pomeni tudi ozaveščanje slovenskih otrok o obstoju teh sovrstnikov. Nadalje bi bilo zelo, zelo primerno uvesti tudi sistemsko obiskovanje zamejstva s strani slovenskih otrok, mogoče razširiti mrežo te odličnosti, ki jo imate, ki jo predstavlja CSŠOD, center za šolske dejavnosti. Ustanoviti morda en center v, po en center v vsakem zamejstvu tako, da bi vsaj nekatere šole lahko obiskale enkrat v svoji vertikali Trst, Gorico, Čedad ali pa videmsko področje in spoznali tam Slovence in ugotovili, da pač se slovenščina uporablja tudi zunaj meja Republike Slovenije. In mislim, da tudi preko tega se utrjuje identiteta tudi pri mladih v Sloveniji sami, kajti če ozavestijo, da je zunaj meja narodno telo, ki je vztrajalo 16 stoletij v mešanem okolju in razvijalo kulturo, znanost, umetnost v slovenščini, da, gotovo je, to predstavlja dodano vrednost identitetnemu ozaveščanju tudi osrednjega Slovenca.</font><br/>
<font size="4">Tako. Hvala.</font><br/>
<br/>
<b><font size="4">PREDSEDNICA IVA DIMIC: </font></b><font size="4">Lahko. Bomo dali besedo.</font><br/>
<font size="4">Če še kdo od vabljenih, bomo pa malo kasneje dali gospodu Žigonu. </font><br/>
<font size="4">Kar izvolite gospa, se boste predstavili. </font><br/>
<br/>
<b><font size="4">ANA GREGORIČ: </font></b><font size="4">Pozdravljeni vsi navzoči. Sem Ana Gregorič z Rafaelove družbe, torej organizacije, ki se ukvarja tudi s Slovenci v zamejstvu in po svetu. Bi samo na kratko podala naša stališča in naše ugotovitve. </font><br/>
<font size="4">Se strinjam, kot smo že slišali, da je tematika torej šolstva in zastopanosti teme tako izseljenstva kot zamejstva malce podhranjena. Tudi pri našem delu opažamo, da pravzaprav trčimo na nepoznavanje. Pa potem, ko izvajamo svoje programe na primer učne ure v srednjih šolah o slovenskih izseljencih, da trčimo na zanimanje. Hočem povedati, da seveda so te teme zelo povezane, da ne moremo govoriti o identiteti, o kulturi, o jeziku, o glasbi, torej, da je vse en skupek, ki prispeva k temu, da je to pravzaprav ena celota slovenskega naroda tako v zamejstvu kot po svetu. </font><br/>
<font size="4">Imamo kar nekaj idej kako bi pravzaprav dostopali do tudi morda neformalnega izobraževanja, ne samo preko ustaljenih programov, ampak tudi morda preko igre. Pripravljamo pravkar didaktične igre, ki bi omogočale tako spoznavanje zamejstva, različnih toponimov, kulture, pomembnih posameznikov kot tudi izseljenstva. </font><br/>
<br/>
<b><font size="4">18. TRAK: (VP) 10.30</font></b><br/>
<br/>
<font size="4">	(nadaljevanje) Prijavili smo tudi projekt s katerim smo želeli prodreti tudi v šole in nuditi eno dobro prakso na ekskurzijah za učitelje in drugih pedagoških delavcev, pa tudi nadpovprečnih dijakov, ki bi jih te teme zanimale in bi si jih lahko ogledali v izseljenstvu tudi na kraju samem, kajti ravno izkušnja kraja samega pravzaprav prispeva k neki senzibilizaciji, pa tudi spoznavanju slovenstva preko meja. </font><br/>
<font size="4">	Morda bi bilo zelo smiselno, mi se trudimo preko svojih medijev, preko mesečnika Naša luč, preko lastne spletne strani pa tudi družabnih omrežij podajati informacijo in širiti obzorje preko državne meje, kot sem že omenila, pa bi bilo smiselno morda tudi apelirati na medije in širše, da bi te teme še bolj izpostavljali in jih naredili tudi bolj privlačne in bolj zanimive za celotno prebivalstvo tako tukaj kot zunaj. Tudi opažamo, da seveda zamejstva med sabo, vsak izhaja iz svojega stališča, morda tudi videti, da pravzaprav se te teme zelo prepletajo in povezujejo. Vidimo pa tudi priložnost, da bi morda spodbudili zanimanje za literaturo in za kulturo širše, morda tudi, če bi bila izseljenska in zamejska pisateljska imena bolj prisotna na primer med maturitetnimi deli, da bi morda tudi za slovenski jezik, da bi morda tudi na ta način pravzaprav malce povečali zanimanje in prodornost, torej to, kar je bogastvo zamejstva in izseljenstva.</font><br/>
<font size="4">	Če strnem, upam, da se bodo te teme še bolj odzvanjale tako v šolstvu kot tudi širše v medijih. K temu si bo pač Rafaelova družba prizadevala in prispevala.</font><br/>
<font size="4">	Hvala lepa.</font><br/>
<br/>
<font size="4">	</font><b><font size="4">PREDSEDNICA IVA DIMIC: </font></b><font size="4">Hvala tudi vam za vaše besede.</font><br/>
<font size="4">	Zdaj pa dajem besedo gospodu Boštjanu Kocmurju, Izseljensko društvo Slovenija v svetu. </font><br/>
<font size="4">	Izvolite.</font><br/>
<br/>
<font size="4">	</font><b><font size="4">BOŠTJAN KOCMUR: </font></b><font size="4">Najlepša hvala za besedo, gospa predsednica.</font><br/>
<font size="4">	Zelo sem vesel, da se je ta tema sprožila. Mi smo pred 20 leti na enem taboru Slovencev po svetu obravnavali to tematiko. Tudi dr. Vovko je tistikrat obravnaval intenzivno prisotnost, bi rekel izseljenske tematike v učbenikih in prišel do, bi rekel poraznih ugotovitev. Recimo v učbenikih za zgodovino so bile le parcialno obravnavane stvari. Neka pohvala je bila za en učbenik iz geografije prof. Gamsa, drugače pa zelo, zelo, bi rekel tudi v literarnih publikacijah totalna odsotnost in podobno.</font><br/>
<font size="4">	Zdaj, mi dojemamo v Izseljenskem društvu Slovenija v svetu kot nek proces zorenja. To se pravi odhod ljudi iz Slovenije je vedno bilo povezano z neko travmo, neko, bi rekel pomanjkanje ali pa še kaj zraven in ta tematika je bila, če govorimo izpred 20 let, ta tematika imela neke poizkuse, bi rekel vključevanja v nekih učbenikih. Recimo vem za založbo Rokus, ki je tistikrat nekaj tudi omenjala izseljence v Argentini, kar je bilo do tistikrat nikoli, bi rekel omenjenega. To se pravi, tematika je bila, tudi smo danes nekako bili soočeni s tem, tematika je bila prepuščena entuziastom. To se pravi profesorjem, ki pač jim ta tematika je blizu in so pač to z nekimi poudarki tudi podajali. </font><br/>
<font size="4">V Izseljenskem društvu Slovenija v svetu vidimo to kot sistemski problem. To se pravi, tukaj bi bilo treba to tematiko nekako  plasirati od, bi rekel fakultet dalje. Mislim, da je čas dozorel, to se pravi iniciative so zelo kvalitetne tudi s strani Urada za Slovence po svetu, tudi poudarki na diplomskih nalogah, nagradah. Tudi vse delovanje, ampak ni nekega sistemskega. Tako, da tisti, ki je blizu tej tematiki, je informiran, tisti, ki pa ni, pa ni informiran, ne? In tukaj jaz mislim, da če gledamo to državotvorno, je, bi bilo zelo umestno, da bi se to sistemsko </font><br/>
<br/>
<b><font size="4">19. TRAK: (VP) 10.35</font></b><br/>
<br/>
<font size="4">	(nadaljevanje) začelo reševati. Drugače bomo samo o nekih pomanjkljivostih se pogovarjali in bomo pač tako kot smo, ne?</font><br/>
<font size="4">	Toliko. Hvala lepa za besedo. </font><br/>
<br/>
<font size="4">	</font><b><font size="4">PREDSEDNICA IVA DIMIC: </font></b><font size="4">Hvala tudi vam. </font><br/>
<font size="4">	Besedo dajem dr. Zvonetu Žigonu.</font><br/>
<font size="4">	Izvolite.</font><br/>
<br/>
<font size="4">	</font><b><font size="4">DR. ZVONE ŽIGON: </font></b><font size="4">Hvala lepa. Zvone Žigon iz Urada za Slovence v zamejstvu in po svetu.</font><br/>
<font size="4">	Najprej tudi z moje strani lepa hvala komisiji, ki je sprožila tole razpravo. S tem je pravzaprav uresničen namen raziskav, za katere se zahvaljujem obema raziskovalnima skupinama na čelu z dr. Ilc Klunovo in dr. Čokovo. </font><br/>
<font size="4">	Jaz sem tukaj prišel do enih dveh spoznanj ali pa zaključkov, kakorkoli temu rečemo. </font><br/>
<font size="4">	Potrebujemo nekako, kot je bilo zdaj rečeno, sistemsko spremembo v smislu osvežitve učnih načrtov oziroma učbenikov. In pri tem upam, da bodo tisti, ki to počnejo, torej strokovni svet, da bo v tem strokovnem svetu tudi predstavnik, predstavnica ali več njih strokovne sfere, se pravi bodisi inštitutov bodisi, ne vem kako točno je sestavljen ta svet, skratka, da bodo tudi iz tega področja. </font><br/>
<font size="4">	Druga stvar pa so ljudje, se pravi učitelji oziroma učiteljice. Spomnim se mojih predhodnikov, nekoliko starejših od mene, ki so imeli v srednji šoli v Postojni učitelja, ki je imel krožek OZN. In v okviru krožka OZN je svoje dijake vozil redno v zamejstvo. In ti ljudje zdaj poznajo zamejstvo, jim to sploh ni španska vas, ne? Tako, da to je res en velik pomen, ampak tukaj je šlo za osebno angažiranost enega redkih učiteljev, ki se je v nekaj takega spustil. So mu bili pa vsi izjemno hvaležni še desetletja po tem. To lahko povem.</font><br/>
<font size="4">	Skratka, se zelo strinjam oziroma sem tudi sam hotel predlagati, pa sem potem bil prehiten, da bi bilo potrebno organizirati ekskurzije. Ne samo za učence, pa izmenjave učencev, ampak tudi delati z učitelji, se pravi tistimi, ki pravzaprav so potem zaključni odločujoči faktor pri podajanju znanja. Skratka upam, da bi se morda nekoč usedli - kmalu, no, ne nekoč – z ministrstvom in pa zavodom za šolstvo in skušali izdelati nek način kako bi se učiteljem približalo zamejstvo, morda pa tudi kaj širše kot samo zamejstvo - je pač dlje in tudi dražje, razumem, ampak vendarle. Pa ne vem, če naj rečem nekaj preveč bogokletnega, ampak morda bi tudi strokovni svet, ki bo razmišljal in odločal o vsebinah v učnem načrtu, bi lahko povabili na tako ekskurzijo ali več ekskurzij oziroma seznanitev iz prve roke s samo tematiko o kateri bodo potem pisali navodila oziroma načrte.</font><br/>
<font size="4">	Samo toliko z moje strani.</font><br/>
<font size="4">	Hvala lepa.</font><br/>
<br/>
<font size="4">	</font><b><font size="4">PREDSEDNICA IVA DIMIC: </font></b><font size="4">Hvala lepa tudi vam. </font><br/>
<font size="4">	Zdaj, če ni več želje med vabljenimi gosti- a, je še. </font><br/>
<font size="4">	Gospod Čavdek, izvolite.</font><br/>
<br/>
<font size="4">	</font><b><font size="4">JULIJAN ČAVDEK: </font></b><font size="4">Dober dan. Julijan Čavdek v imenu Sveta slovenskih organizacij. Se zahvaljujem, da je komisija uvrstila to zelo pomembno tematiko na dnevni red. In tudi hvala vsem, ki ste do sedaj govorili. Se mi zdi, da je bilo ugotovljeno veliko stvari, ki so zelo pomembne. </font><br/>
<font size="4">Jaz nebi rad še kaj novega dodajal, ker jaz mislim, da je to, kar je bilo izrečeno danes, je zadelo v črno. Bi edino podčrtal to, da veliko nam pomenijo, če bi šole prihajale na obiske k nam. To bi bilo zelo, zelo dobro, da se iz teorije, ki je seveda potrebna in pomembna, pride tudi k enemu praktičnemu izvajanju. In mislim, da bi bilo tudi to za naše bodisi učno osebje naših slovenskih šol pomembno in tudi za vse tiste, ki te šole obiskujejo, kajti opažamo stalen porast ne samo otrok iz slovenskih družin, ampak tudi iz drugih. Tako, da bi se s tem, kar je prej povedal gospod Bufon, da smo mi ena promocija matične države, ki je tudi v bistvu zelo poceni, ampak tudi bi bili pri tem zelo učinkoviti. Jaz opažam glede na to, da imam v hiši tudi šolnico tako, da sem skoraj vsakodnevno seznanjen s to tematiko, opažam, da sicer teh </font><br/>
<br/>
<b><font size="4">20. TRAK: (VP) 10.40</font></b><br/>
<br/>
<font size="4">	(nadaljevanje) pobud je, ne, da jih ni. Gotovo je potrebna ena sistematska ureditev, da je to neka načrtovano izvajanje te dejavnosti. In mislim, da bi bilo v veliko obojestransko korist predvsem to, da slovenski osnovnošolci in srednješolci dobijo zavest, da se Slovenija ne konča z mejo, ampak da je veliko širši ne samo kulturni, ampak tudi narodni, gospodarski, znanstveni in tako dalje pojem. </font><br/>
<font size="4">Zato v tem smislu sem vesel tega današnjega srečanja in upam, da se bo to čim prej potem tudi konkretiziralo na operativni ravni. </font><br/>
<font size="4">Hvala.</font><br/>
<br/>
<b><font size="4">PREDSEDNICA IVA DIMIC: </font></b><font size="4">Hvala lepa tudi vam, gospod Julijan Čavdek.</font><br/>
<font size="4">Zdaj pa bi dala besedo še gospodu Romanu Grudnu, ministrstvo za izobraževanje. </font><br/>
<br/>
<b><font size="4">ROMAN GRUDEN: </font></b><font size="4">Hvala lepa, gospa predsednica, za predano besedo.</font><br/>
<font size="4">Mogoče samo dodatna informacija, ko ste ravno, gospod Čavdek, izpostavljali zamejstvo v Italiji. Moram reči, da smo imeli ravno zdajle konec novembra srečanje z vsemi ravnatelji, z vrhom zamejskega šolstva v Italiji, torej z vodstvom, z uradom za slovenske šole, kjer smo zelo natančno dorekli oziroma so povedali kaj želijo v naslednjem šolskem letu in smo se vse te zadeve dogovorili, pogovorili. </font><br/>
<font size="4">Kar se tiče samih ekskurzij v zamejstvo, je tega zelo veliko, tudi mi to ogromno financiramo, verjetno bi vaša gospa bolje vedela kot vi. No, pa tukaj gledam gospo Dobrilo, ki je tudi sama šolnica bila prej. Kot veste, zamejskih šol ni na stotine in že en obisk šole iz Slovenije na leto na neko zamejsko šolo, je že kar zalogaj. Zdaj, mi se srečujemo s pobudami, ko bi recimo na eno šolo v zamejstvo šlo kar naenkrat deset šol in kar naprej bi hodile tja. Tako, da zdaj ne bom izpostavljal zamejskih šol, ampak moram reči, da sem osebno bil deležen dostikrat pozivov iz zamejstva »dajte jih malo ustaviti, ker mi se samo še otepamo s temi željami z Slovenije, da bi k nam hodili«. Tako, da zadevo je treba mogoče malo večplastno opazovati. </font><br/>
<font size="4">Poleg tega bi pa omenil tudi to, da tudi enote zavoda za šolstvo – osem jih je po Sloveniji – vsako leto organizirajo seminarje za učitelje iz zamejstva, kjer se potem seveda srečujejo z učitelji iz Slovenije, svetovalci in prihaja do konkretnega sodelovanja, izmenjav, pobud, spoznavanja, ekskurzij in podobnih zadev. In tudi iz Slovenije vodijo potem učitelje v zamejstvo. Je pa tako, seveda nobenega učitelja ne morete prisiliti, da nekam gre ali da se nečesa udeleži. In tako, da želje oziroma mi želimo seveda, da bi bilo tega več, ampak nekje je pa treba biti tudi malce prizemljen in realen.</font><br/>
<font size="4">Tako, da samo to sem želel aplicirati. Tako, da tega je veliko, se izvaja in to sem želel pač povedati, da smo ravno zdajle imeli konec novembra ta sestanek na to temo, kjer smo te zadeve vse dorekli, se dogovorili in potem nekako gredo zadeve v tej smeri. </font><br/>
<font size="4">	Hvala lepa. </font><br/>
<br/>
<font size="4">	</font><b><font size="4">PREDSEDNICA IVA DIMIC: </font></b><font size="4">Hvala lepa tudi vam. </font><br/>
<font size="4">	Tukaj smo zato, da odpiramo stvari. Tudi kakšna ideja pride. Hvala vam, da ste povedali, da takih sestanki in sodelovanje z zamejci potekajo. </font><br/>
<font size="4">	Zdaj bi dala pa še gospodu Oraže. Tako. Izvolite.</font><br/>
<br/>
<font size="4">	</font><b><font size="4">MARKO ORAŽE: </font></b><font size="4">Hvala za besedo. Marko Oraže, Narodni svet koroških Slovencev. </font><br/>
<font size="4">	Tudi z moje strani hvala komisiji, da se ukvarja s to izredno pomembno temo. Jaz sam sem bil enkrat na izmenjavi na pedagoški fakulteti in sem takrat bil zelo presenečen, negativno presenečen kako malo vedo študentje, kolegi o tem, da sploh obstajamo v Celovcu. Celovec je za njih le Klagenfurt in Ikea in da tam tudi govorimo slovensko splošno pravzaprav ni bilo znano. Tako, da se mi ta tematika zdi izredno pomembna. </font><br/>
<font size="4">	Kar se pa tiče izmenjav, pa seveda tudi pri nas na Koroškem imamo tri višje šole, ki bi lahko sprejemale skupine in da je to nekje tudi časovno omejeno, da ne morejo sprejeti vseh šol, ki bi želele priti tja. Bi pa eno drugi izkušnjo tukaj tudi delil. </font><br/>
<br/>
<b><font size="4">21. TRAK: (VP) 10.45</font></b><br/>
<br/>
<font size="4">	(nadaljevanje) Doma / nerazumljivo / in tudi k nam prihajajo gimnazije iz Bežigrada, po mojem iz Ljubljane, in to kar redno v izmenjavah. In mislim, da ne samo šole, tudi naše inštitucije, naši kraji, kulturna društva, kulturniki lahko veliko posredujejo in bi to ne osredotočal samo na naše dvojezične šole, temveč morda tudi na inštitucije. Tudi pri Narodnem svetu koroških Slovencev sprejemamo skupine in mislim, da tudi na ta način lahko zelo neposredno in informativno dajemo kakšen vpogled v delovanje in življenje narodne skupnosti v zamejstvu.</font><br/>
<font size="4">	Hvala. </font><br/>
<br/>
<font size="4">	</font><b><font size="4">PREDSEDNICA IVA DIMIC: </font></b><font size="4">Hvala tudi vam.</font><br/>
<font size="4">	Zdaj, če smo izčrpali vabljene, če želi še kdo besedo, no, zdajle je še čas. Če ni te želje, prehajamo seveda na razpravo članic in članov komisije, nas poslancev.</font><br/>
<font size="4">	Želi kdo besedo od poslancev, mogoče bi prvi. Ni želje? Potem bom pa jaz to spet kot predsednica sama izkoristila. </font><br/>
<font size="4">	Najprej naj se zahvalim vsem, bom rekla tako predstavnikom Inštituta za slovensko izseljenstvo in migracije ZRC SAZU in seveda tudi Inštitutu za jezikoslovne študije ZRS Koper, da ste res pripravili eno, bom rekla tudi znanstveno stoječo raziskavo, ki dejansko kaže kakšna je trenutna situacija tako v zamejstvu kot v izseljenstvu in seveda tudi podali svoje predloge kaj bi bilo potrebno storiti in tudi nenazadnje zakaj je to pomembno, da se določene ugotovitve iz vašega res velikega, bi rekla znanstvenega dela vključijo v prihodnje v šolske programe, ali bom pa rekla bolj enostavno in bolj laično – v življenje slovenskih šol. Tako ali drugače, saj ni mogoče včasih potrebno, da je ravno vse kakšna taka stvar kakor smo danes poslušali strogo zapisana v nekem programu, ampak je to seveda lahko tudi neko navodilo na kakšen način naj postopajo učitelji, profesorji, da bi vendarle začeli izboljševati razumevanje zakaj so ljudje mogoče se izseljevali, kaj je pomembno, kako živijo v izseljenstvu in zamejstvu. In se mi zdi, da je to izjemno velik napredek. In res še enkrat hvala. </font><br/>
<font size="4">	Sama imam izkušnje, vendarle nekaj otrok je obiskovalo tako osnovne šole kot tudi srednje šole, tudi gimnazije in tudi kasneje fakultete. Lahko rečem, da se je resnično nekoliko premalo govorilo o izseljenstvu. Ne rečem, mislim, da je 4., 5., 6. Razred, ima notri omenjeno migracije Slovencev in kam so šle, da so bile politične in pa ekonomske migracije. Res je velik poudarek mogoče bil tudi mogoče na ekonomskih migracijah in je bilo tudi razdelitev, tolminska in tako naprej, to se še malo sama spomnim, ko smo pač z mojimi otroki to predelovali. Pa vendarle je prav, da se o teh zadevah, kot je izpostavila gospa Čokelj, vendarle govori večkrat in ne, da so te vsebine strnjene na konec šolskega leta. Vse prevečkrat, veste, tudi pri domovinski vzgoji oziroma tudi pri etiki, ko se dotaknemo osamosvojitve Slovenije, je to postavljeno nekam proti koncu učnega leta, nekje v konec maja, v začetek junija, ko se mogoče že srednješolci pripravljajo na mature, ko se osnovna šola praktično že nekje v začetku junija že zaključuje in se mi zdi, 9. razredi, in se mi zdi, da je to velika škoda, da se o teh zadevah ne govori. Tako, ne govori, ampak to bi bilo dejansko neko konstantno vsako leto lahko nekje, bi rekla mogoče tudi okrog praznika, ki je pred nami, a ne in seveda enotnosti in potem tudi okrog, verjamem, da se želi govoriti okrog dneva državnosti, pa vendarle je to potrebno, po mojem občutku, to mogoče konstantno pa mogoče tudi nekoliko prej vključevati. </font><br/>
<br/>
<b><font size="4">22. TRAK: (VP) 10.50</font></b><br/>
<br/>
<font size="4">	(nadaljevanje) Seveda je naš odbor pripravil tri sklepe, ampak enostavno se mi zdi, da, kot je povedala dr. Čok, je potrebno razumeti tudi kaj želimo, v bistvu na kakšen način izboljšati razumevanje izseljenstva in zamejstva. Izpostavila je zgolj pesmico, je rekla kako s prstom kažejo na Trst. Res je, tudi zdaj, ko sama gledam te delovne zvezke, pa zdaj sem izvedela, da so učbenike za slovenščino, pa da je bil program dve leti nazaj prenovljen, dejansko bi lahko rekla, da bi bil lahko vključen tudi kakšen izseljenski književnik ali zamejski. Ne vidim težave, da nebi bil. In bi bila lahko tudi ena taka pesmica lahko poudarek, o katerem bi mogoče malo več govorili o izseljenstvu in zamejstvu. To se mi zdi, da je zelo en tak majhen korak, ne terja nekega napora, pa vendarle se mi zdi, da bi vendarle počasi te vsebine lahko prihajale do otrok. Saj veste, tisto, kar pride do otrok, lahko rečem, pride tudi do staršev. In pomembno je, da starši tudi razumemo to tematiko. Mogoče se mi še iz časov, ko smo o tem malo drugače govorili ali pa na drugačen način, pa se mi zdi, da je prav, da se preko otrok pride tudi do staršev, ker so tudi za nas oni tisti prvi učitelji, ko kakšno stvar prinesejo iz šole in se mi zdi, da bogatimo drug drugega. In bi bilo zelo, po moji oceni ali pa po oceni mojih kolegov, primerno nenazadnje se mi zdi, pa boste povedali tudi vsi, ki ste vključeni v izobraževalni sistem v Sloveniji, en tak manjši napor mogoče že, da se vključi določene kulturnike, pisatelje, pesnike, nenazadnje lahko tudi znanstvenike že v kakšni dopolnilni dejavnosti, v kakšnem krožku, lahko v kakšnem domačem branju, v bralni znački. Se mi zdi, da je že to en tak korak, ki lahko stopi nasproti vsem težavam, o katerih smo danes poslušali.</font><br/>
<font size="4">Seveda je potrebno povsod imeti tudi denar. Jaz sem tudi hvaležna Uradu za Slovence v zamejstvu in izseljenstvu, ki spodbuja tako na obeh straneh neko povezovanje in da to povezovanje, kot sem danes slišala, živi. To pa, da so šole željne takih povezovanj, pa govori samo v smer, da je stvar živa in da jo je potrebno prijeti in jo realizirati. Jaz verjamem, da je, če je samo ena šola, dve šole, pa se mi zdi, da je prav, da se to izkoristi tudi, če je samo eden. Stvar je živa, interes obstaja. Jaz verjamem, da šole, ki izrazijo ta interes, to vključijo v svoje programe in da hkrati, ko se učijo o teh zadevah, je verjetno želja obiskati tudi te izseljenske šole. In verjemite, da ta izkušnja največ pomeni to, da otroci največ odnesejo, ker je to praktičnost. Ni zgolj dovolj mogoče, da govorimo »to je bilo tako, pa so šli, pa, pa so ostali na drugi strani meje«, ampak to, da izkusijo. In jaz mislim, da ta Evropa z odprtimi mejami je naredila to, da se lahko večkrat srečamo in večkrat povezujemo. In da je enostavno, praktično živimo pod istim dežnikom in da je to enostavno odprlo eno tako možnost povezovanja, ki ga moramo izkoristiti, tako gospodarskega, da se razumemo, znanstvenega.</font><br/>
<font size="4">In se mi zdi, da tudi naši sklepi, ki sem jih, ki smo jih kot komisija predlagali, gredo v to smer. Bom seveda sklepe kasneje pred glasovanjem prebrala in tudi obrazložila in utemeljila zakaj smo oblikovali take sklepe. </font><br/>
<font size="4">In skratka želim, da bi resnično v prihodnje do tega prišlo in </font><br/>
<br/>
<b><font size="4">23. TRAK: (VP) 10.55</font></b><br/>
<br/>
<b><font size="4">	</font></b><font size="4">(nadaljevanje) da bi spodbujali učitelje tudi v Sloveniji, da odpirajo tematiko, pa v nekih dopolnilnih dejavnostih. Prepričana sem, da je tega veliko.</font><br/>
<font size="4">	Zdaj pa seveda dajem naprej razpravo gospe Karli Urh, moji kolegici.</font><br/>
<font size="4">	Izvolite, Karla.</font><br/>
<br/>
<font size="4">	</font><b><font size="4">KARLA URH (PS LMŠ): </font></b><font size="4">Hvala lepa za besedo.</font><br/>
<font size="4">	No, jaz bi tukaj nadaljevala, ker veliko je gospa predsednica že povedala. </font><br/>
<font size="4">	In moram reči, da je tudi meni zelo drago in ljubo, da danes o tem razpravljamo, ker, kot sem že večkrat poudarila, gre za potrditev, gre za izmenjavo, gre za povezavo, gre za neko, bom rekla priznanje, da se tudi Slovenci izven meja tretirajo tako kot se Slovenci v sami Sloveniji. </font><br/>
<font size="4">	Kot smo slišali, 500 tisoč, to ni zanemarljiva številka. In v letu 2021 je še kako pomembno, da razmišljamo naprej kako bo teh 500 tisoč ljudi slovensko govorilo in slovensko znalo govoriti, ohranilo svoj materin jezik, svojo kulturo in nenazdanje tudi most in povezavo nas v domovini s svetom. Kot smo slišali, otrok v šoli, družina doma, povezava, potem družina s krajem večjim, s Slovenijo kompletno, z Evropo, s svetom in tako, ti mostovi se v bistvu podrejo in so tudi možnosti povezav in razvoja Slovenija večji. Tako kot sem bila na kongresu slovenskih znanstvenikov, ki so lansko leto gostili na Inštitutu dr. Jožef Štefan, presenečena nad temi mladimi zanesenjaki, strokovnjaki, ki se radi vračajo, radi pomagajo. Mislim, da je to potencial, ki Slovenijo lahko reši iz marsikatere zagate. Je pa seveda dobra volja, predvsem volja, ljudi, da se te mostove zgradi, da se druge, bom rekla ovire odpravijo in odstranijo. Všeč mi je bil ta stavek »kaj učitelj čuti«, kakšen je odnos. To je živa resnica. Ker, a veste, sama sem po duši glasbenica, sem bila tudi na osnovni šoli in moram reči, da kaj učitelj čuti, otroci dobro vedo. Zelo dobro. In velikokrat me kdo pokliče in mi reče kakšno besedo »zakaj niste več tukaj, zakaj, boste prišla še kaj nazaj«, skratka, a veste, tudi povezava Slovencev po svetu potrebuje kakšen tak telefonski klic in kakšno tako povezavo. In samo razmišljati kako bomo zdaj odprli še eno uro posebej v kurikulumu osnovne šole, ki je nabasan in, bom rekla štrli in poka po šivih, tukaj je predvsem potrebno učitelje zbrati skupaj, jim povedati določene stvari, jih izobraževati, jih mogoče animirati na različne načine, z različnimi, bom rekla povezovanji, lahko na glasbenem področju, likovnem področju, književnem področju, skratka neomejeno področje. Sem spustila zgodovino, zemljepis in še kaj, predvsem tudi jezik. Na tem področju je sodelovanja neomejeno veliko. In, a veste, tudi otroci na tem področju zelo radi delajo, res pa je, da je tukaj učitelj, ki to vodi, obremenjen dodatno. Ampak vam moram povedati, da večina teh učiteljev zelo rada to dela kljub temu, da si težko vzamejo še kakšno uro, ker so otroci s tem preobremenjenim urnikom že cel dan v šoli in potem »kaj si je zdaj učiteljica izmislila še, da bo delala en projekt« ali pa nek program še kasneje. Vendar to je tisto, kar povezuje. In tudi izmenjave raznoraznih teh izdelkov ali nastopov ali športnih prireditev so še kako pomembne. </font><br/>
<font size="4">Torej rabimo samo povezovanje, ozaveščanje, osveščanje in utrjevanje te oživitve medsebojnega povezovanja. Nenazdanje jaz tudi, bom rekla nekako ta domovinska pripadnost, da nam ni mar kako Slovenija deluje navzven, kajti včasih smo tujci med sabo in se mi zdi prav, da te bariere odpravimo in se podamo v svet z roko v roki. Kajti le tako bomo lažje prebrodili krize, ki nas čakajo prav gotovo in tako tudi nekako dali pomen našim ljudem, </font><br/>
<br/>
<b><font size="4">24. TRAK: (VP) 11.00</font></b><br/>
<br/>
<font size="4">	(nadaljevanje) ki živijo izven slovenskih meja.</font><br/>
<font size="4">	Toliko zaenkrat.</font><br/>
<br/>
<font size="4">	</font><b><font size="4">PREDSEDNICA IVA DIMIC: </font></b><font size="4">Hvala lepa Karli Urh.</font><br/>
<font size="4">	Besedo dajem Tadeji Šuštar.</font><br/>
<font size="4">	Izvoli.</font><br/>
<br/>
<font size="4">	</font><b><font size="4">TADEJA ŠUŠTAR (PS NSi): </font></b><font size="4">Hvala, predsednica, za besedo.</font><br/>
<font size="4">	Najprej bi rada pohvalila ti dve raziskavi, ki smo jih prejeli kot gradivo, Inštituta z jezikoslovne študije ZRS Koper in Inštituta za slovensko izseljenstvo in migracije. Mislim, da sta lahko dobra podlaga tudi za nadaljnje delo in pripravo teh učnih načrtov, ki si jih vsi želimo, da bi se vključilo te tematike notri. </font><br/>
<font size="4">Kot je že rekel gospod Čok iz RS Koper in gospa Barbara Riman, ali gospa Čok, da ni poudarjeno, da so Slovenci tudi na Hrvaškem. Kolikor se jaz spomnim, smo se tudi učili v šoli, da so te slovenske skupnosti samo v Avstriji, na Madžarskem in v Italiji, ni pa bilo prav, če smo rekli, da so na Hrvaškem. Tako, da se mi zdi tudi nujno, da se to začne, tudi v šoli, da se učijo, da se ve, da so tudi Slovenci, slovenske zamejske skupnosti na Hrvaškem. </font><br/>
<font size="4">Mislim pa, da bi bil ta odbor dobro izpeljan, če bi ga izpeljali skupaj z odborom za izobraževanje. Jaz sem tudi članica odbora za izobraževanje in tam se velikokrat srečujemo tudi s tem, da je vse preveč snovi v učnih načrtih. Ampak se mi zdi, da v učne načrte se lahko doda tudi še kakšne teme, ker potem učitelji sami tudi lahko si izberejo na katere teme bodo dali poudarke in katerim bodo dajali malo manj poudarkov. Tako, da se mi zdi tudi pomembno, da bi se recimo na fakultetah tudi začela ta tematika malo bolj poudarjati, da bi učitelji prepoznali pomembnost te teme in da se, tudi oni vedo, da je prav, da se tudi učencem naprej ta snov poda in da res ni tako na koncu leta, ki tudi / nerazumljivo / potem v teste potem ne pride, ker se potem učenci tega ne naučijo.</font><br/>
<font size="4">Je bilo pa tudi že večkrat danes poudarjeno, da so dobro izhodišče za to predajo znanja tudi ekskurzije. Pa recimo ne samo ekskurzije, da se obiskuje te šole, ampak tudi tako. Saj je veliko zgodovine za mejo in recimo v Ogleju je tudi veliko kulturnih znamenitosti, ki si jih lahko ogledajo. Prav tako Celovec in te stvar. </font><br/>
<font size="4">Tako, da se mi zdi tudi pomembno, da o teh stvareh govorimo in da se jih čim bolj poudarja. </font><br/>
<br/>
<b><font size="4">PREDSEDNICA IVA DIMIC: </font></b><font size="4">Hvala, Tadeja. </font><br/>
<font size="4">Besedo dajem kolegu Branku Simonoviču.</font><br/>
<font size="4">Izvolite.</font><br/>
<br/>
<b><font size="4">BRANKO SIMONOVIČ (PS DeSUS): </font></b><font size="4">Hvala lepa, predsednica, za besedo. Lep pozdrav vsem vabljenim tudi.</font><br/>
<font size="4">Gotovo je, da smo iz teh raziskav, ali pa vsaj jaz sem spoznal veliko zadev, ki do sedaj jih nisem poznal. In gotovo je to eno gradivo, ki je zame dokaj poučno. Nadalje iz zaključkov teh raziskav in tudi z razpravljavci, ki so o tej tematiki govorili, nekako izhaja, da bi le kazalo nekaj na sistemski ravni narediti - spremeniti učne načrte, ki so neka obveznost. </font><br/>
<font size="4">Jaz sem sam pristaš tega, da je potrebno te učence in dijake razbremenjevati, ne jih dodatno obremenjevati. Vendar pa gotovo je tudi, bom rekel ene pol milijona Slovencev živi zunaj in je to tako velik delež nas, da je pomembno, da tudi mi nekaj naredimo kot komisija oziroma nalagamo to našemu uradu, da nekaj naredi.</font><br/>
<font size="4">Kot prvo, spoznali smo problem. Vemo, kje ga je potrebno reševati. Jaz bi, gospod minister, prva naloga – kako to narediti sedaj in kako jutri. Ker, glejte, tudi ta globalizacija sama od sebe pomeni, da bo vse več naših ljudi živelo, živelo, živelo, živelo zunaj. Se pravi morda, da vi kot, ki se ukvarjate s temi zadevami, priporočate kaj je potrebno, kaj je potrebno narediti. Kako te učitelje v vseh fazah, pa tudi učence, zmotivirati,</font><br/>
<br/>
<b><font size="4">25. TRAK: (VP) 11.05</font></b><br/>
<br/>
<font size="4">	(nadaljevanje) da tudi v okviru tega, kar je zdaj notri razmetano po vseh predmetnikih, se le malo bolj podučijo o teh zadevah. Moj razmislek gre v tej smeri, morda pripraviti neko učno gradivo. Sam prihajam iz prakse in, veste, vsi tisti, ki prihajamo iz prakse, smo zelo pragmatični. Mi ne kažemo s prstom na nekoga drugega, da nekaj naredi, vendar smo prisiljeni, če želimo biti uspešni, da v okviru obstoječega vidimo, kaj lahko sami naredimo. Naj vam povem, da tako smo tudi po osnovnih šolah pa tudi po srednjih šolah, ko smo potrebovali neke specifične kadre, organizirali neke krožke, jih zmotivirali, zmotivirali, zmotivirali učence, da pišejo o teh zadevah, jih nagradili. In jaz mislim, da to, minister, mora biti naša naloga, ker smo le ta komisija, ki nekako smo dolžni na nek način poskrbeti za teh pol milijona ljudi, ki žive tudi zunaj, da se sami mi tukaj smo osveščeni kakšen veliko potencial je to za nas. </font><br/>
<font size="4">	Drugače pa sklepi, ki smo jih predlagali, jaz mislim, da so to bolj sklepi za ta odbor za izobraževanje, ne za nas. pa morda v razmislek sklicati neko skupno sejo, ampak prej pa moramo mi določiti tiste ključne točke. Skratka vedeti moramo kaj želimo. In ko bomo si postavili cilj,  bomo našli tudi pot kako do tega priti.</font><br/>
<font size="4">	Hvala lepa.</font><br/>
<br/>
<font size="4">	</font><b><font size="4">PREDSEDNICA IVA DIMIC: </font></b><font size="4">Hvala tudi vam, kolega Simonovič.</font><br/>
<font size="4">	Moram reči, da me veseli, da se mi iz vaše razprave razbrala, da imamo zelo podobna stališča do te problematike. Kar se tiče sklepov, bomo jih posredovali tudi v vednost ministrstvu za izobraževanje. Tako, da, in odboru seveda, tako, da bodo sklepi šli naprej.</font><br/>
<font size="4">	Sedaj pa dajem besedo Mateji Udovč.</font><br/>
<font size="4">	Izvoli. </font><br/>
<br/>
<font size="4">	</font><b><font size="4">MATEJA UDOVČ (PS SMC): </font></b><font size="4">Hvala lepa, predsedujoča, za besedo. Spoštovani gostje, prijatelji. </font><br/>
<font size="4">	Danes je bilo resnično odprto, na mizo dano veliko stvari, težkih stvar. Stvari mogoče, s katerimi bomo tudi oblikovali našo družbo v prihodnosti. Ampak nečemu se ne moremo izogniti. Danes živimo v Evropi, v odprti družbi. Globalizacija, v kateri nas potiska, nam mogoče ustvarja eno iluzijo. Eno iluzijo varnosti, eno iluzijo, da ni meja, eno iluzijo v kateri se vsi mi lahko nekoč izgubimo. Tega se vsi zavedamo, zato danes obravnavamo to problematiko o Slovencih, o slovenskem narodu, o slovenski besedi, o slovenski kulturi. Ampak mimo dejstva, dejstvo je pa, da bi morali mogoče drugače pogledati tudi na stvari. </font><br/>
<font size="4">	Res je, da se vsi mi bojimo, da bomo nekoč se izgubili v temu velikemu sistemu, ampak jaz osebno se ne bojim, da bi se mi kot Slovenci izgubili, saj to nas že zgodovina uči, da smo kot majhen narod se uspeli dokazati in obdržati. Tudi včasih so bile še večje države kot so danes, pa smo uspeli doseči to, da danes živimo v svobodni samostojni Sloveniji ne glede na politične razmere Evrope ali pa sveta. Dejstvo je, da imamo Slovence v zamejstvu in dejstvo je, da imamo Slovence po svetu izseljene iz takšnega ali drugačnega razloga, prav pa je, da naši otroci oziroma tudi državljani, ki živimo v Sloveniji in ne samo v zamejstvu in po svetu, vedo </font><br/>
<br/>
<b><font size="4">26. TRAK: (VP) 11.10</font></b><br/>
<br/>
<font size="4">	(nadaljevanje) zakaj je do tega nekoč prišlo. Ampak, kaj je pa, jaz mislim, da je bolj pomembno od tega zakaj je nekoč to prišlo, da se moramo pa zavedati zakaj danes do tega še prihaja. In večji poudarek kot mogoče na stoletno zgodovino, osemdesetletno zgodovino, prav je, da vedo, da je bilo, ampak večji poudarek bi morali danes dati temu času. In ko so Slovenci izseljeni, ki so, iz raznoraznih razlogov, danes vemo, da se izseljujejo pretežno iz drugih razlogov kot so pa politični razlogi, vse druge razloge lahko najdemo. Kaj pa mene boli, da pa mladi, ki se izselijo po Evropi, po svetu, se ne morejo povezati z ljudmi, ki tam živijo, Slovenci, jih ne pustijo, jih ne vključujejo v družbo, jim ne pomagajo. To pa je problem. Predvsem je to problem pri mladih. Mi bi morali doseči, da bi danes te ljudje, ki se izselijo v Ameriko, v Anglijo, po Evropi, v Avstralijo ali kamorkoli po svetu, da bi se oni povezovali. Ne, da nekateri živijo še sto let nazaj v času, ki danes ni več. </font><br/>
<font size="4">In če malo pokomentiram učne načrte in če malo pokomentiran učni program. Ne smemo pozabiti, da imajo učitelji popolno avtonomijo. Se pravi, kdaj bo učitelj poučeval neko vsebino predmeta, je to v avtonomiji učitelja in ne učnega programa in učnega načrta in ne strani v knjigi. Tudi, če je v strani na kjigu na koncu, jo učitelj lahko obravnava na začetku leta, sredi leta ali na koncu leta. To avtonomijo ima učitelj sam in jo lahko tudi uporabi tako kot on oceni, da bo najlažje predal snov učencem, ki jo potrebujejo. Zato bi rada tukaj opozorila na eno drugo stvar. Ta vsebina ni težka vsebina tako kot je recimo vsebina zakonodaje, parlamenta, vlade in niti ni tako monotona in mogoče zoprna za učenje. To je vsebina, ki bi jo lahko otrokom podali na lep, zanimiv način. Predvsem pa bi jim ostalo lahko to v odličnem spominu. Vendar se pa tukaj zopet poraja vprašanje ali so učitelji to sposobni, ali to želijo ali pa znajo. Tudi, če želijo, ali imajo toliko empatije do te snovi, da bodo znali to predstaviti na en tak zanimiv način. </font><br/>
<font size="4">Danes smo slišali, da se, smo slišali na eni strani, da so šole preobremenjene s temi obiskovanji, kot na drugi strani, da bi lahko še kakšna šola prišla. Ja, veseli me, da je predstavnik ministrstva povedal, da imajo skupni jezik, se dogovarjajo in usklajujejo termine in to spodbujam. Sama pa pravim, da bi morali narediti še en korak več. Ne samo na stopnji šole, ampak tudi na stopnji društev, povezovanja, mogoče večgeneracijskega povezovanja, ne samo kot ekskurzije v šolskih dnevih kot izmenjave. Zato tudi poznamo, to vsi poznamo, da centri obšolskih dejavnosti organizirajo tabore, petdnevne tabore v Sloveniji s Slovenci po svetu. In verjamem, da to ti tabori zelo dobro obiskani. Me pa mogoče skrbi, da so ti tabori dražji od taborov, ki imajo drugačne vsebine. </font><br/>
<br/>
<b><font size="4">27. TRAK: (VP) 11.15</font></b><br/>
<br/>
<font size="4">	(nadaljevanje) Tukaj bi bilo pa mogoče se za vprašati, da bi mogoče ti centri ali dobili kakšne subvencije za to, da bi se otroci iz Slovenije in recimo iz zamejstva ali po svetu lažje spoznavali in si izmenjavali svoje izkušnje in mnenja. </font><br/>
<font size="4">Zato mogoče samo še za zaključek, jaz se strinjam, da se vsebina vnese v kurikulum in posledično tudi v učne vsebine in posledično v knjige, temveč ne na račun tega, da bomo otroke s tem dodatno obremenjevali, temveč v delu, da otroci bodo to v bistvu imeli kot eno sprostitev, kot nekaj samo po sebi umevnega, da se sploh ne obremenjujejo s tem kako snov dobivajo. Ne, da se morajo učiti na pamet določene podatke, ki jih poznajo samo tisto uro, ki jih potrebujejo za izpit oziroma za izpolnjevanje testov, in to v nižjih razredih. In, kot smo slišali, na fakultetah, ko te otroci pridejo do fakultet, pa ne vedo, da Slovenci živijo v Avstriji, Italiji, Hrvaškem in Madžarskem. In še več, če tega ne vedo, potem ne vedo niti razlike, zakaj je nekdo ostal v Italiji in zakaj je nekdo ostal v Avstriji. </font><br/>
<font size="4">Hvala lepa.</font><br/>
<br/>
<b><font size="4">PREDSEDNICA IVA DIMIC: </font></b><font size="4">Hvala lepa.</font><br/>
<font size="4">Preden dam besedo naprej kolegu Bandelliju, naj samo povem, da nas bo minister kmalu zapustil. Zato bi bilo dobro se držati tematike današnje, ko govorimo o raziskavah in seveda o učnih načrtih. </font><br/>
<font size="4">In naj povem, da mogoče beseda, da je učitelj samostojen, le ni tako. Učitelj je zavezan kurikulumu, a ne? In učnemu načrtu v bistvu tako, da ne more kar sam spreminjati tematike. Tudi na kateri strani je stvar, mislim, je nek redosled. Tako, da tukaj bi samo dopolnila, da ne bo res izzvenelo, da učitelj lahko dela ravno kar hoče. Tako, da učitelj je zavezan učnemu načrtu. </font><br/>
<font size="4">Bom dala repliko, potem pa Marko Bandelli.</font><br/>
<font size="4">Replika Mateja Udovč, izvolite.</font><br/>
<br/>
<b><font size="4">MATEJA UDOVČ (PS SMC): </font></b><font size="4">Hvala lepa. </font><br/>
<font size="4">Sem dobila občutek, da ste bili napačno razumljeni. Jaz nisem govorila, da učitelj lahko dodaja vsebine. Dejstvo je, da se mora držati učnega načrta. Jaz sem samo želela poudariti, da ima avtonomijo o vrstnem redu, pa čisto avtonomijo in lahko sam določa vrstni red. In tega mu učni načrt nikoli ne določa.</font><br/>
<font size="4">Hvala.</font><br/>
<br/>
<b><font size="4">PREDSEDNICA IVA DIMIC: </font></b><font size="4">Hvala lepa.</font><br/>
<font size="4">Zdaj bi pa dala gospodu Bandelliju. </font><br/>
<font size="4">Izvolite.</font><br/>
<br/>
<b><font size="4">MARKO BANDELLI (PS SAB): </font></b><font size="4">Hvala, predsednica, za besedo. En lep pozdrav vsem gostom.</font><br/>
<font size="4">Preden bom začel to, kar se mislil povedati, se bom navezal na kolegico Udovč, ki se je spraševala z zadnjim stavkom zakaj so ljudje, zakaj so določeni ljudje ostali drugje in niso prišli v Slovenijo – ker so živeli enostavno tam. Oni so živeli vedno tam. Mi zdaj ne smemo delati te napake. ta sklic današnje seje je izrednega pomena.</font><br/>
<br/>
<b><font size="4">PREDSEDNICA IVA DIMIC: </font></b><font size="4">Gospod Bandelli, ni treba replicirati. Držimo se kar te seje. Res sem dovolila mogoče, da je šla prejšnja razprava malo čez rob ali pa čez meje današnje teme. Vi ste poznavalec zagotovo- </font><br/>
<br/>
<b><font size="4">MARKO BANDELLI (PS SAB): </font></b><font size="4">Ja, hvala, ker ste samo mene zdaj prijela za to, ampak bom vseeno povedal svojo misel, ker mislim, da imam pravico kot poslanec imeti tukaj mojo misel in mojo razpravo. </font><br/>
<font size="4">Ta razprava današnja mene, me zelo veseli. In je nemogoče, da ne pridemo in ne govorimo tudi o drugih zadevah, katere so, ne bom rekel toliko pereče, ampak morda hude za nekoga, ki je živel tudi v tujini. In tisti, ki so tukaj, ne razumejo niti kaj to pomeni živeti kot Slovenec v tujini in kakšne manjše možnosti imaš kot Slovenec, ki si v tujini. In potem, ko se vrneš ti notri v Slovenijo spet ponovno, ker mislim, da to se marsikdo je tudi vrnil v Slovenijo – moj primer, primer ministra. Kako je pa on tukaj potem sprejet? A veste, vi tega ne čutite, kako je on sprejet. </font><br/>
<font size="4">Zdaj, mi tukaj imamo to razpravo glede dopolnitve izobraževanja nekako in vse kar je, kar mislim, da je tudi prav. </font><br/>
<br/>
<b><font size="4">28. TRAK: (VP) 11.20</font></b><br/>
<br/>
<font size="4">	(nadaljevanje) Ampak ni treba tukaj razumeti to zadevo kakor, da moramo zdaj v učnem načrtu sprejeti nek nov predmet ali neke nove zadeve – neumnost. Mi moramo vklopiti to zadevo v že obstoječi sistem, to moramo mi napraviti. In zame tukaj je pomanjkljivost vsega tega, ker nismo do sedaj naredili te naloge. </font><br/>
<font size="4">Da mi gospod, glejte, jaz imam nekaj, eno vprašanje banalno, ampak / nerazumljivo / en okvir, govorimo vedno o teh 500 tisoč Slovencev, ki so po svetu. Kdo vodi to evidenco? Jaz bi rad sam osebno vedel. Jaz vem, koliko jih je v zamejstvu italijanskem. Ne vem, koliko jih je v Avstriji, ne vem koliko jih ne na Hrvaškem, ne vem koliko jih je po svetu. Kdo vodi to evidenco? Moj stric, odnosno bratranec od mojega tata, če vam tako rečem, je v Torontu. In sem ga vprašal kje vi ste evidentirani kot Slovenci. Nikjer. A so sinovi evidentirani kot Slovenci? Ne. ampak mi smo jih prijavili kakor, da so Slovenci. Se pravi, pazite, govorimo o 12 ljudi, ki je evidentiran en Slovenec. Zdaj moramo pogledati kje so teh 500 tisoč Slovencev v zamejstvu in po svetu, kdo so ti, resnično ti Slovenci. Tisti, ki jih bomo repatriirali zdaj, tisti so sini od sinov, ki jih bomo repatriirali tukaj – z veseljem, ni problem, mislim, da je to moralna zadeva in pravilna in tu se strinjamo vsi, ampak dajmo govoriti enkrat o Slovencih tistih, ki so Slovenci. Jaz sem prišel v Slovenijo, ko sem postal minister. Največji napad name je bil mojega priimka. Ma, s kom se bomo mi zdaj ukvarjali o mojem priimku? Zakaj si nisem spremenil priimka? Ker sem se rodil Bandelli. In tisti, ki se je rodil Wolf, je ostal Wolf. </font><br/>
<font size="4">Gospa Iva, glejte, ko bom to povezal z današnjo debato.</font><br/>
<br/>
<b><font size="4">PREDSEDNICA IVA DIMIC: </font></b><font size="4">No, ma, dajte, dajte. </font><br/>
<br/>
<font size="4">	</font><b><font size="4">MARKO BANDELLI (PS SAB): </font></b><font size="4">Ker je zelo pomembno, glejte. </font><br/>
<br/>
<font size="4">	</font><b><font size="4">PREDSEDNICA IVA DIMIC: </font></b><font size="4">Ker to me že opozarjajo, da-</font><br/>
<br/>
<font size="4">	</font><b><font size="4">MARKO BANDELLI (PS SAB): </font></b><font size="4">Tisti, ki se je rodil Wolf, je ostal Wolf in si ni spremenil priimka. In dajmo tega razumeti, ker tako se je rodil, pa nima nobene, mislim, kakšen pomen ima sploh to? No, in to so potem mene napadli, ker jaz nisem spremenil priimka, jaz sem se rodil s tem priimkom. Sem si pa spremenil ime Marko, ker sem bil CVK, to pa ja.</font><br/>
<font size="4">	No, zdaj, da grem jaz na argument-</font><br/>
<br/>
<font size="4">	</font><b><font size="4">PREDSEDNICA IVA DIMIC: </font></b><font size="4">Lepo prosim. </font><br/>
<br/>
<font size="4">	</font><b><font size="4">MARKO BANDELLI (PS SAB): </font></b><font size="4">-za katerega prosim tukaj. </font><br/>
<font size="4">	Meni je tukaj zelo presenetil govor prof. Bufona, ko je omenil. Jaz mislim, da to je izredno zaskrbljujoče, če mi slišimo, da ljudje pridejo na univerzo in ne vedo kje so Slovenci v zamejstvu in po svetu, če sploh so ali obstajajo. potem se jaz sprašujem, vsa ta finančna sredstva, ki mi dajemo vsako leto, iz vseh resorjev milijone, mislim, nekaj pripomorejo k temu znanju ali tem neznanju? Ker to je zaskrbljujoča zadeva. Jaz mislim, da bi tukaj morali tudi malo prekontrolirati na kakšen način, kako se ta sredstva uporabijo, kakšni so nameni teh sredstev in če so res namenjeni temu, za kar jih mi razpišemo ali pa kar jih damo. Ker mi v Državnem zboru zbiramo ta sredstva in potrjujemo proračun, na katere sredstva gredo.</font><br/>
<br/>
<font size="4">	</font><b><font size="4">PREDSEDNICA IVA DIMIC: </font></b><font size="4">Gospod Bandelli, proračunska seja je bila. Mi zdajle govorimo kako naresti večjo prepoznavnost v naših učnih načrtih – dela, dosežke zamejskih Slovencev in Slovencev v izseljenstvu, no. Res. Vem, da je vse z denarjem, boste rekli, povezano.</font><br/>
<br/>
<font size="4">	</font><b><font size="4">MARKO BANDELLI (PS SAB): </font></b><font size="4">Točno tako. </font><br/>
<br/>
<font size="4">	</font><b><font size="4">PREDSEDNICA IVA DIMIC: </font></b><font size="4">Ampak, glejte.</font><br/>
<br/>
<font size="4">	</font><b><font size="4">MARKO BANDELLI (PS SAB):</font></b><font size="4"> Ker besede, študije gospoda Bufona so zaskrbljujoče, če ljudje na univerzi ne vedo kje so Slovenci v zamejstvu ali pa po svetu. Bomo sedaj delali mi študije nove tukaj, če ne vemo niti povedati in razložiti kje.</font><br/>
<br/>
<font size="4">	</font><b><font size="4">PREDSEDNICA IVA DIMIC: </font></b><font size="4">Študije so narejene.</font><br/>
<br/>
<font size="4">	</font><b><font size="4">MARKO BANDELLI (PS SAB): </font></b><font size="4">Ja, saj, zato. In zaskrbljujoča študija, kar sem videl tukaj.</font><br/>
<font size="4">	Zdaj, gospa vaša kolegica od NSi-ja je omenila neko zadevo, ki me je zgrozila. In tu bom rad vedel zakaj. Rekla je dobesedno, da oni niso imeli nekako pravico ali govoriti o temu, da obstajajo Slovenci na Hrvaškem, ne? Mislim, jaz zdaj, to je zelo, zelo huda izjava, ker to mislim, da je treba zdaj razumeti. To, kar ste rekla, če je to res, je to zaskrbljujoče. Res, resnično, ne? Zdaj jaz ne vem kako so zaščiteni – in to je tudi stvar naše razprave današnje – Slovenci v zamejstvu. Imajo nek zaščitni zakon v Italiji. Zdaj jaz ne poznam, če imajo Avstrijci to,</font><br/>
<br/>
<b><font size="4">29. TRAK: (VP) 11.25</font></b><br/>
<br/>
<font size="4">	(nadaljevanje) če imajo Hrvati to, Madžari, ali še drugi. To bomo tudi s časom preverili in pogledali zakaj in na kakšen način, ker to je pa druga država, ki zaščiti manjšinski narod v svoji državi in nudi določene ugodnosti. To se pravi, kakor mi nudimo italijanski manjšini v Sloveniji, se pravi enak način upam in mislim, da obstaja tudi drugje, ne? </font><br/>
<font size="4">Samo edina reč, ki me zelo moti tukaj, je ta, ste govorili prej gospa, o nekih ekspertnih skupinah, ki vsakih 10 let obnavljate ta učni načrt, če sem dobro razumel. Približno taka časovnica. Jaz mislim, da je to v tem trenutku verjetno predolgo obdobje.</font><br/>
<br/>
<b><font size="4">PREDSEDNICA IVA DIMIC: </font></b><font size="4">Saj boste dobili besedo.</font><br/>
<br/>
<b><font size="4">MARKO BANDELLI (PS SAB): </font></b><font size="4">Ker, veste, mene je en profesor, ko sem se še učil na univerzi, magisterij, mi je rekel »podjetje, ni pomembno danes koliko je kapitalsko močno, koliko je veliko, ampak kako hitro se obrača po trendih naše družbe«. To se pravi, da tudi to, da se vsakih 10 let spreminjajo učni načrti, je po mojem mnenju v tem trenutku zelo dolgo obdobje. Pa vemo, kaj se v 10 letih spreminja – mišljenje, razmišljanje, način upravljanja. Tako ,da jaz mislim , da tukaj boste morali to pregledati. </font><br/>
<font size="4">Predlagam, to pa predlagam, da resnično v naslednjem učnem načrtu in to se pravi tudi ti sklepi, ki jih imamo zdaj tukaj na mizi, ki jih bom tudi podprl, sicer bi podprl jaz rajši, ta drugi sklep bi podprl spremembo, ki je bila tukaj, ki se mi zdi še boljša kot tista v prvotnem zapisu, da ob naslednji prenovi učnih načrtov – to je bolj pomembno, da tam se moramo mi osredotočiti glede problematike, ki jo danes obravnavamo tukaj. Ker če mi samo damo, da se vključi v programe, to je preveč splošno, ja. In to naj bi bilo po moje dosežen rezultat današnje teme.</font><br/>
<font size="4">Veste, tisto, kar sem omenil prej, je, ne je, ne. mi moramo začeti razmišljati, če smo resnično odpravili meje v naših glavah. To je prva zadeva. To je prva zadeva, prva. Glejte koliko besed je bilo zdaj na kandidatko, ki bo za naslednjega ministra, o Angeliki Mlinar, ki je čista prava avtohtona Slovenka, ki se bi zavzela z vsem znanjem za nas, ki jo podpiramo, koliko je bilo zdaj besed okrog tega.</font><br/>
<br/>
<b><font size="4">PREDSEDNICA IVA DIMIC: </font></b><font size="4">Gospod. </font><br/>
<br/>
<b><font size="4">MARKO BANDELLI  (PS SAB): </font></b><font size="4">Jaz mislim, da vse to veste, je vse povezano. Hočeš nočeš, kadar odpremo tako debato, pridejo vedno ven različna vprašanja pa tudi različni odgovori in razmišljanja. In zato je tudi prav, da imamo mi take vrste razprav, da se odprejo in da razčistimo določene interpretacije in razmišljanja o takih problematikah.</font><br/>
<font size="4">Tako, da jaz bom te sklepe, kakor sem prej povedal, bom podprl. In predvsem pa sem tudi videl tretji sklep, ki je tukaj, da bi nekako komisija za odnose s Slovenci v zamejstvu priporoča ministrstvu za izobraževanje, da bi samim učiteljem tudi že nekako dodatno izobraževala glede na kakšen način priti do tega. </font><br/>
<font size="4">Tako, da jaz ponavljam in bom zaključil s tem,  predsednica in se vam opravičujem, če sem šel malo izven teme, ampak se mi je zdelo zelo pomembna zadeva, bi predlagal, da ni treba tukaj razmišljati o novih predmetih, o novih sistemih ali kar je treba, ampak vključiti to problematiko današnjo, kar smo danes opravili, v že same sisteme, ki obstajajo. in jaz mislim, da to bi bilo potem tudi pravi rezultat, tega pa nujno potreben tudi.</font><br/>
<font size="4">Hvala lepa. </font><br/>
<br/>
<b><font size="4">PREDSEDNICA IVA DIMIC: </font></b><font size="4">Hvala vam. Večkrat ste malo iz teme izšel, ampak v redu, ste zaključili v smislu, da tako kot gredo vsi trije sklepi v smer, da ni potrebno nobenih dodatnih predmetov in dodatne obremenitve, ampak da lahko z nekimi minimalnimi pristopi na, bom rekla na drugem nivoju ali pa na drugih nivojih vendarle se vsebine začnejo vključevati.</font><br/>
<font size="4">Besedo je želela še dr. Stanka Preskar, Zavod Republike Slovenije za šolstvo.</font><br/>
<font size="4">Izvolite.</font><br/>
<br/>
<b><font size="4">30. TRAK: (VP) 11.30</font></b><br/>
<br/>
<font size="4">	</font><b><font size="4">DR. STANKA PRESKAR: </font></b><font size="4">Hvala lepa.</font><br/>
<font size="4">	Želela sem samo še enkrat poudariti, da učni načrti se ravno letošnje leto se začeli evalvirati, kar je izjemnega pomena. In približno 7 let je sedaj minilo od prejšnje posodobitve vseh učnih načrtov, slovenščino sem pa rekla, da je 2 leti nazaj kar je bil posodobljen. In seveda, če se izkaže zopet, bo ta časovnica krajša. Namreč vse stvari, ki se sedaj odvijajo, so bistveno hitrejše kot 10, 20 let nazaj. Tako, da tudi to se je zdaj prepoznalo v slovenskem šolskem prostoru in zato je to izjemno pravi trenutek, da se pogovarjamo tudi o teh tematikah. In te stvari se zbirajo. In da bomo vsi skupaj potem pri prenovah bolj osredotočeni na stvari, ki so aktualne, pomembne in potrebne, da se tudi vnesejo v šolski prostor.</font><br/>
<font size="4">	Želela bi pa poudariti tudi to, da avtonomija učitelja seveda ima svoje omejitve. To je edina stalnica, ki je, je res učni načrt, vse ostalo je pa seveda povezano tudi z družbo, življenjem v nekem prostoru in času in s sistemom strokovnega najprej izobraževanja, potem pa izpopolnjevanja, kar pa je tudi za mene, ki tečem že 37. krog v vzgoji in izobraževanju, najbolj pomembno to, da učitelj je ves čas temu tudi podvržen oziroma, da ima priložnosti, da to počne. </font><br/>
<font size="4">Ker pa sem bila sama, če dovolite, 12 let vodja območne enote zavoda za šolstvo Novo mesto, lahko iz prve roke povem, da smo vsako leto imeli izmenjave učiteljev iz različnih koncev – Hrvaška, Italija, Avstrija, Madžarska – in te kroge smo vsako leto vrteli. In moram reči, da to so najboljše izkušnje. In to,  kar ste danes vsi povedali, to je resnično nekaj najboljšega. Saj vemo, tisto, kar preberemo, je pač nekaj, kar pa v praksi doživimo in jaz sem tudi takrat prvič videla kako naši učitelji delajo recimo na Madžarskem, ker prej nisem vedela, pa sem bila že kar nekaj let učiteljica.</font><br/>
<font size="4">Tako, da ja. Izmenjave so zelo pomembne, vendar, kot že rečeno, vedno, ko se vnašajo spremembe in ko govorimo o avtonomiji, moramo gledati to s širše. </font><br/>
<font size="4">Hvala. </font><br/>
<br/>
<b><font size="4">PREDSEDNICA IVA DIMIC: </font></b><font size="4">Hvala tudi vam.</font><br/>
<font size="4">Minister, še dr. Marina Lukšič Hačin- aha, vi pa morate iti. Saj mi, tako, dve besedi. </font><br/>
<font size="4">Izvolite, gospod minister, izvolite.</font><br/>
<br/>
<b><font size="4">PETER JOŽEF ČESNIK: </font></b><font size="4">Opravičujem se, da moram iti, ker imam eno drugo obveznost ob dvanajstih. </font><br/>
<font size="4">Hvala komisiji za delo danes in vsem predlagateljem teh sprememb. Želim vam vsem vesele božične praznike, srečno novo leto in seveda 26. december. Še enkrat nasvidenje. </font><br/>
<br/>
<b><font size="4">PREDSEDNICA IVA DIMIC: </font></b><font size="4">Hvala lepa, gospod minister.</font><b><font size="4"> </font></b><font size="4">Tudi mi, komisija in vsi iz tega omizja so vam prikimavali, tudi vam želimo vse dobro in seveda ponosno praznovanje 26. decembra, se pravi našega praznika naše samostojnosti in enotnosti.</font><br/>
<font size="4">Zdaj pa gospa dr. Lukšič, izvolite.</font><br/>
<br/>
<b><font size="4">DR. MARINA LUKŠIČ HACIN: </font></b><font size="4">Najlepša hvala. Bom zelo kratka. </font><br/>
<font size="4">Se bom pridružila temu, kar je bilo na koncu povedano. Osebno sem nagnjena k optimizmu tako, da mislim, da je pomembno to, kar se je danes zgodilo, da so odprta vrata v smer v kateri govorimo.</font><br/>
<font size="4">Bi samo poudarila, da je pravzaprav zelo pomembno, da bo strokovni svet se zavedal, da je zelo pomembno, da v strokovne skupine, ki pripravljajo spremembe in ki evalvirajo obstoječe kurikularne programe, imenuje strokovnjake, ki poznamo to tematiko. Mi imamo veliko samooklicanih strokovnjakov, ki dejansko ne vedo kaj je na tem področju že narejenega. Vemo pa tudi, kateri so vodilni strokovnjaki študij Slovencev v zamejstvu, najsi bo tudi manjšin pri nas, in poznavanja življenja Slovencev po svetu. Številne stvari o kateri smo danes govorili ležijo po predalih. Nebi tukaj, tako da pravzaprav je, ne pravim, da poznamo to samo mi, vendar bi bilo v redu, da se vsaj potem kontaktira nosilce projektov ob tem, ko se bo razmišljalo katera oseba </font><br/>
<br/>
<b><font size="4">31. TRAK: (VP) 11.35</font></b><br/>
<br/>
<font size="4">	(nadaljevanje) naj bi ta vidik v strokovni skupini zastopala, da potem pravega strokovnjaka izberemo, katerikoli kolega že to pač bo, ampak da je tisti, ki te stvari pozna.</font><br/>
<font size="4">	Hvala lepa.</font><br/>
<br/>
<font size="4">	</font><b><font size="4">PREDSEDNICA IVA DIMIC: </font></b><font size="4">Hvala lepa tudi vam. </font><br/>
<font size="4">	S tem zaključujem današnjo razpravo. </font><br/>
<font size="4">In ugotavljam, da se je Komisija za odnose s Slovenci v zamejstvu in po svetu seznanila z informacijo o vključenosti tematike o slovenski skupnosti zunaj meja Republike Slovenije v programu osnovnošolskega in srednješolskega izobraževanja v republiki Sloveniji.</font><br/>
<font size="4">Aha, imela sem pooblastilo, pa vidim, da ni potrebe. </font><br/>
<font size="4">Zato prehajamo na razpravo in glasovanje o predlaganih sklepih komisije, ki ste jih prejeli na mizo in se glasijo, jaz jih bom prebrala, vsakega posebej. </font><br/>
<font size="4">Prvi sklep: »Komisija za odnose s Slovenci v zamejstvu in po svetu ocenjuje, da je zaradi pomena in doprinosa k ohranitvi in krepitvi skupnega slovenskega kulturnega prostora smiselno, da se v učnih načrtih osnovnih šol in srednjih šol v Republiki Sloveniji še bolj poudarijo dosežki slovenskih znanstvenikov, strokovnjakov in umetnikov, ki živijo zunaj meja Republike Slovenije. Zato priporoča vladi kot ustanoviteljici Zavoda Republike Slovenije za šolstvo in Strokovnega sveta Republike Slovenije za splošno izobraževanje, da k temu čim prej aktivno pristopi«. </font><br/>
<font size="4">Drugi sklep: »Komisija za odnose s Slovenci v zamejstvu in po svetu priporoča vladi kot ustanoviteljici zavoda Republike Slovenije za šolstvo in Strokovnega sveta Republike Slovenije za splošno izobraževanje in Ministrstvu za izobraževanje, znanost in šport, da zaključke projektov Slovensko zamejstvo kot vsebina kurikuluma osnovnih in srednjih šol v Sloveniji in Dejanska in potrebna prisotnost tematike slovenskega izseljenstva v učnih načrtih v osnovnih in srednjih šolah Republike Slovenije predložijo na naslednji seji Strokovnega sveta Republike Slovenije za splošno izobraževanje, da jih vključi v programe osnovnošolskega in srednješolskega izobraževanja v Republiki Sloveniji z namenom prepoznavnosti tematik in dosežkov slovenske skupnosti zunaj meja Republike Slovenije«.</font><br/>
<font size="4">In tretji sklep: »Komisija za odnose s Slovenci v zamejstvu in po svetu priporoča Ministrstvu za izobraževanja, znanost in šport, da za učitelje osnovnih in srednjih šol pripravi dodatna izobraževanja za večjo ozaveščenost o tematikah slovenske skupnosti zunaj meja Republike Slovenije«. </font><br/>
<font size="4">To so trije sklepi komisije. In seveda bi dala, lahko dam vsakega posebej na glasovanje. </font><br/>
<font size="4">Da samo obrazložim drugega. drugi sklep je bil, sem dobila na mizo, mogoče spremenjen predlog sklepa, pa vendarle naj povem, da sklep, ki sem ga prebrala, pomeni širše. Pomeni to, da je v naših izobraževalnih programih že vključena izseljeniška tematika, da ni potrebno, da se jo na novo umešča. Zato se mi zdi, da je predlog sklepa širši in da govori že o tematiki, ki je ni potrebno na novo uvesti. Predlog sklepa, ki sem ga dobila med samo sejo na klop, pa govori o tem, da, kot da je potrebno sedaj tematiko na novo postaviti. Zaradi tega se mi zdi, in da je potrebna interdisciplinarnost, jaz mislim, da je prvotni sklep, ki sem ga prebrala, širši in seveda daje možnost strokovnim, že strokovnjakom, ki so pripravili vse to, se mi zdi, da sklep, no, glejte, dam v razpravo.</font><br/>
<font size="4">Gospa Udovč se je prva javila.</font><br/>
<font size="4">Izvolite.</font><br/>
<br/>
<font size="4">	</font><b><font size="4">MATEJA UDOVČ (PS SMC): </font></b><font size="4">Hvala lepa, predsedujoča. </font><br/>
<font size="4">	Jaz bi rada samo pokomentirala ta drugi sklep, kot ste se tudi že sami na njega omejili. Jaz sama ocenjujem, da mi sicer res, da dajemo priporočila vladi, ampak vlada oziroma ministrstvo ni tisto, ki dela učne programe, ampak imajo strokovni sveti avtonomijo, ker je strokovni svet sestavljen iz strokovnjakov. In oni ocenjujejo in naredijo program na katerega ministrstvo </font><br/>
<br/>
<b><font size="4">32. TRAK: (VP) 11.40</font></b><br/>
<br/>
<font size="4">	(nadaljevanje) ne more vplivati. Minister ne more določati. Mi kot, jaz predlagam, da komisija ne more naložiti vladi, da da kaj naj naredi strokovni svet, ampak strokovni svet sam oceni kaj bo zajel v učni program. Zato jaz osebno predlagam, da gre predlog, ki so vam ga dali tokom seje na mizo, v obravnavo in potrditev. </font><br/>
<font size="4">	Hvala.</font><br/>
<br/>
<font size="4">	</font><b><font size="4">PREDSEDNICA IVA DIMIC: </font></b><font size="4">Hvala lepa.</font><br/>
<font size="4">	Jaz še enkrat povem, mi imamo priporočilo dveh strokovnih svetov, a ne? Dveh strokovnih svetov. In seveda vlada je ustanoviteljica in vlada, mi priporočamo vladi, da te izsledke dveh strokovnih svetov vključi. Mi dejansko kot državni svet, Državni zbor kot organ priporočamo. Na vse sklepe, ki jih imamo, priporočamo vladi, da preuči, priporočamo vladi, da poišče možnost in tako naprej, seveda znotraj svojih organov katerih je sama ustanoviteljica in katere vlada tudi določi v Strokovni svet Republike Slovenije. Saj jih vlada določi, kdo so, imenuje, a ne? </font><br/>
<font size="4">Zato se mi zdi, da je naš, da je prvotni sklep širši, no, da v bistvu predložijo na naslednji seji strokovnega sveta za splošno izobraževanje, da jih vključi – priporočamo, seveda, vladi. Tako, da mislim, da je sklep-</font><br/>
<font size="4">Gospod Bandelli, izvolite.</font><br/>
<br/>
<b><font size="4">MARKO BANDELLI (PS SAB): </font></b><font size="4">Hvala za besedo, predsednica.</font><br/>
<font size="4">Ne, jaz se bom pridružil kolegici Udovč. Mislim, da je ta sklep primernejši. Zdaj, če ne dobimo konsenza, damo vse štiri sklepe na glasovanje posamezno in bomo glasovali o štirih sklepih namesto treh.</font><br/>
<font size="4">To je moj predlog proceduralni. </font><br/>
<br/>
<b><font size="4">PREDSEDNICA IVA DIMIC: </font></b><font size="4">To seveda je poslovniška možnost, jaz jo bom tako odpeljala in bom seveda zdaj prebrala tudi ta drugi sklep in ga tudi, v mojem imenu obrazložitev glasu naredila. </font><br/>
<font size="4">Drugi sklep, ki je seveda prišel. Predlagatelja nimamo, zdaj niti ne vem kdo je predlagatelj, ampak na mizo smo ga dobili. Ali so zdaj to koalicijske poslanske skupine ali kdo je? Ja, ni podpisan. Ampak naj ga samo preberem, da se boste seznanili vsi: »Komisija za odnose s Slovenci v zamejstvu in po svetu priporoča vladi kot ustanoviteljici Zavoda Republike Slovenije za šolstvo in Strokovnega sveta Republike Slovenije za splošno izobraževanje in Ministrstvu za izobraževanje, znanost in šport, da zaključke projektov Slovensko zamejstvo kot vsebina kurikuluma osnovnih in srednjih šol v Sloveniji in Dejanska in potrebna prisotnost tematike slovenskega izseljenstva v učnih načrtih v osnovnih in srednjih šolah Republike Slovenije, predložijo na naslednji seji Strokovnega sveta Republike Slovenije za splošno izobraževanje«, zdaj pa pride ta popravek, »da ob naslednji prenovi učnih načrtov v osnovnih šolah in srednjih šolah strokovne skupine, ki bodo pripravljale spremembe, upoštevajo tudi pomen prepoznavnosti tematik in dosežkov slovenske skupnosti zunaj meja Republike Slovenije«. </font><br/>
<font size="4">Se pravi, da se mi zdi, da je tukaj »strokovne skupine«, glejte, mi imamo že imenovano, ta »strokovne skupine« sta bili dve raziskavi strokovno narejeni.</font><br/>
<font size="4">Ja, tako, izvolite, ja, ja. </font><br/>
<br/>
<b><font size="4">DR. STANKA PRESKAR: </font></b><font size="4">Hvala za besedo.</font><br/>
<font size="4">Osebno menim, da je za vse ta drugi predlog bistveno bolj obvezujoč. Namreč strokovni svet Republike Slovenije ni tisti, ki bi ustanavljal te skupine, ampak se imenujejo. Zavod za šolstvo po predlogu ministrstva imenuje strokovne skupine za prenovo učnih načrtov, strokovni svet pa jih seveda priporoči katere vsebine naj bodo bolj vključene, še bolj vključene glede na izsledke. Ker vi govorite v prvem delu o dveh raziskavah. Mi ne negiramo, mislim, tukaj jaz to tako, mi beremo tako, da tukaj se ne negira, da nebi bilo nič, vendar, da se ti izsledki raziskave, ki so citirani, vključijo v nove učne načrte, ki bodo se daj, ko bodo, prenovljeni. Saj prej se sploh ne morejo, ker v učne načrte ne moremo mi kar dodajat dokler ni ustanovljena skupina za prenovo učnih načrtov. </font><br/>
<br/>
<b><font size="4">33. TRAK: (VP) 11.45</font></b><br/>
<br/>
<font size="4">	(nadaljevanje) To se mora vgraditi in potem strokovni svet to potrdi. Takšen je pač in to govori o postopku dejansko. Ker sicer ta prvi je neobvezujoč, ker strokovni svet ne more nalagati nikomur, da nekaj, da prenavlja učne načrte. In ta je bistveno bolj obvezujoč za vse deležnike katere se citira v tem kontekstu.</font><br/>
<br/>
<font size="4">	</font><b><font size="4">PREDSEDNICA IVA DIMIC: </font></b><font size="4">Če izklopite mikrofon. Hvala vam za to dodatno obrazložitev, gospa dr. Stanka Preskar, zaradi magnetograma moram slediti postopku. </font><br/>
<font size="4">	Mogoče seveda govorimo vsi o isti stvar. Meni se je zdelo, da ob naslednji prenovi učnih načrtov povem, da je tukaj časovnica tako kot ste vi rekla. Zdaj, slovenščina je bila dve leti nazaj prenovljena, ostali bodo v prihodnosti. Prvotni predlog pa je bil, da se vključi v programe, take in drugačne, če razumete, ne striktno v kurikulum, ampak lahko vključi v program osnovnošolskega in srednješolskega. Ampak če vi prav razumete in želite še bolj obvezujočega, seveda nimam nič proti. Bomo šli pa vseeno glasovati o vsakem sklepu posebej.</font><br/>
<font size="4">	Tako, da prehajamo na glasovanje. In pričenjam glasovanje k prvem predlogu sklepa, ki ga imate tudi v gradivu in seveda, ki sem ga prebrala in glasujemo o prvem sklepu. O prvem sklepu.</font><br/>
<font size="4">	Začenjam glasovanje. Glasujemo.</font><br/>
<font size="4">	Kdo je za? (9 članov.) Kdo je proti? (Nihče.)</font><br/>
<font size="4">	Ugotavljam, da je bil prvi sklep sprejet.</font><br/>
<br/>
<font size="4">	Zdaj prehajamo na glasovanje drugega sklepa, ki je bil prvotno predstavljen, predlagan že v gradivu kot in pričenjam glasovanje glede tega sklepa.</font><br/>
<font size="4">	Začenjam glasovanje. Glasujemo.</font><br/>
<font size="4">	Kdo je za? (3 člani.) Kdo je proti? (5 članov.)</font><br/>
<font size="4">	Ugotavljam, da sklep ni bil sprejet.</font><br/>
<br/>
<font size="4">	Zato dajem na glasovanje sklep koalicije.</font><br/>
<font size="4">	Začenjam glasovanje. Glasujemo.</font><br/>
<font size="4">	Kdo je za? (8 članov.) Kdo je proti? (Nihče.)</font><br/>
<font size="4">	Ugotavljam, da je bil sklep sprejet. </font><br/>
<br/>
<font size="4">	In prehajamo še na tretji sklep. Pričenjam glasovanje, tudi ta sklep sem prebrala. </font><br/>
<font size="4">	Začenjam glasovanje. Glasujemo.</font><br/>
<font size="4">	Kdo je za? (9 članov.) Kdo je proti? (Nihče.)</font><br/>
<font size="4">	Ugotavljam, da je sklep sprejet.</font><br/>
<br/>
<font size="4">	S tem zaključujem 1. točko dnevnega reda in 9. sejo Komisije za odnose s Slovenci v zamejstvu in po svetu.</font><br/>
<font size="4">	Vsem se zahvaljujem za udeležbo in vam želim še lep dan naprej in seveda lepe praznike, lepo preživete. In seveda, da ponosno praznujemo rojstni dan oziroma Dan samostojnosti in enotnosti. </font><br/>
<font size="4">	Vse dobro. </font><br/>
<br/>
<b><font size="4">Seja je končana 12. decembra 2019 ob 11.48.</font></b>
</root>