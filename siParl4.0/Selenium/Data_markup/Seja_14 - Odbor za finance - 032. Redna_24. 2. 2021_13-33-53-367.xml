<root>
<h5 class="label"><span>Vsebina zapisa seje</span></h5><div align="center">
<p><b><font size="4">REPUBLIKA SLOVENIJA</font></b><br/>
<b><font size="4">DRŽAVNI ZBOR</font></b><br/>
<b><font size="4">ODBOR ZA FINANCE</font></b><br/>
<b><font size="4">32. seja</font></b></p></div><div align="center"><b><font size="4">(24. februar 2021)</font></b></div><br/>
<br/>
<b><font size="4">Sejo je vodil Robert Polnar, predsednik Odbora za finance.</font></b><br/>
<b><font size="4">Seja se je začela ob 14.00.</font></b><br/>
<br/>
<b><font size="4">1. TRAK: (IP) </font></b><br/>
<br/>
<b><font size="4">PREDSEDNIK ROBERT POLNAR: </font></b><font size="4">Spoštovane gospe in gospodje, kolegice poslanke, kolegi poslanci, lepo pozdravljeni. </font><br/>
<font size="4">Začenjam 32. sejo Odbora za finance. Nihče od članic ali članov odbora ni zadržan, na seji pa kot nadomestni član sodeluje poslanec Dejan Židan, in sicer namesto poslanca Janija Prednika iz poslanske skupine Socialnih demokratov. </font><br/>
<font size="4">S sklicem seje ste prejeli dnevni red seje odbora. Članice in člane Odbora za finance obveščam, da ste dne 19. februarja prejeli predlog za širitev z 2. točko dnevnega reda seje odbora, in sicer je to predlog Zakona o jamstvu Republike Slovenije v panevropskem garancijskem skladu, ki se obravnava po nujnem postopku. </font><br/>
<font size="4">Sprašujem predstavnika Ministrstva za finance, ali želi podati mnenje o tem predlogu? Ne. Ali da?</font><br/>
<font size="4">Izvolite, državni sekretar, gospod Peter Ješovnik. Prosim. </font><br/>
<br/>
<b><font size="4">MAG. PETER JEŠOVNIK: </font></b><font size="4">Predsednik, hvala za besedo. Spoštovane članice in člani odbora. </font><br/>
<font size="4">V okviru pandemije covid-19 je bila skupina evropske investicijske banke pozvana, naj znatno okrepi svoje poslovanje v podporo podjetjem s sedežem v Evropski uniji, ki jih je prizadela kriza. </font><br/>
<br/>
<font size="4"> </font><b><font size="4">PREDSEDNIK ROBERT POLNAR: </font></b><font size="4">Gospod državni sekretar, tu zdaj ne gre za obravnavo točke, ampak gre za … </font><br/>
<br/>
<b><font size="4">MAG. PETER JEŠOVNIK: </font></b><font size="4">A, se opravičujem. </font><br/>
<br/>
<b><font size="4">PREDSEDNIK ROBERT POLNAR: </font></b><font size="4">… za razširitev dnevnega reda, tako da po Poslovniku je tudi predlagatelj, v tem primeru Vlada, ima možnost obrazložiti predlog za razširitev dnevnega reda, če ni, ni nobene težave, kar se pa tiče obravnave same točke, moramo pa najprej sprejeti razširjen dnevni red. </font><br/>
<font size="4">Zdaj sprašujem predstavnike poslanskih skupin, ali želi kdo besedo v zvezi s predlogom za razširitev dnevnega reda? Ne. To se pravi, da prehajamo na odločanje. In sicer odločamo o tem, da razširimo dnevni red z 2. točko, to je predlog Zakona o jamstvu Republike Slovenije v panevropskem garancijskem skladu. Začenjam glasovanje. Glasujemo. </font><br/>
<font size="4">Kdo je za? (15 članov.) Kdo je proti? (Nihče.) </font><br/>
<font size="4">Ugotavljam, da je predlog za širitev dnevnega reda z 2. točko sprejet. </font><br/>
<font size="4">Prav tako vas, članice in člani odbora, obveščam, da ste dne 23. februarja prejeli tudi predlog za širitev s 3. točko dnevnega reda, to pa je zahteva Vrhovnega sodišča za oceno ustavnosti 4. odstavka 74. člena Zakona o davčnem postopku in Zakona o davčnem postopku. Ali želijo predstavniki poslanskih skupin s tem v zvezi besedo? Ne. Zato prehajamo na odločanje. </font><br/>
<font size="4">In sicer odločamo o predlogu za širitev s 3. točko dnevnega reda. Začenjam glasovanje. Glasujemo. </font><br/>
<font size="4">Kdo je za? (15 članov.) Kdo je proti? (Nihče.)</font><br/>
<font size="4">Ugotavljam, da je predlog sprejet. </font><br/>
<font size="4">V poslovniškem roku nisem prejel drugih predlogov v zvezi z dnevnim redom, zato ugotavljam, da je določen takšen dnevni red, kot ste ga prejeli s sklicem seje, in z obema današnjima razširitvama. </font><br/>
<br/>
<font size="4">Prehajamo torej na </font><b><font size="4">1. TOČKO DNEVNEGA REDA – PREDLOG DEKLARACIJE O USMERITVAH IN DELOVANJU REPUBLIKE SLOVENIJE V INŠTITUCIJAH EVROPSKE UNIJE V OBDOBJU OD 2021 DO 2024. </font></b><br/>
<font size="4">Kot gradivo k tej točki dnevnega reda ste 9. februarja prejeli besedilo predloga deklaracije, ki ga je Državnemu zboru v obravnavo predložila Vlada na podlagi 5. člena Zakona o sodelovanju med Državnim zborom in Vlado v zadevah Evropske unije. Obveščam vas, da Odbor za finance predlog deklaracije obravnava kot matično delovno telo na podlagi 2. odstavka 154.g člena Poslovnika Državnega zbora</font><br/>
<br/>
<b><font size="4">2. TRAK: (IP) – 14.05</font></b><br/>
<br/>
<b><font size="4">	</font></b><font size="4">(nadaljevanje) in v skladu s svojimi pristojnostmi. Svoje mnenje o predloženi deklaraciji bo odbor posredoval Odboru za zadeve Evropske unije. </font><br/>
<font size="4">	K obravnavi te točke so vabljeni predstavniki Ministrstva za finance in Ministrstva za zunanje zadeve. Najprej dajem besedo predstavniku Vlade, konkretno predstavniku Ministrstva za zunanje zadeve, državnemu sekretarju gospodu Stanislavu Raščanu. </font><br/>
<font size="4">	Prosim. </font><br/>
<br/>
<font size="4">	</font><b><font size="4">DR. STANISLAV RAŠČAN: </font></b><font size="4">Hvala lepa, gospod predsedujoči, spoštovane poslanke in poslanci. </font><br/>
<font size="4">	V skladu s 5. členom Zakona o sodelovanju med Državnim zborom in Vlado v zadevah Evropske unije mora Vlada Republike Slovenije najmanj enkrat letno poročati Državnemu zboru Republike Slovenije o stanju v EU in položaju Slovenije v njej. Državni zbor nato na podlagi 110. člena Poslovnika sprejme stališča o političnih usmeritvah za delovanje Republike Slovenije v institucijah Evropske unije in prednostnih nalogah v prihodnjem obdobju. Temeljni namen te obravnave je prispevati k preglednemu in ciljno usmerjenemu delovanju Slovenije v institucijah Evropske unije. </font><br/>
<font size="4">	Vlada je pripravila predlog deklaracije, ki je danes pred vami, že 13. zapored. Tokratni predlog smo pripravili z rahlo zamudo, ki je nastala zaradi menjave vlade, spopadanja s posledicami pandemije covid-19 in dejstva, da je zamujala tudi objava delovnega programa Evropske komisije. Predlog deklaracije pred vami daje usmeritve za delovanje Slovenije v institucijah EU do leta 2024. To je novost. Kot veste, se je doslej deklaracija praviloma nanašala na 18-mesečno obdobje trajanja tria predsedstev Sveta Evropske unije. Maja 2016 je začel veljati medinstitucionalni sporazum med Evropskim parlamentom, Svetom Evropske unije in Evropsko komisijo o boljši pripravi zakonodaje, s katerim so se institucije dogovorile za okrepitev letnega in večletnega načrtovanja unije. V skladu s tem sporazumom je bilo dogovorjeno, da bo za aktualno zakonodajno obdobje na podlagi strateške agende EU 2019-2024 prvič sprejet tudi skupni večletni delovni program. Predsedniki treh institucij EU so tako 11. decembra 2020 podpisali dogovor o glavnih cilj in prednostnih nalogah politik Evropske unije za obdobje 2020-2024. S tem se poleg letnega načrtovanja uvaja tudi dinamika večletnega načrtovanja dela institucij Evropske unije s ciljem usklajenega izvajanja strateške agende. </font><br/>
<font size="4">Skladno z navedenim in glede na to, da se je veljavna deklaracija iztekla sredi lanskega leta ter da sprejemanje nove deklaracije časovno skoraj sovpada z mandatom aktualne Evropske komisije in Evropskega parlamenta Državnemu zboru v sprejem predlagamo deklaracijo o usmeritvah za delovanje Republike Slovenije v institucijo za obdobje do konca aktualnega zakonodajnega cikla oziroma trajanja strateške agende. S tem bomo dosegli tudi večjo jasnost glede ključnih prednostnih nalog delovanja Republike Slovenije v Evropski uniji. </font><br/>
<font size="4">Namen pričujoče štiriletne deklaracije je torej zagotoviti strateški okvir za načrtovanje dela na posameznih področjih, saj bi na ta način lahko uskladili domače razprave s političnim in zakonodajnim ciklom na ravni Evropske unije. Hkrati tako načrtovanje umešča interese Slovenije v dolgoročnejši strateški okvir Evropske unije, kot sta na primer strateška agenda Evropske unije 2019 do 2024 in agenda za trajnostni razvoj do leta 2030. Priprava prihodnje deklaracije bo tako časovno že povsem usklajena s strateško agendo EU 2025 do 2029, s čimer bo tudi Državni zbor imel hkrati možnost izmenjave mnenj glede na omenjene strateške agende. </font><br/>
<font size="4">Spoštovani. Prenovljena deklaracija je torej strnjen strateški dokument, bistveno krajši od dosedanjih 12. Tokratna deklaracija zaradi daljšega časovnega obdobja hkrati zagotavlja politične usmeritve, ki bodo prispevale k lažjemu načrtovanju in večji stabilnosti ter učinkovitosti dela resornih ministrstev. Poleg uvoda je predlagano gradivo razdeljeno na štiri poglavja. 1. poglavje Evropska unija, vrnitev k temeljnim vrednotam, </font><br/>
<br/>
<b><font size="4">3. TRAK: (IP) – 14.10</font></b><br/>
<br/>
<b><font size="4">	</font></b><font size="4">(nadaljevanje) 2. nov zagon Evropske unije, 3. šest prednostnih področij delovanja Republike Slovenije in 4. drugo predsedovanje Slovenije v Svetu Evropske unije. 	Med omenjenimi šestimi prednostnimi področji so: 1. trajnostno okrevanje gospodarstva, 2. krepitev ekonomsko in socialne kohezije v Evropski uniji, 3. zaščita državljanov in njihovih svoboščin, 4. promocija interesov in vrednot Evropske unije v sosedstvu in svetu ter nadaljevanje širitvenega procesa, 5. krepitev skupne zunanje politike in poglabljanje transatlantskih vezi, 6. učinkovitejše delovanje Evropske unije. </font><br/>
<font size="4">	Dovolite, da v tem uvodnem delu izpostavim nekaj aktualnih poudarkov, ki podajajo širši kontekst predlagane deklaracije. Evropa in svet sta močno zaznamovana s pandemijo covid-19 in njenimi posledicami. Ključni poudarek obravnavanega obdobja bo torej na trajnostno naravnanem okrevanju po pandemiji. Obenem je to čas, ko moramo na podlagi izkušenj preteklega leta okrepiti odpornost Evropske unije in njeno pripravljenost na nove krizne, krize globalnih razsežnosti. Pa naj gre za zdravstveno, ekonomsko, varnostno, hibridno, okoljsko ali kakšno drugo obliko krize. Temu vidiku se želimo podrobneje posvetiti že v drugi polovici letošnjega leta, v času slovenskega predsedovanja Svetu Evropske unije. </font><br/>
<font size="4">	Globalna razmerja se tudi brez pandemije že nekaj časa korenito spreminjajo. Multipolarni svet postaja vse bolj nepredvidljiv in Evropa mora v njem najti svoj prostor, ne le v ekonomskem, temveč tudi v političnem in navsezadnje varnostnem smislu. Spremembe v Združenih državah Amerike pri tem dajejo dobre obete za ponovno poglobitev transatlantskih vezi. Hkrati je svet vse bolj zaznamovan s posledicami podnebnih sprememb. Kot je znano, se je Evropska unija zavezala k podnebni nevtralnosti do leta 2050. Znani so cilji do leta 2030. Čas je za implementacijo evropskega zelenega dogovora in naložbe v nove zelene tehnologije. Decembra 2020 je bil poleg večletnega finančnega okvira EU 2021-2027 sprejet tudi zgodovinski dogovor o obsežnem instrumentu za okrevanje, nova generacija Evropske unije, namenjen zagonu evropskega gospodarstva po pandemiji, za kar se bo Evropska komisija tudi prvič zadolžila. </font><br/>
<font size="4">	Slovenija je iz tega naslova upravičena do 2,1 milijarde evrov nepovratnih sredstev in dodatnih 2,6 milijarde evrov posojil. Če k temu dodamo še obseg nepovratnih sredstev iz naslednjega večletnega okvira Evropske unije, ta znesek znaša 10,2 milijarde evrov. Navedeno nam daje edinstveno priložnost, da v naslednjih letih s pametnimi naložbami v zeleno in digitalno preobrazbo bistveno okrepimo konkurenčnost našega gospodarstva. </font><br/>
<font size="4">	In nenazadnje, kot že rečeno, Slovenija v drugi polovici leta predseduje Svetu Evropske unije. S tem imamo priložnost posebej aktivno soustvarjati evropske politike, utrditi svoje mesto v močnejši Evropski uniji, prispevati h krepitvi zaupanja v institucije Evropske unije ter povečati svojo vidnost v evropskem in svetovnem merilu. Vlada se na ta projekt že intenzivno pripravlja. </font><br/>
<font size="4">	Ob koncu želim izpostaviti, da bo Vlada Republike Slovenije ne glede na predlagano daljše časovno obdobje dokumenta, v skladu s 5. členom Zakona o sodelovanju med Državnim zborom in Vlado v zadevah Evropske unije, o izvajanju deklaracije še naprej enkrat letno poročala Državnemu zboru in s tem omogočila redno razpravo o aktualnem stanju v Evropski uniji in položaju Slovenija v njej. </font><br/>
<font size="4">	Toliko za uvod. V nadaljevanju bomo predstavniki Ministrstva za zunanje zadeve in tudi za finance vsebinsko predstavili področje deklaracije, ki jo obravnava vaš odbor. Hvala lepa. </font><br/>
<br/>
<font size="4">	</font><b><font size="4">PREDSEDNIK ROBERT POLNAR: </font></b><font size="4">Hvala, gospod državni sekretar.</font><br/>
<font size="4">	Prejel sem še eno pooblastilo, in sicer poslanec Miha Kordiš nadomešča poslanca Primoža Siterja iz poslanske skupine Levica. </font><br/>
<font size="4">	Zdaj sprašujem predstavnika Ministrstva za finance, ali želi besedo. Državni sekretar, gospod Peter Ješovnik, prosim. </font><br/>
<br/>
<b><font size="4">	MAG. PETER JEŠOVNIK: </font></b><font size="4">Hvala, spoštovani predsednik. Spoštovane poslanke, cenjeni poslanci. </font><br/>
<font size="4">	Področja, ki so v deklaraciji posebej izpostavljena, so okrevanje gospodarstva, v zvezi s tem mehanizem za okrevanje in odpornost, ter kot ključni element strategije za okrevanje, ter krepitev ekonomske in monetarne unije. </font><br/>
<font size="4">Mehanizem za okrevanje in odpornost. Evropska komisija je maja </font><br/>
<br/>
<b><font size="4">4. TRAK: (IP) – 14.15</font></b><br/>
<br/>
<b><font size="4">	</font></b><font size="4">(nadaljevanje) 2020 kot del obsežnega svežnja za blažitev socialno-ekonomskih posledic pandemije predlagala instrument za okrevanje nove generacije Evropske unije v skupnem obsegu 750 milijard evrov. V okviru tega instrumenta bo imel največjo vlogo mehanizem za okrevanje in odpornost, iz katerega se bo državam članicam zagotovilo 312 milijard v obliki nepovratnih sredstev in 360 milijard v obliki posojil. Mehanizem za okrevanje in odpornost bo namenjen podpiranju držav članic pri blaženju gospodarskega šoka, ki ga je povzročila kriza covid-19, in povečanje odpornosti njihovih gospodarstev. </font><br/>
<font size="4">	V Sloveniji bo iz mehanizma na voljo, kot je že omenil gospod državni sekretar, okoli pet milijard sredstev v obliki povratnih in nepovratnih sredstev. Za porabo sredstev država pripravlja nacionalne načrte za okrevanje in odpornost. Ti načrti odločajo program reform in naložb države, ki mora biti z namenom porabe razpoložljivih sredstev, implementiran do 31. julija 2026. V nacionalnih načrtih za okrevanje in odpornost je treba določiti usklajen sveženj reform in naložbenih projektov z namenom zasledovanja ciljev okoljske trajnosti, produktivnosti, pravičnosti in makroekonomske stabilnosti. Načrti morajo tudi omogočiti, da države povečajo svoj potencial za gospodarsko rast, ustvarjanje delovnih mest ter ekonomsko institucionalno odpornost, ter izvedejo zeleni in digitalni prehod. Ključno je tudi, da države v načrtih dosledno odgovarjajo na specifična priporočila v okviru evropskega semestra iz leta 2019 in 2020. </font><br/>
<font size="4">	Pomembno je, da se implementacija načrtov za okrevanje in odpornost prične čim prej, da bodo lahko izplačana sredstva, ki so na voljo posamezni državi. Nacionalne načrte za okrevanje in odpornosti potrdi Svet Evropske unije na podlagi ocene ustreznosti s strani Evropske komisije. Sredstva bodo državam izplačana v obrokih, in sicer na podlagi izpolnjevanja doseganja ciljev in mejnikov pri izvajanju reform in naložb iz načrtov. Slovenski načrt za okrevanje in odpornost je pripravila v sodelovanju z vsemi relevantnimi deležniki, ključno vlogo pri pripravi pa je Vlada dodelila Službi za evropsko kohezijsko politiko. Načrtujejo se ukrepi za krepitev ekonomske institucionalne odpornosti ter povečanje produktivnosti in zaposlovanja. Investicije so načrtovane na področju digitalne preobrazbe podjetij in javne uprave, raziskav in inovacij. Načrtuje se spodbujanje zelenega prehoda preko trajnostnih projektov s ciljem spodbujanja obnovljivih virov energije in učinkovite uporabe energije v gospodarstvo. Investicije na področju transportne infrastrukture bodo osredotočene na trajnostne in učinkovite projekte in bodo ustrezale načelu, da ne povzročajo škode na okoljskem področju. Načrtujejo se ukrepi za izboljšanje učinkovitosti zdravstvenega sistema in sistema socialne zaščite, vključno z infrastrukturnimi investicijami na tem področju. Načrtovani so tudi ukrepi na področju opravljanja javnih financ, vključno z investicijami in zelenim proračunom. Okrevanje po krizi, povzročeni s pandemijo koronavirusa, bo dolgotrajen proces. Države so utrpele globoke padce v gospodarski rasti, zato bo na kratek in pa srednji rok fokus delovanja vseh vlad krepitev rasti in zagotavljanje vzdržnosti ter odpornosti na bodoče krize. Mehanizem za okrevanje bo vsekakor s pravilnim načrtovanjem zelo prispeval k temu cilju. </font><br/>
<font size="4">Druga pomembna točka, krepitev ekonomske monetarne unije. Prednostna naloga Evropske unije ostaja tudi nadaljnja poglobitev ekonomske monetarne unije. V tem kontekstu priporoča svet o ekonomski politiki evroobmočja za leto 2021, poudarja pomen nadaljnjega doseganja napredka pri poglobitvi ekonomske monetarne unije, da bi z dokončanjem bančne unije in poglobljeno unijo kapitalskih trgov povečalo odpornost evroobmočja in okrepilo mednarodno vlogo evra. Pomemben mejnik v nadaljnjem razvoju ekonomske monetarne unije predstavlja nedavno doseženi politični dogovor v zvezi s svežnjem reform evropskega mehanizma za stabilnost. S sporazumom EMS bo postal učinkovitejši in prožnejši, zagotovil bo tudi skupni varovalni mehanizem za enotni sklad za reševanje s kreditno linijo od začetka leta 2022. Dve leti pred načrtovanjem bo … Skupni varovalni mehanizem bo pomagal zagotoviti, da propad bank ne bo škodoval gospodarstvu na splošno ali da bi povzročil finančno nestabilnost. Financiral se bo s prispevki iz bančnega sektorja in ne iz davkoplačevalskega denarja, s čimer se bo  zmanjšala povezava med bankami in državnimi bančnimi (?). Pomembno je tudi dokončanje bančne unije. Ker je glavni manjkajoči element evropski sistem jamstvo sistem za vloge EDIS, po kratici, Slovenija podpira predlog za vzpostavitev evropske sheme za jamstvo vlog, vendar je najprej treba doseči pomembno znižanje tveganj v bančnih sektorjih vseh držav članic Evropske unije. Slovenija napredek vidi v vzpostavitvi prehodnega likvidnostnega mehanizma jamstva za vloge, za katerega je značilno, da nacionalnim sistemom jamstva za vloge zagotavlja / nerazumljivo/ posojilo v primeru, ko le-ti ne bi razpolagali z zadostnimi sredstvi. </font><br/>
<font size="4">Pri okrevanju po gospodarski krizi zaradi covid-19 bo ključnega pomena tudi razvoj kapitalskih trgov Evropske unije. Veliki in povezani kapitalski trgi bodo olajšali okrevanje in zagotovili, da bodo imela podjetja, zlasti mala in srednja, dostop do virov financiranja, evropskim varčevalcem pa, da bodo dali zaupanje za vlaganje v svojo prihodnost. Globoki nevidni kapitalski trgi bodo podpirali tudi zeleni in digitalni prehod Evrope ter prispevali k oblikovanju bolj vključujočega in odpornejšega gospodarstva. Unije kapitalskih trgov je ključno tudi za okrepitev mednarodne vloge evra. </font><br/>
<br/>
<b><font size="4">5. TRAK: (IP) – 14.20</font></b><br/>
<br/>
<b><font size="4">	</font></b><font size="4">(nadaljevanje) Slovenija bo še naprej podpirala nadaljnji napredek za vzpostavitev kapitalske unije in si pri tem prizadevala, da se sprejme takšne ukrepe, ki bi koristili tudi kapitalskim trgom manjših gospodarstev, ne le večjim finančnim centrom. Posebno pozornost bo Slovenija dala tudi varstvu potrošnikov in investitorju ter finančni pismenosti. </font><br/>
<font size="4">S tem zaključujem svojo predstavitev in se vam zahvaljujem za pozornost. </font><br/>
<br/>
<b><font size="4">PREDSEDNIK ROBERT POLNAR: </font></b><font size="4">Hvala lepa. </font><br/>
<font size="4">Gospe poslanke, gospodje poslanci, to sta bili dve uvodni predstavitvi predstavnikov ministrstev. Zdaj pa odpiram razpravo o predlogu deklaracije. </font><br/>
<font size="4">Besedo ima poslanec Miha Kordiš. Prosim. </font><br/>
<br/>
<b><font size="4">MIHA KORDIŠ (PS Levica): </font></b><font size="4">Hvala za besedo, predsedujoči. </font><br/>
<font size="4">Uvodoma bi rad naredil poanto okoli deklaracije v celoti, nato bom prešel na posamezna področja, ki zadevajo aktualni Odbor za finance. </font><br/>
<font size="4">Torej splošno o deklaraciji, o usmeritvah, kako bo Slovenija ravnala znotraj institucije Evropske unije. Morda je najboljše, bolje povzema formalistični argument. Pretekla deklaracija o tem, kaj bo Slovenija počela zgolj v letu in pol, je obsegala 102 strani, še ena deklaracija pred tem prav tako za razdobje leto in pol je obsegala 82 strani. Aktualna se sprejema za štiri leta in obsega piškavih 15 strani. Od tega je ena stran naslova, druga stran je dopis s podatki o tem, kateri vladni predstavniki bodo sodelovali na razpravah v Državnem zboru, potem je tu še tretja stran, ki je vladna obrazložitev deklaracije, na koncu za samo vsebino ostane 12 strani. Iz teh 12 strani, ki naj pokrijejo razdobje štirih let, seveda ni jasno čisto nič. Ker tudi ne more biti. Evropska unija je zelo kompleksen sistem institucij. Na 12 straneh se lahko povzame kvečjemu kakšen razširjen načelen uvod, kaj šele neke konkretnejše usmeritve, kako se bomo obnašali. </font><br/>
<font size="4">V preteklosti so vsebinsko te deklaracije, ne glede na to, koliko so bile obsežne, izkazovale zunanjepolitično neambicioznost, bolj ali manj so odražale dejstva, da je Slovenija znotraj Evropske unije periferna država, podrejena država, in da slovenski politični vrh ni sposoben misliti mimo tega in zgolj prikimavati diktatu centralnih držav Evropske unije. To so jedrne, velike države, v prvi vrsti tu zagotovo lahko pozicionirajo, pozicioniramo Nemčijo. No, aktualna deklaracija je šla še en korak naprej, in niti ne skriva, da je karkoli drugega kot farsa. Njena vsebina, če jih sploh lahko rečemo vsebina, tistih borih 12 strani, je farsa. In zato je lahko farsa tudi, zato je lahko samo farsa tudi obravnava in procedura, skozi katero gre ta deklaracija, ker je zreducirana na postopek. Zelo težko se na podlagi teh ubogih 12 strani pogovarjamo kakorkoli resno o vsebini. Vlada je vložila nek papir, delovna telesa so o njem razpravljala oziroma aktualna razprava še teče, morda je kakšna še predvidena, in na koncu bo parlamentarna večina ta papir izglasovala. In to je vse, kar od te resolucije imamo. </font><br/>
<font size="4">Postopek, formalističen postopek, ki naj legitimira dejstvo, da imamo pred seboj bianco menico za vlado, da v institucijah Evropske unije počne, karkoli hoče. To je dovolj nevarno že pri aktualni vladi in za eno leto, kot ji še manjka do izpolnitve tega mandata, ampak ta deklaracija ni pisana samo do zaključka tega mandata. Pisana je za razdobje štirih let, se pravi je to bianco menica tudi za kakršno koli sledečo vlado, ki na podlagi te deklaracije, ponavljam, lahko počne glih karkoli hoče, lahko navsezadnje počne tudi nič. Bolj verjetno pa je, da bo ravnanje znotraj institucije Evropske unije še posebej v enem letu, ki je pred nami, prilagojeno partikularnim interesom članov vlade oziroma kapitalističnih prijateljev, ki to vlado obdajajo. </font><br/>
<font size="4">In ko bomo glasovali o tej deklaraciji, v Levici bomo prispevali glas proti, ampak za razliko od preteklih glasovanj, kjer tudi nismo bili nad deklaracijami navdušeni, ne nasprotujemo toliko zgrešenim politikam, kot so jo povzemale prejšnje deklaracije, ampak glasujemo proti temu, da bo vlada Janeza Janše v institucijah </font><br/>
<br/>
<b><font size="4">6. TRAK: (IP) – 14.25</font></b><br/>
<br/>
<b><font size="4">	</font></b><font size="4">(nadaljevanje) Evropske unije počela, karkoli se ji zahoče in kar se ji zdi. </font><br/>
<font size="4">	Torej, kot rečeno, o konkretni vsebini te deklaracije je zelo težko zares govoriti, ampak tudi na najsplošnejši ravni zasledimo določene smernice, ki gredo v napačno smer, oziroma smernice, ki na papirju celo izgledajo lepo in grejo tja, kamor morajo iti, pa jim žal realno praksa vlade Janeza Janše ne ustreza. Strnil bi te smernice v tri točke svoje polemike. </font><br/>
<font size="4">	Začel bom pri vprašanju prehodov transporta na železnice in vprašanju alternativnih pogonskih goriv. Takole pravi vlada v deklaraciji, da se bo zavzemala, citiram, »za prenos večine tovornega prevoza na železnice ter zagotavljanje zadostne oskrbe s trajnostnimi alternativnimi pogonskimi gorivi«. Konec citata. To je ena takih smernic, ki sicer kažejo v pravo smer, žal ena redkih smernic, ki kaže v pravo smer, ampak ne preživi srečanja z realnostjo. Problem je, ker v deklaracijo vlada piše eno, v praksi pa počne nekaj popolnoma drugega. Naj konkretiziram. Vlada je pred kratkim pripravila načrt za okrevanje in odpornost, ki naj bi določil porabo petih milijard evrov evropskih sredstev za naslednjih šest let. Znotraj teh petih milijard je predvidela več kot devetsto milijonov evrov, se pravi skoraj eno milijardo, skoraj petino tega načrta, za investicije v asfalt. To je popolnoma v nasprotju s kakršnim koli spodbujanjem prehoda prometa v železnice. Investicije v asfalt hranijo same sebe, investicije v asfalt spodbujajo predvsem cestni promet. In cestni promet je eden največjih virov toplogrednih plinov pri nas. </font><br/>
<font size="4">	Pa bo kdo pohitel pa dejal, ja pa, saj, ne bomo investirali samo v asfalt, gradili bomo tudi železnice. Številke pravijo, da bomo železnice gradili v trikrat manjšem obsegu. Če je za ceste namenjenih devetsto, debelih devetsto milijonov evrov, se pravi skoraj milijarda, je za železnice namenjenih manj kot tristo milijonov evrov. Nedavno nazaj, kolegi in kolegice, če se spomnite, je poleg vseh teh številk, ki odražajo čisto napačne prioritete, vlada sprejela tudi, oziroma njena koalicijska večina v Državnem zboru, sprejela tudi Zakon o davku na motorna vozila, s čimer je porezala davek na luksuzna vozila in določanje davčne osnove zgradila na način, da v osnovi največje davčne odpustke pokoristijo lastniki najdražjih osebnih vozil. To so hkrati tudi vozila, ki so praviloma najtežja, najbolj požrešna in okoljsko najbolj škodljiva. </font><br/>
<font size="4">	Če bi vlada dejansko želela prehod na železnice in alternativna pogonska goriva, potem bi te številke v skladu, o katerem govorim, obrnila na glavo. Ne bi spodbujala milijardnih investicij v asfalt, ne bi spodbujala nabave okoljsko škodljivih osebnih vozil s prekomernimi toplogrednimi izpusti, ampak bi vlekla železniške tire in prenovila vozni park slovenskih železnic. Iz vsega tega naj torej predstavnikom vlade na današnji seji zastavim sledeče vprašanje. Kako nameravate z zanemarjanjem investicij v železnice, sočasnimi milijardnimi investicijami v asfalt in beton, kronanimi še z davčnimi odpustki za nakupe okoljsko potratnih luksuznih vozil, priti do cilja, citiram, »prenosa večine tovornega prometa na železnice«, kot ste ga zapisali v tej deklaraciji? </font><br/>
<font size="4">	Če se prav spomnim ene izmed preteklih sej na temo slovenskih železnic, povezana z ambicijami vlade po privatizaciji slovenskih železnic, tovornega prometa, najbolj rentabilnega dela slovenskih železnic, smo na tisti seji, navajam po spominu, slišali, da tovorni promet na železnicah, če želi biti konkurenčen, potrebuje eno milijardno, pa okolje eno milijardno injekcijo v prenovo in posodobitev voznih sredstev. Če ob tej milijardi, ki jo potrebujemo že za vagone in lokomotive, o infrastrukturi niti ne začnem. Tiri pri nas so dotrajani. Nadgradnje teh tirov, elektrika in tako naprej, so dotrajani. </font><br/>
<br/>
<b><font size="4">7. TRAK: (IP) – 14.30</font></b><br/>
<br/>
<b><font size="4">	</font></b><font size="4">(nadaljevanje) Imamo gorenjsko železnico, gre tudi čez Škofjo Loko, na nekaterih odsekih zaradi neprilagojenosti in neposodobljenosti te proge vlaki ne morejo dosegati hitrosti, večjih od 50 km/h. Že Hans Christian Andersen je 200 let, skoraj dve stoletji nazaj pisal o tem, kako ga je parna lokomotiva peljala 40 km/h, kako je čudovito čuhopuhala in kako je brzela. V 21. stoletju, leta 2021 gorenjska železniška proga, odseki, pri katerih vlaki ne morejo presegati 50 km/h. Pa je proga silno obremenjena, potrebovali bi drugi tir, vi pa greste z 90 milijoni za ceste, 900 milijoni evri za ceste in slabimi 300 milijoni evrov za železnice. Se pravi, in vozni park in gola infrastruktura globoko podhranjena. Torej moje vprašanje, kot sem ga navedel, stoji. </font><br/>
<font size="4">	Druga točka je še en konstitutiven blok razvojnega preboja, to je vprašanje raziskav in izobraževanja. Tu vlada navaja, da se bo zavzemala, citiram, »spremembo razvojnega modela evropskega raziskovalnega prostora v smeri večje uporabnosti«. Konec citata. </font><br/>
<br/>
<font size="4">	</font><b><font size="4">PREDSEDNIK ROBERT POLNAR: </font></b><font size="4">Zdaj, kolega Kordiš, smo na seji Odbora za finance. In jaz bi vas prosil, da se v razpravi o deklaraciji vendarle orientirate na tisto, kar je pristojnost Odbora za finance. Zdaj raziskave in izobraževanje, to spada v delovno področje enega drugega delovnega telesa v Državnem zboru, pa bi vas prosil, da se vendarle omejite na to, kar je dejansko pristojnost tega odbora, na katerem prisostvujemo. Prosim. </font><br/>
<font size="4">	</font><br/>
<font size="4">	</font><b><font size="4">MIHA KORDIŠ (PS Levica): </font></b><font size="4">Mhm. Bom, bom takoj povezal, zakaj sem načel vprašanje raziskav in razvoja, ker je to povezano tudi z vprašanjem krepitve notranjega trga in liberalizacije trga storitev, kar pa je v neposredni pristojnosti tega odbora. In je tudi zgrešena politika, pod katero se podpisuje Vlada Janeza Janša. </font><br/>
<font size="4">	Torej, nazaj na raziskave in izobraževanje. Ena minuta, preden preidem naprej. preoblikovanje raziskovalnega prostora v smeri večje uporabnosti v osnovi pomeni, da se zanemarja temeljno znanost. Šele temeljna znanost pa je tista, ki sploh lahko ustvarja pogoje za kakršen koli razvojni preboj. Večja uporabnost v osnovi pomeni, da dajemo javne finance visokošolskemu prostoru, ta visokošolski raziskovalni prostor pa se spreminja v outsourceane razvojne oddelke posameznih podjetij. Zakaj? Zato, da bodo ta posamezna podjetja oziroma posamezni kapitali lahko zaslužili, na ta račun pa bo seveda prikrajšana in opustošena temeljna znanost, za katero, še enkrat poudarjam, je edina, ki v zadnji instanci pelje v razvojni preboj, in je tudi prva, ki jo morajo javne institucije podpirati, ker ne izkazuje neke nemudne uporabnosti, ki gre lahko na trg, ki gre lahko v marketing, eventualno pa je to znanost, ki nas je pripeljala tudi v vesolje. </font><br/>
<font size="4">	Če o kakšnih drugih prioritetah, ki jih vlada izkazuje, recimo pri tistem žongliranju z vpisnimi mesti, niti kaj prida ne začnem, zelo očitno se favorizira zasebne visokošolske institucije na račun javnih visokošolskih institucij. Zakaj? Ker so zasebne v veliko bližje vplivnemu krogu znotraj stranke SDS oziroma Janeza Janše osebno. Tako da zoper to je zagotovo potrebno nastopiti. </font><br/>
<font size="4">Kar me pripelje do že omenjene krepitve enotnega trga in liberalizacije trga storitev. To zveni na papirju in na prvo žogo vse zelo lepo, smo znotraj Evropske unije, bodimo vedno bolj povezani, bodimo vedno bolj svobodni. Ampak konkretno, znotraj Evropske unije, obstajajo zelo velike razlike v razvitosti. Med jedrnimi, velikimi državami, na prvem mestu zagotovo med Nemčijo kot največje evropsko gospodarstvo, in kopico perifernih držav, med katere sodi tudi Slovenija, ki so v odnosu do jedrnih držav postavljene kot podizvajalke, kot dobaviteljice. Če rabite konkreten primer, samo spomnite se, kolikokrat se vi sami, gospe in gospodje, pohvalite s slovenskim izvozom v Nemčijo in s slovenskimi dobavami za nemški avtomobilski grozd. </font><br/>
<br/>
<b><font size="4">8. TRAK: (IP) – 14.35</font></b><br/>
<br/>
<b><font size="4">	</font></b><font size="4">(nadaljevanje) To so podizvajalske dobave. V Sloveniji šivamo recimo usnje za nemško avtoindustrijo, ustvarjena vrednost pa se realizira šele potem, ko nemški koncerni avtomobil prodajo. Na tak način ustvarjeno vrednost in ustvarjeno bogastvo teče neposredno iz slovenskega gospodarstva in iz blaginje slovenskega delavca v nemški kapital in v nemške koncerne. Zdaj, liberalizacije tega trga in krepitev enotnega trga pa pomenijo … </font><br/>
<br/>
<font size="4">	</font><b><font size="4">PREDSEDNIK ROBERT POLNAR: </font></b><font size="4">Kolega Kordiš, samo trenutek, prosim. Gospodje, jaz vas prosim, da v dvorani vendarle vlada mir. Da lahko poslanec, ki razpravlja, svojo razpravo opravi v nekih normalnih okoliščinah. Prosim vas, da se vzdržimo, zaenkrat, kakršnih koli komentarjev, vas, gospod Kordiš, pa zdaj drugič prosim, da ostanete v okvirjih deklaracije in da razpravljate o tem, kar je točka dnevnega reda. </font><br/>
<font size="4">	Izvolite, prosim, nadaljujte. </font><br/>
<br/>
<font size="4">	</font><b><font size="4">MIHA KORDIŠ (PS Levica): </font></b><font size="4">Skratka, podrazvito slovensko gospodarstvo je postavljeno v konkurenčni boj z veliko bolj razvitim nemškim gospodarstvom. Brez kakršnih koli kompenzacijskih mehanizmov. To je usmeritev, ki vodi v še večjo nadvlado močnejših držav, močnejše industrije nad perifernimi državami v vlogi dobaviteljev, kot je Slovenija. In to je hudo sporna politika, ki generira napetosti znotraj Evropske unije, ki direktno zbija blaginjo in življenjski standard v Sloveniji in v drugih evropskih državah, zato da bojo nemški veliki kapitalisti lahko še dodatno služili. In nam ne prinaša gospodarske koristi, kvečjemu nam dela gospodarsko škodo. In nobena razvojno usmerjena politika, ne glede na to, kakšno vlado imamo, ne bi smela kar blokovsko in enoglasno pozdravljati ali se podpisovati pod ideologijo krepitve enotnega trga znotraj Evropske unije, kaj šele pod liberalizacijo trga storitev. </font><br/>
<font size="4">	Zelo podobno zgodbo oziroma zelo podobno strukturo vzdržuje tudi enotna valuta evro, kot jo poznamo. Če imamo bolj razvito nemško gospodarstvo in manj razvito slovensko gospodarstvo, oba izvažata pod enakimi pogoji. Ker obe gospodarstvu uporabljata enak evro z enakimi menjalnimi razmerji v primerjavi z drugimi valutami. Zdaj, ker je pa evro nastavljen na recimo temu, da karikiram, na povpreček nemškega in slovenskega gospodarstva, pa to pomeni, da je nemški izvoz subvencioniran na račun slovenskega, slovenski izvoz pa še dodatno zatrt, ker je vrednost evra glede na kapacitete slovenskega gospodarstva postavljena previsoko. In je to še en način, kako se krepi gospodarstva jedrnih, velikih držav Evropske unije z direktno subvencijo in direktno na račun slovenskih delavcev, slovenskega gospodarstva oziroma celotnem evropske periferije. </font><br/>
<font size="4">	Proti vsemu temu bi morala Slovenija nastopiti. Najmanj, kar je, bi se morala zavzeti za primerne kompenzacijske mehanizme. Se pravi, skupno zbiranje sredstev na ravni Evropske unije, ki se usmerja v konvergenčne projekte, specifično na periferijo, z namenom, da se periferna gospodarstva razvijejo in dohitijo bolj razvita gospodarstva. To pa so projekti, ki so osnovani na javnih investicijah, načrtno usmerjeni v socialno in gospodarsko podrazvite konce, se pravi periferijo, znotraj tega tudi Slovenijo, in so zato projekti, ki gredo diametralno v navzkriž z ideologijo in politiko krepitve enotnega trga in liberalizacije trga storitev. Žal tega razmisleka slovenska politična klasa ni zmožna, žal tega razmisleka v tej deklaraciji ne beremo. In zato, ker tovrstnim usmeritvam sledimo, že dolgo časa in jim bomo očitno še naprej, bomo tudi naprej stopicali za bolj razvitimi, obsojeni na vlogo njihovih dobaviteljev, podizvajalcev. </font><br/>
<font size="4">	</font><br/>
<font size="4">	</font><b><font size="4">PREDSEDNIK ROBERT POLNAR: </font></b><font size="4">Hvala lepa, gospod poslanec. </font><br/>
<font size="4">	Kolegice in kolegi, zdaj imamo takole dispozicijo. </font><br/>
<br/>
<b><font size="4">9. TRAK: (IP) – 14.40</font></b><br/>
<br/>
<b><font size="4">	</font></b><font size="4">(nadaljevanje) Najprej bo poslanec Židan, za njim bom imel razpravo sam, potem pa še poslanca Peček in Bandelli. </font><br/>
<font size="4">	Kolega Dejan Židan, izvolite, imate besedo. </font><br/>
<br/>
<font size="4">	</font><b><font size="4">MAG. DEJAN ŽIDAN (PS SD): </font></b><font size="4">Hvala, gospod predsednik in prijazno pozdravljeni. Lep pozdrav tudi ostalim prisotnim poslankam in poslancem in pozdrav tudi visokim predstavnikom slovenske vlade. </font><br/>
<font size="4">	Vsem bi želel povedati, da nekatere stvari v deklaraciji pozdravljamo, žal je pa še več tistih, ki jih grajamo. Zlasti tisto, kar manjka v tej deklaraciji. V sami deklaraciji pozdravljamo ponovno zavezanost Republike Slovenije k močni, enotni, vključujoči se Evropski uniji. Pozdravljamo strateško usmeritev Republike Slovenije k njeni zavezanosti h krepitvi Evropske unije in sodelovanja med državami članicami na večini ključnih področij Evropske unije, od ekonomske, monetarne, socialne, okoljske, varnostne, obrambne in zunanje politike. In tudi pozdravljamo dodaten poudarek k oblikovanju zdravstvene unije. </font><br/>
<font size="4">	Sedaj pa dovolite, da še naštejem tisto, kar pa nas v deklaraciji moti, zlasti pa nas motijo stvari, ki manjkajo. Prvič, sami ocenjujemo, Socialni demokrati, da gre za izrazito neambiciozni dokument in celo nazadovanje ambicij Slovenije na nekaterih pomembnih področjih, kot je vladavina prava, temeljne vrednote, širitve zahodnega Balkana, ker tudi Evropska unija priznava Sloveniji strateško vlogo, konference v evropski prihodnosti in tako naprej. </font><br/>
<font size="4">	Drugo, sama deklaracija kaže na velik razkorak med deklarativno retoriko, po načelu papir prenese vse, in samem delovanju slovenske vlade v Sloveniji. Na primer krepitev kulture in mladih, katerih status, sredstva in pravice tudi ta vlada dejansko krši. Svoboda in pluralizem je del avtonomnostno odvisnih institucij in podobno naprej. zlasti nam manjka res resen poudarek na konferenci o prihodnosti Evropske unije, posvetovanje z državljani in vsemi relevantnimi deležniki o prihodnosti Evropske unije, vendar je v dokumentu izostanek vsakega dialoga za državljane, z nevladnimi organizacijami, organizirano civilno družbo, kar je pa v bistvu povsem identično, kakor je izostanek dialoga s civilno družbo, z vsemi nami, s civilno družbo na področju nacionalnega načrta za okrevanje in odpornost. Ga sploh ne poznamo v resnici, razen nekih povzetkov, in s tem se bistveno razlikujemo od večine držav, zlasti pa od tistih držav, katerim želimo vsaj Socialni demokrati, da je Slovenija podobna. </font><br/>
<font size="4">	Tu bi pa zlasti poudaril še naslednje, da tudi predsednica Evropske komisije je obljubila Evropskemu parlamentu na svoji predstavitvi resno razpravo z državljani in ostalimi deležniki o prihodnosti Evropske unije. In k temu se je zavezalo tudi portugalsko predsedstvo. Pa ne vem, potem, a bomo kar kot Slovenija obtičali v zraku ali bomo dali v ta dokument podoben, konkretni strateški poudarek. Sami bi si želeli, da je bistveno večji poudarek na tem stebru, ki ga imenujemo steber socialnih pravic. Tudi na tem stebru mora biti Evropska unija, če hoče biti vključujoča, zgrajena. </font><br/>
<font size="4">Potem pa želel bi še, da se kar konkretno na nekatera poglavja odzovem. V 2. odstavku nam zelo zlovešče zveni stavčna zveza »poglabljanje zgolj, kjer je to potrebno«, saj to omogoča razumevanje, da deklaracija trasira pot tako imenovani Evropi več hitrosti, ker pa si Slovenija glede na sredstva, zmogljivost in aktualna stališča vlade na nek izključuje iz jedrne povezave. Možno je celo razbrati, da je Slovenija naklonjena dati prednost razvoju specifičnih entitet in kultu držav članic na račun spoštovanja temeljnih vrednot in vitalnih interesov Evropske unije in Slovenije v njej. Ne bom sedaj razlagal, kako nevarno je takšno razmišljanje. </font><br/>
<font size="4">V 4. odstavku pogrešamo bolj natančno opredelitev, katere povezave in države članice so tiste, s katerimi si želimo bolj sodelovati. Tukaj ravno tisto manjka, kar je v predhodnih dokumentih bilo zelo jasno nakazano, da kdo so države, s katerimi želimo sodelovati in prav v bistvu je slab občutek, da tudi to trasira usmeritev Slovenije proti V4, kar pa vsaj Socialni demokrati enostavno zavračamo. Mi vidimo našo prihodnost v državah, s katerimi smo tudi do sedaj / nerazumljivo/, ali gre to za Beneluks, Avstrijo, Nemčijo, Švedsko, Finsko in podobne, ne vidimo Madžarske pa ne vidimo Poljske ali karkoli podobnega. </font><br/>
<font size="4">V 9. odstavku izrazito glasno vpije odsotnost omembe uredbe o pogojevanju spoštovanja vladavine prava z izplačilom sredstev Evropske unije. V 11. odstavku konference o prihodnosti EU bi si želeli bistveno bolj ambiciozno Slovenijo v času predsedovanja Svetu Evropske unije </font><br/>
<br/>
<b><font size="4">10. TRAK: (IP) – 14.45</font></b><br/>
<br/>
<b><font size="4">	</font></b><font size="4">(nadaljevanje) in definiranja vloge slovenskega predsedovanja pri soupravljanju in bolj aktivnemu sodelovanju pri procesih konference. Odstavek, odstavki 5-11, okrevanje gospodarstva, o tem sem že govoril, tukaj nekaj obljubljate, kaj nam ne pokažete niti v Sloveniji. Še vedno je oznaka interno na edinem resnem dokumentu, ki bo trasiral razvoj Slovenije, zato ker bomo končno imeli pet milijard in nekaj evrov, da dajemo denar v ključne prioritete, o katerih ne smemo razpravljati, ker se interno, razprava v zaprtem krogu je pa napačna. Nismo samo poslanci tisti, ki lahko odločamo, mi smo glas ljudstva, ljudstvo odloča. In v bistvu marsikdo bo lahko razumel to, torej ta del odstavkov 5-11 kot v bistvu šaljenje na račun trenutnih dogajanj v Sloveniji. </font><br/>
<font size="4">	Potem prav tako odstavki 5-11, govorite o inovacijah, investicijah v znanost, in pozabljate, da imate v svojih predalih že skoraj eno leto osnutek zakona raziskovalne inovacijske dejavnosti, ki so ga vsi, ki se s tem ukvarjajo, podprli, vsi vemo, da je to bistvena prioriteta Slovenije, če hočemo imeti čez čas večjo dodano vrednost, pa ga kar naprej skrivate. Ga ni. Ni in ni. Pa ste ga kot vlada prevzeli, bil je napisan in bil je tudi usklajen z vsemi deležniki, celo z Ministrstvom za finance, kar je najtežje uskladiti, pa še par takih stvari imam napisanih. </font><br/>
<font size="4">	Recimo 28. odstavek, vladavina prava, ker piše, hkrati pa upoštevati tudi specifičen zgodovinski kontekst držav članic, ki vsaki od njih narekuje drugačen pristop in ukrepe za krepitev vladavine prava. Iskanje vzrokov, da se posamezne države ne držijo osnovnih načel vladavine prava, je napačna pot. Vladavina prava je eden od temeljev nastanka Evropske unije in ne iskati izgovorov zaradi kakršnih koli interesov, sploh raje ne bom govoril. </font><br/>
<font size="4">	Torej, spoštovane, spoštovani, takšna obličnost deklaracije, kot je trenutno narejena, nima podpore Socialnih demokratov. Hvala. </font><br/>
<br/>
<font size="4">	</font><b><font size="4">PREDSEDNIK ROBERT POLNAR: </font></b><font size="4">Hvala, gospod poslanec. </font><br/>
<font size="4">	Na podlagi prvih dveh razprav poslancev sprašujem predstavnika vlade, ali želita besedo in podati odgovore? Državni sekretar z Ministrstva za zunanje zadeve, gospod Raščan, izvolite, prosim. </font><br/>
<br/>
<font size="4">	</font><b><font size="4">DR. STANISLAV RAŠČAN: </font></b><font size="4">Hvala lepa, gospod predsedujoči. </font><br/>
<font size="4">	Jaz sem verjetno najboljši promotor deklaracije in strategije zunanje politike Republike Slovenije v zunanjem ministrstvu, tako kot tule sosed poslanec, gospod Horvat, v Državnem zboru. Jaz tudi zmeraj nosim to deklaracijo s sabo, seveda se jo da dobiti tudi na spletu. In jaz sem zelo vesel, ker sem preživel več kot štiri leta na gradu Jable, kjer sem kar precej teh deklaracij in strategij videl. Jaz sem jo imel čas samo implementirati, promovirati, in deklaracija, ki je bila sprejeta skoraj soglasno v tem Državnem zboru, ima tule v tej A4 obliki dve strani, včasih jo vidimo tudi kot štiri strani, medtem ko celotna strategija, ki je bila sprejeta, deklaracija v Državnem zboru seveda, strategija pa na Vladi Republike Slovenije, julija 2015, se pravi že pred šestimi leti, štiri strani deklaracija, strategija 25 strani. Tako da jaz mislim, da ni nobenega problema, če znamo na kratko tudi napisati kak dokument, in da to vsekakor ne vpliva na njegovo vsebino in na, kako bi rekel, trajnost, časovno, trajnost delovanja. Kajti ta deklaracija in strategija, o kateri sem jaz veliko razpravljal s svojimi kolegi v analitičnih in načrtovanju zunanjih politik, se lahko kosa z vsemi strategijami in deklaracijami, ki jih sprejemajo druge države ali na štiri ali na pet let, nekatere države pa tudi vsakoletno, se pravi, še enkrat, ni se treba bati, tudi če je napisan kak dokument na manj strani. </font><br/>
<font size="4">	Jaz mislim, da vse ostale zadeve, ker se bom udeležil tudi Odbora za promet, bomo tam bolj podrobno razpravljali. </font><br/>
<br/>
<b><font size="4">11. TRAK: (IP) – 14.50</font></b><br/>
<br/>
<b><font size="4">	</font></b><font size="4">(nadaljevanje) Kar se tiče prometa in železnic in ostalih zadev, konferenca o prihodnosti Evropske unije, mag. Židan, na žalost vsi vemo, da je zamujalo nemško predsedstvo, da na nek način lahko tudi rečemo, da zamuja portugalsko predsedstvo, zdaj smo se dogovorili, kdo bi naj vodil to konferenco o prihodnosti Evropske unije. Vsi upamo na portugalsko predsedstvo, da bo to izvedlo, začelo, da bo Slovenija lahko nadaljevala, tako da v naš dokument enostavno nismo mogli napisati ime človeka, ki bi naj vodil to konferenco o prihodnosti Evropske unije, tako kot smo si vsi zamišljali, to bodo zdaj institucije, ki morajo še izdelati, portugalsko predsedovanje, predsedstvo, zadnje podrobnosti, verjamem pa, da vse tisto, kar ste našteli, bomo potem lahko tudi v času slovenskega predsedovanja Svetu Evropske unije tudi izvedli, se o tem pogovarjamo, vključenost mladih in tako naprej. </font><br/>
<font size="4">	Vsekakor pa vemo, da med predsedovanjem, slovenskim, bo najverjetneje vrh zahodnega Balkana, kjer se bo pogovarjalo o širitvi, bo tudi vrh najverjetneje vzhodnega partnerstva, bo najverjetneje tudi vrh Afrika, Evropska unija, to so pač zadeve, ki so se prelagale zaradi mednarodnih razmer od nemškega preko portugalskega do slovenskega predsedovanja. Tako da še enkrat, vsega nismo mogli dati notri v ta dokument, ker so se tudi mednarodne okoliščine tako zelo spremenile, zato smo se rajši odločili za en splošni dokument, ki pa, kot rečeno, ni nujno, da je zaradi tega slabši, ker je krajši in bolj splošen. </font><br/>
<font size="4">	Toliko z moje strani. Hvala lepa. </font><br/>
<br/>
<font size="4">	</font><b><font size="4">PREDSEDNIK ROBERT POLNAR: </font></b><font size="4">Hvala lepa. </font><br/>
<font size="4">	Nadaljujemo z razpravo. Kolegice in kolegi, za menoj prosim, da se pripravi kolega Igor Peček za razpravo. </font><br/>
<font size="4">	Nekaj kratkih stavkov bi želel, gospe in gospodje, povedati. Sam osebno deklaracijo jemljem resnično zgolj kot deklaracijo, se pravi, izjavo o bodočih ravnanjih. Podrobnosti o teh ravnanjih pa so seveda stvar izvedbenih politik in izvedbenih strategij in taktik. Govorimo za obdobje od letošnjega leta do vključno leta 2024, to se pravi za obdobje štirih koledarskih let. In se mi zdi, da je ključno pri obravnavi tega dokumenta vendarle upoštevanje tistega, kar se je zgodilo v letu 2020. </font><br/>
<font size="4">	Zelo težko si predstavljam, da se ne bi bilo mogoče strinjati z določenimi zapisanimi stvarmi v deklaraciji. Čeprav se nekaterim sam tudi čudim, to moram priznati, denimo o potrebi po vrnitvi k temeljnim vrednotam Evropske unije. To pomeni, da so temeljne vrednote že tako razmajane, da je potrebna vrnitev k njim. Ali pa delimo srednjeročni cilj Slovenije je nič več in nič manj kot preiti med najbolj razvite države članice Evropske unije, to je vsakomur na prvi pogled jasno, da je cilj, ki je neuresničljiv. Govori se o novem zagonu Evropske unije, Slovenija s polletnim predsedovanjem si morda na tem področju vendarle zastavlja nekoliko prevelik, previsok cilj. Govori se o učinkovitem in fleksibilnem izvajanju večletnega finančnega okvira 2021-2027, kar je normalno, da si vsako pri zdravi pameti želi, je pa seveda nekaj čisto povsem drugega, kako bo potem to v operativnem smislu izgledalo. </font><br/>
<br/>
<b><font size="4">12. TRAK: (IP) – 14.55</font></b><br/>
<br/>
<b><font size="4">	</font></b><font size="4">(nadaljevanje) Ali pa denimo učinkovito in fleksibilno izvajanje načrta nova generacija Evropske unije, o katerem se toliko govori, in je vreden 750 milijard evrov. Tudi za mene nekoliko enigmatično je spodbujanje in krepitev evropskega načina življenja. Kaj pa je to evropski način življenja? To je verjetno tudi zelo težko definirati v uniji, ki vsebuje 27 držav, ki so si tudi po kulturnih in civilizacijskih lastnostih zelo različne. In to kaže tudi na nekoliko poetični odnos tistih, ki so deklaracijo pisali. 	Ali pa recimo večja učinkovitost delovanja institucij Evropske unije v okviru temeljnih pogodb. Mi smo zdaj videli, kako delujejo institucije Evropske unije, ko je bilo potrebno nabaviti cepiva za covid-19. </font><br/>
<font size="4">Ampak tisto, kar se meni kaže kot silno pomembno, sta pa dve zadevi, ki sta se v letu 2020 izpostavili in zelo dvomim, da ju lahko s kakršnimi koli deklaracijami ali pa morda tudi s kakršnimi koli drugimi izvedbenimi politikami kaj bistveno spremenimo. Pa ne samo Slovenija, tudi nekatere bistveno močnejše članice v Evropski uniji. Mi smo namreč prišli do ugotovitve ali pa lahko na podlagi dogajanj v letu 2020 ugotovimo, da so se nekatere stvari, s katerimi smo se doslej strinjali, lahko ugotovimo, da smo se z njimi nepremišljeno strinjali. Nesporno je, da danes živimo v obdobju globoke krize in stvari, za katere smo nekdaj verjeli, da so zanesljive in predvidljive, takšne ne izgledajo več. Šokantnost dogodkov nas prisiljuje, da začenjamo razumevati, kako nezanesljive so naše osnovne široko sprejete predpostavke. </font><br/>
<font size="4">Mi vsi skupaj smo verjeli, in to ni mogoče zanikati, da tudi ob dobrih razlogih, da je globalizacija dokončno razorožila nacionalne države. Predsedniki držav so se klanjali kapitalskim trgom. Ministrski predsedniki so bili obsedeni z borznimi indeksi. Ministri za finance so se obnašali, kakor denimo menedžerji Goldman Sachsa, ali pa samovoljneži mednarodnega denarnega sklada. Medijski mogočniki, naftarji, financerji vseh vrst, celo kritiki iz Levice so se strinjali, da nacionalne vlade nimajo več nikakršne moči. Potem pa se je začela pandemija. Države, nacionalne države, so čez noč sprožile kremplje in pokazale zobe. Začele so zapirati meje. Na silo so pristajale letala. Uvajale so vsakovrstne prepovedi in omejitve. Nacionalne države so storile celo to, za kar ni nihče verjel, da se lahko zgodi pred apokalipso. Odpovedale so športne dogodke, tiste na najvišjem nivoju. In tako se je razkrila prva skrivnost, za katero smo verjeli, da se ne more razkriti. To je, da imajo nacionalne države moč. In to moč, ki jim je nihče ne more odvzeti. In nacionalne države lahko to moč še kako izkoristijo. V minulem letu smo tako dojeli, da so se nacionalne države odločile to moč izkoristiti, zato da bi tisti, ki so z globalizacijo obogateli, lahko izkoristili svojo moč. Toda nacionalne države so tudi zelo jasno sporočile, da ima vsako takšno izkoriščanje moči omejen rok trajanja. </font><br/>
<font size="4">Druga resnica, po mojem mnenju tudi bistveno bolj pomembna z vidika deklaracije, ki jo danes obravnavamo, pa je tisto, v kar so mnogi dvomili, pa si je le malokdo upal to na glas povedati. To je, da obstaja drevo, na katerem raste denar. </font><br/>
<br/>
<b><font size="4">13. TRAK: (IP) – 15.00</font></b><br/>
<b><font size="4">	</font></b><br/>
<b><font size="4">	</font></b><font size="4">(nadaljevanje) Tisti, ki kar naprej ponavljajo, da denar ne raste na drevesu in da morajo vlade pustiti stvari, da gredo po svojem toku, tisti znameniti laissez faire, laissez passer, vsi tisti so kar naenkrat utihnili. Namesto da bi besneli zavoljo potratnosti držav, so finančni trgi začeli na veliko slaviti. In izkazalo se je, gospe in gospodje, predvsem na bogatem zahodu Evropske unije, da je solventnost postala stvar politične odločitve. Solventnost ni samo tista računovodska kategorija, ki zagotavlja oziroma ki razlaga, da morajo posamezniki ali pa pravne osebe zagotoviti poravnavanje svojih v plačilo zapadlih dolgov ali to v kratkem ali pa v dolgem roku, to je zdaj nepomembno. </font><br/>
<font size="4">	S stališča ravnanja institucij Evropske unije pod vplivom njenih najpomembnejših članic je postalo jasno, da je solventnost postala politična odločitev, ne pa računovodska kategorija, in to se mi zdi, da je pri vseh bodočih ravnanjih Slovenije v institucijah Evropske unije ključni nauk in ključno, kar je potrebno vedeti, neodvisno od tega, kdo bo opravljal premiersko funkcijo, kdo bo v določenem momentu zunanji minister, zato ker to pa moramo vedeti, da glavno igro v Evropski uniji igrajo tisti, ki jo tudi v večinskem deležu financirajo. </font><br/>
<font size="4">	Toliko bi imel, hvala lepa. Nadaljujemo z razpravo. Naslednji je poslanec Igor Peček, za njim poslanec Marko Bandelli.	</font><br/>
<font size="4">	Kolega Peček, prosim. </font><br/>
<br/>
<font size="4">	</font><b><font size="4">IGOR PEČEK (PS LMŠ): </font></b><font size="4">Hvala lepa, gospod predsednik, spoštovane kolegice, kolegi, predstavniki vlade. </font><br/>
<font size="4">	V poslanski skupini LMŠ smo mnenja, da je prav, da predlog deklaracije temelji na ključnih dokumentih, ki na nek način določajo strategijo razvoja Republike Slovenije. Sem spadajo tako strategije razvoja Republike Slovenije kot tudi deklaracije o zunanji politiki Republike Slovenije, ki jo je gospod državni sekretar omenjal. Strateška agenda EU, vendar pa smo hkrati tudi mnenja, da vsi ti dokumenti, pa še kakšen poleg, predstavljajo le neko osnovno in okvirno izhodišče. Kljub vsemu je potrebno upoštevati, da je na primer, če lahko omenim samo deklaracijo o zunanji politiki, le-ta bila sprejeta julija 2015, od tega je pet let. Mednarodne okoliščine so se v teh petih letih, če izvzamemo covid-19, bistveno spremenile. </font><br/>
<font size="4">	Po našem mnenju bi predlog deklaracije, ki ga je predstavila vlada oziroma ki ga predstavlja vlada, moral natančneje in pa bolj jasno definirati cilje, ki jih v Republiki Sloveniji oziroma na splošno, ki jih Republika Slovenija želi doseči. Je preveč splošna in pripravljena za predolgo obdobje. Pa pustimo okoliščine, zakaj to predolgo obdobje je drugačno od tistih, ki so veljali prej, oziroma od prej veljavne prakse. Sami ste povedali, da je do sedaj veljala praksa, da se dokument pripravlja v bistvu za vsako, za vsak trio predsedovanja posebej. Predstavi se ga na začetku. In Republika Slovenija je zdaj v triu skupaj z Nemčijo in Portugalsko, mi pa smo že pošteno v zamudi s tem dokumentom. Tisti prvi, recimo, v času vlade Marjana Šarca, je bil predstavljen januarja 2019. </font><br/>
<font size="4">	Razumem tudi, da so osnova politične usmeritve. Morajo biti, saj zato se dokument imenuje deklaracija, vendar tudi znotraj političnih usmeritev bi bilo potrebno bolj natančno definirati tako odnose in pa položaj posameznih držav članic znotraj Evropske unije, ki skupaj nekako to politiko oziroma to agendo potem tudi izvajajo. To sem povedal bolj na splošno, saj je bilo pa že prej v razpravi več definicij oziroma več področij izpostavljenih, zakaj bi temu moralo biti </font><br/>
<br/>
<b><font size="4">14. TRAK: (IP) – 15.05</font></b><br/>
<br/>
<b><font size="4">	</font></b><font size="4">(nadaljevanje) tako. V deklaraciji je izpostavljenih šest prednostnih področij delovanja Republike Slovenije. Še enkrat pa ponavljam, v vseh šestih področjih so željene usmeritve in pa cilji Republike Slovenije, ki bi jih znotraj usmeritev želeli slediti. Postavljeni tako, da ni moč razbrati niti tega, kateri pogoji bodo morali biti izpolnjeni, da bomo skladno z usmeritvami tem ciljem sledili. Niti, kako jih bomo dosegli. </font><br/>
<font size="4">	Bom praktičen pa bom na koncu, ne želim biti predolg, nekaj teh tudi izpostavil. Kar me mogoče malce skrbi in tako na splošno je, da je v deklaraciji večkrat izpostavljeno sodelovanje oziroma vključenost ključnih deležnikov. Upam, upam, da bo temu res tako. Na žalost smo recimo bili priča, da pri pripravi zelo pomembnega dokumenta za razvoj oziroma razvojni preboj Republike Slovenije v naslednjih letih, govorimo o nacionalnem načrtu za okrevanje in odpornost, je bila ta vključenost deležnikov, pa naj bo to strokovna javnost, strokovni deležniki, zanemarjena. </font><br/>
<font size="4">	Če izpostavim samo nekaj področij. Na primer na področju enotne davčne zakonodaje. Pogrešam usmeritev in pa jasno prizadevanje Republike Slovenije, na primer za ureditev področja digitalnih storitev. Nič o tem ni navedeno, je pa to eno izmed, po mojem mnenju, ključnih področij, katerih se bo morala tako Evropska unija kot Republika Slovenija resno lotiti v prihodnje. Prav tako bi po mojem mnenju, to, kar je mogoče posredno omenjal tudi predsednik Polnar, usmeritev za odprto in pa / nerazumljivo/, trajnostno naravnano trgovinsko, gospodarsko politiko, ki tudi zagovarja na nek način neka strateška partnerstva, podpira trgovinske sporazume. Mi sicer govorimo o obnovitvi razgovorov oziroma ponovni, podpiramo trgovinski sporazum, na primer z Združenimi državami Amerike, ampak to je vse. Nikjer, niti z eno besedo, z enim stavkom, na kakšnih osnovah, na kakšnih temeljih in katere cilje bi želeli izpolniti, vemo, kako, kakšna, kakšen je bil zgodovinski potek pri sprejemanju tega sporazuma. </font><br/>
<font size="4">	Enako velja tudi to, da Republika Slovenija sicer lahko zagovarja, načelno zagovarja manjšo odvisnost Evropske unije od tretjih držav, vlaganja v digitalno preobrazbo povezuje tudi s strukturnimi reformami, vendar pa smo bili priča, če se spet vrnem na nacionalni načrt za okrevanje, odpornost, da smo ravno na področju digitalne preobrazbe, sledenju tem ciljem, bili zelo skopi pri definiciji teh ciljev. </font><br/>
<font size="4">	Navedel sem nekaj teh ključnih pomislekov, ki jih imamo v poslanskih, ki jih imamo v poslanski skupini LMŠ in smo do tega dokumenta zelo zadržani. Hvala lepa. </font><br/>
<br/>
<font size="4">	</font><b><font size="4">PREDSEDNIK ROBERT POLNAR: </font></b><font size="4">Hvala, gospod poslanec. </font><br/>
<font size="4">	Zdaj pa ima besedo poslanec Marko Bandelli. Prosim. </font><br/>
<br/>
<font size="4">	</font><b><font size="4">MARKO BANDELLI (PS SAB): </font></b><font size="4">Hvala, predsednik, za besedo. En lep pozdrav vsem visokim gostom, kolegice in kolegi. </font><br/>
<font size="4">	Zdaj, deklaracija, človek sliši to grozno ime, deklaracija, usmeritev, delovanje republike, in potem ljudje nas poslušajo. V bistvu deklaracija ni drugega kot en dokument o obnašanju, če bi tako rekli. Kako se bomo mi obnašali. To je to, zelo enostavno povedano. Na kakšen način, kakšno pot bomo mi ubrali, v bistvu, da bomo deležni ponovne rasti, razvoja, seveda, poštenosti, spoštovanja. Drugih in od drugih, to je zelo pomembno. Do drugih in od drugih. </font><br/>
<font size="4">	Zdaj, nekateri ste pravilno ugotovili, da je ta dokument kratek, in kar je. Samo krajši dokument, manj je obvez. Vsak dokument, ki ga napišeš na kratko, je </font><br/>
<br/>
<b><font size="4">15. TRAK: (IP) – 15.10</font></b><br/>
<br/>
<b><font size="4">	</font></b><font size="4">(nadaljevanje) manj obvez notri pisanih. In več ovinkov, se lahko reče temu. Kar ni slabo, dostikrat. Ne rečem, če je sprejet na tak način. Zdaj da bi pisali dokument, dolg tristo strani, potem vemo, kaj pride ven. Če gledamo naš načrt, tako zvan, za okrevanje in odpornost, ki je šel gor, ki bo sigurno zavrnjen. Smo prepričani, kar piše notri, je vse, razen kar se tiče razvoja naše države. </font><br/>
<font size="4">	Ne glede na to, jaz bom šel enostavno na par točk, ki so notri direktno v naši tako imenovanem dokumentu o obnašanju, se pravi v tej deklaraciji. In, saj, generalno jaz nimam kaj nasprotovati, veliko reči, kakor so kolegi rekli, kar piše notri, seveda papir prenese dosti stvari. Dobro bi bilo, da se bi držalo tudi to, kar piše notri, ker ne piše nič slabega, bodimo pošteni. Če bi vse funkcioniralo na tak način, kakor tu piše, bi bilo idealno. Problem je potem, kako priti do tega, na kakšen način pridemo do tega, kar notri piše. Tukaj vidim, nov zagon Evropske unije. To se absolutno strinjam, krepitev zmogljivosti, z globalnimi krizami, kaj se je zgodilo, v pandemiji, ekonomske in fizične krize, mislim, finančne krize varnostnih kreditov. Okej. </font><br/>
<font size="4">	Zdaj, piše v 7. točki tudi, da se zavzemamo za čim prejšnji prehod na polno delovanje schengenskega prostora. Zdaj, če tu govorim, od tega, bom šel kar po točkah, da ne bom jaz filozofiral brezveze, da gremo točno na konkretne zadeve, ki so me zanimale. Ene par sem jih zbral. Od vseh notri bi lahko debatirali prav res o vsaki svoje, a se mi zdi popolnoma nesmisel. Jaz mislim, da bi se morala Slovenija zavzeti tukaj, da bi schengen premaknila čim prej na hrvaško mejo dol. To je moje mnenje. In mislim, da je tako mnenje tudi od drugih. Ker vse, kar se dogaja, vse je vedno na naši meji. Na tak način bi si vsaj malo, porinili malo odgovornosti tudi nekomu drugemu, ne samo v našem primeru tukaj. Ne da bi bilo to orodje, da bomo potem mi lahko izzivali za druge reči, to je neumnost. Hrvati naj gredo v schengen in naj si prevzamejo svoje odgovornosti, ko jih imamo mi že ne vem koliko let in let. To mislim, da bi bila ena dobra stvar, saj tudi tako na tak način tudi omenjeno tukaj notri. </font><br/>
<font size="4">	Potem grem, bom šel naprej rajši na trajnostno okrevanje gospodarstva. Zdaj, tukaj piše, ponovni zagon evropskega gospodarstva je priložnost za ureditev stabilnosti, odpornosti in blaginje v Evropi ter povečanje njene vloge na svetovnem prizorišču. Zdaj, če ste vi videli tisti dokument notri in sredstva, ki so predvidena, kakor je rekel kolega, ne morem drugega, kakor da se strinjam z njim, je ogromno predvidenega v asfalt. Po mojem pojmu ni to pot, katero Evropa si želi. In zato tudi osporava ta dokument, da že prvič osporava na ta dokument in bo še drugič osporavala. Trajnostna mobilnost ni asfalt. In trajnostna mobilnost je bil pojem že v prejšnji perspektivi, še v prejšnji perspektivi, in še vedno prisotna močno v tej perspektivi. A razumete? </font><br/>
<font size="4">	Veste, en majhen oklepaj, vam dam primer, zakaj se je delalo … </font><br/>
<br/>
<font size="4">	</font><b><font size="4">PREDSEDNIK ROBERT POLNAR: </font></b><font size="4">Kolega Bandelli, malo bližje mikrofonu, prosim. </font><br/>
<br/>
<font size="4">	</font><b><font size="4">MARKO BANDELLI (PS SAB): </font></b><font size="4">Se opravičujem, predsednik, ja. </font><br/>
<font size="4">	Zakaj so bile predvidene tako visoka sredstva za kolesarske poti? Ste se kdaj vprašali to? 250 milijonov, še več je bilo predvidenih za te projekte. To je velika cifra. Ni bilo za kolesarske poti. To je bilo nalašč narejeno, da lahko ljudje uporabijo druga sredstva, da hodijo na svoja delovna mesta. To je prišlo iz Evrope. Potem smo mi nekako, saj mi smo fajn, taki, ki znamo ovinkariti in priti na to, da se potem, ta sredstva koristimo za športne dejavnosti, za povezave, kar je vse, jaz se vse strinjam, glejte, jaz sem zelo za, ampak da povem. Tu so tisti projekti, ki so bili namenjeni, kar piše v deklaraciji, da se moramo držati tega. </font><br/>
<font size="4">	Železnice. Jaz mislim, da bodočnost, vse v železnicah. Če bi mi v Ljubljani naredili ene par parkirišč izven centra, na obrobju Ljubljane, in da bi se potem z električnimi avtobusi vozili non stop v notranje, avtobusi na vodik, na primer, evo, tu so plani in programi trajnostne mobilnosti. Z zelenega vidika. </font><br/>
<br/>
<b><font size="4">16. TRAK: (IP) – 15.15</font></b><br/>
<br/>
<font size="4">	(nadaljevanje) Ne pa da koncentriramo vse tukaj. Veste, kaj so naredile druge države? Ministrstva so dala vse na obrobje. Vse. V Rimu greste /nerazumljivo/, saj ste bili, kot da ste dol, kje je. Zunaj je metropolitana, ki pride direktno tja. In je sto tisoč ljudi, ki dela notri v tistih, tu so ti projekti, ki je treba začeti razmišljati malo drugače. Razbremeniti mesta, razbremeniti, na tak način, mi imamo eno mesto, veliko, bodimo pošteni, saj drugo ni tako veliko, da nam daje take probleme. No, jaz sam tako malo omenim te reči, ker mi je pri srcu, da bi to tukaj lahko bilo. </font><br/>
<font size="4">	Okrevanje, modernizacija evropskega gospodarstva mora temeljiti na upoštevanju načel svobodnega, socialno tržnega gospodarstva. Zanimiva zadeva. Pri tem bomo posebno pozornost posvečali, bomo, se pravi, mi moramo, ker to piše notri, posvečali vodnimi viri, pitne vode, trajnostnemu gospodarstvu, gozdovi, biotski raznovrstnosti, zdravju, kakovosti bivanja. To ni asfalt. Tukaj moramo se dobiti notri s projekti. Tukaj moramo dobiti. Jaz vem, da vse občine imajo željo, da bi čim več naredile, razvoj v smislu, saj, nimaš poti, nimaš tudi razvoja. Ni res. So druge poti, ki lahko peljejo do tega. Ampak ne bom jaz zdaj tukaj razlagal. Bom razložil, če bom en dan na drugi poziciji. </font><br/>
<font size="4">	Samozadostnosti pri ravnanju z odpadki. Zdaj tukaj, tu je bistvo bilo marsikatero, to je velik problem Slovenije. Kaj napraviti s temi odpadki. Kolikokrat smo se dobili s temi odpadki, čez kupe in kupe, ko nismo vedeli, kaj napraviti in kako … ali bomo delali v Anhovem sežigalnico. Ali bomo naredili v drugem kraju sežigalnico. Veste, če sami si streljamo v koleno, ki sprejemamo zakone na okolju in prostor, da ne moremo odpadkov peljati čez mejo. Trst ima sežigalnico, ki z odprtimi rokami čaka, ker ji manjka materija. A ne bi bilo enostavno, da bi mi lepo slovenske odpadke peljali lepo v Trst? Ne. Veste zakaj? Ker zakonsko je prepovedano. Ne bom vam govoril, po katerem zakonu in kar je, vam jaz povem. In vse to bi lahko mi, namesto, da bi imeli tukaj kupe in kupe reciklaže, ker zdaj naj gre plastika, potem naj gre steklo, potem naj gre drugo, potem je treba plačevati, da ti vzamejo. Enkrat je bilo, si dobil plačano za to, ampak splošni odpadek, tisti, ki je najhujši, tisti, ki ne veš, kam ga dati, / nerazumljivo/, zdaj se vse da napraviti, ampak ta odpadek, ga imamo tukaj v Trstu. Z odprtimi rokami bi dobili. Berem, ker berem deklaracijo, a veste. Zato se mi je zelo, samozadostnost pri ravnanju z odpadki. Jo rešimo. Jo rešimo. Ne bomo rešili vse, ampak vsaj delno bi lahko na to gledali. </font><br/>
<font size="4">	Zdaj, imamo, še tu piše, neki, v 18. točki piše, spoštovanju pravice držav članic, da določijo pogoje za izkoriščanje svojih energetskih virov in strukturo svoje oskrbe z energijo. Zdaj, mi smo dajali subvencije 15 let tistim, ki so si nabavljali peči na sekance. Mislim, jaz tega nisem nikoli razumel. Največji onesnaževalec zraka, kar je, ker nima filtriranih zadev, nima nič, je bila peč, navadna, mi smo jim dali 25 % iz eko sklada. Popolnoma nerazumljiva zadeva. Elektrika, druge reči, moramo proizvajati s tistim, kar mi imamo. Eden najboljših virov, kar je elektrike, imamo, so reke, so hidroelektrarne. Vi veste, da je cel projekt mikrohidroelektrarn. Nismo šli nikoli v to. Ki bi zadostovale po vaseh, pa rečeh, vse, kar ima vodni vir, ogromen. Najbolj čista elektrika. Ma ne bom jaz učil, jaz samo dajem primere, kako drugi imajo že naštimane te reči. Nisem videl subvencije za te zadeve. Pa tudi nič ne piše notri v / nerazumljivo/ o temu, popolnoma nič. Ne rečem jaz zajeziti in pokvariti, kakor smo mislili napraviti dol na Muri, ne vem, kaj, reči, kaj je treba, ker tudi tam bo treba kmalu priti do kakšnega, če bo treba nekaj napraviti. Ampak ne glede na to. Razumete? Imamo dosti, dosti takih sistemov mikroelektrarn, ki bi zadostovale, kar krepko zadostovale naše potrebe. Sončne reči. Mi smo še vedno nazaj s sončno energijo. Mi smo izredno nazaj s sončno energijo. Mi smo se zbudili zdaj včeraj. Koncentratorji sončne energije. Jaz, če vam povem, to vi niti ne veste, kaj je, jaz vem, kaj so, ker sem jaz delal z njimi v Alžiriji(?), vam povem. </font><br/>
<br/>
<b><font size="4">17. TRAK: (IP) – 15.20</font></b><br/>
<br/>
<b><font size="4">	</font></b><font size="4">(nadaljevanje) Prijatelji so mi prišli predstavljati zadeve. Vi ne veste, kakšna moč energije in elektrike, sončne, je to. Pa ni vetrna, ne, kar je, kar vemo, da je odvisna od vetra in od lokacije in pozicije. Tudi tisto od sonca, ampak eno z drugim. </font><br/>
<font size="4">	Zdaj, če grem naprej, je zelo pomemben element zelenega in digitalnega prehoda, piše. Sta povečani vlaganje v izobraževanje, raziskave in inovacije. Jaz upam, da res na to bomo kaj več dali, ker mislim, da to je nujno potrebno. To sem vedno podpiral, v stranki SAB smo to vedno podpirali, in še več sredstev za izobraževanje, razvoj in inovacije, to, kar je tudi prej kolega omenil, ki je res, je točka 21, predsednik, tukaj, tako da moramo, je prav, da je omenil tudi prej on jo. </font><br/>
<font size="4">	Potem imamo krepitev ekonomske in socialne kohezije v Evropski uniji. Zdaj tukaj je zelo zanimivo napisano. Republika Slovenija v procesu okrevanja posebno pozornost posveča učinkovitemu in dovolj fleksibilnemu izvajanju moderne evropske kohezije. Kohezijske politike ter instrumenta za okrevanje in novo generacijo Evropske unije. Zdaj, jaz bom samo to povedal. A mislite, da to, kar piše zdaj tukaj, s tem da smo se mi približali odnosno, so se približali, ta vlada se je približala Višegrajcem, je prav obratno od tega. Mi se oddaljujemo od tega procesa. Mi se popolnoma oddaljujemo od tega procesa. Se pravi, sprejemamo eno deklaracijo, ki točno piše, kaj, kakor sem rekel prej, en dokument obnašanja, ampak vrh te vlade dela obratno. Jaz samo opozarjam, saj nimamo potem tukaj dosti kaj več govoriti. Čutim ta, čutim to spremembo. </font><br/>
<font size="4">	Potem imamo to poglavje za zaščito državljanov in njihovih svoboščin. Evropska unija, tukaj pravi kolega Židan prej tudi, Evropska unija temelji na vrednotah, na spoštovanju človekovega dostojanstva. Odločna zagovornica vladavine prava Republike Slovenije. Zagovarja nepristransko, nepolitično in objektivno presojanje o njegovem spoštovanju. In potem smo v konfliktu z Evropo, ker se damo zraven Madžarske. Iz notoričnih problemov. Ne bom govoril spet eno in isto, ker smo slišali že milijonkrat, zakaj. Jaz mislim, vladajoči, tukaj, ki ste tudi notri, dajte si prebrati vsaj tretjo točko, zaščita državljanov in njihovih svoboščin, če si je niste, vsaj prvi dve poglavji, mislim, prva dva odstavka, ker mislim, da povejo že vse. </font><br/>
<font size="4">	Ne sme samo kimati, ne sme samo, šef reče in mi moramo kimati. Mi nismo taki, mi smo drugačni poslanci. Mi delamo za to, kar vemo, da je prav. Samo to, enostavno, ljudstvo nas je izbralo. Ljudstvo nas bo pa tudi sodilo jutri, če ne bomo delali v pravi smeri. Kar je prav. </font><br/>
<font size="4">	Potem imamo krepitev skupne zunanje politike in poglabljanje teh transatlantskih vezi, kar mislim, da je tudi prav, to se absolutno strinjam, da se zavzemamo za trgovinski dogovor z Združenimi državami, to je, mislim da je čisto pravilno. Predvsem zdaj, ko imamo končno človeka, ki je malo razsoden, na oblasti v Ameriki. In ki ve vsaj, za kaj se gre. Potem sem se že ustrašil, ker sem bral ta dokument, predsednik, da so mislili samo na Združene države. Potem bereš naprej dokument in vidiš, da je resnično, je še vse ostalo. </font><br/>
<br/>
<b><font size="4">PREDSEDNIK ROBERT POLNAR: </font></b><font size="4">Malo nižje je še treba, ja. </font><br/>
<br/>
<font size="4">	</font><b><font size="4">MARKO BANDELLI (PS SAB): </font></b><font size="4">In izredno podpiram to, kar tukaj piše, pisano, je točno to, za kaj se gre. </font><br/>
<font size="4">	Zdaj jaz tukaj vam bi nekaj v luči te pandemije, ki jo imamo, in te reči, zdaj jaz ne vidim enega interesa tudi, zdaj če že gremo v tem dokumentu obnašanja, tako kakor piše tukaj, zdaj radi bi, v tem okviru Republika Slovenija podpira reden politični dialog Evropske unije z Rusko federacijo in Kitajsko. Jaz tega pa v tem trenutku ne čutim. Prav v tem trenutku, kjer je Rusija že praktično registrirala tretje cepivo, nimamo nobenega interesa, da bi lahko dobili količine cepiv s tistega naslova. To je jasno povedal govorec oni dan na konferenci. Ga je novinarka vprašala, če razmišljamo v tej smeri. </font><br/>
<br/>
<b><font size="4">18. TRAK: (IP) – 15.25</font></b><br/>
<br/>
<b><font size="4">	</font></b><font size="4">(nadaljevanje) ne razmišljamo v tej smeri. In so avtobusi in kombiji(?), vam povem, moji prijatelji, osebni, ki bodo šli v Beograd se cepit. Bodo šli. Je že organizirano. A tu smo mi prišli, do tega? A rabimo mi to? A se ne zna naša vlada dogovoriti tudi, da dobi lahko druge vire? Že ki smo nazaj s planom. Smo nazaj s koledarjem. Pazite, jaz govorim samo zato, ker piše v deklaraciji, v 43. točki tu, da bi, da podpira reden politični dialog in sodelovanje in poslovne reči. Kaj se mi bojimo Sputnika V ali kaj? Mislim, daj, tako malo, ironično, moram malo vreči. Saj sem na koncu, sem zaključil. </font><br/>
<font size="4">	Zdaj, še zadnja reč, ki je tukaj, je, bom kar prebral, ker to je v redu, predsedovanje je hkrati, piše v 50. alineji, da je predsedovanje hkrati priložnost za okrepljeno promocijo slovenske kulture, a razumete, to je osnova, to se gre za predsedovanje Republike Slovenije Svetu Evropske unije. Jaz sem zelo zadovoljen, to, in upam, da bo tudi to držalo, slovenske kulture in načina življenja, kulturne dediščine, dosežkov znanosti, ustvarjalnosti in tako naprej in tako naprej. Inovativno, predvsem pa turizem, kulinarika in v domačem mednarodnem kulturnem prostoru. To je tisto, kar smo mi takrat govorili. In če vi ne veste, pred dvema letoma smo bili tukaj, ko so nam pokazali program, predsedovanje, pol od tega ni bilo notri, tako da smo morali povedati in da potem se je razširil ta interes. </font><br/>
<font size="4">	Jaz upam, dobro, sicer smo v fazi covida, kaj se bo zgodilo, se ne bo zgodilo, ne vem, kar je, ampak upam, da bo tudi držala beseda, da se ne bo vse dogajalo strogo v Ljubljani, na Brdu pri Kranju, in da se bojo te, ti dogodki dogajali tudi malo okrog, z varovanjem, z rečmi, z opozorili, s spoštovanjem ukrepov, kar je, da bi res izkoristili teh šest mesecev, da bi pokazali Evropi, kdo smo. Ker smo veliki. Znamo biti zelo veliki. Ponosni na to, kar imamo. Izredno. </font><br/>
<font size="4">	Še zadnja reč in potem sem zaključil. Samo to, nič drugega, bi samo polagal na srce, ker mislim, da to je prav, tukaj je 18-mesečni program, v bistvu, kar se tega tiče, tega tria, če bi tako imenovali, tega predsedstva Zvezne republike Nemčije, Portugalske in Slovenije, ta program … </font><br/>
<br/>
<font size="4">	</font><b><font size="4">PREDSEDNIK ROBERT POLNAR: </font></b><font size="4">Kolega Bandelli, samo za trenutek vas prosim, da prekinete. Ne mislim nič slabega. Tamle sem opazil, na balkonu je kolegica poslanka Šuštarjeva pripeljala ene gostje, in izkoriščam to priložnost, da te spoštovane gospe lepo pozdravim. Pozdravljeni. </font><br/>
<font size="4">	Tako, zdaj pa kolega Bandelli, izvolite, nadaljujte. </font><br/>
<br/>
<font size="4">	</font><b><font size="4">MARKO BANDELLI (PS SAB): </font></b><font size="4">Pozdravljamo tudi mi, ni problem. </font><br/>
<font size="4">	No, saj sem zaključil, samo to sem hotel reči, samo da to nadaljevanje tega programa je, program poznamo in vemo, za kaj se gre, to je program, da ne bi spet spreminjali zadnjih šest mesecev to, kar je bilo dogovorjeno v tem smislu. Drugače mi temu tukaj ne bomo nasprotovali, to sem hotel povedati. </font><br/>
<font size="4">	Hvala lepa. </font><br/>
<br/>
<font size="4">	</font><b><font size="4">PREDSEDNIK ROBERT POLNAR: </font></b><font size="4">Hvala, kolega Bandelli. </font><br/>
<font size="4">	Postopkovno, poslanka Monika Gregorčič, prosim. </font><br/>
<br/>
<font size="4">	</font><b><font size="4">MONIKA GREGORČIČ: (PS SMC): </font></b><font size="4">Ja, hvala lepa, predsednik. </font><br/>
<font size="4">	Jaz vas vljudno prosim, da v bodoče poslanke in poslance, člane tega odbora, ko razpravljajo o predlogu deklaracije, opomnite in spomnite, da danes ta dokument obravnavamo z vidika pristojnosti dela Odbora za finance, kot zainteresirano delovno telo, in da bo razprava in odločanje o dokumentu, o celotnem dokumentu, na vrsti šele potem, ko bodo vsi odbori opravili svoje delo, na skupni seji Odbora za zadeve Evropske unije in Odbora za zunanjo politiko 12. marca in tedaj bo priložnost za to širšo razpravo. Danes pa predlagam, da spomnite vse, da se osredotočimo na finančni del in pristojnost tega odbora. </font><br/>
<font size="4">	Hvala. </font><br/>
<br/>
<font size="4">	</font><b><font size="4">PREDSEDNIK ROBERT POLNAR: </font></b><font size="4">Hvala za postopkovni predlog, kolegica Gregorčič. Vi seveda dobro veste, da sem vaš postopkovni predlog že upošteval, da sem pri razpravi kolega Kordiša dvakrat omenil, o čem danes razpravljamo. Vam odkrito povem, da ko poslušam nekatere svoje kolege, pač se mi zdi nesmiselno jim posegati v besedo, ker če nočejo razumeti, pač nočejo razumeti. Jaz običajno sicer malo bolj rigorozno vodim seje, kot to danes počnem. </font><br/>
<br/>
<b><font size="4">19. TRAK: (IP) – 15.30</font></b><br/>
<br/>
<font size="4">	(nadaljevanje) Zdi se mi, da je tudi tema taka, da je morda res primerno, da gremo malo bolj v širino. Bom pa v prihodnje upošteval vaš postopkovni predlog, je pa res, da prav veliko prijavljenih k razpravi ni več, konkretno je to samo še kolega Horvat, ki pa je seveda izkušen poslanec in točno vem, da na njega se lahko zanesem in da bo razpravljal izključno o tem, kar je tema dnevnega reda. </font><br/>
<font size="4">	Ampak preden dam besedo gospodu Horvatu, bi prosil, na podlagi tega, kar je bilo do zdaj izrečeno, ali želita predstavnika vlade, oba državna sekretarja, morda besedo? </font><br/>
<font size="4">Državni sekretar iz Ministrstva za zunanja zadeve, gospod Raščan, prosim. </font><br/>
<br/>
<b><font size="4">DR. STANISLAV RAŠČAN: </font></b><font size="4">Hvala lepa, gospod predsedujoči. </font><br/>
<font size="4">Jaz se opravičujem, ker bom moral oditi, moram biti ob štirih na seji Vlade na Brdu. </font><br/>
<br/>
<b><font size="4">PREDSEDNIK ROBERT POLNAR: </font></b><font size="4">V redu, ja. </font><br/>
<br/>
<b><font size="4">DR. STANISLAV RAŠČAN: </font></b><font size="4">Tako da bi samo na kratko povedal, da gospod Polnar, gospod Bandelli, v pripravi na to sejo sem ponovno prebiral prvega zgodovinarja Tukidida, Peloponeške vojne, in delčki vaše razprave so mi tudi tako antično zveneli, o temeljnih vrednotah rasti, razvoju, poštenosti, spoštovanju, vrednotam, človeškemu dostojanstvu, ampak seveda, potem pridejo podrobnosti, tule imam odgovor, da je vlada želela počakati na dogovor glede nekaterih ključnih strateško pomembnih dosjejev, kot sta brexit, ki so na obeh, ki so se zaključili decembra 2020, poleg tega je vlada vzporedno pripravljala prednostne naloge predsedovanja in je želela oba procesa nekoliko sinhronizirati, zaradi tega je prišlo do tega zamika, da ni točno ta deklaracija v okviru tria, kot je bila do sedaj, po navadi. </font><br/>
<font size="4">Gospodu Bandelliju oziroma vsem se tudi opravičujem, da sem na začetku nekoliko zamudil, ne samo širitev schengena na Hrvaško, zamudil sem zaradi tega, ker sem se pogovarjal s kolegom državnim sekretarjem na Ministrstvu za zunanje zadeve Romunije, ki me je seveda na koncu zadrževal s tem, da si želijo tudi Romuni, da se schengen razširi tudi na Romunijo, in prosi vso našo podporo. In gospodu Pečku bi samo povedal, še enkrat, glede na to, da sem se res veliko, veliko ukvarjal s temi deklaracijami in strategijami. Seveda se vsi zavedamo, da je že šest let minilo od naše slovenske deklaracije in strategije o zunanji politiki, da je bil to uspeh celotnega parlamenta, celotne vlade, celotna podpora takrat, ki pa je po 16 letih, se mi zdi, uspela to narediti, tako da jaz se enako strinjam, da je prišel čas vsaj za osvežitev te deklaracije in strategije o zunanji politiki, in če bo v parlamentu neka volja za to v vladi, se seveda priporočamo, da bi to naredilo, kot že veste, določena recimo ameriška administracija v štirih letih vsaka administracija naredi strategijo nacionalne varnostne politike pri njih, pri določenih evropskih državah je tudi tako, da vsaka vlada ima določeno štiri- ali petletno obdobje, ko se te deklaracije in strategije vsak obnovijo, če ne ponovno napišejo, tako da mi na zunanjem ministrstvu smo seveda k temu pripravljeni pristopiti. </font><br/>
<font size="4">Hvala lepa. </font><br/>
<br/>
<b><font size="4">PREDSEDNIK ROBERT POLNAR: </font></b><font size="4">Hvala vam. To, da odhajate na sejo vlade, vemo, ste tudi oziroma so pisno nas obvestili, tako da, gospod državni sekretar, uspešno delo na Brdu vam želim. 	</font><br/>
<font size="4">Nadaljujemo z razpravo. Na vrsti je poslanec Jožef Horvat. Prosim. </font><br/>
<br/>
<b><font size="4">JOŽEF HORVAT (PS NSi): </font></b><font size="4">Hvala lepa, spoštovani gospod predsednik, cenjeni predstavniki vlade, drage kolegice in kolegi.</font><br/>
<font size="4">Res je, da je kolega Bandelli šel malo v širino, ampak iz njegove razprave sem si najbolj zapomnil sončno energijo in pogledal, kako deluje danes naša domača samooskrbna elektrarna. Nekaj let nazaj sem si že mislil, da poslanec mora biti vzgled, mora delati promocijo za zeleno Slovenijo, in to promocijo na nek način vidim tudi zelo jasno zapisano v tej deklaraciji. </font><br/>
<font size="4">Zdaj, kar nekaj se vas je, kolegice in kolegi, ukvarjalo, predvsem kolegi, s samo definicijo deklaracije. Saj vsi vemo, da to ni pravno zavezujoč akt, da je to akt Državnega zbora, s katerim ta izrazi neka splošna načela do vprašanj</font><br/>
<br/>
<b><font size="4">20. TRAK: (IP) – 15.35</font></b><br/>
<br/>
<b><font size="4">	</font></b><font size="4">(nadaljevanje) notranje in zunanje politike, pa seveda tudi do drugih vprašanj. Zdaj, kar se tiče samega obsega, to je seveda »diskutable« ali je preveč strani ali premalo strani. Spomnim se na nastajanje deklaracije o zunanji politiki Republike Slovenije. Bil sem takrat predsednik Odbora za zunanjo politiko, ko smo jo 2015, julija, sprejeli. Prvi cilj je bil, da naj bo deklaracija na eni strani. Ampak veste, potem pa smo se bali, da bo to potem postalo neko božično drevo, smo rekli, vkljub temu smo potem le prišli na dve strani, kar je že povedal državni sekretar, dr. Raščan.</font><br/>
<font size="4">	Tako da, treba pa je tudi priznati to, kar je kolegica Monika povedala, bo priložnost, da bomo to deklaracijo razširili ali pa jo oklestili v obliki amandmajev. In predvsem pa si želim, da bi vsebinsko dodali tisto, kar morda res manjka. Meni se zdi dobro, da smo časovno obdobje te deklaracije razširili na štiri leta. Res je, prej je bilo to 18 mesecev, ampak zdaj, če tudi mene zanese na neke konkretne, recimo, infrastrukturne projekte, huh, težko ob 18 mesecih dobiti gradbeno dovoljenje za nek večji projekt, če že. Ampak tukaj zdaj ni govora o projektih. Tudi ta deklaracija o delovanju, o usmeritvah za delovanje Republike Slovenije, Republike Slovenije, torej ne samo vlade, v instituciji Evropske unije, ni kar tako, pa tudi prejšnje, niso kar tako prišle skozi zadnja vrata. Naj spomnim, da imamo Zakon o sodelovanju med Državnim zborom in vlado v zadevah Evropske unije. Naj spomnim, da imamo pred tem še referendum, 23. marec 2003, kjer se 90 % volivcev, ki so prišli na volišča, odločilo za vstop Slovenije v Evropsko unijo. In da imamo seveda tukaj strategijo razvoja Slovenije do 2030, torej to obdobje, ta časovni interval 2021-2024 spada v to obdobje, za katerega imamo strategijo razvoja Slovenije zapisano.	In seveda so tu še tudi prednostne naloge Evropske komisije, ki jih pri tej deklaraciji moramo upoštevati. Bile so predstavljene ob nastopu sedanje sestave Evropskega parlamenta ali bolj Evropske komisije. </font><br/>
<font size="4">	In še nekaj, kar morda tu ni zapisano, pa je, če že govorimo o slovenski deklaraciji o zunanji politiki, da imamo znotraj Evropske unije tudi globalno strategijo Evropske unije o skupni zunanji in varnostni politiki, ki je nastala v času visoke predstavnice, gospe Federice Mogherini, tudi to je potrebno na nek način upoštevati. Se pravi, ni to kar neka muha enodnevnica, ki ne bi imela enih zelo močnih temeljev, na katere pa zdaj postavljamo mi naše specifike, če smem tako reči. </font><br/>
<font size="4">	Ja, naj morda začnem par mesecev nazaj, predno je začela razprava, predno je razprava prišla v ciljno ravnino, namreč razprava o večletnem finančnem okviru, in o skladu za okrevanje in odpornost. Ne smemo biti skromni in se moramo zavedati, da je Slovenija oziroma ta vlada takoj po nastopu marca se pridružila skupini držav, ki so zagovarjale vzpostavitev koronaobveznic. O tem lahko na dolgo govorimo, ki bi naj vzpostavile neko oziroma zagotavljale neko solidarnost znotraj Evropske unije. Solidarnost. Ja, mimogrede, lansko leto smo praznovali, sicer bolj po tiho, zaradi pandemije … </font><br/>
<br/>
<font size="4">	</font><b><font size="4">PREDSEDNIK ROBERT POLNAR: </font></b><font size="4">Kolega Horvat, zdaj vas pa moram prositi, prej sem se zanesel na vas, da ne boste skrenili, zdaj pa ste najbolj od vseh ravno vi skrenili. Tako da vas prosim, da se orientirate izključno na to, kar je točka dnevnega reda. To pa je predlog deklaracije o usmeritvah delovanja Republike Slovenije v institucijah Evropske unije od 2021 do 2024. Prosim. </font><br/>
<br/>
<font size="4">	</font><b><font size="4">JOŽEF HORVAT (PS NSi): </font></b><font size="4">Hvala lepa, gospod predsednik, saj sem v strahospoštovanju do vas začel to razpravo, ampak </font><br/>
<br/>
<b><font size="4">21. TRAK: (IP) – 15.40</font></b><br/>
<br/>
<b><font size="4">	</font></b><font size="4">(nadaljevanje) potrebno je za vsako zadevo postaviti temelje. Na nek način odgovarjam tudi, kar je povsem legitimno, tistim, ki temu nasprotujejo. </font><br/>
<font size="4">	Zdaj sem malo izgubil nit, ampak okej. Bom vsekakor spoštoval vaše videnje in ko govorimo pa o naši poziciji in naši vlogi pri širitvenem procesu Evropske unije, ki je najpomembnejše politično orodje Evropske unije, pa moram tukaj povedati, da moramo prav vsi politiki, tako vlada, evropski poslanci, tudi jasno poslanci Državnega zbora biti zelo pazljivi na naše izjave, kaj govorimo državam oziroma narodom, s katerimi smo nekoč skupaj živeli in se delamo, da jih razumemo. Da ne bomo dejansko tam zanetili nekega evroskepticizma. </font><br/>
<font size="4">	Kar se tiče predsedovanja, jaz sem prepričan, da bomo to predsedovanje Svetu Evropske unije opravili vsaj tako dobro kot leta 2008, ko smo prvi iz tiste deseterice, ki je 2004 vstopila v EU, predsedovali, in se spomnim nekega srečanja v Bruslju, kjer so nam tako gospod Barroso kot gospod Pöttering povedali, da je Slovenija, da Slovenijo vidijo kot neko novo zvezdo na evropskem nebu. To je neka vzpodbuda in tako v tem duhu želim tudi nagovarjati vse, ki bomo, ki boste pri tem predsedovanju imeli najpomembnejše funkcije. </font><br/>
<font size="4">	Kar zadeva novega zakona Evropske unije, sem vesel, da je 10. februarja, ja, 10. februarja, Evropski parlament sprejel zakonodajno resolucijo Evropskega parlamenta in Sveta o predlogu uredbe Evropskega parlamenta in Sveta o vzpostavitvi mehanizma za okrevanje in odpornost. 10. februarja, gospe in gospodje. Mi smo tukaj veliko očitkov poslušali, da je Evropska komisija ne vem kolikokrat že zavrnila naš dokument, naš načrt za okrevanje in odpornost, 10. februarja je Evropski parlament šele sprejel to zakonodajno resolucijo oziroma uredbo, ki natančno tudi definira, kako se naj ti nacionalni načrti za okrevanje in odpornost pripravijo oziroma po čem se bodo pravzaprav evalvirali, merili. In se veselim razprave, ki bo tukaj v Državnem zboru, da bomo ta načrt za okrevanje in odpornost, od katerega si vsi veliko obetamo, da ga bomo naredili res čim boljšega. Do danes je tu sodelovalo že več kot dva tisoč akterjev, več kot dva tisoč akterjev, in upam, da se bodo naše želje, naše ambicije v zvezi s koriščenjem teh sredstev, finančnih sredstev, tudi uresničile in da bodo ta sredstva dejansko plasirana v projekte, od katerih bodo naši ljudje imeli čim več. </font><br/>
<font size="4">	Kar se tiče mene in poslanske skupine, ki jo tukaj zastopam, je deklaracija dobro pripravljena in zato tudi uživa našo podporo. </font><br/>
<font size="4">	Hvala lepa. </font><br/>
<br/>
<font size="4">	</font><b><font size="4">PREDSEDNIK ROBERT POLNAR: </font></b><font size="4">Hvala, gospod poslanec. </font><br/>
<font size="4">	Gospe in gospodje, zaključujem razpravo. In dajem v glasovanje naslednji predlog mnenja. Odbor za finance je z vidika svoje pristojnosti kot matično delovno delo obravnaval predlog deklaracije o usmeritvah za delovanje Republike Slovenije v institucijah Evropske unije v obdobju 2021-2024 in ga podpira. </font><br/>
<font size="4">	Začenjam glasovanje. Glasujemo. </font><br/>
<font size="4">	Kdo je za? (10 članov.) Kdo je proti? (5 članov.)</font><br/>
<font size="4">	Ugotavljam, da je mnenje sprejeto. </font><br/>
<font size="4">	Moramo še določiti poročevalca za sejo odbora za zadeve Evropske unije. Predlagam, da to v skladu z ustaljeno prakso opravi poslanec Jure Ferjan. Hvala lepa. </font><br/>
<font size="4">	</font><br/>
<font size="4">Na ta način zaključujem 1. točko dnevnega reda in prehajamo na </font><b><font size="4">2. TOČKO</font></b><br/>
<br/>
<b><font size="4">22. TRAK: (IP) – 15.45</font></b><br/>
<br/>
<b><font size="4">	</font></b><font size="4">(nadaljevanje) </font><b><font size="4">– PREDLOG ZAKONA O JAMSTVU REPUBLIKE SLOVENIJE V PANEVROPSKEM GARANCIJSKEM SKLADU. </font></b><br/>
<b><font size="4">	</font></b><font size="4">Predlagatelj zakona je Vlada. Kolegij predsednika Državnega zbora je na 95. seji dne 19. februarja potrdil nujni postopek. K obravnavi te točke so vabljeni predstavnice in predstavniki Ministrstva za finance in Zakonodajno-pravne službe. Prejeli smo dodatno gradivo, in sicer mnenje Zakonodajno-pravne službe z dne 22. februarja letos in mnenje Komisije Državnega sveta za gospodarstvo, obrt, turizem in finance z dne 23. februarja. Prejeli smo tudi tri amandmaje. Amandmaje so vložile poslanske skupine SDS, SMC in NSi, in sicer k trem členom, k 1., 5. in 6. členu. </font><br/>
<font size="4">	Pričenjam drugo obravnavo predloga zakona in dajem za uvod besedo predstavniku Ministrstva za finance, državnemu sekretarju gospodu Petru Ješovniku. </font><br/>
<font size="4">	Prosim. </font><br/>
<br/>
<font size="4">	</font><b><font size="4">MAG. PETER JEŠOVNIK: </font></b><font size="4">Hvala za besedo, spoštovane poslanke in poslanci. </font><br/>
<font size="4">	V okviru pandemije covid-19 je bila skupina evropske investicijske banke pozvana, naj znatno okrepi svoje poslovanje v podporo podjetjem s sedežem v Evropski uniji, ki jih je prizadela kriza. Na to je bil kot odgovor ustanovljen Panevropski garancijski sklad. Ta sklad je del celotnega svežnja ukrepov, o katerem se je dogovorila Evroskupina in ga je potrdil Evropski svet. Cilj Panevropskega garancijskega sklada je odgovoriti na gospodarski vpliv pandemije covid-19 tako, da se podjetjem v sodelujočih državah članicah zagotovi dovolj kratkoročne likvidnosti, da lahko prebrodijo krizo in da lahko nadaljujejo svojo rast in razvoj v srednjeročnem obdobju. </font><br/>
<font size="4">	Sklad, katerega ciljna velikost znaša 25 milijard evrov v primeru prispevka vseh držav članic, upravlja skupino evropske investicijske banke. Z izkoriščanjem lastnih virov in mobilizacijo dodatnega financiranja iz zasebnega sektorja želi evropska investicijska banka ustvariti do 200 milijard evrov dodatnega financiranja. Preko Panevropskega garancijskega sklada bo EIB skupina v sodelovanju z izbranimi finančnimi posredniki v korist malih in srednjih podjetjih zagotovila številne lastniške, dolžniške in garancijske produkte. Razpis za prijavo interesov je že bil objavljen z namenom, da se v skladu s standardnimi postopki zberejo finančni posredniki sodelujočih držav članic. </font><br/>
<font size="4">	Shema Panevropskega garancijskega sklada je dobrodošla za slovensko gospodarstvo, saj dopolnjuje ponudbo financiranja na trgu in zagotavlja, da bodo slovenska podjetja s pomočjo kvalificiranih finančnih posrednikov dobila dostop do kakovostnih in programsko usmerjenih instrumentov. Namen tega predloga zakona je zagotoviti pravne podlage, da lahko Republika Slovenija pristopi k Panevropskemu garancijskemu skladu, s čimer je v sorazmernem deležu zagotovila jamstvo temu skladu. Republika Slovenija bi s tem zakonom zagotovila jamstvo skladu v višini svojega sorazmernega deleža v evropski investicijski banki, to je približno 0,28 odstotne točke oziroma nekaj več kot 70 milijonov evrov v obdobju do 31. decembra 2037. V primeru sprejetja tega zakona bi Republika Slovenija z EIB sklenila sporazum o jamstvu, v angleščini garanted(?) agreement, in s sporazumom o prispevku, v angleščini contribution agreement. Gre za sporazuma, katerih vsebina je enaka za vse sodelujoče države članice, sodelovanje držav članic je prostovoljno in do sedaj je k skladu pristopilo 21 držav članic. </font><br/>
<font size="4">	Cilj tega sklada se razlikuje od ciljev že sprejetih ukrepov države, s katerimi so se prednostno reševale neposredne likvidnostne težave slovenskih podjetij, da bi le-ta lahko preživela krizo. V primeru Panevropskega garancijskega sklada namreč gre za usklajen pristop držav članic v nadaljnjem koraku, to je reševanje finančnih potreb podjetij, ki kažejo sposobnost srednjeročne oziroma dolgoročne rasti in razvoja. </font><br/>
<font size="4">	Glede na to, da je predlagan zakon podlaga za izdajo jamstva in za sklenitev sporazumov z EIB, s čimer bo omogočeno sodelovanje slovenskih finančnih posrednikov in s tem dostop slovenskih podjetij do produktov Panevropskega garancijskega sklada, predlagam, da zakon podprete. </font><br/>
<font size="4">	Hvala za pozornost. </font><br/>
<br/>
<font size="4">	</font><b><font size="4">PREDSEDNIK ROBERT POLNAR: </font></b><font size="4">Hvala, gospod državni sekretar. </font><br/>
<font size="4">	Na vrsti je predstavnica Zakonodajno-pravne službe, tokrat je z nami gospa Sonja Bien Karlovšek. </font><br/>
<font size="4">	Prosim. </font><br/>
<br/>
<font size="4">	</font><b><font size="4">MAG. SONJA BIEN KARLOVŠEK: </font></b><font size="4">Hvala lepa. </font><br/>
<font size="4">	Vloženi amandmaji poslanskih skupin se odzivajo na pripombe Zakonodajne-pravne službe iz pisnega mnenja. Vendar ne odpravljajo vseh pripomb. Je pa mogoče najti v obrazložitvi amandmajev pojasnila, ki se nanašajo na pripombe, dane k 2., 3. in 4. členu predloga zakona, h katerim torej amandmaji niso vloženi, te pripombe pa se nanašajo na opredelitve transakcij, višino poroštva, prenehanje poroštva po tem predlogu zakona in na neuporabo določbe Zakona o javnih financah. </font><br/>
<font size="4">	Hvala. </font><br/>
<br/>
<b><font size="4">23. TRAK: (IP) – 15.50</font></b><br/>
<br/>
<b><font size="4">	PREDSEDNIK ROBERT POLNAR: </font></b><font size="4">Hvala, gospa Bien Karlovšek. </font><br/>
<font size="4">	Kolegice in kolegi, predlagam odboru, da po končani razpravi o členih v skladu s 3. alinejo 128. člena Poslovnika Državnega zbora glasuje skupaj o vseh členih. Ali kdo temu nasprotuje? Ne. </font><br/>
<font size="4">	Zato prehajamo na razpravo in odločanje o členih ter vloženih amandmajih na podlagi vložitvenega dokumenta, ki ste ga prejeli. </font><br/>
<font size="4">	V razpravo dajem 1. člen in amandma k 1. členu, ki so ga vložile poslanske skupine SDS, SMC in NSi. Kdo želi besedo? </font><br/>
<font size="4">	Besedo ima poslanec Marko Bandelli. Prosim. </font><br/>
<br/>
<font size="4">	</font><b><font size="4">MARKO BANDELLI (PS SAB): </font></b><font size="4">Hvala, predsednik. </font><br/>
<font size="4">	Bom izkoristil priliko. Po navadi, kadar se odpre razprava na 1. člen, da je lahko malo širša, ampak ne bom širok, obljubim, par minut, samo da povem eno svojo misel. </font><br/>
<font size="4">	Bom povedal, da stranka SAB bo ta zakon podprla. Kljub temu imam eno vprašanje tukaj, če bi lahko danes, če bo dana možnost, da lahko odgovorijo. Zdaj ta evropski investicijski sklad, ta banka, jaz mislim, da je to zelo dobra poteza, ustanovila ta sklad, bolj kot sklad, jaz bi rekel to garancijo, če lahko rečemo, ker v bistvu vsi participiramo v svojem deležu in tudi Slovenija bo v 70 milijonih. Sorazmerni delež teh … tukaj tudi piše, da mi bomo jamčili v bistvu, kar je rizičnega, 20 %, se pravi 14 milijonov, če sem dobro videl, to je rizik tega, kar je naš, nas čaka. Zdaj, tukaj, če se dobro spomnite, je bil zakon tisti, ki je bil neuspešen, zakon likvidnosti je celo dal rizik na 250 milijonov nam možnosti tukaj, takrat, jaz sem že, takrat sem, mi je šel pritisk na 300, kadar sem jaz videl takrat to zadevo, do kam se spušča država lahko v tem primeru, kar je, in nisem razumel zakaj in na kakšen način je bilo to naštimano, ampak ne glede na to. Jaz mislim, da to je zelo pozitivna zadeva, moramo biti zraven. Seveda gre skozi, če bodo vse države potrdile to zadevo, to tudi vemo, kar je, in bom šel zdajle konkretno vprašanje, na strani 6, na strani 6, zadnji odstavek, ena zadeva, ki nisem mogel razumeti, za kaj gre, če mi lahko malo obrazložite. </font><br/>
<font size="4">Zdaj, ustanovljen bo odbor vlagateljev, piše. A mi lahko kakšen pove, zdaj, res obrazloži to vlogo tega odbora, kje bo ustanovljen, če piše potem nekako, baje bo več odborov, tule notri, ne. In nisem mogel, se opravičujem, če sem natančen jaz pri teh zadevah, ampak jaz, mi dopade, da razumem to tukaj. Vidite, tukaj piše, glavna vloga vsakega odbora vlagateljev in naprej, se pravi, bo več teh odborov, in kje točno bo, na kakšen način, kaj se bo dogajalo in kaj bo. Tudi v luči tega, ker mislim, da je tudi prav, da bi potem bili domači podjetniki tudi seznanjeni z gradivom in na kakšen način bili upravičeni do teh poroštev, ker se bo prenesla ta zadeva, mislim, da je prav, da oni vejo, da se ne bo zgodilo, tako kakor je bilo v luči likvidnostnega zakona, ki ni štartal od 6 mesecev, ker je bilo nejasnosti preveč in ker je bilo vse preveč zahtev. </font><br/>
<font size="4">Samo toliko z moje strani. Hvala. </font><br/>
<br/>
<b><font size="4">PREDSEDNIK ROBERT POLNAR: </font></b><font size="4">Hvala, gospod poslanec. </font><br/>
<font size="4">Gospod državni sekretar Peter Ješovnik, izvolite, imate besedo.</font><br/>
<br/>
<b><font size="4">MAG. PETER JEŠOVNIK: </font></b><font size="4">Ja, hvala za vprašanje, spoštovani poslanec Bandelli, hvala za besedo.</font><br/>
<font size="4">Zakaj bo več? Odbor bo pri EIB in bo nadziral. Zakaj bo jih več? Ker imaš lahko garancije, lastniške vstope, posojila in tako dalje. Različne instrumente in za vsakega bo pač poseben odbor. Zdaj, izvajalska institucija seveda še ni odločena, ker se bo morala prijaviti na razpis pri EIB-ju, hipotetično bi to bila lahko recimo idealno SID banka, Slovenski podjetniški sklad, Ekosklad in podobne institucije, zdaj oni bodo pa seveda naredili razpis, pojasnila in tako dalje. Ta zakon nima tega namena, da bi zdaj podjetjem razlagal točno, kako, ampak daje jamstvo, vstopi, Republika Slovenija vstopi v EIB, da državno jamstvo ali poroštvo in seveda, ko bo ta institucija izbrana, ali več, gospod Bandelli, ali več, mislim, hipotetično je možno več, bodo oni izvedli razpise in se bodo odločili, za katere instrumente točno, v skladu s svojo politiko in z raznimi tržnimi vrzeli, ki jih oni izvajajo, mislijo, da je najbolj potrebno. </font><br/>
<font size="4">Hvala. </font><br/>
<br/>
<b><font size="4">24. TRAK: (IP) – 15.55</font></b><br/>
<br/>
<b><font size="4">PREDSEDNIK ROBERT POLNAR: </font></b><font size="4">Hvala lepa. </font><br/>
<font size="4">	Naslednji za razpravo je prijavljen poslanec Igor Peček. Prosim. </font><br/>
<br/>
<font size="4">	</font><b><font size="4">IGOR PEČEK (PS LMŠ): </font></b><font size="4">Hvala lepa, gospod predsednik, spoštovane kolegice, kolegi. </font><br/>
<font size="4">	Tudi sam bom kratek in si bom na začetku dovolil pač malo splošne razprave oziroma bolj izraženo mnenje mene in pa naše poslanske skupine. Predlog zakona o jamstvu v poslanski skupini LMŠ podpiramo. Mislimo, da je pripravljen dobro. Bi pa mogoče, gospod državni sekretar, tole izkoristil bolj za pojasnilo meni, jaz namreč pričakovane neto izgube, zdaj škoda, kolega Bandellija ni, v višini 20 % oziroma 14 milijonov razumem kot oceno vpoklica poroštev. Zato gre tukaj. Kar pa je neposredno povezano z deležem do 75 % kritja posojila končnim prejemnikom, se pravi podjetjem. Pa vas samo prosim z da ali ne, ali je moje razumevanje pravilno, da ne bo prišlo do kakršne koli napačne razlage. </font><br/>
<font size="4">	Drugače pa, kot sem povedal, v poslanski skupini LMŠ bomo predlog zakona podprli. Menimo, da je dober in da bo nujno potreben, da bodo naša sredstva, naša podjetja dobila potrebna sredstva za reševanje likvidnostih težav, potem ko bodo enkrat morala na novo zagnati svojo dejavnost. Vemo, kakorkoli že se sliši, pač učinkovitost, kar se tiče reševanja likvidnosti preko poroštvene sheme, ni zaživela, pa naj bo razlog v tem, da so bili takrat, da so bila takrat podjetja, naša, v dobri likvidnostni situaciji oziroma položaju, ali pa, da mogoče shema tudi ni bila pripravljena na tak način, da bi lahko podjetja koristila ta sredstva tako, kot bi bilo to prav. In bodo še kako potrebna, zato v nobenem primeru ne mislimo nikakor temu nasprotovati. </font><br/>
<font size="4">	Hvala lepa. </font><br/>
<br/>
<b><font size="4">PREDSEDNIK ROBERT POLNAR: </font></b><font size="4">Hvala, gospod poslanec. </font><br/>
<font size="4">	Gospod državni sekretar Ješovnik, izvolite, prosim. </font><br/>
<br/>
<font size="4">	</font><b><font size="4">MAG. PETER JEŠOVNIK: </font></b><font size="4">Hvala za besedo, spoštovani poslanec Peček, hvala za vprašanje. </font><br/>
<font size="4">	Naj bom zelo jasen. Slovenija bo plačala, če bo treba, vseh 70 milijonov, ampak ker moramo narediti oceno, je tako kot pri likvidnostni shemi, ni ocena, da bo šlo vseh sto enot, ampak 20 %. In ste prav razumeli, 20 % od 70 je 14 milijonov. </font><br/>
<br/>
<font size="4">	</font><b><font size="4">PREDSEDNIK ROBERT POLNAR: </font></b><font size="4">Hvala, gospod državni sekretar. Preden nadaljujemo z razpravo, gospe in gospodje, mi dovolite samo podatek banke Slovenije, ki je definitiven za preteklo leto 2020. Depoziti gospodarskih družb v poslovnih bankah na območju Republike Slovenije so glede na 31. december 2019 porastli za milijardo in 273 milijonov evrov. Govorim seveda o gospodarskih družbah. </font><br/>
<font size="4">	Nadaljujemo z razpravo. Na vrsti smo še poslanec Kordiš, potem sem sam in poslanec Verbič. </font><br/>
<font size="4">	Poslanec Miha Kordiš, izvolite prosim, imate besedo. </font><br/>
<br/>
<font size="4">	</font><b><font size="4">MIHA KORDIŠ (PS Levica): </font></b><font size="4">Hvala za besedo. </font><br/>
<font size="4">	V razpravah in obravnavah v Državnem zboru v zadnjem tednu dni, mislim da ta teden, zagotovo pa prejšnji teden sem lahko prestregel očitek, ki je iz koalicijske vrste letel očitno tudi na nas v Levici, predvsem pa na politično sredino, češ vi ste reševali banke, mi bank nismo reševali. Ampak danes imamo na mizi zakon, ki natančno to počne. Bančnemu sektorju ureja garancije. Ne glede na to, kako bi se ta sklad poskušal prodati in promovirati na ven, kako so to sredstva, ki se zbirajo za pomoč podjetjem in zdravstvenim sistemom, ki zaidejo v krizo, je resnica koncem dneva ta, da sklad izstavlja garancije za banke, te pa naj potem naprej intervenirajo in kreditirajo. 	</font><br/>
<font size="4">	Skratka, pod pretvezo pomoči zdravstvenim sistemom in podjetjem se v resnici v prvi vrsti ščiti in garantira bankam njihov položaj v akumulaciji kapitala. Pri tem da podjetja so bila prizadeta v epidemiji covida-19, javni zdravstveni </font><br/>
<font size="4">sistemi</font><br/>
<br/>
<b><font size="4">25. TRAK: (IP) – 16.00</font></b><br/>
<br/>
<b><font size="4">	</font></b><font size="4">(nadaljevanje) sploh, banke pa v resnici prav nič. Recimo, pri nas je država v letu 2020 porabila za pomoč prebivalstvu ene toliko, se pravi, 3,5 milijona evrov, več kot je zbrala prihodkov, sočasno pa so se bilančne vsote slovenskih bank povečale za 3,4 milijarde evrov. Pretežno na račun rasti vlog gospodinjstev. S tem želim povedati, da banke že tako niso bile v krizi prizadete, če kaj, so pridobile še nekaj dodatnih sredstev. Spomnimo se tudi polemik okoli PKP zakonov, kjer se je v enem izmed prvih PKP paketov znašla tudi določba, ki zamrzuje tako kredite, se pravi glavnice, in obrestovanje kreditov posameznim kreditojemalcev v bankah, potem se je pa zelo očitno na lobističen bančni pritisk vlada Janeza Janše odločila, da bo pol te določbe izbrisala, in ne glede na to, da je v zakonu ostalo, kako ti banka lahko zamrzne kredit, ti ne bo oziroma se ne dogaja, da bi zamrzovala obresti, ker se je v zakon naredila ta izjema. </font><br/>
<font size="4">	Skratka, kar bi mi potrebovali na ravni Evropske unije je obsežen sistem javnega investiranja v razvoj, tudi v sklenjene gospodarske verige, v nulificranje razkoraka med razvitimi državami in perifernimi državami Evropske unije, o tem sem govoril pri prejšnji točki, česar pa mislim, da ne potrebujemo tako visoko na prednostni lestvici, kot bi pomoč potrebovala podjetja in zdravstveni sistem, pa so garancije za banke. To je še ena oblika zaščite finančnega kapitala, zaščite bank, ki že sedaj, kljub temu da jim recimo pri nas, da jim je zrasel obseg depozitov iz naslova gospodinjstev, ne želi dobrodušno kreditirati gospodarstva. </font><br/>
<font size="4">	Pri tem ne smemo pozabiti, kakšna pridobitev in kakšen instrument so bile banke v javni lasti, državni lasti, ki smo jih v tej državi imeli. Banke, ki niso talec zasebnega kapitala v njegovem lovu za dobičkom, lahko odigrajo izjemno pomembno vlogo v blaženju kriz in izjemno pomembno vlogo kot razvojno orodje v nekem narodnem gospodarstvu, tega orodja pri nas nimamo več. Ne praktično nimamo več, nimamo ga več. Edina banka, ki nam je še ostala, je SID banka, vse ostale banke so bile odprodane, zdaj naj bi pa še z državljanskim denarjem, ki pripada vsem Evropejcem in vsem tudi slovenskim državljanom, te banke, ki so že tako dobičkonosne, z našim denarjem še dodatno zaščitili. </font><br/>
<br/>
<font size="4">	</font><b><font size="4">PREDSEDNIK ROBERT POLNAR: </font></b><font size="4">Hvala lepa, gospod poslanec. </font><br/>
<font size="4">	Nadaljujemo z razpravo. Za menoj bo na vrsti še poslanec Dušan Verbič.</font><br/>
<font size="4">	Gospe in gospodje. Prej sem omenil porast depozitov gospodarskih družb po slovenskih poslovnih bankah, pa se referiram še zdajle, si dovolim to na kolego Kordiša, ki je omenil depozite gospodinjstev. Dve milijardi in 72 milijonov so ti depoziti v letu 2020 porasli v slovenskih poslovnih bankah. </font><br/>
<font size="4">Ampak zdaj, kar se tiče evropskega garancijskega sklada. Predvidenih je 200 milijard zbranih sredstev, ki bodo namenjena predvsem malim in srednje velikim podjetjem za financiranje likvidnosti in obratnih sredstev. Tu se mi zdi, da se morda nekoliko preveč pričakuje. Zlasti s strani tistih, ki bi, ki bodo do teh sredstev upravičeni. Predvsem, kar se tiče financiranja likvidnosti. Preprosto povedano gre pri tem za tisto razpoložljivo količino denarja, ki jo določen gospodarski subjekt ima, in ki mora biti oziroma bi naj bila usklajena z velikostjo njegovih zapadlih obveznosti. In predvsem bi morala biti usklajena tudi z obsegom njegovega zaželenega razvoja. </font><br/>
<font size="4">Morda se pri nas tudi pri obravnavi sofinanciranja likvidnosti s strani </font><br/>
<br/>
<b><font size="4">26. TRAK: (IP) – 16.05</font></b><br/>
<br/>
<b><font size="4">	</font></b><font size="4">(nadaljevanje) države pozablja na eno izjemno pomembno ekonomsko zakonitost, da je namreč oziroma da razpolaganje z denarjem vedno zahteva tudi stroške. Najsi bodo dejanski stroški ali pa oportunitetni stroški. To je zelo pomembna ugotovitev v zvezi z likvidnostjo in morda je to tudi določen razlog pri gospodarskih družbah, da so do državnih oblik sofinanciranja nekoliko zadržane. </font><br/>
<font size="4">	Seveda je namen vsega tega, kar je v evropskem garancijskem skladu zabeleženo, in tako, kot je zasnovano, da se poskrbi za kolikor se da optimalno plačilno sposobnost gospodarskih družb. Vendar ta plačilna sposobnost ima seveda tudi dve svoji značilnosti. Ob tem da jo opredeljujemo kot razpoložljivost denarnih sredstev v potrebni višini zapadlih obveznosti, pri čemer pa je treba upoštevati dve stvari. In to se mi zdi, da podjetniki, najsi bodo majhni ali pa nekoliko večji, tudi dobro vedo. Gre najprej za načelo ekonomičnosti priskrbe virov financiranja, po domače povedano gre za ceno virov financiranja, in drugo, še veliko bolj pomembno, gre za rentabilnost virov financiranja oziroma njihove uporabe. To pomeni, gre za skrb za donos na enoto lastniškega kapitala. To dvoje, gospe in gospodje, to dvoje pa je stvar poslovne politike podjetja. Natančneje rečeno, finančne strategije in taktike vsakega podjetja posebej. To ni stvar države in to tudi ni stvar katerega koli kreditodajalca. In to je bistveno vedeti pri tej stvar. To je stvar poslovne politike podjetja, na kak način svoja priskrbljena finančna sredstva uporablja. </font><br/>
<font size="4">	In tukaj pričakovati, da bi lahko država odigrala ključno vlogo, to se mi zdi, da je nekoliko pretirano, če ne celo do konca napačno. Osebno pričakujem oziroma se bojim, da bo ta višina pričakovanih neto izgub, govorim na nivoju celotnega evropskega garancijskega sklada, ki je trenutno ocenjena na 20 %, nekoliko višja zaradi tega, ker je pričakovati, da se bodo te možnosti sofinanciranja posluževala zlasti tista podjetja, ki so nekoliko bolj tvegana po svojih bilančnih podatkih in po svojih poslovnih izkazih. </font><br/>
<font size="4">	Toliko, hvala lepa. Nadaljujemo, poslanec Dušan Verbič ima besedo. </font><br/>
<font size="4">	Prosim. </font><br/>
<br/>
<font size="4">	</font><b><font size="4">DUŠAN VERBIČ (PS SMC): </font></b><font size="4">Hvala lepa za besedo, predsednik. </font><br/>
<font size="4">	Tudi sam se bom nekaj besed pač se bom oglasil glede na dosedanjo razpravo, in mogoče bolj, boljšega razumevana, kaj pomeni ta predlog, ki je pred nami. Tudi spoštovani predsednik, ki ste se nekoliko dotikali besede likvidnosti in depozitov, moram reči, in je potrebno zelo objektiven v teh zadevah biti, da je kar lepo število depozitov v poslovnih bankah s strani gospodarskih subjektov, samo vprašanje pa je, in velika verjetnost je, da najverjetneje veliko depozitov ni iz strani malih podjetnikov ali srednjih podjetij. To pač je kruta realnost, kajti podjetja delujejo po svoji zakonitosti in tisto podjetje, ki dobro deluje, se zaveda, kaj pomeni načelo dobrega ali skrbnega gospodarja. </font><br/>
<font size="4">	Zdaj, rečeno je bilo, kar se tiče, s tem predlogom, ki ga imamo, tile odbori. Tukaj se močno pridružujem stališču državnega sekretarja, ki je omenil, da v tem kontekstu odbori dobesedno imajo zgolj samo svetovalno vlogo in nadzorstveno, nikakor pa ne sodelujejo v kakršnih koli postopkih pri podeljevanju konkretnih nekih finančnih pomoči, injekcij, kakorkoli to razumemo. Zdaj, bilo je tudi rečeno, glede rizika bank pa tako naprej, pa jamstva države. Sam sem trdno na stališču in vedno zagovarjam, da v času epidemije, sploh pa po epidemiji mora država še kako biti zainteresirana, da se praktično, ker financiranje gospodarskih </font><br/>
<br/>
<b><font size="4">27. TRAK: (IP) – 16.10</font></b><br/>
<br/>
<b><font size="4">	</font></b><font size="4">(nadaljevanje) subjektov je kompleksna zadeva, ni tako enostavno, sploh pa v neki politični razpravi poenostavljati določene zadeve, ker niso primerljive, kakorkoli če že gledamo s to nesrečno zgodovino bančne luknje v Republiki Sloveniji. Dejstvo je, da po epidemiji, v času epidemije in po njej prav gotovo morda država imeti v vidiku, kako poskrbeti in pomagati gospodarskim subjektom. Tukaj sem spet na tem segmentu, ki ta predlog, ki je pred nami, govori, mala in srednja podjetja, in ta tako imenovana jamstva, je tista oblika, ki ne samo v Republiki Sloveniji, tudi širše v evropskem poslovnem finančnem prostoru, je preprosto potrebna. </font><br/>
<font size="4">	Samo dve besedi še, kar mislim, da je zelo pomembno, kaj je tisto, ki se nekako s temi predvidenimi produkti, ki grejo, če temu lahko tako rečem, preko evropske centralne banke in skladom, pač, ki ga on ustanovi. Meni osebno je najbolj zanimivo ne tisto, da je nekako pomoč, ki se bo malim in srednjim podjetjem dajala preko obratnih sredstev, ampak tisto, ki si vsi želimo, ta tako imenovani preboj na tem področju razvoja malih in srednjih podjetjih, od katerih slovensko gospodarstvo še kako je, bi človek rekel, na njihovih ramenih in tudi živi, je predvsem teh tako imenovanih financiranja novih podjemniških podjemov, tukaj bi izpostavil samo en od množice teh tako imenovanih start-upov. Vemo, kako so lahko strahotno dobičkonosni. In tukaj je potrebno večjo, recimo temu, pozornost in tudi spodbujanje. Tisto, kar tudi evropske institucije ugotavljajo, imamo v Sloveniji zelo malo pozornosti in tudi se namenja tako imenovanemu lastniškemu financiranju glede tako imenovanih kapitalskih trgov in podobno. </font><br/>
<font size="4">	Se pravi, in ravno s tem gradivom, ki ga imamo pred seboj, nekako gre v to smer, da se nekako daje večja širina, večja možnost in prostost, da se po epidemiji nekako mala in srednja podjetja skladno z njihovo lastno strategijo, percepcijo razvoja hitreje opomore in tudi na trgih, ki je svobodni, prosti trg, zelo dobro gospodarijo. In ravno iz tega razloga moram priznati, da osebno zelo pozdravljam to, kar je pred nami. Menim, da ta vložek, ki ga da Republika Slovenija, ni tako velik, v pričakovanju in v upanju, da bodo mala in srednja podjetja izkoristila to priložnost, ki se bo pojavila, z veliko žlico, da na koncu jo bomo tudi v Republiki Sloveniji imeli več od tega. </font><br/>
<font size="4">	Zato seveda podpiram. Hvala lepa. </font><br/>
<br/>
<font size="4">	</font><b><font size="4">PREDSEDNIK ROBERT POLNAR: </font></b><font size="4">Hvala, gospod poslanec. </font><br/>
<font size="4">	Zaključujem razpravo o 1., o amandmaju k 1. členu. In prehajamo na odločanje. Glasujemo torej o amandmaju k 1. členu, predlagateljice poslanske skupine SDS, SMC in NSi. Začenjam glasovanje. Glasujemo. </font><br/>
<font size="4">	Kdo je za? (14 članov.) Kdo je proti? (1 član.)</font><br/>
<font size="4">	Ugotavljam, da je amandma sprejet. </font><br/>
<font size="4">	</font><br/>
<font size="4">V razpravo dajem 2. do vključno 4. člen, h katerim ni bilo vloženih amandmajev. </font><br/>
<font size="4">Ni razprave, zato prehajamo na amandma k 5. členu. Predlagateljice SDS, SMC in NSi. Ker ni razprave, prehajamo takoj na odločanje. Začenjam glasovanje. Glasujemo. </font><br/>
<font size="4">Kdo je za? (14 članov.) Kdo je proti? (1 član.)</font><br/>
<font size="4">	Ugotavljam, da je amandma sprejet. </font><br/>
<br/>
<font size="4">Prehajamo na amandma k 6. členu. Želi kdo razpravo? Ne, zato prehajamo na odločanje o amandmaju k 6. členu, predlagateljice SDS, SMC in NSi. Začenjam glasovanje. Glasujemo. </font><br/>
<br/>
<b><font size="4">28. TRAK: (IP) – 16.15</font></b><br/>
<br/>
<b><font size="4">	</font></b><font size="4">(nadaljevanje) Kdo je za? (14 članov.) Kdo je proti? (1 član.)</font><br/>
<font size="4">	Ugotavljam, da je amandma sprejet. </font><br/>
<br/>
<font size="4">	In v razpravo dajem še 7. člen, h kateremu ni bilo vloženih amandmajev. Ni razprave in na ta način zaključujem razpravo o členih in vloženih amandmajih. </font><br/>
<br/>
<font size="4">	V skladu s prej sprejeto odločitvijo odbora prehajamo na glasovanje o vseh členih skupaj. Začenjam glasovanje. Glasujemo. </font><br/>
<font size="4">Kdo je za? (14 članov.) Kdo je proti? (1 član.)</font><br/>
<font size="4">	Ugotavljam, da so členi sprejeti. </font><br/>
<font size="4">S tem zaključujem obravnavo predloga zakona na Odboru za finance. Vsi sprejeti amandmaji bodo vključeni v dopolnjen predlog zakona, ki bo sestavni del poročila odbora. Predlagam, da poročilo odbora na seji Državnega zbora podam sam. Dobro, hvala lepa. In na ta način zaključujem to točko dnevnega reda. </font><br/>
<br/>
<font size="4">Prehajamo na </font><b><font size="4">3. TOČKO DNEVNEGA REDA – ZAHTEVA VRHOVNEGA SODIŠČA ZA OCENO USTAVNOSTI 4. ODSTAVKA 74. ČLENA ZAKONA O DAVČNEM POSTOPKU IN ZAKONA O DAVČNEM POSTOPKU. </font></b><br/>
<font size="4">Ustavno sodišče je Državnemu zboru dne 31. decembra 2020 posredovalo zahtevo za oceno ustavnosti in določilo 30-dnevni rok za izjavitev Državnega zbora glede zahteve za oceno ustavnosti. Odboru sta bili v zvezi s to zadevo oziroma zahtevo posredovani mnenji Vlade in Zakonodajno-pravne službe, zato so izpolnjeni poslovniški pogoji za obravnavo. V skladu z 265. členom Poslovnika Državnega zbora bo odbor kot matično delovno telo podal svoje mnenje. </font><br/>
<font size="4">Vabljeni so predstavniki Ministrstva za finance in Zakonodajno-pravne službe. Kot gradivo k tej točki dnevnega reda ste prejeli oziroma smo prejeli gradivo Ustavnega sodišča z dne 31. decembra 2020, mnenje Vlade z dne 18. februarja letos in mnenje Zakonodajno-pravne službe z dne 19. februarja letos. </font><br/>
<font size="4">Za začetek dajem besedo predstavnici Zakonodajno-pravne službe, gospe Lenči Arko Fabjan. Izvolite, prosim. </font><br/>
<br/>
<b><font size="4">LENČA ARKO FABJAN: </font></b><font size="4">Hvala za besedo. </font><br/>
<font size="4">Torej, Zakonodajno-pravna služba je tako, kot je ustaljeno, pripravila pisno mnenje, in sicer nekaj povzetkov za osvežitev spomina. Gre za postopek za oceno ustavnosti, ki je bil začet na zahtevo vrhovnega sodišča. To je sicer dopustilo revizijo glede vprašanja, ali 4. odstavek 74. člena Zakona o davčnem postopku davčnemu organu daje podlago za izračun davčne obveznosti, ki bi bila večja od tiste, ki je nastala na podlagi upoštevanja gospodarskih razmerij. </font><br/>
<font size="4">No, pri odločanju v postopku je pri tem ocenilo, da zakonska določba ni jasna, da ni določna, ter hkrati tudi menilo, da je na splošno v zakonu o davčnem postopku pravna praznina in je zato postopek prekinilo ter vložilo zahtevo na Ustavno sodišče. V tej zahtevi na Ustavno sodišče je predvsem izhajalo iz dejanskega stanja v postopku, ki ga vodi, svoja zatrjevanja za neustavnost pa je utemeljilo tudi z dejstvi, ki se v bistvu nanašajo na notranja razmerja med strankami oziroma je podalo tudi svoje mnenje, kakšna bi ta ureditev na davčnem področju morala biti. </font><br/>
<font size="4">Pripravljeno pisno mnenje se osredotoča na izpodbijano določbo, ki je pač splošna, abstraktna in se pri tem sklicuje na dosedanjo ustaljeno ustavnosodno presojo. In sicer po eni strani tako glede tega, kaj zahteva, jasnost in določnost prepisov, kot tudi glede na ustaljeno ustavnosodno presojo z vidika obsega davčne obremenitve. No, na tej podlagi je v mnenju narejen zaključek, da je izpodbijana določba jasna. </font><br/>
<br/>
<b><font size="4">29. TRAK: (IP) – 16.20</font></b><br/>
<br/>
<b><font size="4">	</font></b><font size="4">(nadaljevanje) Poleg tega je zastopano stališče, da ne omogoča višje davčne obremenitve, kot je predpisana, je pa treba pri tem upoštevati, kaj je predmet obdavčitve in kdo je davčni zavezanec. Poudarjeno je tudi, da ima pri določanju teh elementov obdavčitve zakonodajalec široko polje proste presoje, uveljavljene rešitve same po sebi pa niso v neskladju z Ustavo zgolj zaradi tega, ker bi bile možne tudi drugačne, prav tako ustavno skladne rešitve, oziroma da neskladje z Ustavo ni podano zaradi nestrinjanja z uveljavljeno ureditvijo. Tovrstna zatrjevanja tudi ne morejo utemeljiti pravne praznine. </font><br/>
<font size="4">Zaključek podanega pisnega mnenja je, da izpodbijana določba ni v neskladju z Ustavo in da v zakonu ni pravne praznine. Hvala. </font><br/>
<br/>
<b><font size="4">PREDSEDNIK ROBERT POLNAR: </font></b><font size="4">Hvala, gospa Arko Fabjan. </font><br/>
<font size="4">Sprašujem predstavnika Ministrstva za finance, ali želi besedo? Gospod Peter Ješovnik, državni sekretar, izvolite prosim. </font><br/>
<br/>
<b><font size="4">MAG. PETER JEŠOVNIK:</font></b><font size="4"> Predsednik, hvala za besedo, spoštovane poslanke in poslanci. </font><br/>
<font size="4">Dovolite mi, da predstavim mnenje Vlade glede zahteve Vrhovnega sodišča Republike Slovenije za oceno ustavnosti 4. odstavka 74. člena Zakona o davčnem postopku. Vlada meni, da zahteva vlagatelja za oceno ustavnosti v delu, ki se nanaša na 4. odstavek 74. člena Zakona o davčnem postopku ni utemeljena, saj izpodbijana ureditev ni pomensko nejasna in nedoločna in zato neskladna s 147. členom Ustave. </font><br/>
<font size="4">4. odstavek 74. člena Zakona o davčnem postopku jasno določa, da če se ugotovi izogibanje ali zloraba predpisov, se šteje, da je nastala davčna obveznost, kakršna bi nastala ob upoštevanju razmerij, nastalih na podlagi ekonomskih dogodkov. Ravnanje davčnega organa v teh primerih je jasno določeno. Naloži se torej davčna obveznost, ki izhaja iz dejansko nastalih ekonomskih dogodkov, ki jih v davčnem inšpekcijskem postopku ugotovi davčni organ. Delo, ki ga vlagatelj zahteve prepoznava kot pravno praznino, ker Zakon o davčnem postopku ne ureja posledic ugotovitve davčnega organa, da gre za zlorabo predpisov ali izogibanje, za predhodne postopke odmere ali vpletene davčne zavezance se Vlada z vlagateljem zahteve strinja. Vendar to drži le, kadar posledica odločitve davčnega organa za prej vzpostavljeno davčno pravna razmerja zakonsko niso urejena oziroma jih z instituti veljavne davčne zakonodaje ni mogoče učinkovito urediti. Za te primere Vlada že išče ustrezne zakonske rešitve, kako pravno praznino odpraviti.</font><br/>
<font size="4">Hvala za pozornost. </font><br/>
<br/>
<b><font size="4">PREDSEDNIK ROBERT POLNAR: </font></b><font size="4">Hvala lepa. </font><br/>
<font size="4">Gospe in gospodje, predlagam odboru, da razpravlja in odloča o naslednjem predlogu mnenja odbora: Odbor se strinja z mnenjem Zakonodajno-pravne službe z dne 19. februarja 2021 ter ji predlaga, da ob smiselni uporabi 266. člena Poslovnika Državnega zbora pripravi odgovor Ustavnemu sodišču Republike Slovenije. </font><br/>
<font size="4">Želi kdo besedo? Ne, zato prehajamo na odločanje. Ne bom ponovno bral predloga mnenja, ampak bomo kar začeli z glasovanjem. Začenjam glasovanje. Glasujemo. </font><br/>
<font size="4">Kdo je za? (11 članov.) Kdo je proti? (1 član.)</font><br/>
<font size="4">Ugotavljam, da je mnenje oziroma predlog mnenja sprejet. </font><br/>
<font size="4">Na ta način zaključujem 3. točko dnevnega reda in 32. sejo Odbora za finance. </font><br/>
<br/>
<b><font size="4">Seja se je končala 24. februarja 2021 ob 16.24.</font></b>
</root>