<root>
<h5 class="label"><span>Vsebina zapisa seje</span></h5><div align="center">
<p><b><font size="4">REPUBLIKA SLOVENIJA </font></b><br/>
<b><font size="4">DRŽAVNI ZBOR</font></b><br/>
<b><font size="4">KOMISIJA ZA NADZOR JAVNIH FINANC</font></b><br/>
<b><font size="4">8. seja </font></b><br/>
<br/>
<b><font size="4">(18. september 2019)</font></b><br/>
</p></div><br/>
<br/>
<b><font size="4">Sejo sta vodila dr. Anže Logar, predsednik komisije in mag. Andrej Šircelj, predsedujoči komisije.</font></b><br/>
<b><font size="4">Seja se je začela ob 15.12.</font></b><br/>
<br/>
<b><font size="4">1. TRAK: (SC) </font></b><br/>
<br/>
<b><font size="4">	PREDSEDNIK DR. ANŽE LOGAR: </font></b><font size="4">Lep pozdrav! Dobrodošli na 8. redni seji Komisije za nadzor javnih financ!Vse prisotne lepo pozdravljam in vas prosim, da se zaradi magnetograma ob predstavitvi predstavite. 	</font><br/>
<font size="4">	Prehajamo na določitev dnevnega reda seje. </font><br/>
<font size="4">	In sicer, s sklicem seje ste prejeli naslednji dnevni red: </font><br/>
<font size="4">	1. točka - Poročilo o izvrševanju proračuna Republike Slovenije za leto 2019 v obdobju januar-junij EPA 738/8, </font><br/>
<font size="4">	2. točka - revizijsko poročilo Računskega sodišča Republike Slovenije poslovanje Javne agencije Republike Slovenije za spodbujanje podjetništva, inovativnosti, razvoj investicij in turizma,</font><br/>
<font size="4">	3. točka - revizijsko poročilo Računskega sodišča Republike Slovenije doseganje ciljev uvedbe javno zasebnega partnerstva.     </font><br/>
<font size="4">	Sedaj v predlogu za spremembo dnevnega reda ob predviden roku nisem prejel. Obveščam, da poslanca Janeza Janšo nadomešča poslanec Boris Doblekar in da se je za sejo opravičil poslanec Aleksander Reberšek Nova Slovenija. </font><br/>
<br/>
<font size="4">	Prehajamo na obravnavo </font><b><font size="4">1. TOČKO DNEVNEGA REDA - POROČILO O IZVRŠEVANJU PRORAČUNA REPUBLIKE SLOVENIJE ZA LETO 2019, OBDOBJE JANUAR-JUNIJ 2019.</font></b><br/>
<b><font size="4">	</font></b><font size="4">Gradiva za to točko so naslednja: poročilo je objavljeno na spletnih straneh Državnega zbora, potem je priloga Slovenske obveščevalne varnostne agencije, ki so jo člani prejeli 9. 8. s posebno pošiljko interno in mnenje Komisije Državnega sveta za gospodarstvo, obrt, turizem in finance z dne 11. 9., ki je objavljeno na e-klopi na spletnih straneh Državnega zbora. Za obravnavo poročila je komisija matično delovno telo. K tej točki so bili s sklicem seje vabljeni dr. Andrej Bertoncelj minister za finance, Vlada Republike Slovenije in Ministrstvo za finance. Naknadno smo na sejo povabili še predsednico Komisije Državnega sveta za gospodarstvo, obrt, turizem in finance mag. Marijo Lah. Predlagam, da uvod v razpravo podajo predstavniki Ministrstva za finance, potem če bo želela bo besedo dobila predstavnika Državnega sveta nato bomo prešli na razpravo poslank in poslancev Državnega zbora. Naj omenim še, da poslanca Jožeta Lenarta nadomešča poslanka Andreja Zabret. </font><br/>
<font size="4">	Ministrstvo za finance, beseda je vaša.   </font><br/>
<br/>
<b><font size="4">	SAŠA JAZBEC: </font></b><font size="4">Najlepša hvala za besedo. (Saša Jazbec) </font><br/>
<font size="4">	Spoštovani, lepo pozdravljeni!</font><br/>
<font size="4">	Pred nami je Poročilo o izvrševanju proračuna Republike Slovenije za prvo polletje </font><br/>
<br/>
<b><font size="4">2. TRAK: (SC) - 15.15</font></b><br/>
<br/>
<b><font size="4">	</font></b><font size="4">(nadaljevanje) letošnjega leta, ki ga je Vlada v skladu z Zakonom o javnih financah predložila Državnemu zboru. Poročilo vsebuje podatke o realizaciji prihodkov, odhodkov, presežkov in zadolževanju v prvem polletju ter o oceni realizacije do konca letošnjega leta poleg tega pa tudi druge podatke o izvrševanju proračuna, vključevanju novih obveznosti v proračun, prenos namenskih sredstev iz preteklega leta, prerazporejanje porabe, uporabo proračunske rezerve ter podatke o poroštvih. Skupni prihodki državnega proračuna do konca leta - se opravičujem - v bilanci prihodkov in odhodkov je bilo v sprejetem proračunu načrtovanih 10,3 milijarde prihodkov in do konca junija realiziranih 49 odstotkov oziroma 5,1 milijarda evrov. Iz naslova dohodnine so prihodki znašali 730 milijonov in pomenijo 52 odstotkov zneska predvidenega v sprejetem proračunu. Glede na lansko prvo polletje je bila realizacija nižja za 1,3 odstotka. Ocenjujemo, da bi do konca leta dohodki iz dohodnine znašali 1,3 milijarde, kar je nekoliko manj kot je bilo napovedano v sprejetem proračunu in upošteva učinke davčne razbremenitve, regresa za letni dopust. </font><br/>
<font size="4">	Prihodki od davkov od dohodka pravnih oseb so do konca junija dosegli 556 milijonov evrov oziroma 62 odstotkov načrtovanega zneska. Ocenjujemo, da bo do konca leta iz tega naslova se zbrala približno milijarda evrov, kar je 100 milijonov več od načrta in je predvsem posledica ugodnih poslovnih rezultatov podjetij iz leta 2018. Potem davek na dodano vrednost v prvem polletju je bilo zbranih 1,8 milijarde, kar je sicer 4,2 odstotka več kot v istem obdobju lani, vendar pomeni 46 odstotno realizacijo glede na sprejeti proračun. Od nedavčnih prihodkov je bilo v polletju vplačanih 313 milijonov - to je dobra polovica prihodkov kot smo jih načrtovali - in ocenjujemo, da bomo dejansko do konca leta ta nivo, ki smo ga načrtovali tudi dosegli oziroma rahlo presegli. Prejeta sredstva iz Evropske unije in drugih držav so bila načrtovana v približno milijardo in prihodki iz tega naslova v prvem polletju znašajo 393 milijonov oziroma 39 odstotkov načrtovanih. Odhodki so bili v sprejetem proračunu načrtovani v višini 10,2 milijarde. V prvi polovici leta realizirani v višini 4,9 milijarde oziroma 48 odstotkov. Največja postavka so drugi tekoči domači transferji in sicer tekoči transferji v javne zavode. Tukaj je bilo izplačanih 980 milijonov in to so predvsem plače torej transferji javne zavode s področja izobraževanja, znanosti in športa. Potem so druga velika postavka tekoči transferji v skladu s socialnega zavarovanja. Znašali so 527 milijonov evrov od tega v ZPIZ 442 milijonov evrov. Nekoliko počasnejša dinamika je v tem transferju, zaradi ugodnih razmer na trgu dela in s tem hitrejšega priliva prispevkov za socialno varnost. Potem so izplačila za transferje posameznikom in gospodinjstvom. Tukaj so v prvih šestih mesecih so znašala 742 milijonov evrov oziroma 55 odstotkov načrtovanih največ v okviru finančnega načrta Ministrstva za delo, družino, socialne zadeve in enake možnosti. Na višjo realizacijo od načrtovane sta vplivala predvsem izvajanje Zakon o socialnem vključevanju invalidov in pa o osebni asistenci. Za plače, za druge izdatke zaposlenim in prispevke je bilo pri neposrednih proračunskih uporabnikih porabljeno 677 milijonov evrov to je 51 odstotkov načrtovanega, kar pomeni, da je pač na te postavkah zagotovljenega dovolj denarja za letošnje leto, 9 odstotkov je to več kot lani. Predvsem so plače povišale, zaradi stavkovnega sporazuma in iz naslova delovne uspešnosti in nadur. Do konca leta je načrtovana še ena uskladitev osnovnih plač z novembrom, višji dodatki pa veljajo od septembra. </font><br/>
<font size="4">	Potem, plačila domačih in tujih obresti. Bile so v prvi polovici realizirana v višini 520 milijonov, kar je približno dve tretjine. Načrtovanih pač pri teh odhodkih življenje ni linearno, ampak je glavnina skoncentrirana v prvi polovici leta tako, da tudi tukaj ocenjujemo,     </font><br/>
<br/>
<b><font size="4">3. TRAK: (TB) - 15.20</font></b><br/>
<br/>
<font size="4">	(nadaljevanje) da je dovolj denarja. Poraba proračunskih sredstev za blago in storitve je v prvem polletju znašala 347 milijonov, to je 41 %, za ta namen načrtovanih sredstev.</font><br/>
<font size="4">Tukaj gre predvsem za tekoče vzdrževanje cestne železniške infrastrukture, za vojsko in vojaško infrastrukturo ter za opravljanje informacijske infrastrukture. Subvencije v prvih šestih mescih 253 milijonov evrov oziroma 50 % načrtovanih, potem pa še investicijski odhodki in transferji, v prvi polovici leta 275 milijonov evrov, kar je v bistvu četrtina načrtovanih. Hitrejša poraba, kot vedno, se pričakuje pač v drugi polovici leta, glede na letni investicijski ciklus in glede na poletno glavno gradbeno sezono. Potem so še odhodki v proračun EU. V sprejetem proračunu so predvideni v višini 496 milijonov. V prvi polovici smo že izplačali preko 300 milijonov oziroma 61 % načrtovanega. Državni proračun je v prvi polovici leta do EU-ja sicer ustvaril neto proračunski presežek, v višini 89 milijonov evrov. Potem pa še račun finančnih terjatev in naložb. Prejemki znašajo 116 milijonov, izdatki 47. Izdatki so v višini 11 % načrtovanih, večina je pa iz naslova plačila obveznosti evropskemu mehanizmu za stabilnost, ki je bila izvedena v začetku letošnjega leta in v bistvu B-bilanca ima v polletju 69 milijonov presežka. In pa še v računu financiranja. V prvih šestih mescih smo se zadolžili za izvrševanje proračuna Republike Slovenije za 2,1 milijardo evrov. Za odplačila dolga je bilo v sprejetem proračunu načrtovano 2,9 milijarde, realiziranih pa že 2,7 in v bistvu, to se vse realizira v skladu z amortizacijskimi načrti v sprejetem proračunu.</font><br/>
<font size="4">Ob koncu lanskega leta, je dolg državnega proračuna znašal 29,2 milijarde oziroma 63,5 % BDP, do konca junija letošnjega leta se je znižal na 28,7 milijarde oziroma na 58,7 % BDP. Mi smo, ko smo pripravljali to polletno poročilo v juliju, smo pač ocenjevali oziroma je, v polletju je proračun izkazoval za 208 milijonov evrov presežka in smo ocenjevali, da bomo do konca leta približno dosegli te zastavljene cilje, kljub medletnim nihanjem in toliko bi povedala za uvod.</font><br/>
<font size="4">Hvala lepa.</font><br/>
<br/>
<b><font size="4">PREDSEDNIK DR. ANŽE LOGAR:</font></b><font size="4"> Hvala.</font><br/>
<font size="4">Naj samo omenim, da poslanca Jerneja Vrtovca nadomešča poslanec Jožef Horvat.</font><br/>
<font size="4">Zdaj pa prehajam na razpravo poslank in poslancev.</font><br/>
<font size="4">Gospod Šircelj.</font><br/>
<br/>
<b><font size="4">MAG. ANDREJ ŠIRCELJ (PS SDS):</font></b><font size="4"> Hvala lepa, predsednik.</font><br/>
<font size="4">Jaz bi samo nekaj kratkih vprašanj in morda tudi nekaj kratkih odgovorov. Prvo vprašanje, ki ga tukaj ni, je pa tudi en podatek, ki je bil tudi že javen, koliko znašajo likvidnostna sredstva proračuna? Pred časom, pred pol leta, približno, je bil ta znesek 7 milijard. Zanima me, če je / nerazumljivo/ še ta znesek ali ne, ali je višji? Naslednje vprašanje imam, kaj bo Ministrstvo za finance ali pa, kaj bo Vlada – vi ste omenil Vlado – naredila, da bodo prejeta sredstva iz Evropske unije višja oziroma, da bo dejansko prišlo do tega, da ne bo realizacija 38,6 %, ampak, da se bo to povečalo do konca leta, če se še kaj dejansko da naredit in tretje vprašanje je, morda se ne nanaša na prvih šest mesecev, ampak mislim, da / nerazumljivo/ mesec, vi ste omenil zdajle, da ima, je več prihodkov od dohodkov v prvem polletju za nekaj čez 200 milijonov, potem je pa prišla pač neka novica, da pa julija je pa, negativen, pa, če lahko poveste morda razloge, zakaj je bil pa potem v juliju negativen?</font><br/>
<font size="4">Samo toliko, hvala.</font><br/>
<br/>
<b><font size="4">PREDSEDNIK DR. ANŽE LOGAR:</font></b><font size="4"> Gospod Polnar.</font><br/>
<br/>
<b><font size="4">ROBERT POLNAR (PS DeSUS):</font></b><font size="4"> Hvala za besedo, gospod predsednik. Gospe in gospodje.</font><br/>
<font size="4">Prvo vprašanje, ki se ob vsakokratni analizi polletnega izvajanja proračuna zastavlja je, ali so </font><br/>
<br/>
<b><font size="4">4. TRAK: (VP) 15.25</font></b><br/>
<br/>
<font size="4">	(nadaljevanje) številke realizirane v polletju lahko ustrezen pokazatelj glede dinamike in tempa realizacije celoletnega proračuna? To seveda je odvisno od njegove značilnosti – ali je državni ali lokalni. Pri državnem proračunu mislim, da gre za določene značilnosti, ki jih je možno s polletnega obdobja transferirati tudi na celoletno obdobje. So pa seveda določene značilnosti oziroma tisto čemur se pravi proračunska nihanja. Za mene je ključno vprašanje pri razpravi o polletnem izvajanju proračuna ali so številke, s katerimi razpolagamo v proračunu za celotno leto, ali je torej s temi številka mogoče vzdržati.</font><br/>
<font size="4">	Druga pomembna zadeva pa je ali so te številke ekonomsko racionalne. Politično namreč so sprejemljive, saj drugače proračun v Državnem zboru nebi bil sprejet.</font><br/>
<font size="4">	Če pogledam strukturo, tako prihodkov kot odhodkov, potem se mi zdi, da je potrebno izpostaviti nekaj značilnosti. In sicer: celotni prihodki so realizirani na nivoju 49 %, kar se mi zdi, da je z vidika realizacije celoletnega proračuna na prvi pogled v redu. In da je tistih 10 tisoč 353 milijonov uresničljivih. Tudi davčni prihodki kot najpomembnejši segment strukture celotnih prihodkov so realizirani v okviru 50 %, pri čemer se mi zdi posebej poudariti, pomembno poudariti dve davčni vrsti, ki znatno presegata tistih 50 % načrtovanega v prvem polletju – to je dohodnina z 51,7 % in predvsem davek od dohodkov pravnih oseb z 61,7 %, ki tudi v določenem segmentu kaže, da gospodarska aktivnost, gospodarska dejavnost, ekonomska potenca družbe oziroma slovenskega gospodarstva, še vedno funkcionira. Kar se tiče davka na dodano vrednost se mi zdi, da dosežen odstotek – malo nad 46 % - ni pretirano problematičen ravno zaradi sezonske narave tega potrošnega davka, saj vemo, da bo zlasti ob koncu leta, ob decembrskih nakupih, izplen iz te davčne vrste bistveno večji. Tako, da kar se tiče davčnih prihodkov se mi zdi, da so stvari popolnoma obvladljive. Kar se tiče nedavčnih prihodkov je realizacija 52,7 % in se mi tudi ne zdi problematična. Kar se tiče ostalih treh vrst prihodkov, se pravi kapitalskih, prejetih donacij in transfernih prihodkov, je njihova absolutna vrednost v okviru celotnih prihodkov praktično zanemarljiva, zato o teh podatkih tudi ni vredno kar veliko govoriti.</font><br/>
<font size="4">	Tisto, kar pa je na prihodkovni strani problem, ki ga tudi sam vidim in kar je bilo že izpostavljeno, so pa seveda prejeta sredstva iz Evropske unije, ki so realizirana zgolj v 38,6 % in tukaj je najverjetneje pričakovati, da do konca leta tisti zastavljen načrt ne bo uresničen. Tako, da se lahko zgodi, da v kolikor nebi prišlo do porasta v posameznih delih ostale strukture prihodkov, da bi tudi na koncu bil ogrožen cilj celotnih prihodkov.</font><br/>
<font size="4">	Kar se tiče odhodkovne strani proračuna v prvem polletju, se mi pa zdi, da smo soočeni z dvema malo večjima problemoma. Kar se tiče tekočih odhodkov in tekočih transferjev na 51,7 in na 49 % so zadeve realizirane tako, kot morajo biti. To so tudi zadeve, ki so zelo predvidljive in je, pravzaprav ni prav veliko možnosti, da načrtovalci in izvajalci pri teh zadevah zgrešijo. Bistveno bolj drugačna zadeva pa je na investicijskih odhodkih in investicijskih transferih. Mi imamo na odhodkih, investicijskih, realizacije zgolj 31,6 %. Tu gre predvsem za nakupe in gradnje osnovnih sredstev, to se pravi tisto, kar država nakupuje in potem poseduje oziroma priposeduje. Ob takšni dinamiki kot je v prvem polletju bila realizirana, obstaja precej velika verjetnost,  </font><br/>
<br/>
<b><font size="4">5. TRAK: (VP) 15.30</font></b><br/>
<br/>
<font size="4">	(nadaljevanje) da celoten obseg investicijskih odhodkov ne bo realiziran. Še bolj problematična pa je zadeva z investicijskimi transferi, kjer pa je realizacija v prvem polletju samo 18,1 %. Tukaj pa se mi zdi, da lahko naletimo na zadevo, ki bi se v končni realizaciji proračuna lahko izkazala tudi kot tisti segment, na prvi pogled sicer pozitivno obarvan, pa z negativnim predznakom, ki bi na koncu povzročil celo morda malo večji proračunski presežek kot je načrtovano. V kolikor investicijski odhodki ne bodo realizirani. Ne upam si pa seveda zdajle napovedovati kakšna bo realizacija ob koncu leta, zato ker je dinamika na tem področju vendarle precej nepredvidljiva.</font><br/>
<font size="4">	Če povzamem. Mislim, da na podlagi polletnega poročila o izvrševanju proračuna lahko rečemo, da gre za ekonomsko racionalno izvajanje proračuna. Da ne gre za nekaj s čimer bi se veljalo kaj posebej hvaliti. Da je evidentno, da manevrskega prostora, zlasti za realizacijo investicijskih odhodkov in transferov, pravzaprav nimamo veliko ali pa ga v določenih segmentih sploh ni. In da gre predvsem za to, da so očitno načrtovalci proračuna v večini strukturnih elementov posameznih prihodkovnih in odhodkovnih stvari oziroma postavk načrtovali stvari tako, da obstaja velika verjetnost, da bo tudi realiziran v takšni zasnovi kot je bil v Državnem zboru sprejet. Jaz ocenjujem, da je to zadostna razlog, da se lahko strinjam s tako predlaganim polletnim poročilom o izvrševanju proračuna.</font><br/>
<font size="4">	Hvala lepa.</font><br/>
<br/>
<b><font size="4">	PREDSEDNIK DR. ANŽE LOGAR: </font></b><font size="4">Hvala.</font><br/>
<font size="4">	Kolega Mesec.</font><br/>
<br/>
<b><font size="4">	LUKA MESEC (PS Levica): </font></b><font size="4">Hvala za besedo.</font><br/>
<font size="4">	Jaz imam v bistvu dve čisto kratki vprašanji, ki sicer nekoliko presegata ta časovni okvir.</font><br/>
<font size="4">In sicer zanima me, če imate na Ministrstvu za finance že kakšne ocene kakšen bo proračunski učinek znižanja obdavčitve regresa letos? In pa drugo – zadnjič je minister Bertoncelj govoril nekako v smislu, da se dobršen del izpada proračunskih sredstev zaradi manjše dohodnine z naslova regresa pokompenzira z DDV-jem. In me zanima kakšna je točna ocena tega, približna ocena tega? In pa kašno metodologijo uporabljate za izračunavanje učinka dodatnih prilivov, z naslova DDV-ja v tem primeru.</font><br/>
<font size="4">Hvala.</font><br/>
<br/>
<b><font size="4">PREDSEDNIK DR. ANŽE LOGAR: </font></b><font size="4">Predno nadaljujem, naj samo povem, da poslanca Aleksandra Rebrška nadomešča poslanka Tadeja Šuštar, Nova Slovenija.</font><br/>
<font size="4">Kolegica.</font><br/>
<br/>
<b><font size="4">MAG. BOJANA MURŠIČ (PS SD): </font></b><font size="4">Hvala lepa. Bojana Muršič, ker me kolega ni predstavil. </font><br/>
<font size="4">Jaz moram reči, da se popolnoma strinjam in ne bom delala podrobne analize, ki jo je predstavil gospod Polnar. To so ugotovljena dejstva, ki jih danes nam ministrstvo poroča v skladu z Zakonom o javnih financah. Je pa seveda zelo pomembno in bi se dotaknila zgolj dva segmenta. </font><br/>
<font size="4">Eden je dolg države, ki se seveda v primerjavi z letom 2018 zmanjšuje in bo v tem polletju znašal 58,7 % bruto domačega proizvoda. To je sicer pohvalno, a zavedati se moramo, da na koncu koncev smo pred gospodarskim ohlajanjem. Naročila se zmanjšujejo, kar je seveda tudi bilo posledično temu tudi pričakovati. Zato pričakujem, da bo Ministrstvo za finance spodbujalo investicijski potencial. Kolega Polnar je izpostavil, da je realizacija investicijskih odhodkov v prvem polletju znašala zgolj 31,6 %, kar se mi zdi, da je majhen znesek. S tem, ko bi dejansko mogoče šli v to zmanjševanje dolga oziroma da / nerazumljivo / tako veliko odplačevali tega dolga, bi mogoče zviševali potem investicijski potencial. Kajti zavedati se moramo, da v zadnjih letih smo v Sloveniji izjemno malo vlagali, tako na področju šolstva v vrtce, šole, na področju infrastrukture – infrastrukturo imamo izjemno, izjemno slabo in tukaj, ravno pred to sejo </font><br/>
<br/>
<b><font size="4">6. TRAK: (VP) 15.35</font></b><br/>
<br/>
<font size="4">	(nadaljevanje) je potekala tudi seja na temo infrastrukturnih projektov. Ti projekti, ki so odobreni, ki so sredstva zagotovljena v proračunu, potekajo izjemno dolgo, ceste še dodatno propadajo. Še posebno je to vidno nekje na podeželju in enostavno bomo morali na tem mestu bistveno več vlagati. Da pa ne omenim teh zadev, da od leta 2007 domov za starejše sploh nismo gradili, sredstev v proračunu ni. In zato apel na strani mene, kot poslanke, da Ministrstvo za finance nekako začne razmišljati kako bomo to dolgoživo družbo rešili, kajti enostavno to ne pelje nikamor, da v danem trenutku ni enega prostega mesta v domu za starejše, sredstev za investicije v dome starejših, pa tudi ni.</font><br/>
<font size="4">	Na drugi strani bi se rada dotaknila prejetih sredstev iz Evropske unije. To nam še zdaleč ne more biti v ponos. V prvem polletju je znašalo zgolj 38,6 % načrtovanih prihodkov. Daleč največji delež predstavljajo sicer sredstva za izvajanje kohezijske politike, kot je navedeno – 50,8 % vseh prejetih sredstev. Delež kohezijskega sklada pa zgolj 9,9 %.</font><br/>
<font size="4">Zanima me, ker je vlada konec leta 2018 sprejela akcijski načrt za pospešitev črpanja sredstev, me zanima ali so kakšni ukrepi že vidni in ali jih bomo videli do konca leta? Kajti tako nizko črpanje evropskih sredstev je zame povsem nesprejemljivo oziroma lepo prosim obrazložite mi zakaj je tako nizko. </font><br/>
<font size="4">Toliko zaenkrat.</font><br/>
<font size="4">Hvala lepa.</font><br/>
<br/>
<b><font size="4">PREDSEDNIK DR. ANŽE LOGAR: </font></b><font size="4">Hvala, Bojana. </font><br/>
<font size="4">Kolega Horvat.</font><br/>
<br/>
<b><font size="4">JOŽEF HORVAT (PS NSi): </font></b><font size="4">Hvala lepa, gospod predsednik. Lep pozdrav vsem.</font><br/>
<font size="4">Imam vprašanje v treh stavkih za Ministrstvo za finance.</font><br/>
<font size="4">V času te vlade je se praktično gospodarska rast skorajda razpolovila, če upoštevamo zadnjo napoved UMAR-ja. To ima seveda velike javnofinančne posledice. Čemu Ministrstvo za finance pripisuje to ohlajanje? </font><br/>
<font size="4">Hvala lepa.</font><br/>
<br/>
<b><font size="4">PREDSEDNIK DR. ANŽE LOGAR: </font></b><font size="4">Hvala.</font><br/>
<font size="4">Mogoče še jaz potem glede zaključnega računa.</font><br/>
<font size="4">Zdaj, v bilanci prihodkov in odhodkov proračuna, v točki 2 so predstavljena tabela prihodkov, ki kaže na razliko v realizaciji v prvi polovici leta 2018/2019. Relativno nazorno povedna tabela. Pa me zanima zakaj podobna tabela ni predstavljena tudi za primer odhodkov, kjer bi bilo jasno videno kam strukturni odhodki v primerjavi z letom 2018 rastejo. Ali je ravno zaradi tega izpuščena, da nebi bili tolikanj očitno?</font><br/>
<font size="4">Zanima me, glede na to, da imamo proračun, nekaj stroškov, ki so relativno enostavno predvidljivi. Recimo eden od njih je sredstva za plače za zaposlene glede na to, da približno vemo kakšne gabarite vstavljamo v matriko. Pa me zanima kako je možno, da kljub takšnem relativno enostavnemu načrtovanju že v prvi polovici porabimo več kot polovico sredstev za ta namen? Ob tem, da je jasno, da z novembrom se zviša za še dodatne plačne razrede, kar se bo pokazalo že z decembrsko plačo, da bodo višji dodatki k plačam že od septembra. In v tem pogledu očitno bo ta postavka presegla planirana sredstva. In vas sprašujem ali je to zaradi slabega plana ali pa je to zaradi prekomernega povečanja števila zaposlenih v javni upravi, ki niso bila predhodno razvidna v kadrovskem načrtu oziroma v planiranju proračuna? </font><br/>
<font size="4">V tem dokumentu je tudi posebej izpostavljeno o tem, da se izboljšuje v bistvu gospodarska slika, da se število brezposelnih zmanjšuje in da je število se je približalo številu oseb, število brezposelnih se je približalo številu brezposelnih oseb pred gospodarsko krizo.</font><br/>
<br/>
<b><font size="4">7. TRAK: (TB) – 15.40</font></b><br/>
<br/>
<font size="4">	(nadaljevanje) Če pa pogledamo odstotke, ki naj jih ta socialna dimenzija kaže, pa vidimo, da povsod presega to vprašanje več kot polovico predvidenega proračuna, za družinske prejemke 53,3%, za transferje in socialno varnost 58,5 %, za druge transferje posameznikom 55,5 %, za transferje nezaposlenim pa 57,5 %. Pa bi vas prosil za obrazložitev tega presega planiranih sredstev, glede na podatke, ki bi po neki zdravi logiki morali pomenit, glede na povečanje števila zaposlenih, zmanjšanja števila brezposelnih, da se ta številka zmanjšuje, ne pa, da se povečuje.</font><br/>
<font size="4">Zdaj pa, predlagam, da zaključimo to razpravo, pa da damo besedo Ministrstvu za finance. Prosim.</font><br/>
<br/>
<b><font size="4">MAG. SAŠA JAZBEC:</font></b><font size="4"> Hvala lepa za besedo, hvala lepa za vprašanja. Upam, da sem si vse zabeležila.</font><br/>
<font size="4">Gospod Šircelj, podatek glede likvidnosti, ki ga imate – 7 milijard - to je bilo januarja, začetek leta, ko smo se zadolžili, preden smo odplačali naslednjo, torej naslednjo, preden smo odplačali obveznico, ki je zapadla, tako da, potem, ko smo plačali tisti dobri 2 milijardi in pol, imamo zdaj likvidnost nekje na reda velikosti 4 milijarde evrov. Potem, še v zvezi z proračunom za julij. Julij je vedno mesec, v vseh letih, da proračun posluje s primanjkljajem. Razloga za to sta dva – eden je vračilo dohodnin, drugi je izplačilo letnega dodatka za upokojence, ta znaša 140 milijonov evrov, približno, tako da v bistvu v vsakem juliju je to tisti dodatni transfer, ki gre v pokojninsko blagajno in je, tako kot sem rekla, julija vedno minus ali pa po juliju vedno minus, medtem ko že avgustovski podatki, ki še niso sicer čisto, ampak pač prvi podatki, ki jih imamo, za avgust, že kažejo, da smo nazaj v črnih številkah, se pravi nazaj v plusu.</font><br/>
<font size="4">Zdaj glede na to, da je EU zgodba bila izpostavljena že iz vaše strani, bi jaz rada povedala, da sem to vprašanje malo pričakovala, da je Vlada in da se v bistvu državni sekretarji vseh ministrstev, ki izvajamo evropsko kohezijsko politiko, da se zdaj ob kvartalnem poročilu srečamo, usedemo in si pač povemo, kaj se dogaja in kako se dogaja. Tako da, kot prvo, bi rekla, da je to tako in tako ustaljena praksa, da se na investicijah nikoli, v nobenem letu, ne more porabit pač točno toliko denarja, kot je načrtovanega, sploh ker gre tu za večje projekte, za tudi projekte, ki so gradbene narave, ki so odvisni od prejema kakšnih dovoljenj in tako naprej. Vsak resor, ko pa gre v razpis za kakršnekoli projekte, ki so sofinancirani iz proračunu, pa potrebuje pravice porabe. Tako da pravice porabe, ki so v proračunu, tukaj ta dobra milijarda iz EU-ja, pač ne bo nikoli, v nobenem letu še ni bila in tudi ne bo pač v celoti porabljena, ampak, to pri EU sredstvih, kot tudi vsakič sproti povem, pomeni, da če ni prihodka, to pomeni, da tudi odhodka ni bilo, tako da, to je iz vidika, če gledamo, kot državni proračun, je pač z vidika primanjkljaja ali pa presežka, se pravi, salda, nevtralno, medtem ko pač, če gre za evropski denar, je čas za črpanje dolg, v bistvu do leta 2023, še te perspektive, kar pomeni, da v bistvu neke zaloge, če hočemo gledat pozitivno, imamo tudi še za, zdaj, ko se je začela gospodarska rast, ne še ohlajati, ampak, ko se je začela zniževat.</font><br/>
<font size="4">Zdaj pa konkretni razlogi, kajne, kaj je Vlada naredila ali pa, kaj Vlada dela ali pa kaj sploh so razlogi, ker se vedno govori, da so to razlogi na strani Vlade. Razlogi na strani Vlade so lahko, kadar gre za projekte, kjer je izvajalec Vlada. Kjer je pa izvajalec ali, kjer pa so izvajalci ali občine ali javni zavodi ali pa karkoli ali pa, ne vem, fizične osebe, ali pa prejemniki, upravičenci teh EU sredstev, pa potem ni nujno, da je tukaj razlog in ko smo ugotavljali s kolegi, kaj se dogaja, smo prišli do tega, kajne, da je pogodba za EU sredstva s strani, torej, SVRSK-a je, torej organa upravljanja, je zelo jasno napisano, kateri so upravičeni stroški in če pride v času trajanja projekta do sprememb in potem do uveljavljanja stroškov, ki niso upravičeni stroški, potem ne pridejo skupaj s to dokumentacijo in v bistvu do izplačila ne pride</font><br/>
<br/>
<b><font size="4">8. TRAK (VI) 15.45</font></b><br/>
<br/>
<font size="4">	(Nadaljevanje) in imamo pač primere, kjer imajo potem, pač, se ne izplačuje izvajalcev in tako naprej. Tako da tukaj bi želela povedati, da je to en tak relativno kompleksen sistem, ki ima za seboj poleg tega, kar sem povedala, tudi neuspele javne razpise. Konkretno en velik je v povezavi s širokopasovnim internetom, so se, torej pristojno ministrstvo je razpisalo projekt, na projekt so prispele vloge, ki so bile vse zavrnjene. Vmes je Evropska komisija sprejela mnenje, da je treba izvesti novo testiranje za odpravo tistih lis in potem pač tako tečejo mesci. Ko pride do novega razpisa bo pač leto šlo mimo. In pač ta denar ne bo niti porabljen in niti pač potem ne bo povračila. Kot sem že omenila, ti infrastrukturni projekti, nekateri so pač odvisni od dolgotrajnih postopkov pridobivanja okoljevarstvenih soglasij in potem nekaj zamikov je prišlo s strani v okviru dogovora za razvoj regij. Tako da v bistvu razlogi zakaj se to ne črpa so različni. Kaj je Vlada naredila poleg tega, da sedaj pač to dejansko spremljamo in sodelujemo je, da je bil v vmesnem času dejansko popravljen tudi sistem do te mere, da sedaj dejansko deluje, d je dobil pač pozitivno oceno Urada za nadzor proračuna. Tako da, ko je bilo v igri potencialna zaustavitev plačil s strani Evropske komisije, to sedaj ni več sploh vprašanje. Kar se tega tiče so stvari popravljene do te  mere. Drugače je bilo pa v bistvu do sedaj, ko smo, ne vem, do začetka septembra je bilo od skupnih treh milijard 68 milijonov že dodeljenih 2 milijardi in pol. Potem potrjene operacije znašajo 2,1 milijardo. Se pravi, to je to, ko se točo že ve, ko imajo upravičenci te pogodbe, da tako rečem, pri sebi, ampak v bistvu izplačil je bilo pa dejansko, se pravi potem pride pa tista faza, ko je treba izbrati izvajalca, izvesti javni razpis, ko se začne delati in ko se začnejo potem računi izstavljati. In tukaj je pač ta vrzel. Izplačil je bilo do sedaj 790 milijonov. Tukaj v bistvu, ko smo tudi pogledali sedaj, ne vem, ta mesec smo pogledali in je ocena realizacije ostaja na tej ravni, da bomo do konca leta iz Evrope počrpali 800 milijonov. </font><br/>
<font size="4">	Gospod Polnar, jaz v bistvu nekih vprašanj iz vaših… /oglašanje iz klopi/ No, sedaj ravno gledam, iz vaše razprave vprašanj nisem zaznala. </font><br/>
<font size="4">	Gospod Mesec, vi ste spraševali o učinku regresa na letošnjo dohodnino. Mi ga sedaj vidimo približno 100 milijonov, se pravi, v letošnjem letu. Ampak tukaj je še v bistvu sekundarni učinek pride v naslednjem letu pri poračunu te dohodnine, tako da to še ni končen znesek. To bomo vedeli naslednje leto. </font><br/>
<font size="4">	Sedaj vprašanje o kompenzacijskem efektu na DDV, pa kakšna je metodologija, to je v bistvu dosti težko vprašanje. Jaz vam tu lahko povem, da ko smo pač pripravljali proračun, to je bilo nekje januarja, smo ga delali na podlagi jesenske napovedi Umarja in lanske realizacije in smo pač ocenili koliko naj bi bilo DDV na podlagi teh izhodišč. Glede na dogajanja do polletja in glede na oceno do konca leta mi ocenjujemo, da bo tega DDV-ja dejansko nekje v tem znesku kot smo takrat predvideli. Je pa dejstvo, da Finančna uprava ima ciljane akcije, da ima pač ciljane preglede, kjer gre in pač želi z večjo učinkovitostjo pač pobrati več tega. To sedaj v bistvu izvaja že en čas. Eno podlago za to so v bistvu dale davčne blagajne, ki omogočajo, drugo so v bistvu te akcije vklopi razum zahtevaj račun, ki pač lahko ugotavljajo v katerih segmentih se stvari mogoče ne dogajajo čisto tako, kot bi se morale. </font><br/>
<br/>
<b><font size="4">9. TRAK: (VP) 15.50</font></b><br/>
<br/>
<font size="4">	(nadaljevanje) Tako, da jaz vam tukaj glede metodologije pa glede kompenzacijskega efekta, da bi vam nekaj zelo jasno lahko odgovorila ali pa z nekimi števili postregla, vam žal ne morem.</font><br/>
<font size="4">	Gospa Muršič je opozarjala, da dolg znižujemo prehitro. Zdaj, dolg dejansko je nekje na ravni, zdaj če govorimo ali o proračunu, dolg proračuna je šel zdaj v pol leta, približno za 600 milijonov se je znižal. V bistvu dolg se znižuje praktično iz dveh naslovov. Eden je, če pač se generirajo presežki, drugi je, če pride do prodaje premoženja, ne. V preteklem letu se je to oboje zgodilo in zato smo pač nominalno ta dolg lahko znižali. Na sektorju država je to pač malo drugače, zato ker je pač poleg proračuna zraven še 2700 drugih enot, ki pač tudi majo svoja pravila glede zadolževanja. Ampak v obeh je pa dejstvo, da nam gre zdaj na roko ta visoka rast BDP-ja, tako da v bistvu relativni delež, predvsem relativni delež dolga v BDP-ju pada. Jaz sem vas seveda slišala glede tega investicijskega potenciala, ki bi ga pač, ki ste rekli, da bi ga pač lahko zdaj v teh časih bolj razvijali. Z vidika privatnega sektorja bi rekla, da pač imamo za spodbujanje investicij, da imamo v bistvu precej take širokogrudne investicijske olajšave za podjetja. Tako, da to je pač poskrbljeno za ta segment. Vi ste govorili sicer o domovih za starejše oziroma o teh državnih investicijah, a ne. Jaz tukaj pač, absolutno tudi mi to vemo. Absolutno je pa tudi dejstvo, ki ga pač povemo vedno zdaj pogosteje, da je preko 90 % proračuna, da je fiksnega, da so zadaj praktično zakonske obveznosti ali pa neke implicitne obveznosti. Tako, da glede na to, da imamo zdaj že par let fiskalno pravilo, da se moramo gibati znotraj omejenih možnosti, se trudimo oziroma kot pravi Fiskalni svet hodimo po robu zmožnega. Tako, da za spremembo strukture odhodkovne strani pa, vsaj Ministrstvo za finance, zelo intenzivno pač propagira pač za kakšne strukturne reforme, ki bi šle v to smer.</font><br/>
<font size="4">	Gospod Horvat je sicer šel, vprašal je zakaj se je gospodarska rast razpolovila. On je sicer govoril o ohlajanju, jaz bi rekla, da ohlajanja absolutno ni, o ohlajanju lahko govorimo kadar je pač gospodarska rast negativna. Če pa gospodarska rast še vedno znaša tam okrog 3 %, zadnja zabeležena je lanska 4,1, za letos jo je zdaj UMAR sicer znižal iz 3,4 na 2,8, drugo leto naj bi bila spet 3 %, se pravi gre še vedno za nadpovprečno, glede na druge članice EU nadpovprečno gospodarsko rast. Gre za v ekonomiji normalno stvar gospodarskih ciklov. Mi smo malo, odprto gospodarstvo in v bistvu glede na to kaj se dogaja v sploh tistem gospodarstvu, kamor največ izvažamo, kjer je tehnična recesija, je tako dogajanje povsem razumljivo.</font><br/>
<font size="4">	Gospod Logar. Če sem vas prav razumela, ste vprašali zakaj je taka lepa slikica, ta tabela, tabela 2 za prihodke in ni za odhodke. Ampak meni se zdi, da je v bistvu, ker je tukaj zadaj, a ne, itak ta priloga, a ne. In so odhodki v bistvu po vrstah, mislim po istih vrstah so ravno tako razporejeni, a ne. In je pač napisano kakšna je bila realizacija, koliko so to procenti glede na sprejeti proračun, tako da tukaj ni-</font><br/>
<br/>
<b><font size="4">	PREDSEDNIK DR. ANŽE LOGAR: </font></b><font size="4">Ne pa primerjave.</font><br/>
<br/>
<font size="4">	</font><b><font size="4">MAG.</font></b><font size="4"> </font><b><font size="4">SAŠA JAZBEC: </font></b><font size="4">Ne pa primerjave na? Preteklo leto?</font><br/>
<br/>
<b><font size="4">	PREDSEDNIK DR. ANŽE LOGAR: </font></b><font size="4">Leto 2018, tako kot je tukaj.</font><br/>
<br/>
<font size="4">	</font><b><font size="4">MAG. SAŠA JAZBEC: </font></b><font size="4">Aja, na preteklo leto.</font><br/>
<br/>
<b><font size="4">	PREDSEDNIK DR. ANŽE LOGAR: </font></b><font size="4">Ja seveda.</font><br/>
<br/>
<font size="4">	</font><b><font size="4">MAG.</font></b><font size="4"> </font><b><font size="4">SAŠA JAZBEC: </font></b><font size="4">Okej. Potem to, mislim, da bi skrivali ni. Aha, tukaj, razumem vas zdaj v bistvu. Ja, realizacija glede na rebalans, ne pa glede na preteklo leto. No, ampak recimo konkretno, saj sem vam za plače povedala, da gredo 9 %, da so šle gor. Tako, da lahko pa pač to, lahko, to ni noben problem, da imamo to tudi prikazano. </font><br/>
<font size="4">	Potem ste spraševali zakaj smo </font><br/>
<br/>
<b><font size="4">10. TRAK: (SC) - 15.55</font></b><br/>
<br/>
<b><font size="4">	</font></b><font size="4">(nadaljevanje) dali za plače toliko več kot 50 %. Sedaj tako je. V prvem polletju je plačan tudi regres, se pravi, to, da je več kot 50 % v prvi polovici leta ni načelno nobena drama. </font><br/>
<font size="4">	Glede tega zaposlovanja, ki ste rekli, če je to pa sedaj dejansko podatke ne vem. Pa imam rast pač 14 na 18 števila zaposlenih in je… Vi veste, da v bistvu število zaposlenih v ožji državni upravi je omejeno z ZIPRS-om in je bil za letos odstotek porasta milim, da je bil 0,5 glede na 31. 12. 2017, se pravi, da se je lahko v ožji državni upravi zaposlilo največ do 157 ljudi. Če pogledamo številke v ožji državi je v 18 glede na 14 - imam tukaj primerjavo - je 72 javnih uslužbencev manj. Potem, če pogledamo isto primerjavo za občine, kar je sicer tukaj nerelevantno, ker pač občinske plače se ne financirajo iz tukaj, ampak na občinah jih je iz 5 tisoč 41 šlo na 5 tisoč 281, se pravi, 240 ljudi več. Medtem, ko je pa to povečanje, o katerem ste govorili povečanje zaposlenih je pa v javni upravi in sicer v javnih zavodih s področja šolstva. To je povezano z generacijami. Se pravi, kolikor je pač večja generacija toliko več razredov je, potem treba novih narediti. Koliko odločb je v bistvu izdanih za učence s posebnimi potrebami, ki zahtevajo dodatnega učitelja je, potem treba več in to je zelo težko pač planirati eno leto v naprej. V bistvu v šolstvu je v tem obdobju število zaposlenih narastlo iz 59 tisoč 300 na 63 tisoč 300, se pravi, za štiri tisoč ljudi in te plače se v bistvu tukaj notri zagotavljajo. Potem je enak porast za 4 tisoč tudi v zdravstvu, ki se tudi ne iz tukaj financira. V javnih zavodih s področja socialnega varstva je bilo za 830 ljudi. Tukaj ne morem sedaj reči, ker se eni tej socialno varstveni zavodi, če gre za domove ostarele se pač ne financirajo iz proračuna, če pa gre za kakšne druga pa se. To je razlaga glede plač, ampak v globalu bo tudi ta še novembrski porast, kjer gredo pač eni javni uslužbenci za eden dodatni plačni razred gor. Kolikor mi ocenjujemo sedaj do konca leta bo v globalu tega denarja za plače dovolj. To je pač klasično nekaj zmanjkalo, pri nekaterih je nekaj preveč, odvisno je tudi seveda od bolniških dolgotrajnih. Tukaj na več kot toliko natančno je pač težko načrtovati. </font><br/>
<font size="4">	Potem ste pa še vprašali kaj je s temi torej izdatki, transferi posameznikom in gospodinjstvom, zakaj je tukaj vse praktično nad 50 odstotkov. To sem v bistvu tudi že pojasnila. Lanski dvig denarne socialne pomoči je bil v bistvu tako visok, da je skupaj v bistvu še z varstvenim dodatkom, da je v bistvu sedaj pripeljalo do tega, da je krog upravičencev, ki sploh pridejo sedaj tukaj zraven toliko večji, zato nam v bistvu v šestem letu gospodarske rasti nam narašča tudi število prejemnikov denarnih socialnih pomoči. V bistvu to je nemogoče, ker je bil ta sprememba sprejeta v Državnem zboru je nemogoče napovedati kateri vsi uporabniki bodo prišli sedaj, mislim kateri bodo vsi postali novi upravičenci. To je odgovor na to. </font><br/>
<font size="4">	Drugo je pa Zakon o osebni asistenci. To je bil zakon, ki je bil sprejet v Državnem zboru z oceno finančnih učinkov 7 milijonov na letni ravni. Tukaj se je pa že v prvih štirih mesecih se je porabilo toliko, se pravi, je bil bistveno podcenjen ta finančni učinek. Letos je prvo leto izvajanja tega zakona in tukaj je pač eden velik manko. Glede, ste pa vprašal še, brezposelnih. Je pa zgodba taka, da je trg dela vseeno prožen, da pač eni ljudi na novi izgubijo službo, drugi jo dobijo tako, da jaz te številke nimam v glavi, ampak vem oziroma mislim, da manj kot polovica brezposelnih ali      </font><br/>
<br/>
<b><font size="4">11. TRAK: (DAG) - 16.00</font></b><br/>
<br/>
<b><font size="4">	</font></b><font size="4">(nadaljevanje) pa celo bistveno manj kot polovica brezposelnih sploh dobiva nadomestilo za brezposelne. Tako ti, ki jih imamo v sistemu, so tisti, ki so v bistvu zdaj na novo, da tako rečem, izgubili službo, ker trajanje nadomestila, bolniškega, ne bolniškega, trajanje nadomestila za brezposelne, je različno. In tudi, ko se ti tisto izteče, potem tudi če si brezposeln, ne padeš več v sistem. Ampak, kot pravim, ker je pač trg fleksibilen, ker so novi brezposelni, tisti, ki dobivajo potem, in je v bistvu znotraj tega bazena teh 72 tisoč, je bilo rečeno, da jih je na zavodu, in je težko zdaj res natančno napovedati, koliko ja, koliko ne. Mi ravno tako, kot ste tudi vi nakazali, razmišljamo, da če je povpraševanje po delovni sili tako visoko, da bi potem ta sredstva za brezposelne in za dolgotrajno brezposelne morali po logiki stvari biti nižja, ampak zaradi tega dejavnika, ki sem ga omenila, očitno niso. </font><br/>
<font size="4">	Toliko, jaz mislim, da je to to. </font><br/>
<br/>
<font size="4">	</font><b><font size="4">PREDSEDNIK DR. ANŽE LOGAR: </font></b><font size="4">Hvala. </font><br/>
<font size="4">	Zaključujem razpravo. </font><br/>
<font size="4">	Predlagam, da obravnavo zaključimo z ugotovitvijo, da se je komisija seznanila s Poročilom o izvrševanju proračuna Republike Slovenije za leto 2019 v obdobju januar - junij 2019. </font><br/>
<font size="4">	Zaključujem to točko dnevnega reda. </font><br/>
<br/>
<font size="4">	Prehajamo na obravnavo </font><b><font size="4">2. TOČKE DNEVNEGA REDA - REVIZIJSKO POROČILO RAČUNSKEGA SODIŠČA REPUBLIKE SLOVENIJE, POSLOVANJE JAVNE AGENCIJE REPUBLIKE SLOVENIJE ZA SPODBUJANJE PODJETNIŠTVA, INOVATIVNOSTI, RAZVOJA, INVESTICIJ IN TURIZMA. </font></b><br/>
<b><font size="4">	</font></b><font size="4">Revizijsko poročilo z dne 13. 3. 2018 je objavljeno na spletnih straneh Državnega zbora, ravno tako tudi Porevizijsko poročilo z dne 29. 8. 2018. </font><br/>
<font size="4">	Na sejo so k tej točki vabljeni: Tomaž Vesel, predsednik Računskega sodišča, Ajda Cuderman, direktorica Javne agencije Republike Slovenije za spodbujanje podjetništva, mag. Maja Pak, direktorica Javne agencije Republike Slovenije za trženje in promocijo turizma, ki se je opravičila, Ministrstvo za gospodarski razvoj in tehnologijo, Javna agencija Republike Slovenije za spodbujanje podjetništva, Javna agencija Republike Slovenije za trženje in promocijo turizma in Računsko sodišče. </font><br/>
<font size="4">	Razpravo bomo opravili tako, da najprej dobijo besedo predstavniki Računskega sodišča, da predstavijo revizijsko poročilo, nato pa bodo dobili besedo predstavniki obeh agencij, ki sta nastali iz prvotne agencije. Nato pa preidemo na razpravo poslank in poslancev, če bo zanjo izražena želja. </font><br/>
<font size="4">	Prehajamo na predstavitev poročila s strani Računskega sodišča. Prosim, da se predstavite za magnetogram. </font><br/>
<br/>
<font size="4">	</font><b><font size="4">NATAŠA MUSAR MIŠELJIĆ: </font></b><font size="4">Hvala za besedo. </font><br/>
<font size="4">	Moje ime je Nataša Musar Mišeljić, sem vrhovna državna revizorka, pristojna v času izvajanja revizije za področje poslovanja javnih agencij. </font><br/>
<font size="4">	Kot je bilo že povedano, je Računsko sodišče izvedlo revizijo poslovanja Javne agencije Republike Slovenije za spodbujanje podjetništva, inovativnosti, razvoja, investicij in turizma, takrat v letu 2014, kar je obdobje revizije, je pač to bil ta subjekt. Že med izvajanjem revizije, to je jeseni 2015, se je področje turizma preneslo na novoustanovljeno Javno agencijo za trženje in promocijo turizma, medtem ko je preostale naloge agencije od decembra 2015 opravljala novoustanovljena Javna agencija Republike Slovenije za spodbujanje podjetništva, internacionalizacijo tujih investicij in tehnologije. Obe agenciji sta bili revidiranki, kot rečeno, v obdobju revizije pa je posloval enovit subjekt. </font><br/>
<font size="4">	Cilja revizije sta bila dva, in sicer izrek mnenja o pravilnosti poslovanja agencije v letu 2014 ter izrek mnenja o uspešnosti poslovanja agencije v letu 2014. Glede pravilnosti je Računsko sodišče agenciji izreklo mnenje s pridržkom,  zaradi tega, ker smo ugotovili, da je na različnih področjih delovanja agencija poslovala v nasprotju s predpisi in pogodbenimi določili. In sicer smo ugotovili naslednje nepravilnosti, ki so vplivale na izrek tega mnenja. V programu dela in v finančnem načrtu agencija ni predvidela vseh prejemkov in izdatkov. Prav tako v tem istem dokumentu, torej v programu dela in finančnem načrtu, ni opisala večletne strategije razvoja agencije. Ni sprejela splošnega akta o načinu izvajanja nadzora nad namensko porabo sredstev ter primernostjo in strokovnostjo dela pravnih in fizičnih oseb, ki jim dodeljuje sredstva. Prav tako ni objavljala poročil o opravljenih nadzorih na tak način, da bi bila ta poročila javno dostopna. Zakon o javnih agencijah je agenciji nalagal tudi izdelavo poročila o mnenju uporabnikov o njenem delu ter o možnih predlogih </font><br/>
<br/>
<b><font size="4">12. TRAK: (DAG) - 16.05</font></b><br/>
<br/>
<b><font size="4">	</font></b><font size="4">(nadaljevanje) glede storitev in ustreznih izboljšav, ki ga agencija prav tako ni izdala. V mesečnih poročilih za področje turizma agencija ni poročala o doseženih rezultatih za posamezen mesec, tudi ni navedla zastavljenih ciljev in doseženih rezultatov ter ni obrazložila vsebinskih odstopanj. Ugotovili smo, da je agencija kot uporabnik javnih sredstev plačila izvajalcem storitev oziroma tistim, kjer je nabavljala blago, plačevala v rokih, ki so bili daljši od predpisanih, se pravi, plačilni roki. Akt, ki je uredil splošne pogoje za sodelovanje na strokovnih turističnih sejmih in poslovnih borzah, bi moral sprejeti predstojnik agencije, vendar smo ugotovili, da ga je sprejela kar vodja sektorja za turizem. Ugotavljali smo nepravilnosti na področju javnega naročanja v približno 1 % zneska, namenjenega za plačilo blaga in storitev, kjer smo ugotovili nepravilnosti, bodisi da so se naročila oddajala brez ustreznih postopkov, bodisi da postopki niso bili pravilni, bodisi da so naročila drobili oziroma na drug način ni bila ustrezno določena ocenjena vrednost javnega naročila, kar je potem vplivalo na način oddaje tega javnega naročila. Poleg tega smo ugotavljali, da je agencija blago in storitve plačevala po višjih cenah, kot pa jih je dogovorila s pogodbami v postopkih javnega naročanja ali pa sicer v pogodbah. Ker ni pravilno poročala, je nakazala, vrnila v bistvu v proračun sredstva, za katera to ni bilo prav, ker če bi pravilno izkazala porabo teh sredstev, bi se pač ugotovilo, da teh sredstev ni bila dolžna vrniti v proračun. Pri sklepanju aneksov k najemnim pogodbam za poslovne prostore v znesku skoraj 200 tisoč evrov ni preverjala ponudb na zunanjem trgu in ni izvajala pogajanj z najugodnejšimi ponudniki. Delovnih mest na agenciji ni razvrstila v skladu z ustrezno kolektivno pogodbo. Takratnemu vršilcu dolžnosti direktorja je izplačala v nasprotju s predpisi nadomestilo za neizrabljen letni dopust v znesku preko 5 tisoč evrov, članov sveta agencije pa je izplačevala previsoke sejnine, v znesku blizu 4 tisoč evrov. </font><br/>
<font size="4">	Na podlagi navedenega, kot rečeno, smo ugotovili oziroma ocenili, da je bilo poslovanje agencije - smo agenciji pač za njeno poslovanje izrekli mnenje s pridržkom. </font><br/>
<font size="4">	V drugem delu revizije smo se ukvarjali z uspešnostjo agencije pri izvajanju nalog. In sicer smo se spraševali, ali si je agencija zastavila ustrezne cilje na vseh svojih področjih delovanja, ali so bili ti cilji dejansko realizirani in v kakšni meri ter ali je o tem agencija tudi ustrezno in popolno poročala. Hkrati ob tem smo pa poskušali ugotoviti tudi, ali se je agencija kaj ukvarjala z doseganjem ciljev v smislu sinergije; namreč, ko so bile v agencijo združene tri prej samostojne agencije, so bili določeni nekateri cilji, ki naj bi se s to združitvijo dosegli. Tako smo vzporedno s tem poskušali ugotoviti tudi to, ali je agencija sploh spremljala neke te sinergične učinke. Ugotovili smo, da pravzaprav ne, da ni niti načrtovala nekih tovrstnih ciljev, niti o njih ni poročala. Mi smo lahko samo ugotovili podatke na odhodkovni strani oziroma na stroškovni strani, in sicer, da se je glede na cilje, ki so bili zastavljeni ob sami združitvi, to je še v letu 2012, dejansko znižalo oziroma zmanjšalo število zaposlenih, znižali so se stroški poslovanja, vendar pa ne ve takšni meri, kot je bilo načrtovano. </font><br/>
<font size="4">	Po posameznih področjih bi predstavila razloge, zakaj smo ocenili, da je bila agencija le delno uspešna v letu 2014 pri izvajanju svojih nalog na področju spodbujanja podjetništva, inovativnosti, razvoja, investicij in turizma. </font><br/>
<font size="4">	In sicer, kar se tiče tega, ali si je agencija zastavila ustrezne cilje na vseh področjih poslovanja, bi rekla takole, naša ocena je bila, da je na področju spodbujanja podjetništva, inovativnosti in tehnološkega razvoja ter na področju spodbujanja razvoja turizma </font><br/>
<br/>
<b><font size="4">13. TRAK: (VP) 16.10</font></b><br/>
<br/>
<font size="4">	(nadaljevanje) agencija cilje opredelila, ni pa v vseh primerih oziroma za vse cilje dovolj konkretno opredelila bodisi aktivnosti za dosego ciljev, ki si jih je zastavila, bodisi načina merjenja doseganja teh ciljev. Medtem ko na področju spodbujanja internacionalizacije in tujih neposrednih investicij agencija ni dovolj jasno določila niti samih ciljev. V, torej, v obdobju v fazi načrtovanja smo ugotovili, da na tem področju je bil problem že s cilji in seveda potem logično tudi s določitvijo aktivnosti in načina merjenja.</font><br/>
<font size="4">	Pri oceni tega v kolikšni meri so bili cilji doseženi, smo zato izhajali iz poročil, se pravi o poslovanju, kjer so bile te stvari nekoliko bolj določno povezane, se pravi in smo potem preko tega ugotavljali koliko so bili cilji doseženi. Ocenili smo, da je agencija na področju spodbujanja podjetništva, inovativnosti in tehnološkega razvoja cilje večinoma dosegla. Izpostavili smo primere, kjer pa, teh je bilo sicer nekaj, ne veliko, kjer ti cilji niso bili ali pa niso bili v celoti doseženi. Podobno je bilo stanje na področju spodbujanja razvoja turizma, kjer je večino ciljev agencija dosegla. Vendar čisto vseh ciljev oziroma na podlagi poročil ni bilo možno oceniti, ker agencija enostavno o vseh projektih oziroma o izvajanju vseh nalog ni poročala. Podobna zgodba, torej pomanjkljivo poročanje o nekaterih projektih oziroma nalogah, se je ponovila tudi na področju spodbujanja internacionalizacije in tujih neposrednih investicij, kjer prav tako nismo mogli oceniti vseh ciljev. Tiste, ki pa smo lahko, smo pa na tem področju ocenili kot delno dosežene. Pri poročanju smo ugotovili, da je na področju spodbujanja podjetništva, inovativnosti in tehnološkega razvoja večinoma ustrezno in tudi popolno poročala. V nekaterih primerih pa ni poročala ali pa ne dovolj natančno o razlogih, zaradi katerih so morda nekateri v manjšem številu, pač cilji ne bili doseženi. Na področju spodbujanja internacionalizacije je agencija ustrezno in popolno poročala o uresničevanju zastavljenih ciljev, medtem ko je na področju spodbujanju tujih neposrednih investicij poročala, po našem mnenju, le delno popolno in ustrezno, ker ni poročala o finančni realizaciji po posameznih nalogah, ni poročala o učinkih obiskov potencialnih tujih investitorjev v Sloveniji in učinkih njihovih sestankov s podjetji v Sloveniji. Ni poročala o rezultatih oglaševalskih in promocijskih aktivnosti ter uspešnosti in uporabnosti spletnega portala investslovenia. Prav tako tudi ni poročala ali je predlagala kakšne ukrepe za izboljšanje konkurenčnega položaja Slovenije z vidika privabljanja tujih neposrednih investicij. Na področju turizma je bilo po našem mnenju poročanje večinoma ustrezno in popolno.</font><br/>
<font size="4">	Agenciji oziroma obema agencijama smo podali kar nekaj, skupaj 14, priporočil za boljše poslovanje. 8 popravljalnih ukrepov, ki bi jih bilo potrebno izvesti, sta ena ali druga agencija že izvedli med izvajanjem revizije. V dokončnem poročilu pa smo tako zahtevali od SPIRIT-a še 2 ukrepa. In sicer, da pripravi načrt aktivnosti za pripravo in sprejem večletne strategije razvoja agencije, za katerega smo ugotavljali, da bi bil, prvič ga je bila dolžna sprejeti in drugič bi bil potreben tudi na področju opredelitve ciljev delovanja agencije. In da pripravi splošni akt o načinu izvajanja nadzora nad namensko porabo sredstev ter nad primernostjo in strokovnostjo dela subjektov, ki jim pač dodeljuje sredstva. Ter, da pripravi načrt aktivnosti s katerim bo zagotovila, da bodo poročila o opravljenih nadzorih javno objavljena, kot pač to določajo in zahtevajo predpisi. Oba ukrepa, o katerih je agencija poročala v odzivnem poročilu, smo ocenili kot zadovoljiva. </font><br/>
<font size="4">	Zaenkrat hvala, če kaj bolj podrobno, pa bom poskušala pojasniti.</font><br/>
<br/>
<b><font size="4">	PREDSEDNIK DR. ANŽE LOGAR: </font></b><font size="4">Hvala. </font><br/>
<font size="4">	Torej predajam besedo naprej, predvsem, da se v svojem poročilu osredotočite na, kaj ste storili z realizacijo priporočil. Tako, da predlagam zdaj agenciji.</font><br/>
<br/>
<b><font size="4">14. TRAK (VI) 16.15</font></b><br/>
<br/>
<b><font size="4">	AJDA CUDERMAN:</font></b><font size="4"> Hvala za besedo. Ajda Cuderman, direktorica Javne agencije SPIRIT. Glede na opisano stanje lahko v celoti povemo, da smo pravzaprav v agenciji skozi leto oziroma so bivši direktorji, jaz sem od 16. 8. s strani Vlade imenovana za obdobje 5 let, bili sprejeti korektivni ukrepi in ostali ukrepi, ki so popravili vse nepravilnosti, ki jih je Računsko sodišče identificiralo. Govorimo o dveh nepravilnostih glavnih, tudi s porevizijskim poročilom je na koncu tisto, kar je agencija napravila. Računsko sodišče je ta ukrep ocenilo kot zadovoljivo. Sedaj govorim o tistem delu, ki je za podjetništvo, internacionalizacija, tuje investicije in tehnologijo. To se pravi, večletna strategija razvoja Javne agencije SPIRIT, ki dolgo časa ni bila sprejeta, je bila na koncu na seji sveta SPIRIT, 5. marca 2018, sprejeta v obliki programa dela in finančnega načrta za leto 2018 in 2019. V letošnji jeseni pa se bo skladno s tem postopkom sprejelo ravno tako na svetu SPIRIT program dela pa finančni načrt za leto 2020 in 2021. Drugo nepravilnost, ki jo je bilo potrebno odpraviti je sprejem procesa nadzora nad namensko porabo sredstev, ki jih dobijo upravičenci v smislu finančnih spodbud. Sveta agencije je na seji 8. 6. 2018 sprejel pravilnik o nadzoru nad namensko porabo sredstev ter primernostjo in strokovnostjo dela pravnih in fizičnih oseb, kjer je predpisano minimalno število izvedenih kontrol na terenu, kontrol projektov in seveda tudi načina, na katerega se imenuje člane, ki izvajajo kontrole v komisije in na kakšen način tudi naprej poročajo nadrejenim organom in s tem tudi vladi, odvisno od tega za kakšna sredstva gre, proračunska ali pa kohezijska. Kot pojasnilo ostalih priporočil, za katera je Računsko sodišče presodilo, da jih je potrebno korektivno popraviti v smislu izvajanja aktivnosti in delovanja pa tako. Notranjih aktov o pripravi izvajanja javnih razpisov za dodeljevanje spodbud je bil sprejet in usklajen, ni bil odvisen samo od agencije, ki je izvajalski organ, ampak tudi od njej narejenih inštitucij v smislu tistih finančnih spodbud, ki jih daje iz določenega naslova. To se pravi, Ministrstva za gospodarstvo in pa SVRK, kohezijska sredstva. Tako da to je usklajeno med vsemi tremi organi, 4. 4. 2019. Notranji akt o postopkih izvedbe javnih naročil, za katere glede na vrednost ni treba izvesti postopka po zakonu, ki ureja javna naročanja. Govorim o tistem omenjenem pravilniku za mala naročila oziroma za tista naročila do 20 tisoč evrov brez DDV oziroma gradnje do 40 tisoč evrov brez DDV, takih naročil skorajda ni oziroma jih nič v zadnjih nekaj letih. Pojasnilo je takšno, sam Zakon o javnih naročilih dokaj natančno določa pravila, po katerih mora biti to urejeno in izvedeno. Sama agencija pa pokriva vsaj tri različne sektorje in v vsakem sektorju po 15 različnih programov. Tako da je pravzaprav z enim pravilnikom izjemno težko pokriti vsa področja mehkih vsebin. Tudi okoli 450 takšnih naročil na agenciji poteka, približno. In agencija deluje pač po principu notranjega kontrolinga in poročanja skladno z Zakonom o javnih naročilih, tako kot mora. To se pravi, vse gre po obrazcih na portal javnih naročil in vse je objavljeno tudi v zadnjih letih na spletnih straneh agencije. Vsa naročila za dobave blaga in storitev do 10 tisoč evrov so v številki objavljena, vsa naročila nad 10 tisoč evrov, ki so jih prejeli različni izvajalci pa so poimensko pa zneskovno navedeni tudi na spletni strani agencije. Torej, s strani notranjega kontrolinga, ki obsega pa več informacijskih rešitev, od glavne knjige, do tega, da direktor na koncu podpisuje, je pa vse urejeno, tako da ta kontroling obstaja in je tudi po mnenju DKO v zadevi 018230 iz leta </font><br/>
<br/>
<b><font size="4">15. TRAK: (TB) – 16.20</font></b><br/>
<br/>
<font size="4">	(nadaljevanje) 2013, bo popolnoma zadosten nadzor.</font><br/>
<font size="4">Potem, imamo naslednje priporočilo, izračun ocenjene vrednosti naročil, celotno skupno vrednost vseh podobnih si storitev na vseh področjih delovanja je prav tako po tistem, ko je agencija prejela to priporočilo, upoštevala, vsa naročila večjih vrednosti, ki združujejo podobne si storitve, sedaj načrtuje na letni ravni in tudi izvede ali letno naročilo do 200 tisoč evrov ali več, odvisno za to, za kakšen znesek gre ali pa vse skupaj naredi na takšen način, da sklepa okvirne sporazumne za več let. Takšen primer je recimo za nakup letalskih kart ali pa za tiskarske, oblikovalske, oglaševalske aktivnosti. Tako da, to je tudi upoštevano. Pri vseh naročilih se seveda pa upošteva enih in drugih, ena je tržno, objavljeno javno, drugo pa je, da je načelo treh ponudb, tako kot je po zakonu, pri ta prvem sem pozabila povedat, upoštevano.</font><br/>
<font size="4">Četrto priporočilo, da ministrstvu predlagamo, da v pogodbi o financiranju določimo takšen datum preložitve zaključnega poročila, da ne bo prihajal do razlik pri knjiženju obračuna stroškov, to se pravi, da se zajame celotno obdobje. Je tudi urejeno v pogodbi za 2018 in za 2019, je bil datum 20. 8., s tem da ni prihajal potem več do razlik. Knjiženje računov, prijeti računi, vemo, da jih zamudniki pošiljajo tudi na začetku februarja še za preteklo obdobje, pa prej niso bila zajeta, zdaj je pa to urejeno. Kazalniki o poslovnih kontaktih, pričakovani rezultati pri izvajanju posameznih nalog agencije, ti kazalniki so v zadnjih letih vsi zajeti, vsaj v zadnjih dveh letih, to se pravi 2017, 2018, so zajeti v vsakokratnem letnem programu dela agencije, ki jo potrdi tudi svet in v vsakoletnem zaključnem letnem poročilu je tudi poročano o procentu doseganja vseh kazalnikov. Oba dokumenta sta javno objavljena na spletnih straneh in pa tudi agencija sama, skozi svoj CRM sistem je sposobna povedat za določene dejavnosti, to je v zadnjih petih letih, ta sistem v funkciji. Jasno, v vsakem trenutku se jasno lahko pove no, koliko je število stikov, kakšni so viri in tako naprej, za obe področji in za internacionalizacijo in za področje tujih neposrednih investicij.</font><br/>
<font size="4">Naslednje priporočilo, šesto, to se pravi, v programu dela o finančnem načrtu, bolj podrobno načrtuje cilje, načine izvajanja promocijskih oglaševalskih aktivnostih, letno planiranje je to pokrilo, v letošnjem letu lahko jaz povem, da smo okvirni sporazum za tisk, izvedbeno oblikovanje, promocijski material, sklenili, kot je bilo že tudi pri točki 3. pojasnjeno in pri oglaševalskih storitvah smo to ločili od drugih nacionalnih kampanj, ki jih ne moremo uvrstiti v enako vsebino. Vsi dokumenti so dostopni v dokumentnem sistemu agencije.</font><br/>
<font size="4">Sedmo priporočilo v programu dela o finančnem načrtu za posamezno leto pri načrtovanju spodbujanja tujih neposrednih investicij pri vseh nalogah, ki naj bi jih agencija v posameznem letu izvajala, naj se navedejo aktivnosti za dosego in pričakovane rezultate oziroma kazalnike, kot pojasnjeno, je to del plana dela, ki ga potrdi svet agencije in tudi potem, letnega zaključnega poročila.</font><br/>
<font size="4">Osmo priporočilo je dokaj podobno bilo, to se pravi, jasno opredeljene ciljne skupine uporabnikov storitev na področju spodbujanja tujih neposrednih investicij. Tu smo v letu 2017 pripravili analizo ciljnih skupin, pa podrobno preučil njihove potrebe in pričakovanja glede storitev, ki jih mora agencija ponujat od leta 2019. Tako imamo jasno opredeljene ciljne trge, tudi Vlada je v dokumentu mednarodni izzivi opredelila ključne panoge, ključne trge, iz katerih se pričakuje tuje neposredne investitorje in tudi v letošnjem letu uvajamo kar precej podroben, tako imenovan, »pie plan(?)« projektov, s katerim se bo lahko jasno povedal, iz katerih branž prihajajo</font><br/>
<br/>
<b><font size="4">16. TRAK: (VP) 16.25</font></b><br/>
<br/>
<font size="4">	(nadaljevanje) tuji investitorji, v kakšnem ciklu padejo ven oziroma ne izkazujejo več interesa in o kakšnih vrednostih tujih investicij govorimo. Tako, da to je ravno tako napravljeno. Se pa v glavnem celotna strategija nanaša na to, da agencija izvaja v glavnem samo storitve zagotavljanja podpore tujim investitorjem, ne izvaja pa več od leta 2015 nobenega inštrumenta finančne spodbude za tuje investitorje. Ta sredstva so celoti prešla na MGRT.</font><br/>
<font size="4">Priporočilo številka 9 v letnih poročilih poroča o rezultatih oziroma učinkih izvajanja posameznih aktivnosti povezanih z dolgoročnimi in kratkoročnimi cilji. To je ravno tako v zadnjih dveh letih, kot je omenjeno v letnem poročilu, že poročano. Dnevni način poročanja v smislu tega, da pa lahko nek managerski dashboard vzpostavimo in ga damo na voljo vsem zainteresiranim državnim organom, pa bo v polni funkciji do leta 2022, ker govorimo o digitalizaciji podatkov, ki se zajemajo iz več virov, ne samo iz strani aktivnosti agencije ampak tudi od drugih državnih organov.</font><br/>
<font size="4">In še deseto priporočilo, da se opredeli medsebojne sinergije vseh področij delovanja. Tu lahko povem, da je prejšnje vodstvo relativno prebrisano ali pa korektno izvedlo reorganizacijo oziroma sistematizacijo, s katero je uredilo dokaj jasne razmejitve med sektorji. Tako, da v bistvu sinergije teh treh agencij včasih, ko so bile predno smo ustanovili eno agencijo, ne, so zdaj načeloma vzpostavljene. Tako, da je tudi to pokrito.</font><br/>
<font size="4">Hvala lepa.</font><br/>
<br/>
<b><font size="4">PREDSEDNIK DR. ANŽE LOGAR: </font></b><font size="4">Dobro, hvala.</font><br/>
<font size="4">Ima Javna agencija za trženje in promocijo turizma kaj za dodati? </font><br/>
<br/>
<b><font size="4">SUZANA GALIČ: </font></b><font size="4">Ja. Suzana Galič, vodja finančnega kontrolinga STO, po pooblastilu direktorice.</font><br/>
<font size="4">Mi smo s strani Računskega sodišča v celoti uveljavili in upoštevali štiri priporočila, ki so bila podana v aktu.</font><br/>
<font size="4">In sicer sprejem akta o postopkih izvedbe javnih naročil, za katere glede na vrednost ni potrebno izvesti postopka po zakonu, ki ureja javno naročanje. Na tem področju je STO z dnem 10. 3. 2018 sprejel Pravilnik Slovenske turistične organizacije o računovodstvu, finančnem poslovanju, javnih naročilih in notranjih kontrolah, kjer v razdelku Javna naročila opredeljujemo splošne določbe javnega naročanja, potem uporabo aplikacije za podporo pri vodenju javnih naročil. Opredelili smo odgovorne osebe v teh postopkih, finančna zavarovanja in prepoved drobljenja naročil.</font><br/>
<font size="4">Za drugo priporočilo, da pri izračunu ocenjene vrednosti naročil upošteva celotno vrednost vseh podrobnih načrtovanih storitev na vseh področjih svojega delovanja, še enkrat se navezujem na prejšnjo obrazložitev in sicer v Pravilniku STO o računovodstvu in finančnem poslovanju natančno določamo in izrecno opredeljujemo prepoved drobljenja naročil.</font><br/>
<font size="4">Tretje priporočilo Računskega sodišča o programu dela in finančnem načrtu za posamezno leto v primerih načrtovanj odstopanj od strateških dokumentov s področja turizma se navede razloge za odstopanje. Sprejeta je bila strategija trajnostne rasti slovenskega turizma za obdobje 2017-2021. In STO je v letih 2016, 2017 in 2018, to se pravi po izčlenitvi skupne agencije ni načrtoval odstopanj. Je pa uresničeval predpisane smernice strategije.</font><br/>
<font size="4">In pa četrto, zadnje priporočilo - v programu dela in finančnem načrtu za posamezno leto se navede pričakovane rezultate pri izvedbi posameznih nalog oziroma kazalnike tako, da se jih pri oceni realizacije lahko izmeri in ovrednoti. Za to področje lahko povem, da smo v dokumentu Strategije razvoja STO za obdobje 2016-2020 opredelili uravnotežene sisteme kazalnikov. In sicer na vseh glavnih področjih poslovanja agencije, na finančnem vidiku, vidiku učinkovitosti promocijskih aktivnosti, vidiku ključnih deležnikov, to je se pravi gospodarstva, ter vidiku zaposlenih, gre skupaj z 21 glavnih kazalnikov, ki so v celoti merljivi. In pa seveda</font><br/>
<br/>
<b><font size="4">17. TRAK (VI) 16.30</font></b><br/>
<br/>
<font size="4">	(Nadaljevanje) še večje število podkazalnikov, kar je vključeno tudi v pogodbe o uspešnosti poslovanja direktorice za posamezna leta. To so vsi ukrepi, ki jih je agencija, takoj po prejemu teh priporočil sprejela in jih udejanjila. Hvala. </font><br/>
<br/>
<b><font size="4">	PREDSEDNIK DR. ANŽE LOGAR:</font></b><font size="4"> Hvala. Odpiram razpravo za poslance. Če ni razprave, zaključujem razpravo.  </font><br/>
<font size="4">	Predlagam, da razpravo zaključimo z ugotovitvijo, da se je Komisija za nadzor javnih financ seznanila z revizijskim in porevizijskim poročilom Računskega sodišča Poslovanje Javne agencije Republike Slovenije za spodbujanje podjetništva, inovativnosti, razvoj investicij in turizma in popravljalnimi ukrepi, ki sta jih sprejeli Javna agencija Republike Slovenije za spodbujanje podjetništva, internacionalizacije tujih investicij in tehnologije in Javna agencija Republike Slovenije za trženje in promocijo turizma. </font><br/>
<font size="4">	Zaključujem  s tem tudi to točko dnevnega reda. </font><br/>
<br/>
<font size="4">	Prehajamo na obravnavo </font><b><font size="4">3. TOČKE DNEVNEGA REDA - REVIZIJSKO POROČILO RAČUNSKEGA SODIŠČA REPUBLIKE SLOVENIJE ZA DOSEGANJE CILJEV UVEDBE JAVNO-ZASEBNEGA PARTNERSTVA.</font></b><font size="4"> </font><br/>
<font size="4">	Revizijsko poročilo z dne 22. 2. 2018 je objavljeno na spletnih straneh Državnega zbora. Porevizijsko poročilo z dne 31. 7. 2018 pa je objavljeno na spletnih straneh Državnega zbora. Na sejo so k tej točki vabljeni Tomaž Vesel predsednik Računskega sodišča, Marjan Šarec predsednik Vlade, ki se je opravičil, dr. Andrej Bertoncelj minister za finance, Vlada, Ministrstvo za finance in Računsko sodišče. Razpravo bomo opravili tako, da bodo najprej dobili besedo predstavniki računskega sodišča, nato bodo besedo dobili predstavniki Vlade oziroma Ministrstvo za finance, da povedo kaj so storili za dokončno odpravo nepravilnosti, nato pa bomo prešli na razpravo članic in članov komisije. </font><br/>
<font size="4">	Dajem besedo predstavnikom Računskega sodišča, da na kratko povzamejo ugotovitve iz revizije. </font><br/>
<br/>
<b><font size="4">	DR. MIROSLAV KRANJC:</font></b><font size="4"> Hvala lepa, gospod predsednik. Moje ime je Miro Kranjc, sem vrhovni državni revizor pristojen za izvedbo te revizije. </font><br/>
<font size="4">	Računsko sodišče vsake toliko časa gre pogledati na neko področje in skuša ugotoviti kaj gre ali pa ne gre narobe na nekem področju. In leta 2016, ko smo zasnovali to revizijo, je bilo 10 let od sprejema Zakona o javno-zasebnem partnerstvu in naša želja in cilj je bil, da ugotovimo ali se je ta zakon prijel v naši državi ali se dosegajo njegovi cilji in ali se da mogoče kaj izboljšati. Recimo, da smo imeli takrat že kakšno izkušnjo ali dve z inovativnimi praksami na lokalnem nivoju, ko smo v vsaj osmih revizijskih poročilih izrazili svoje bolj ali manj jasno nestrinjanje s tem, kako se javno-zasebno partnerstvo razume na lokalnem nivoju. Recimo, da smo imeli tudi relativno dobro oceno že tega kaj bi znalo biti narobe s samim zakonom. Zato smo se lotili revizije smotrnosti, katere cilj je bil pravzaprav ugotoviti uspešnost implementacije in doseganje ciljev tega zakona. Ker smo, kot rečeno, že na lokalnem nivoju že svoje mnenje večkrat izrazili, smo se obdržali(?) na državnem nivoju in skušali smo se fokusirati na dve glavni področji, to je ali so bili zagotovljeni pogoji, sploh osnovne potrebne predpostavke za to, da bi zakon lahko stopil v veljavo, v življenje in ali so bili zastavljeni cilji doseženi. Javno-zasebno partnerstvo je bilo, recimo, v prejšnjem desetletju, to je sedajle že toliko časa nazaj, 10, 12, 13, 14 let, nekako ena taka panaceja, ki naj bi zdravila skoraj vse, skoraj kot tavžent roža. In dejansko je marsikje po svetu javno-zasebno partnerstvo partnerstvo med zasebnim partnerjem in javnimi inštitucijami oziroma organizacijami za doseganje ciljev </font><br/>
<br/>
<b><font size="4">18. TRAK: (VP) 16.35</font></b><br/>
<br/>
<font size="4">	(nadaljevanje) na področju, ki so javnega pomena, zelo dobra stvar in lepo živi. V deželi pod Alpami imamo s tem, vsaj na državnem nivoju, malo večjo težavo. Dejansko v vseh teh letih je bil uspešno, uspešno ali pa kakor koli drugače, zaključen samo en projekt. To je dom za ostarele v Idriji, pa še tam zasebni partner pravi, da mu je žal kolikor ima las na glavi, da se je tega lotil in nikoli več se nebi tega šel z državo. Na žalost. Na lokalnem nivoju, kot rečeno, je pa idej veliko in zelo inovativnih. Ampak tudi nekako, po naši oceni, pogosto niso po svoji vsebini in namenu dejansko javno-zasebno partnerstvo ampak bolj ali manj inovativni načini zadolževanja občin. Zakon, kot je bil sprejet leta 2006, stopil je v veljavo potem 2007, je po naši oceni pravzaprav niti ni bil dobro lektoriran, kaj šele, da bi bil dejansko narejen tako, kot, da ne bo pomote, bilo je veliko dobrih namenov pri sprejemanju tega zakona, brez dvoma, ampak dejansko tak kot je bil sprejet, je imel kar nekaj lukenj, ki jih, ki sta se jih vlada in ministrstvo, ki sta bila revidiranca v tej reviziji, sta se zavedala že od začetka. Sta o tem tudi poročala v svojih začetnih poročilih o izvajanju tega zakona in ki so pravzaprav nekako tudi glavna ovira zakaj ta zakon dejansko nikoli ni zaživel. Ta zakon je bil mišljen kot nek adaptivni sistem, ki se bo prilagajal, učil in omogočal, da se v Sloveniji razvije ta kultura sožitja med javnimi in zasebnimi sredstvi. Kar je temu zakonu v bistvu manjkalo v primerjavi s tem, kar pravzaprav v tujini je nekako samo po sebi umevno, je to, da bi zasebni partner prevzemal kako odgovornost, tveganje v primeru javno-zasebnega partnerstva. Brez prenosa tveganja na zasebnega partnerja pravzaprav ne gre za javno-zasebno partnerstvo ampak gre za javna naročniška razmerja. Za to imamo pa seveda druge zakone, ki urejajo taka razmerja in ki seveda potem zgrešijo sam namen. </font><br/>
<font size="4">	V revizijskem poročilu, ki smo ga za naše razmere, po naši oceni, opravili pravzaprav relativno hitro, je, dosti smo razdelali težave glede okolja, glede ciljev in doseganja ciljev v več podpoglavij in dosti podrobno našteli kaj je tisto, kar je bilo narobe. Jaz bi na tem mestu izpostavil predvsem to nejasnost opredelitve samega pojma v zakonu, neurejenega prenosa tveganj, nedorečenega nadzora pri javno-zasebnih partnerstvih in pa dejstvu, da ni sankcij za kršitelje. V nekaj letih, zakon je predvideval, ne, da je treba o javno-zasebnih partnerstvih poročati, da je treba ta poročila analizirati, da je treba adaptirati potem ukrepe glede na ta poročila, vendar tega poročanja ni bilo. Ministrstvo za finance teh poročil tudi ni moglo zahtevati od tistih, ki bi jih morali pripravljati. Tudi tisti, ki so poročali, so različno razumeli kaj pravzaprav je javno-zasebno partnerstvo. Organ, ki naj bi spremljal in nekako usmerjal razvoj tega področja, to je bil Svet Vlade za javno-zasebno partnerstvo, je bil, recimo da neoperativen. Tudi na Ministrstvo za finance je skozi leta pravzaprav organizacijska podpora, ki je bila sprva mogoče še zastavljena na nivoju sektorja, se počasi razvodenela na to, da je bil ta sektor malo prestavljan sem pa tja, pa potem na koncu sta ostala nazadnje še dva človeka, ki sta približno 10 % svojega časa še namenjala temu. Zadnje letno poročilo, ki ga sicer letno predvideva Zakon o javno-zasebnem partnerstvu, je bilo pripravljeno za leto 2009. </font><br/>
<br/>
<b><font size="4">19. TRAK: (DAG) - 16.40</font></b><br/>
<br/>
<b><font size="4">	</font></b><font size="4">(nadaljevanje) In, kot rečeno, pri samih pogojih za to, da bi ta zakon lahko živel, kakor je bilo zamišljeno v zakonu, smo morali ugotoviti, da Vlada pa ministrstvo nista bila uspešna. </font><br/>
<font size="4">	Pri tem, da bi rekli, ali je Slovenija dosegla cilje uvedbe javno-zasebnega partnerstva, imamo prvo težavo že v tem, da teh ciljev pravzaprav ni v zakonu navedenih. Tam je namen zakona, ki smo ga, recimo, privzeli kot to, kar naj bi bil cilj zakona. Ampak bolj podrobnejše cilje naj bi pa pripravljal svet za javno-zasebno partnerstvo, ki pa, kot rečeno, nekako ni nikoli dobro zares zaživel in tudi teh ciljev ni določil. Če niso bili določeni, jih tudi merimo ne, in kot rečeno, na državnem nivoju imamo pravzaprav en samo javno-zasebno partnerstvo, ki je nedokončano. Bile so ideje o tem, da bi še mogoče kak drug projekt lahko bil javno-zasebno partnerstvo. Pravzaprav je bilo teh idej veliko, od drugega tira, Emonike in tako naprej, ampak, kot rečeno, izveden tak projekt sploh ni bil. </font><br/>
<font size="4">	Računsko sodišče je bilo pri oblikovanju zahtev za popravljalne ukrepe pravzaprav v neki nerodni situaciji. Imamo zakon, za katerega vemo, da, oprostite, ni bog ve kaj, pa se ga ne izpolnjuje; v prvi vrsti njegovih določil, ki so še relativno jasna in sploh ne napačna, se ne izpolnjuje. Zato smo od Vlade in od ministrstva zahtevali tri popravljalne ukrepe vsega skupaj. Vlada in ministrstvo sta nam pa odgovorila, da imata v pripravi nov Zakon o javno-zasebnem partnerstvu, ZJZP-1, in Zakon o koncesijah, ki sta bila pa oba, ne v parlamentarni proceduri, ampak dejstvo, da sta bila obravnavana na Vladi, že zapisano v samem revizijskem poročilu. Skratka, to je bilo nekaj, kar smo upoštevali mi pri pripravi zahteve za odzivno poročilo. Mi smo pa to dobili potem poleti 2018 kot izkaz popravljalnega ukrepa. To nas seveda ni moglo zadovoljiti, glede na to, da nas ni zadovoljilo že takrat, ko smo oblikovali popravljalne ukrepe. In zato smo vse tri nakazane popravljalne ukrepe v porevizijskem poročilu ocenili kot nezadovoljive in tudi izrekli dva sklepa o kršitvi obveznosti dobrega poslovanja. </font><br/>
<font size="4">	Sam Zakon o javno-zasebnem partnerstvu, sem prepričan, da veste, je bil ob koncu mandata prejšnjega Državnega zbora umaknjen iz zakonodajne procedure in zato tudi nesprejet. Zakon o koncesijah, ki je bil pa nujen zaradi sprememb evropske zakonodaje, zaradi katerih smo bili tudi že opozarjani s strani Evropske komisije, pa je bil, in pokriva en določen del tega področja. </font><br/>
<font size="4">	Kako bi rekel, ta zgodba pri tem Zakonu o javno-zasebnem partnerstvu je ena takih zgodb, kjer ne bi rekel, da je nekdo nekaj ukradel, nekaj narobe naredil, nekaj… Bilo je veliko dobrih želja, dobrih namenov, radi bi imeli zakon, ki bi nam omogočal to, da javna in zasebna sredstva učinkovito uporabljamo za doseganje hvalevrednih ciljev, ampak zadeva se nam je nekako, nam kot državi, vsem skupaj, nam je nekako ušla, pod mizo, spolzela je iz rok. Namenov, kot rečeno, ni bilo slabih, ampak kot Računsko sodišče pri tem, ko narišemo eno tako sliko, ne moremo biti zadovoljni. In upam predvsem, da Ministrstvo za finance in Vlada bosta na to temo take ali drugačne ukrepe - saj mi ne vztrajamo na tem, da moramo imeti nov Zakon o javno-zasebnem partnerstvu, to je bilo nekaj, kar se je Vlada takrat odločila, da bo imela in predlagala z obnovo tega zakona, rešiti ta problem -, da se bo na tem področju kaj zgodilo in da bomo </font><br/>
<br/>
<b><font size="4">20. TRAK: (DAG) - 16.45</font></b><br/>
<br/>
<b><font size="4">	</font></b><font size="4">(nadaljevanje) bomo imeli več kvalitetnih javno-zasebnih partnerstev. </font><br/>
<font size="4">	Hvala lepa. </font><br/>
<br/>
<font size="4">	</font><b><font size="4">PREDSDUJOČI MAG. ANDREJ ŠIRCELJ: </font></b><font size="4">Hvala lepa vam, gospod Kranjc. </font><br/>
<font size="4">	Zdaj dajem besedo predstavnikom Vlade. Želite besedo? Izvolite, državni sekretar. </font><br/>
<br/>
<font size="4">	</font><b><font size="4">MAG. ALOJZ STANA: </font></b><font size="4">Gospod podpredsednik, hvala. </font><br/>
<font size="4">	Dejansko je bilo predstavljeno zelo izčrpno trenutno stanje. Rad bi pa izpostavil in samo poudaril stvari, ki so bile že iznesene. Da je bilo ugotovljeno, da ni obstoječ zakon, ki je bil sprejet leta 2006, krivec za toliko projektov, kot je bilo izvedenih, oziroma da je bil izveden infrastrukturni projekt na nivoju države samo eden. Treba je iskati pomanjkljivost ali pa pomanjkanje teh projektov, ki niso bili pripravljeni s strani določenih možnih pripravljavcev in zaradi tega tudi ni bilo potem te izvedbe. 	Bilo je tudi zelo jasno povedano, da v času presoje uspešnosti izvajanja tega zakona s strani revizijskega sodišča je potekala priprava novega zakona, ki je bil na Vladi sprejet 21. 12. 2017, potem pa dan v proceduro, vendar zaradi predčasnega odstopa Vlade nikoli ni bil obravnavan v Državnem zboru. Ta zakon je vseboval dve vsebinski področji, eno so bila javno-zasebna partnerstva, drugo pa koncesije. Kot vam je znano, smo zaradi direktive, ki jo je Evropska unija sprejela, bili zavezani, da določene koncesije spravimo v svoj pravni red, in je Vlada na predlog Ministrstva za finance 6. 12. 2018 sprejela besedilo zakona o nekaterih koncesijskih pogodbah, ki jih je Državni zbor potem sprejel 31. 1. </font><br/>
<font size="4">	Tudi navedba, ki je bila podana, da je na koncu sodelovalo na spremljanju aktivnosti v zvezi z Zakonom o javno-zasebnem partnerstvu omejeno število ljudi, omejen čas, je Ministrstvo za finance v mesecu aprilu sprejelo odločitev in ustanovilo nov sektor, ki nudi pomoč pri pripravi investicijske dokumentacije in spremlja izvajanje investicij tudi s področja javno-zasebnega partnerstva, saj ga jemljemo samo kot en model financiranja, je zajet v tem sektorju. In s tem smo vzpostavili podlage za pridobivanje podatkov in pripravo zahtevanih analiz. Prej je bilo jasno povedano, da v principu smo dve zahtevi dobili, ki ju moramo pripraviti. Kadrovsko smo se zdaj usposobili, tudi procesno in v principu bomo na podlagi zbranih podatkov, opravljenih analiz in pa delno osnove zakona, ki je bil pripravljen za obravnavo, ne ustreza pa več vsebini po času, kajti umakniti bo treba določena poglavja, ki zajemajo koncesije, in pa z dobrimi praksami, ki so v tem času eventualno prepoznane, predvsem pa na podlagi analiz se odločiti o nadaljnjih korakih. Tako v principu sledimo priporočilom, ki smo jih dobili. Je mogoče nek časovni »gap« med enim in drugim, vendar je pa treba upoštevati, da so v preteklosti - dejansko je bilo nekaj obrazloženo, da bi s sprejetjem novega zakona, ki je že bil pred durmi, bile pomanjkljivosti, ki so bile prepoznane, v celoti odpravljene. </font><br/>
<font size="4">	Hvala. </font><br/>
<br/>
<font size="4">	</font><b><font size="4">PREDSDUJOČI</font></b><font size="4"> </font><b><font size="4">MAG. ANDREJ ŠIRCELJ: </font></b><font size="4">Hvala lepa. </font><br/>
<font size="4">	Odpiram razpravo poslank in poslancev. Gospod Polnar, izvolite. </font><br/>
<br/>
<font size="4">	</font><b><font size="4">ROBERT POLNAR (PS DeSUS): </font></b><font size="4">Hvala za besedo, gospod predsedujoči. </font><br/>
<font size="4">	Revizija smotrnosti poslovanja se je opravljala s strani Računskega sodišča za obdobje 10 let, pri čemer se je vedelo, da je v tem obdobju bil realiziran samo </font><br/>
<br/>
<b><font size="4">21. TRAK: (VP) 16.50</font></b><br/>
<br/>
<font size="4">	(nadaljevanje) en projekt javno-zasebnega partnerstva v državi. Zato končni izid tovrstne revizije tudi ni mogel biti drugačen kot se je zdaj izkazal, tudi na podlagi analize popravljalnih ukrepov, za katere Računsko sodišče izkazuje, da so negativni. Mislim, da je zdaj popolnoma jasno, da se je, vsaj v slovenskem primeru, ta zapletenost razmerij med javnimi in zasebnimi interesi v tržnem gospodarstvu izkazuje kot trenutno nekaj, kar ne zmoremo preseči. Preseči ne zmoremo omejitev privatizacijske in korporativne tržne logike, zakaj ideja javno-zasebnega partnerstva je ravno v tem – gre za bolj uravnoteženo razmerje med političnimi, ekonomskimi in socialnimi interesi. </font><br/>
<font size="4">	Drugi nivo, katerega se mi zdi pomembno poudariti, pa so načini javno-zasebnega partnerstva pri financiranju naložb, ki so v javnem interesu kot politično-ekonomska vsebina razumevanja posodabljanja vloge države in javnega sektorja. Očitno je, da tudi na tem področju imamo velike težave, pri čemer se mi zdi potrebno odpreti aktualnost treh zadev. Prva  je, da so javno naročila dokazano ekonomsko neučinkovita in politično sporna. Druga je, da vlada za financiranje ambicioznih investicijskih projektov potrebuje izdatna zasebna finančna sredstva in da v namerah njihovega dosedanjega pridobivanja ni bila uspešna. In tretji nespregledljiv vpliv, je vpliv inštitucij Evropske unije. Te inštitucije silijo države članice v prilagajanje zakonodaje na področju javno-zasebnega managementa, in sicer na način, da zadev ne poenostavljajo, marveč pravno zapletajo in birokratizirajo. Posledice so navadno težave z ekonomsko realizacijo poslov. Gre za to, da bi morali zasebniki vlagati v javne projekte ali pa bi javni sektor sofinanciral zasebne projekte, ki zadovoljujejo predvsem javne interese. In tukaj se mi zdi, da je nastalo, vsaj v slovenskem primeru, nepresegljivo razmerje med pravnim razumevanjem javno-naročniškega, koncesijskega ali pa statusnega oziroma solastniškega partnerstva nasproti vsebinskim razmerjem, ki zadevajo razmejevanje poslovnih tveganj.</font><br/>
<font size="4">Mi smo dobili v gradivu Računskega sodišča tudi ocene nepravilnosti in nesmotrnosti, ki sta jih zagrešili vlada in Ministrstvo za finance. Tudi 3 popravljalne ukrepe, pri čemer se na področju vlade Računsko sodišče orientira na oblikovanje Sveta vlade Republike Slovenije za javno-zasebno partnerstvo, ki dejansko ne funkcionira in tudi ni odigral tiste vloge, ki bi jo naj v skladu z zakonom odigral. In predlagajo tudi dve analizi in sicer analizo stanja in pomanjkljivosti na področju javno-zasebnega partnerstva in pa analizo vzrokov za nezanimanje za javno-zasebno partnerstvo. Analiza na analizo vodi v paralizo zaradi analize, to je, mislim da tudi potrebno vedeti.</font><br/>
<font size="4">Dve dilemi se mi kažeta kot odločilni: ali potrebujemo na področju javno-zasebnega partnerstva več svobode in avtonomije pri iskanju posebnih kreativnih rešitev? Ali pa potrebujemo manj sistematične normativne ureditve? Tiste normativne ureditve, ki veliko bolj omejujejo kakor pa spodbujajo želene spremembe. To se mi zdi, da je tudi ključna, razrešitev teh dilem je ključna pri oblikovanju nove zakonodaje s tega področja. Osebno sicer mislim, da bomo imeli v Sloveniji z uveljavljanem javno-zasebnega partnerstva velik problem zaradi nepomirljive kolizije med dvema pogledoma javnih in zasebnih partnerjev na ključne ekonomske oziroma poslovne kazalnike. Mislim, da, vsaj zaenkrat se je pokazalo, da imajo zasebniki popolnoma drugačen pogled na to oziroma na višino stopnje donosnosti kapitala, na višino stopnje donosnosti sredstev, predvsem pa na časovno dimenzijo </font><br/>
<br/>
<b><font size="4">22. TRAK (VI) 16.55</font></b><br/>
<br/>
<font size="4">	(Nadaljevanje) realizacije teh dveh ključnih poslovnih kazalnikov, za razliko od pogledov, ki jih imajo predstavniki javnih interesov. V razrešitvi te dileme oziroma te kolizije vidim tudi morda boljšo prihodnost za izvedbo projektov javno-zasebnega partnerstva na Slovenskem v prihodnje. Hvala lepa. </font><br/>
<br/>
<b><font size="4">	PREDSDUJOČI MAG. ANDREJ ŠIRCELJ:</font></b><font size="4"> Hvala vam, gospod Polnar. Gospod Vojko Starović, beseda je vaša. </font><br/>
<br/>
<b><font size="4">	VOJKO STAROVIĆ (PS SAB):</font></b><font size="4"> Hvala za besedo, predsedujoči. </font><br/>
<font size="4">	Sam imam eno izkušnjo takoj od začetka, ko je bil zakon narejen in dejansko sta to dva različna vidika, različni načini vodenja, različno razmišljanje. Državo ali pa javni sektor vodimo pač skoz zakone, skozi predpise, kar zahteva svojo proceduro, svoj čas, postopke in tako naprej. Če si pa zasebnik, torej zasebno gospodarstvo, pa teži k hitrosti, da se stvar realizira v nekem doglednem času. Mogoče samo za oris, da me boste lažje razumeli in da prispevam k tem razmišljanju, šlo je v vasici za eno ulico obnoviti, ki bi bila, zapuščene hiše v občinski lastni, nekaj je imela tudi naša firma v lasti in sem hotel to združiti v en lep projekt, načrti so bili narejeni in pridobiti občino v sodelovanje s temi nepremičninami, ki po desetih letih in toliko še vedno tam propadajo. Zadeva ni bila izvedena čisto enostavno, ker se niso mogli odločiti odločevalci na strani javnega, kar je tudi strah pred očitki, da obstajajo korupcijska tveganja in tako naprej. Tako da je tu dejansko v konceptu vodenja, načinu pristopanja poslu je tu kar velika razlika, kako razmišlja in kako deluje javni sektor in kako razmišlja in kako deluje zasebni sektor. Mislim, da je to tudi ena čisto objektivna zadeva, ker drugačne okvire, pri nas, kaj jaz vem, zasebno je kreacija tista prva, ko je, potem pa vse ostale prilagajaš. Tu pa je najprej predpis in se sreča z reševanjem, kaj jaz vem, birokratiskih rebusov, zato jaz mislim, da tukaj Vlada pa to kaj ne bi naredila, ni imela nekih velikih možnosti, da bi te rebuse v bistvu uspešno reševala. Zoper, kar sem že večkrat nastopil in ponavljam, preveč zakonodaje, preveč predpisov naredi cel sistem nepregleden, netransparenten in s tem tudi neučinkovit… Hvala.  </font><br/>
<br/>
<font size="4">	</font><b><font size="4">PREDSEDUJOČI MAG. ANDREJ ŠIRCELJ:</font></b><font size="4"> Hvala vam, gospod Starović. Želi še kdo razpravljati? Ugotavljam, da ne. </font><br/>
<font size="4">	Jaz imam za Vlado samo eno vprašanje. Rekli ste, da se boste približali priporočilom Računskega sodišča in da jih boste upoštevali in tako naprej. Verjetno tudi z novimi predpisi. Lahko poveste v kolikšnem času in kako? In, ali je to v vladnem programu? Zelo na kratko, en stavek. </font><br/>
<br/>
<b><font size="4">	MAG. ALOJZ STANA:</font></b><font size="4"> Hvala za vprašanje. Vprašanje je enostavno, odgovor pa ne popolnoma. Ko sem omenil, je sektor ustanovljen. Imamo, kot smo imeli tudi v preteklosti, kadrovsko zasedbo imamo, še vedno pa se soočamo z, ne bom rekel, težavo, ampak bi rekel z izzivom, kako podatke pridobiti, da bomo lahko ustrezno se do njih potem opredelili. Ko bomo uspeli te stvari vsaj do neke meje zbrati, bomo lahko predstavili nek predlog, ki bo temeljil na nekem trenutnem stanju. Imamo na drugi strani pa zakon, kateri je bil sprejet, katerega bomo pa…, ne morem povedati, gospod predsedujoči, da bi rekel datumsko. Lahko pa rečem, da na tem bomo delali, ga pripravljali in potem ko bo tako daleč tudi lahko predstavili. Za datum pa ne bi upal, bi rekel, se zavedati…</font><br/>
<br/>
<font size="4">	</font><b><font size="4">PREDSDUJOČI</font></b><font size="4"> </font><b><font size="4">MAG. ANDREJ ŠIRCELJ:</font></b><font size="4"> Obdobje, obdobje, ne datum… Ne bom rekel, 15. december tega leta, obdobje… Rok eno leto, en mesec, pol leta, tri leta, pet let…</font><br/>
<br/>
<b><font size="4">	MAG. ALOJZ STANA:</font></b><font size="4"> Trenutno na primer lahko rečem, da v letošnjem letu ne bomo bistveno napredovali na tem, kar trenutno imamo. Nek napredek pa v </font><br/>
<br/>
<b><font size="4">23. TRAK: (VP) 17.00</font></b><br/>
<br/>
<font size="4">	(nadaljevanje) naslednjem letu lahko pričakujemo z našimi aktivnostmi, katere predvidevamo. To pa lahko povem. </font><br/>
<br/>
<b><font size="4">	PREDSDUJOČI MAG. ANDREJ ŠIRCELJ: </font></b><font size="4">Nek napredek? Kaj to pomeni? </font><br/>
<br/>
<b><font size="4">	MAG. ALOJZ STANA: </font></b><font size="4">To pomeni, da bomo imeli določene analizi narejene, pa tudi smernice kako stvari speljati.</font><br/>
<font size="4">Hočem pa nekaj pa poudariti, da ne bom narobe razumljen. Obstoječi zakon ne preprečuje izvajanja javno-zasebnega partnerstva.</font><br/>
<br/>
<b><font size="4">PREDSDUJOČI MAG. ANDREJ ŠIRCELJ: </font></b><font size="4">Ne, ne, to vemo.</font><br/>
<br/>
<b><font size="4">MAG. ALOJZ STANA: </font></b><font size="4">Vzroki so skriti drugje. In tudi, če bo zakon pripravljen in ne bo projektov, ki bi bili primerni in ne bodo zaživeli, tudi to ne bo prineslo k temu, da bomo imeli več projektov. Mi moramo narediti analizo na katerem pogledu je eventualno lahko moteč faktor. </font><br/>
<br/>
<b><font size="4">PREDSDUJOČI MAG. ANDREJ ŠIRCELJ: </font></b><font size="4">Hvala lepa.</font><br/>
<font size="4">Moram seveda tukaj reči, da jaz odgovora, tistega, ki bi ga pričakoval seveda od funkcionarja te vlade, nisem dobil. In da tudi nisem dobil, bom rekel neke intence, da se bo to res v določenem roku zgodilo. </font><br/>
<font size="4">Predstavniki Računskega sodišča, želite še kaj komentirati? Ne.</font><br/>
<font size="4">Kolegi in kolegice? Ne.</font><br/>
<font size="4">Potem zaključujem razpravo.</font><br/>
<font size="4">In predlagam sprejem naslednjih dveh sklepov. »Komisija za nadzor javnih financ ugotavlja, da je Računsko sodišče Republike Slovenije v reviziji Doseganje ciljev uvedbe javno-zasebnega partnerstva ugotovilo več nepravilnosti. Komisija ugotavlja, da Vlada in Ministrstvo za finance v odzivnih poročilih nista v celoti navedla ustreznih popravljalnih ukrepov in jima je zato Računsko sodišče Republike Slovenije izdalo sklep o kršitvi obveznosti dobrega poslovanja. Komisija zato poziva Vlado in Ministrstvo za finance, da v roku 15 dni pojasnita«, seveda tukaj mislimo pisno, »kako bosta dokončno izvedla ustrezne popravljalne ukrepe, ki jih je Računsko sodišče Republike Slovenije, po revizijskem poročilu številka 450-02/18-9/2 z dne 31. 7. 2018, ocenilo kot nezadovoljive«. </font><br/>
<font size="4">Želi kdo razpravljati o tem sklepu? </font><br/>
<font size="4">Če ne, predlagam, da glasujemo.</font><br/>
<font size="4">Začenjam glasovanje. Glasujemo.</font><br/>
<font size="4">Kdo je za? (1 članov.) Kdo je proti? (5 članov.)</font><br/>
<font size="4">Ugotavljam, da sklep ni bil sprejet.</font><br/>
<font size="4">Drugi predlog sklepa: »Komisija poziva Vlado in Ministrstvo za finance, da ji v roku 15 dni posredujeta informacije o tem kako sta oziroma bosta upoštevala priporočila, ki jih je v revizijskem poročilu številka 450-02/18-9/1 z dne 22. februar 2018 navedlo Računsko sodišče Republike Slovenije«.</font><br/>
<font size="4">Začenjam glasovanje. Glasujemo.</font><br/>
<font size="4">Kdo je za? (2 članov.) Kdo je proti? (5 članov.)</font><br/>
<font size="4">Ugotavljam, da predlog sklepa ni bil sprejet. </font><br/>
<br/>
<font size="4">S tem zaključujem to točko dnevnega reda in 8. sejo Komisije za nadzor javnih financ.</font><br/>
<br/>
<b><font size="4">Seja se je zaključila 18. septembra 2019 ob 17.04.</font></b>
</root>