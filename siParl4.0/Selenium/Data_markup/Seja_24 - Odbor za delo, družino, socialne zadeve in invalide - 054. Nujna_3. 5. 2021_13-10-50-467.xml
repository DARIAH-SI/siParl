<root>
<h5 class="label"><span>Vsebina zapisa seje</span></h5><div align="center">
<p><b><font size="4">REPUBLIKA SLOVENIJA</font></b><br/>
<b><font size="4">DRŽAVNI ZBOR</font></b><br/>
<b><font size="4">ODBOR ZA DELO, DRUŽINO, SOCIALNE ZADEVE IN INVALIDE</font></b><br/>
<b><font size="4">54. nujna seja</font></b><br/>
<br/>
<b><font size="4">(5. marec 2021)</font></b></p></div><br/>
<b><font size="4">Sejo je vodila Eva Irgl, predsednica odbora.</font></b><br/>
<b><font size="4">Seja se je začela ob 19.03.</font></b><br/>
<br/>
<b><font size="4">1. TRAK: (SB)</font></b><br/>
<br/>
<b><font size="4">	PREDSEDNICA EVA IRGL:</font></b><font size="4"> Dober dan, lepo pozdravljeni! Jaz bi vas samo prosila, če lahko zasedete svoja mesta, kajti pričeli bomo s 54. nujno sejo Odbora za delo, družino, socialne zadeve in invalide. Torej, še enkrat lepo pozdravljam vse članice in člane odbora, lepo pozdravljam tudi vabljene na današnjo sejo ter ostale prisotne! Obveščam vas, da so zadržni oziroma mislim, da od poslancev nisem prejela nobenega poročila, da bi bil kdo zadržan, imamo pa eno nadomestilo. Na seji kot nadomestni član odbora s pooblastilom sodeluje namesto gospoda Aljaža Kovačiča je z nami gospod Edvard Paulič. S sklicem seje ste prejeli naslednji dnevni red, in sicer Predlog zakona o spremembah in dopolnitvah Zakona o prevozih v cestnem prometu. Naj povem, da bomo to točko dnevnega reda obravnavali kot zainteresirano delovno telo, kajti ta zakon spada pod matično delovno telo Odbora za infrastrukturo, okolje in prostor. Jaz bi vas samo prosila, če lahko izključite svoje naprave, da se bomo lahko potem tudi vsebinsko posvetili nadaljevanju seje. Torej, kot že rečeno, Odbora za infrastrukturo, okolje in prostor bo jutri obravnaval na seji celoten zakon kot matično delovno telo, danes pa obravnavamo mi ta zakon kot zainteresirano delovno telo vezano sam na tista vprašanja, ki so vezana na delo našega odbora. Ker v poslovniškem roku nisem prejela predlogov v zvezi z dnevnim redom seje je določen takšen dnevni red kot je bil predlagan s sklicem. </font><br/>
<br/>
<font size="4">Smo torej pri </font><b><font size="4">1.</font></b><font size="4"> in edini </font><b><font size="4">TOČKI DNEVNEGA REDA</font></b><font size="4"> – </font><b><font size="4">PREDLOG ZAKONA O SPREMEMBAH IN DOPOLNITVAH ZAKONA O PREVOZIH V CESTNEM PROMETU.</font></b><font size="4"> Gradivo je objavljeno na spletnih straneh Državnega zbora, in sicer predlog zakona, zahteva Poslanke skupine Socialnih demokratov za sklic nujne seje odbora. Vabili smo oziroma vabila sem najprej Ministrstvo za delo, družino, </font><br/>
<br/>
<b><font size="4">2. TRAK: (SB) – 19.05</font></b><br/>
<br/>
<font size="4">	(nadaljevanje) socialne zadeve in enake možnosti. Z nami je gospa državna sekretarka. Vabila sem Ministrstvo za infrastrukturo, z nami je gospod minister Jernej Vrtovec. Na predlog Poslanke skupine Socialnih demokratov pa sem vbila še naslednje. Predsednico sindikata taksistov, ter Sindikata delavcev prometa in zvez gospo Petro Krištof, predsednika Pergama konfederacije Sindikatov Slovenije gospoda Jakoba Počivalška, izvršnega sekretarja Zveze svobodnih sindikatov Slovenije gospoda Andreja Zorka, generalno sekretarko Sindikata delavcev prometa in zvez Slovenije gospo Saško Klaro Kumer, delavsko svetovalnico gospoda Gorana Lukića, predsednico Sindikata mladi plus gospo Teo Jarc, potem gospoda docenta dr. Gorazda Kovačiča iz Filozofske fakultete ter iz Fakultete za družbene vede prof. dr. Aleksandro Kanjuo Mrčelo. Odbor se je v skladu s prvim odstavkom 41. člena Poslovnika Državnega zbora je torej zainteresirano delovno telo za obravnavo navedenega predloga zakona. Torej še enkrat naj ponovim za vse, ki ste danes tukaj prisotni tudi za vabljene, ker predlog zakona naš odbor obravnava kot zainteresirano delovno telo bomo razpravo omejili na razpravo o tistih členih, ki se nanašajo na delovno področje našega odbora, se pravi, da ne razpravljamo o zakonu kot celoti o mobilnih aplikacijah in tako naprej, o tem bo razprava tekla jutri na matičnem delovnem telesu za infrastrukturo, okolje in prostor, ampak se bomo v tej razpravi posvetili vidiku, ki je vezan na pravice delavcev in na vprašanja prekarstva. Sedaj naj še to povem, da na podlagi dogovora Kolegija predsednika Državnega zbora lahko delamo do 22. ure, kar pomeni, da bom vodila sejo na način, da jo bomo zaključili do 22. ure, tako kot je predvideno. Najprej pa sprašujem predstavnike predlagateljev zahteve za sklic nujne seje, če želi kdo besedo? Boste vi v imenu predlagatelja gospod Soniboj Knežak? Izvolite, beseda je vaša.</font><br/>
<br/>
<b><font size="4">	SONIBOJ KNEŽAK (PS SD):</font></b><font size="4"> Hvala, predsednica. Spoštovane kolegice, kolegi, minister, vabljeni vsi skupaj in lep pozdrav!</font><br/>
<font size="4">	Naj v začetku proceduralno, predsednica, se vam zahvalim, da ste vložila toliko napora, pa da ste uspela najti ta termin v ponedeljek ob 19., da obravnavano eno tako pomembnih tem kot je ta današnja, zakon, ki globoko posega na področje dela in da ste uspela rezervirati ob 19. uri to sobo oziroma ta sestanek. Tako, da kar se mene tiče lahko drugič tudi ob 20. ali pa 21., pa opravimo tisto eno uro kolikor je predvideno. Moram pa reči, da sem užaljen, ker tako delamo, to je že kar praksa postala z vaše strani, kadarkoli smo obravnavali zadeve, ki se tičejo ali naj bo to iz socialnega sporazuma preko ekonomsko-socialnega sveta so bili termini taki, tako da toliko, ker mi je to nekako ležalo tudi na duši.</font><br/>
<font size="4">	Zdaj pa nekaj na kratko okoli razloga za sklic te seje Odbora za delo. Vse tisto kar je bilo do sedaj predstavljeno javnosti okoli tega zakona je bilo vsaj po mojem mnenju povsem enostransko in predvsem z vidika digitalizacije, deregulacije in pa liberalizacije ponujanja prevozov preko teh spletnih in mobilnih aplikacij, seveda se je pa močno zanemarjalo, zato je bil tudi razlog za zahtevo za sklic te seje, da se je zanemarilo škodljive posledice na pravice delavcev in prekarizacijo delovne sile, ki jo posledično ta zakon sabo tudi prinese. </font><br/>
<font size="4">Tisto, kar pričakujem, da bo danes Ministrstvo za delo za družino, socialne zadeve in enake možnosti, da nas bo seznanilo s svojim mnenjem do predlaganega zakona, vsaj v tistem delu, ki omogoča ponujanje in naročanje novih oblik prevoza preko teh aplikacij in pa predvsem z vidika posledic na pravice delavcev ter, da o tem tudi danes opravimo razpravo. Mi predlagatelji namreč menimo, da te rešitve neposredno kršijo načela socialne pravičnosti, saj so bili brez celovite ureditve ponujanja prevozov preko aplikacij ponudniki takšnih prevozov pahnjeni v poslovna razmerja, ki so dejansko v bistvu </font><br/>
<br/>
<b><font size="4">3. TRAK: (SB) – 19.10</font></b><br/>
<br/>
<font size="4">	(nadaljevanje) prikrita delovna razmerja, katerih namen je izničenje in zmanjšanje zaščite delavcev in izogibanje plačila socialnih prispevkov in davkov. Tisto, kar bi uvodoma radi tudi problematiziral, ker se mi zdi, da ni pravilno zapisano v predlogu zakona, in sicer, da spremembe zakona nimajo posledic za socialno področje, to sem trdno prepričan, da ne drži. Tako kot sem rekel, precej enostranska informacija do zdaj v javnosti tudi nekaj neresnic tudi s strani resornega ministra gospoda Vrtovca na eni izmed oddaj, na eni izmed televizij je celo rekel, da je zakon usklajen z ekonomsko-socialnim svetom s partnerji, kar ne drži, jaz upam, da še vedno veljajo pravila, ker na ekonomsko-socialnem svetu se s soglasji sprejemajo odločitve, vem pa, da so bili predstavniki Vlade in pa delodajalcev, da podpirajo ta zakon. Toliko okoli uvoda. </font><br/>
<font size="4">	Še na kratko par informacij okoli samega zakona in pa predlaganih spremembah. Namen teh sprememb Zakona o prevozih v cestnem prometu, ki ga je Vlada poslala v Državni zbor, naj bi bil predvsem omogočiti nove vrste prevozov, ki bi omogočali tudi naročanje teh prevozov preko spletnih platform ali pa aplikacij za te mobilne naprave. Tisto kar zakon določa, da naj bi odpravljal administrativne ovire za taksi prevoze in omogoča najem vozila z voznikom, določa tudi da naj bi se uvedla možnost taksi prevoza z uporabo aplikacije, prav tako se bo lahko prevoznik sam odločil ali bo takšne prevoze izvajal z uporabo taksimetra ali pa z uporabo aplikacije. Določeni so tudi neki minimalni standardi, ki jih mora izpolnjevati ta aplikacija in pa med drugim določa tudi da so občinski redarji je njihova pristojnost, da na cesti nadzirajo izvajanje avto-taksi prevozov in pa prevozov z najemom vozila z voznikom. </font><br/>
<font size="4">	Naj vas spomnim, da v Sloveniji zdaj že v bistvu s tem predlogom sprememb že drugič poskušamo spremeniti zakonodajo, predvsem v smeri, ki bo omogočila prihod velikih mednarodnih korporacij, ki ponujajo te mobilne aplikacije za storitve prevoza. Tak zakon je bil že v obravnavi, mislim, da ga je predlagala SDS 2016 oziroma 2017, ki pa takrat ni bil sprejet. Ta predlagana sprememba zakonodaje je nujen predpogoj za prihod korporacij kot so Uber, Lift, Didi in pa tudi drugi podobni ponudniki teh storitev. Dejansko, če smo predvsem realni je pa že dalj časa izražena pripravljenost oziroma zanimanje ene izmed teh korporacij, to je Uber, ki je že tudi izkazala dejanski interes za vstop na ta naš slovenski trg. Tisto, kar moram tej vladi priznati inovativnost in to v tem smislu, da je zakon, ki ima za končno posledice prekarizacijo dodatnega števila slovenskih delavcev zavila v plašč enega projekta digitalizacije Slovenije kot da s tem v bistvu ne posega grobo tudi v obstoječa delovno-pravna razmerja, socialno varnost ponudnikov teh obstoječi taxi storitev. Tako, da tisto kar sem jaz pričakoval, ne da je mogla biti zahteva s strani opozicije za sklic te seje, jaz mislim, da bi mogel resorni minister za delo, družino in socialo zastriči z ušesi in se pogovarjati s predstavniki predvsem v interesu tega, da zaščiti naše delavcev, ki v bistvu s prakso, kot kaže, sledi prekarizacija, skratka bistveno manjši obseg pravic kot jih imajo tudi do zdaj. </font><br/>
<font size="4">Socialni demokrati sicer pozdravljamo razmišljanje gospoda ministra Vrtovca v smeri, da smo na področju digitalizacije šibki, da zaostajamo za razvitimi državami in da imamo na tem področju v bistvu še kar precej izzivov in pa možnosti tudi za izboljšave. Nenazadnje, spoštovane kolegice in kolegi, lansko leto smo se pogovarjali, da v tej državi ne moremo, ne vem, če se boste spomnili, da je nemogoče združiti 36 baz podatkov za center za socialno delo, ki bi jim bistveno olajšalo delo, halo leta 2020. Tako, da pozdravljam to razmišljanje, seveda pa mi ta dober namen, minister, nekako splahni ob dejstvu, da je Vlada na čelu skupine za digitalizacijo v bistvu postavila človeka, ki je zaposlen pri mutlinacionalki Uber. </font><br/>
<br/>
<b><font size="4">4. TRAK: (SB) – 19.15</font></b><br/>
<br/>
<font size="4">	(nadaljevanje) Zdaj po podatkih predvsem iz medijev, to moram reči, ki je zadolžen za področje širitve trgov tudi za področje Slovenije in glej ga zlomka bi rekli, zgolj slučajno je kot prvi projekt digitalizacije predlagana sprememba zakonodaje, ki je predpogoj za prihod korporacij kot je Uber na slovenski trg. Zdaj ali verjamem, da je to zgolj naključno, ampak to so dejstva. Predlagatelji novele zakona sicer pojasnjujejo, da naj bi s temi rešitvami sledili načelom neke svobodne gospodarske pobude za ponujanje prevozov v obliki sodelovanja gospodarstva in pa nenazadnje tudi načela enakosti, saj se bo ta nova vrsta prevozov lahko ponujala preko modernih aplikacij ali pa na druge načine. Tisto, kar se pri tem pojavlja, tako imenovano sodelovalno gospodarstvo, ki predvsem zaznamuje nov val podjetij, ki uporabljajo spletne oziroma ponujajo spletne platforme ali pa mobilne aplikacije, da povežejo uporabnike in ponudnike različnih storitev. Ena takšnih aplikacij je tista, ki sem jo že danes omenil, Uber na področju prevoza, ki v zadnjih letih beleži izjemno hitro rast. Ta ideja, ko je prišla na trg, je prvotna ideja o sodelovalnem gospodarstvu je na začetku sicer ponujala zanimive rešitve oziroma obete za množico ljudi, ki bi omogočili neko medsebojno povezavo s pomočjo spletnih platform z namenom neformalne izmenjave storitev kot so prevoz, delitev prevoza, dostava hrane na dom in tudi ostalih različnih gospodinjskih storitev. Seveda posamezniki naj bi prostovoljno vstopili v to novo prilagodljivo obliko dela in zaslužka s pomočjo različnih spletnih ali mobilnih platform. Ta platforma kot je Uber naj bi številnim omogočila preprost in ugoden najem prevoza, s čimer bi se lahko celo odpovedali, trdijo, svojemu lastnemu avtomobili. Do tukaj vse lepo in prav. Toda sprašujem spoštovane kolegice in kolegi pa je res vse tako? Žal praksa se danes izkazuje, da tako imenovano sodelovalno gospodarstvo ni izpolnilo tistih prvotnih obljub in pričakovanj. Posega namreč na regulirane trge, ki so bili pred tem zaščitne z namenom varovanja pravic delavcev, ki opravljajo storitev posameznih gospodarskih dejavnosti. Poleg tega spletne in mobilne aplikacije vzpostavljajo neko novo obliko centraliziranega nadzora nad delavci v storitvenem sektorju, ki jih v končni fazi določajo izključno algoritmi. V praksi pa to pomeni, da morajo delavci, ki so bili v istem sektorju pred prihodkom spletnih in mobilnih aplikacij sedaj za bistveno nižji življenjski standard delati dvakrat več kot pred regulacijo in digitalizacijo trgov. Potrošniki imajo sicer na začetku korist od nižji cen takšni prevozov, vendar regulirani avto-taxi opozarjajo na nelojalno konkurenco in nezavarovane potnike. Praksa se je tudi pokazala, da so bile na začetku cene teh prevozov, ki jih ponuja Uber sicer nižje, pa vendar so se cene Uberjevih storitev zvišale takoj, ko je Uber izrinil konkurenco s trga in pa prevzel vodilni ali..</font><br/>
<br/>
<font size="4">	</font><b><font size="4">PREDSEDNICA EVA IRGL:</font></b><font size="4"> Spoštovani predlagatelj, jaz bi vas samo opozorila, da se dajte osredotočiti na tiste vsebine, ki so vezane na ta Odbor za delo, družino, socialne zadeve in invalide tako kot sem povedala. Ker to ni po Poslovniku. Jutri boste lahko razpravljali o celotnem zakonu in o vseh teh dilemah, ki jih izpostavljate, danes pa se osredotočite na pravice delavcev in na prekarstvo, tako kot ste tudi sami v zahtevi zapisali, lepo prosim, ker veste, da to ni v skladu s Poslovnikom. Izvolite. </font><br/>
<br/>
<b><font size="4">	SONIBOJ KNEŽAK (PS SD):</font></b><font size="4"> Spoštovana predsednica, potem pa predlagam, da me poslušate, ker počnem ravno to na kar ste opozorila. Opozarjam na slabe prakse, ki posegajo v delovnopravni položaj, socialni status zaposlenih. To delam, to počnem, če že niste opazila. Sem pa v bistvu pri kraju tiste svoje uvodne razprave.</font><br/>
<font size="4">Zdaj, da vse to kar sem naštel drži, smo lahko spremljali v preteklih mesecih in letih tudi preko medijev. Številni štrajki po državah, protesti, zahteve po sodnem varstvu, konkurence in pa pravice delavcev. Tako, da je bil Uber tudi v številnih državah prepovedan ali pa predmet ožjih omejitev najsi bo v Belgiji, Franciji, Nemčiji, Italiji, Španiji in še kje. Gledam, da vas bom </font><br/>
<br/>
<b><font size="4">5. TRAK: (SB) – 19.20</font></b><br/>
<br/>
<font size="4">	(nadaljevanje) zadovoljil, spoštovana predsednica, da ne bom kakšno besedo rekel izven tega konteksta. Tisto, kar nas skrbi pri vsej tej razpravi, zato smo tudi dali zahtevo, da se opravi razprava tudi na Odboru za delo, družino in socialne zadeve, je, da se na račun visokih dobičkov, ki jih dosegajo tovrstne platforme, dosegajo pa jih le zato, ker lahko s političnim lobiranjem pri državnih oblasteh dosežejo deregulacijo trga in znižanje delavskih pravic, ki so delavcem zagotavljale boljši pogoj dela in pošteno plačilo za njihovo opravljeno delo. / nerazumljivo/ se bom poslušal držati samo delavskih pravic, ampak bom pa omenil tudi to, da račun Uberja oziroma tako imenovane optimizacija izogibanju plačevanja davkov je tudi ena izmed zadev, ki bi morale tudi pristojne v tej naši državi skrbeti oziroma bi se mogli temu posredno tudi organizirati. Zdaj, ta aktualni poskus premierja in zakonodaje v korist ene korporacije zbuja veliko pomislekov, nekaj sem jih naštel, veliko nasprotovanj, predvsem s strani sindikatov in civilne družbe. Sindikat delavcev prometa in zvez javno nasprotuje spremembam zakona, ki jih pripravlja ministrstvu, tudi Sindikat Mladi plus opozarja, ampak da ne bom v njihovem imenu govori, so v končni fazi mislim, da predstavniki danes tudi tu in tudi eden izmed teh namenov je bil, da damo možnost, da slovenska javnost sliši tudi njihova mnenja. </font><br/>
<font size="4">	Samo še dva stavka. Predlagatelji podpiramo upravičene zahteve sindikatov in skrb za delavske pravice in smo trdno prepričani, da Slovenija ne sme postati dežela, kjer bomo opravljali lon posle in v kateri bodo tuje multinacionalke kovale velike dobičke na račun slabo plačanih prekarnih delavcev. Ministra oziroma vladi bi pa dal v opomin samo to, da je njihova vloga v prvi vrsti zaščita in izboljšanje življenjskega standarda državljank in državljanov, ne pa ustvarjanje pogojev za v bistvu njihovo izkoriščanje, kar neposredno ta zakon, ki ga spremembe, ki jih danes obravnavamo tudi prenašajo. Hvala lepa.</font><br/>
<br/>
<b><font size="4">	PREDSEDNICA EVA IRGL:</font></b><font size="4"> Najlepša hvala tudi vam. Mogoče sam vam samo dožna pojasniti glede na to, da moram reči, da ste vendarle nekorektno pričeli svoje izvajanje, mnenje kot predlagatelja. Rekli ste namreč, da vas čudi, da smo sklicali sejo ob takšni uri. Moram povedati, da sem se jaz osebno zelo trudila, da bi ta seja bila prej, vendar pa ne moremo priti v sistem, ker je tolik odborov in preiskovalnih komisij in težko dobimo sobo prej. Zaradi tega sem sklicala sejo ob 19. uri. Moram tudi to povedati, da je veliko zahtev za različne seje odborov in res težko se že najde tukaj termine in to veste tudi sami. Naj povem, da bomo recimo v naslednjem mesecu na tem odboru imeli 7 ali 8 zakonov in vprašanje, če bomo lahko spravili vse na eno samo sejo. Tako, da jaz trudim po svojih najboljših močeh, verjemite mi, jaz sem želela in predlagala, da bi to sejo opravili tudi v soboto, ampak so me potem prijazno opozorili, da to pač ne gre zaradi služb, ki delajo tukaj, zaradi strokovnih sodelavcev in tako naprej, zato je danes ta seja. Verjamem pa, da če želite izpostaviti ključne momente vezane na ta zakon, ki so vsebinsko povezani s tem odborom, lahko to storite in če se boste skoncentrirali samo na tiste vsebine, ki so vezane na ta odbor, potem mislim, da imamo res dovolj, dovolj časa, da to obravnavamo. In sedaj dajem besedo predstavniku oziroma državni sekretarki na Ministrstvu za delo, družino, socialne zadeve in enake možnosti gospe Mateji Ribič. Izvolite.</font><br/>
<br/>
<b><font size="4">	MATEJA RIBIČ:</font></b><font size="4"> Hvala za besedo. Spoštovana predsednica, poslanke in poslanci in vsi ostali vabljeni!</font><br/>
<font size="4">	Za začetek bi želela povedati, da Zakon o prevozih v cestnem prometu v ničemer ne posega in tudi ne spreminja veljavnega Zakona o delovnih razmerjih in delo preko teh digitalnih spletnih platform v Republiki Sloveniji ni posebej regulirano </font><br/>
<br/>
<b><font size="4">6. TRAK: (SB) – 19.25</font></b><br/>
<br/>
<font size="4">	(nadaljevanje) in zaradi tega spada pod splošno pravno regulirane oblike dela in je potrebno to delo opravljati na način, ki je že dopusten v Republiki Sloveniji. Se pravi, da se mora vsako delo in tudi to digitalno in preko spletnih platform opravljati na določeni pravni podlagi. Če se ne opravlja na tej določeni pravni podlagi, potem se šteje, da to delo oziroma gre za zaposlovanje na črno, ki pa je prepovedano. V Republiki Sloveniji naš zakonodajni okvir določa več različnih oblik dela kot so pogodbe o zaposlitvi tudi pogodbe civilnega prava, napotnice preko študentskih servisov, potem začasno, občasno delo upokojencev in tudi ostale in tukaj je pomembno poudariti, da mora vsako sklenjeno razmerje vedno ustrezati dejanskemu opravljanju dela, ker v nasprotnem primeru je potem to lahko predmet inšpekcijske ali sodne presoje. Tako tudi v skladu z veljavno zakonodajo oziroma konkretno Zakon o delovnih razmerjih določa, da se delo v primeru, ko obstajajo ti elementi delovnega razmerja, to so prostovoljno delo, osebno delo, po navodilih nadrejenega delodajalca in da gre za nepretrgano delo, da se ne more opravljati na podlagi pogodb civilnega prava razen v tistih primerih, ki jih zakon določa, se pravi, da če nekdo, ki opravlja delo izpolnjuje vse pogoje, ki se štejejo za delovno razmerje se šteje, da ta delavec opravlja delo na podlagi delovnega razmerja. In v Zakonu o delovnih razmerjih je zaradi tega tudi določena ena varovalka in sicer, da lahko delavec ne glede na to ali ima sklenjeno pogodbo o zaposlitvi ali nima. Če obstajajo elementi delovnega razmerja, lahko potem v sodnem sporu uveljavlja ta obstoj delovnega razmerja in tudi zahteva priznanje pravic iz tega naslova. So se pa v letu 2017 ravno tudi iz razloga zaščite samih delavcev spremenili inšpekcijski ukrepi, in sicer so bile sprejete dopolnitve Zakona o inšpekciji dela, kjer so se ravno zaradi preprečevanja prekarnosti povečala tudi pristojnosti delovnih inšpektorjev, in sicer od takrat delavec nima le možnosti, da uveljavlja sodno varstvo in da zahteva obstoj delovnega razmerja samo v sodnem varstvu, ampak lahko tudi v primeru, da inšpektor ugotovi, da dejansko gre za delovna razmerja in da so izpolnjeni ti osnovni elementi za obstoj delovnega razmerja, lahko izda odredbo na podlagi katere mora potem delodajalec delavcu tudi vročiti ustrezno pogodbo o zaposlitvi. Se pravi, da je delavec varovan tako na podlagi lahko vloži spor oziroma sproži spor ali pa lahko na podlagi inšpekcijskega nadzora, se pravi, da da prijavo na inšpektorat lahko potem inšpektor ugotovi, da gre za obstoj delovnega razmerja in da mora delodajalec delavcu izročiti ustrezno pogodbo o zaposlitvi. S tem se je zelo tudi povečala varnost delavcev in na ta način se tudi  preprečuje prekarazicija, saj tudi na našem ministrstvu smo za to in strmimo k temu, da bi bilo te prekarizacije čim manj. Tako, da to je mnenje našega ministrstva in osnova in najbolj pomembno je pa to, kot sem že rekla na začetku, da Zakon o prevozih v cestnem prometu v ničemer ne posega in ne spreminja veljavnega Zakona o delovnih razmerjih in da se vsako delo v Republiki Sloveniji mora opravljati na veljavni pravni podlagi, ki že trenutno obstaja pri nas in v našem veljavnem pravnem sistemu. Hvala.</font><br/>
<br/>
<b><font size="4">	PREDSEDNICA EVA IRGL:</font></b><font size="4"> Najlepša hvala tudi vam. Sedaj pa dajem besedo ministru za infrastrukturo gospodu Jerneju Vrtovcu. Izvolite. </font><br/>
<br/>
<b><font size="4">	JERNEJ VRTOVEC:</font></b><font size="4"> Najlepša hvala, predsednica.</font><br/>
<font size="4">	Vprašanje prekarstva delavstva, zaščite delavec je zelo pomembno zagotovo tudi v Republiki Sloveniji, zlasti vprašanje prekarstva, ki ga po vseh obdobjih od samostojne Slovenije naprej nismo znali rešiti kljub vsem vladam, ki </font><br/>
<br/>
<b><font size="4">7. TRAK: (SB) – 9.30</font></b><br/>
<br/>
<font size="4">	(nadaljevanje) so jih vodili vaši ministri, v zadnjih 13-ih letih ste vi vodili 9 let Ministrstvo za delo, družino, socialne zadeve in tovrstnih socialnih vprašanj niste uspeli rešiti, zdaj pa vrat na nos v parih mesecih to tako enostavno z eno sejo odbora kot je danes gre zelo težko. Od kar sem pa na tem resorju moram reči, da vidim to vprašanje prekarstva, izkoriščanja in tako naprej tudi med ponudniki prevozov taxi storitev. V bistvu, ko grete v taxi hitro vidite koliko ljudi je tam zaposlenih, pa boste videli, da v bistvu so to samozaposlene osebe, ime in priimek s.p., ki vozi dotičen avtomobil, pač plačuje potem dispejčerstvo nekomu, nekemu drugemu podjetju. Torej, vi smatrate, da tukaj v tem primeru gre za prekarstvo. To vprašanje naslavlja ne samo eno sejo parlamentarnega odbora, ki je zelo vmesno vprašanje, ampak mnogo širšo diskusijo na kakšen način končno rešiti te situacije. Kar se tiče samega zakona. Vi ste se ga malo dotaknili, gospod Knežak, moram reči, ne vem, če beremo isti zakon. To resno vprašam zaradi tega, ker povejte mi člen zakona, ki ste ga vi naslavljali, da v njemu nismo gledali, citiram vas »na pravice delavcev, ki jih ta zakon prinaša, na posledice«. Ta zakon se v ničemer ne dotika delovnopravnih razmerij, drugače mi povejte člen zakona. V ničemer se ne dotika davčne zakonodaje, to ste tudi omenili, v ničemer. Sicer mi to citirajte zaradi tega, ker bomo šli mi to popraviti, ampak tega notri ni. In zaradi tega je tukaj ta bistvena sprememba zakona napram tistemu 2017 leta. Kdorkoli bo opravljal prevoze preko aplikacije bo moral biti zaposlen, enako kot mora biti zaposlen sedaj, ko opravlja prevoze preko taxi službe bodisi je to Metro, Laguna, Cameo, karkoli, bo morala imeti ta oseba sklenjeno delovnopravno razmerje, zdaj ali je to s.p. ali je to zaposlen pri tem podjetju je pa to del delovnopravne zakonodaje, ampak tega ta zakon ne ureja, kot ne ureja zdajšnja zakonodaja kako naj bo nekdo zaposlen pri xy taxi podjetju.  Tako, da tukaj govoriti, da ima zakon posledice na socialno področje je bilo rečeno iz vašega nastopa. Nima posledic, če jih ima mi povejte člen, člen zakona, kjer se komurkoli bo karkoli kršila delovnopravna zakonodaja, ker kdorkoli bo opravljal storitve preko aplikacije bo moral biti zaposlen. Jaz mislim, da bomo do konca, lahko do polnoči oziroma predsednica je rekla do 10. dobili ta člen ven, ki mi ga boste citirali, to spremembo od obstoječe, ki bo drugačna. Drugače pa pojdite vprašati stare taxiste kako so oni zaščiteni, kako so danes zaščiteni. V bistvu vsak, ki bo opravljal storitev bo moral biti zaposlen, plačal bo davke in še to enako kot zdajšnji taxisti bodo morali imeti vse ustrezne licence, plačati davke in tudi pridobljene enake licence. Kaj pa je cilj zakona? Cilj zakona je več mobilnosti. V tem primeru mobilnost preko aplikacij, ko v naprej vemo kakšna je cena, v naprej vemo in ocenjujemo in tako dalje in zlasti tudi na podeželju ali pa starejši  bodo imeli lažjo obliko mobilnosti zagotovljeno tudi starejši in na podeželju. </font><br/>
<font size="4">	Glede ekonomsko-socialnega sveta. Jaz sem bil na ekonomsko-socialnem svetu preko zooma oziroma tam smo se soočili, zelo dobre diskusije in debate, nasprotovali so temu predlogu zakona le sindikati. Na drugi strani sta bila druga dva socialna partnerja za ta zakon, tudi gospodarstvo, se pravi člani gospodarskih institucij, organizacij. </font><br/>
<font size="4">	Še ena stvar na ta zakon. Anketa. Več anket je bilo že izdelano na tem področju </font><br/>
<br/>
<b><font size="4">8. TRAK: (SB) – 19.35</font></b><br/>
<br/>
<font size="4">	(nadaljevanje) in ljudje se strinjajo s tem, da smo inovativna digitalna družba. Če to deluje na Hrvaškem, če to deluje v vsej soseščini, v Italiji, če to deluje kje drugje mimo grede tudi v prejšnjem mandatu, pa ga ne bom omenil, tam je sedel en poslanec na drugi strani, ki uporablja te aplikacije, pisec tega predloga vaše seje današnje domnevam kdo je in ko je bil v Združenih državah Amerike je uporabljal tovrstne aplikacije tudi tam je nekdo nekoč sedel, ki je uporabljal te aplikacije in eno je zelo krivično, to, da tukaj govorimo kako smo proti prekarizaciji, nič ne naredimo na tem področju, ko pa gremo ven izven slovenskih meja, pa smo zelo farizejski pa se poslužujemo teh istih dobrih stvari, ki so, s tem, da v Sloveniji, omenili ste samo eno aplikacijo, pa je nemogoča na takšen način kot je v tujini zaradi tega, ker tukaj mora biti nekdo, tako kot je danes taxist, imeti sklenjeno delovnopravno razmerje in imeti vse licence. To je v tem zakonu. Če ne, pa mi povejte kje to piše v tem zakonu, da temu ni tako. In glede na to, da je to Odbor za delo, družino in socialne zadeve jaz ne bom šel v drobovje samega zakona glede aplikacij, ker nima to smisla, ker za to bo jutrišnji dan in verjamem v dobro diskusijo. Zagotovo pa je prav, da se ščiti delavce, da se ščiti ljudi, zlasti ljudi, ki so na robu, da imajo ustrezne oblike zaposlitve, ampak še enkrat, gospa predsednica, tega ta zakon ne posega v ničemer </font><br/>
<br/>
<b><font size="4">	PREDSEDNICA EVA IRGL:</font></b><font size="4"> Najlepša hvala za vašo uvodno razpravo gospod minister. Ob enem pa se vam tudi zahvaljujem, ker ste se držali poslovniških določil in dejansko razpravljali o vsebini, ki sodi pod Odbor za delo, družino, socialne zadeve in invalide, tako, da upam, da bo to tudi zgled postavljen za ostale razpravljavce v nadaljevanju. Najprej bomo opravili še razpravo o vseh ostalih vabljenih na sejo, potem bom pa predlagatelju dala takoj besedo. Sedaj bom odprla oziroma bom dala besedo še ostalim vabljenim in bi prosila, da svoje razprave nekako uokvirite v približno 5 minut in da se osredotočite na vsebine, ki so vezane na ta odbor, vse ostale dileme morda, ki jih zaznavate, pa bomo lahko obravnavali jutri na dolgo in široko na Odboru za infrastrukturo, okolje in prostor, kar je tudi že minister povedal. Sedaj pa dajem najprej besedo predsednici sindikata taksistov ter sindikata delavcev, prometa in zvez gospe Petri Krištof. Ni je z nami. Potem dajem besedo predstavniku Pergama konfederacije Sindikatov Slovenije gospodu Jakobu Počivalšku. Ni z nami. Sprašujem ali želi besedo izvršni sekretar Zveze svobodnih sindikatov Slovenije gospod Andrej Zorko? Izvolite, beseda je vaša, pa res prosim, da se osredotočite na to kar je vsebina tega odbora vezana znotraj tega zakona. Izvolite. </font><br/>
<br/>
<b><font size="4">	ANDREJ ZORKO:</font></b><font size="4"> Najlepša hvala, predsedujoča. Jaz se zahvaljujem za vabilo, ki smo ga dobili v Zvezi svobodnih sindikatov Slovenije na današnjo sejo zainteresiranega delovnega telesa za ta zakon. Namreč to pomeni, da zakon ima posledice, čeprav nima neposredno členov, ki bi se nanašali na delovna razmerja. Obravnava tega zakona pomeni, da zakon ima posledice. Jaz se zavedam, da zakon ne ureja delovnega razmerja in prav je, da ga ne. Za to imamo druge predpise, za to imamo drug resor, ki je dolžan to urejati. Navsezadnje kot / nerazumljivo/ gospod minister tudi Zakon o minimalni plači nima niti ene določbe, ki bi se nanašala na konkurenčnost slovenskega gospodarstva, pa smo slišali, da bo z minimalno plačo konkurenčnost slovenskega gospodarstva slabša. Toliko mogoče, ampak seveda posledice pa so lahko takšne ali drugačne. </font><br/>
<font size="4">	V zvezi s tem zakonom v delu, torej, ki je predmet današnje razprave, bi želel povedati sledeče. Problem, ki je nastal, je ravno v tem, da v slovenski delovnopravni zakonodaji v slovenski zakonodaji ne vemo ali ima platforma status delodajalca ali ga nima. In ko je govora o tem, da mora biti sklenjeno delovno razmerje se postavi vprašanje s kom.</font><br/>
<br/>
<b><font size="4">9. TRAK: (SB) – 19.40</font></b><br/>
<br/>
<font size="4">	(nadaljevanje) In večina, torej platform zlasti na področju ponujanja prevozov storitev in nima statusa delodajalca ali pa če vzamem zadnji primer recimo iz Združenega kraljestva iz marca 2021 sodbo, kjer je angleško sodišče zelo jasno povedalo, da platforma kot je Uber ima status delodajalca in da lahko zanj opravljajo storitev izključno delavci in ne podizvajalci, zlasti pa ne samostojni podjetniki s.p. Ko je govora o s.p. bi želel opozoriti, da imamo v Sloveniji tudi zaradi aktivne politike zaposlovanja in zmanjševanja števila brezposelnih veliko število lažno samozaposlenih delavk in delavcev tudi v obliki s.p., pa čeprav za to obstajajo pravne podlage. Krivda za to seveda ni na vašem ministrstvu, gospod minister, krivda je na Ministrstvu za delo, družino in socialne zadeve že več let ne samo zadnje leto zaradi napačne politike, ki se vodi in tudi zaradi tega, ker ne vemo točno kaj so elementi delovnega razmerja. V primeru, torej, ki ga uvaja ta zakon, dejansko je treba vedeti, da se storitev opravlja z lastnimi sredstvi / nerazumljivo/ na lastne stroške. In to je tudi tisto kar vpliva na ceno storitve in cena storitve, ki je v primerjavi s taksi službami nižja, vpliva na nelojalno konkurenco. To je nekako ekonomska logika vsaj kolikor jo jaz tudi razumem. V zvezi s taksi službami. Jaz se z vami absolutno strinjam v delu kjer ste sami omenili, da imamo že danes prekariat, torej tudi med taksi vozniki in imamo že danes tudi samostojne podjetnike, ki opravljajo taksi službo. Vendar se tukaj postavi vprašanje kaj počnejo ustrezni državni organi, da ne preprečijo tovrstno lažno samozaposlenih tudi v primerih, ko so podani vsi elementi delovnega razmerja. In platforma dela tako kot se tukaj ponuja v tem zakonu brez ustrezne zaščite regulative na drugih področjih je preuranjen ukrep. V Zvezi svobodnih sindikatov Slovenije ne nasprotujemo tehnološkim spremembam in njihovi uporabi, nasprotujemo pa ekonomskim poslovnim modelom, ki izkoriščajo tehnološke spremembe za večanje prekarnosti na trgu dela v slovenskem prostoru. Tukaj je problem, problem je v tem, ker Ministrstvo za delo skupaj ali pa Vlada kot takšna torej zakon ni pripeljala na ekonomsko-socialni svet skladno s pravili o delovanju ekonomsko-socialnega sveta. In ekonomsko-socialni svet je na seji, za katero se vam zahvaljujem, gospod minister, ste bili prisotni več ur, če smem tako reči, je tudi sprejel sklep, da ugotavlja, da je ta zakon bil oblikovan in poslan v Državni zbor v nasprotju s pravili o delovanju ekonomsko-socialnega sveta. Ni bila ustanovljena ne strokovna skupina in ne niti pogajalska skupina in to je eden od očitkov, je tudi ena od ugotovitev, ki jo je ESS sprejel. </font><br/>
<font size="4">	Če se vrnem na delovno razmerje bi želel opozoriti, da </font><br/>
<font size="4">je vprašanje ali je takšen poslovni model, ki je predlagan s tem predlogom zakona, omogoča dostojno opravljanje dela. Mi imamo v Sloveniji dokument, ki se imenuje dostojno delo, sprejela ga je Vlada v sodelovanju s socialnimi partnerji in po našem prepričanju pomeni brez ustrezne regulative pred uvedbo platformskega dela pomeni odstop od tega dokumenta, ki se imenuje dostojno delo. Res je, da imamo v Sloveniji inšpekcijske službe, vendar je vprašanje ali inšpekcijske službe delujejo na način kot bi morale. Mi imamo mislim, da 4 ali 5 inšpektorje v letu, v zadnjem letu več kot smo jih imeli prejšnja leta zaposlenih, vendar po podatkih mednarodne organizacije dela imamo kar za 27 % manj pregledov na področju varstva zaposlitve in trga dela, se pravi tukaj se postavi vprašanje ali bodo inšpektorji lahko preprečili zlorabe obstoječe delovno-pravne zakonodaje, če že sedaj, kot je tudi gospod minister sam ugotovil, enostavno ne preprečujejo prekarnosti že pri obstoječih zadevah. </font><br/>
<br/>
<b><font size="4">10. TRAK: (SB) – 19.45</font></b><br/>
<br/>
<font size="4">	(nadaljevanje) In vprašanje, ki ga imam za Ministrstvo za delo je: Ali platforma ima status delodajalca ali ga nima? To je temeljno vprašanje, ko govorimo o platformskem delu. </font><br/>
<font size="4">	Želel bi opozoriti še na prakso iz tujine. Prej sem že omenil Veliko Britanijo, omenjam torej Dansko. Danska je imela platformsko delo, imela je tudi ponudnika prevoznih storitev Uber, ko so uvedli taksimeter se je Uber umaknil. Zakaj to verjetno ve samo on. Bolgarija je prav tako imela Uber, pa so ga umaknili iz razloga zaradi nepoštenih praks. Tukaj se postavlja vprašanje ali je slovenska regulativa danes takšna, da onemogoča zlorabo tovrstne aplikacije. Po našem trdnem prepričanju je ni. In tukaj je krivda, ki je nastala na strani Vlade, zlasti na strani Ministrstva za delo, družino in socialne zadeve, ki je očitno izključila socialne partnerje iz dialoga v zvezi z zagotavljanjem varstva zaposlitve in pa socialne varnosti. </font><br/>
<font size="4">	Tako, da jaz bi se na tem mestu še enkrat zahvalil, predsedujoča, za možnost, da ste nam dali, da povemo svoje mnenje. Verjamem pa, da bosta kolegici tako Saška kot tudi Tea seveda še dopolnili to razpravo. Najlepša hvala. </font><br/>
<br/>
<b><font size="4">	PREDSEDNICA EVA IRGL:</font></b><font size="4"> Najlepša hvala tudi vam. In sedaj res dajem besedo generalni sekretarki Sindikata delavcev prometa in zvez Slovenije gospe Saški Kiari Kumer. Izvolite, beseda je vaša. </font><br/>
<br/>
<b><font size="4">	SAŠKA KIARA KUMER:</font></b><font size="4"> Najlepša hvala, predsedujoča za besedo. Danes sem tukaj zato, da pokažem oziroma povem stališče Sindikata delavcev prometa in zvez v okviru deluje tudi naš sindikat taksistov, in sicer tako gre, ko je ta Zakon o prevozih v cestnem prometu pričel svojo pot od Ministrstva za infrastrukturo na Vlado in potem mimo ESS v parlament, niti z besedo ni bil omenjen položaj zaposlenih na področju taksi prevozov do trenutka, ko smo sindikati izpostavili dejstvo, da se zakonodaja prilagaja nekemu poslovnemu modelu točno določenih mednarodnih podjetij. Do takrat se zakon nikomur niti na Vladi, kjer sodeluje tudi minister za delo, ni zdelo sporno, ker gre pač, tako kot je rekel minister, za področni zakon, problem prekarnosti zaposlitev pa je problem vseh. Ker so prekarci povsod okoli nas ni nič hudega, če je njihov problem poglobimo še z enim področnim zakonom. In ko smo začeli razpravo o dejstvu, da se za voljo poslovnega modela multinacionalk prireja naša slovenskega zakonodaja, samo dobili nazaj rafal z vsemi topovi, češ, da gre za lobije taksistov, ki so na našem trgu bojda monopolisti. Nekaj 100 poslovnih subjektov deluje na tem trgu, ki se je praktično, če lahko povem, sesul tekom te epidemije, ljudje pa so že v boljših časih komaj zaslužili za dostojno življenje, mi pa govorimo tukaj o monopolu. In še en argument je bil slišan, da zaviramo digitalizacijo, da zaviramo napredek. Končno bomo lahko prišli v 21. stoletje, če bomo uvedli poslovni model multinacionalk, ki ji povsod po Evropi in po svetu že postavljajo pred vrata, jim postavljajo omejitve, zoper njih vlagajo tožbe tudi zaradi varstva osebnih podatkov in izogibanja plačila davkov. Najvišja sodišča držav pa izdajajo sodbe, s katerimi zapovedujejo tem multinacionalkam, da morajo svoje voznike zaposliti. In temu se te multinacionalke upirajo z vsemi možnimi sredstvi in upirali, tukaj je treba to povedati, upirali se bodo tudi pri nas. To niso podjetja, ki bi imela ugled in to niso podjetja, ki nas bodo pripeljala v to tako opevano družbo napredka. Platformno delo, to je tema, ki je v bistvu aktualna na evropski ravni že zadnjih nekaj let. S tem se ukvarjajo tako raziskovalci kot institucije in potrebno jim je dati nek ustrezen pravni okvir iz naslova zaščite delovnih razmerij, pri nas pa imam občutek, da odmahnemo z roko in rečemo, da gre vendar samo za elektronsko aplikacijo in da digitalizacija pa je ja super in fajn. Pasivnost in pristajanje na izkoriščanje, ki je vidna tudi pri tistih, ki delo opravljajo, je v veliki meri posledica neurejenih razmer na trgu dela in manjka dostojnih zaposlitev. Za platformno delo pa ni značilna zgolj prekarizacija, ampak tudi poustvarjanje mita, da je tehnologija tista, ki omogoča popolno svobodo, ko nimaš v naprej določenega delovnega časa, ko nimaš nadrejenih in ko je zaslužek stvar osebnega angažmaja. Zato tukaj poudarjamo vedno znova digitalizacija nima nikakršne zveze s tem, da je treba spremeniti zakon in ga prilagoditi poslovnemu modelu multinacionalk. Ukinitev taksimetrov, ki so nadzorovani, je potrebna izključno in samo zato, ker Uber, Lift, </font><br/>
<br/>
<b><font size="4">11. TRAK: (TB) – 19.50</font></b><br/>
<br/>
<font size="4">	(nadaljevanje) Bolt in ostali, ne želijo delati na tak način. Aplikacije za posredovanje in plačevanje že obstajajo in se bodo ob primerni spodbudi Ministrstva za infrastrukturo gotovo še tudi izboljšale. O platfornem delu, o katerem danes govorimo, pa se moramo pogovarjati na sistemski ravni in obsodit fregmentacijo trga dela. Vsak področni zakon namreč lahko, če bomo gledali stran od trga nek del, tega našega trga dela in pod izgovorom napredka, se podvržemo načinu, ki je ranljiv za prekarne oblike dela. Danes so to taksisti, vidimo dostavljavce hrane, jutri bo lahko vsak izmed nas v tej situaciji.</font><br/>
<font size="4">In še zadnjič, na trgu taksi prevozov, je, tako kot ste pravilno ugotovili, preveč prekarnega dela. Preveč je navideznih samozaposlitev, preveč je zlorab, delovniki so predolgi in nihče v tej državi jih ne zna nadzorovat. To je težava, ki jo je treba reševat, nanjo opozarjat in ne pomesti pod preprogo. Ne želim pa in tudi naš sindikat tega ne želi, da je to sedaj argument za nadaljnjo rušitev varstva zaposlenih v stilu, če je že vse razsuto, potem pa itak ni nobene škode. Zato popravljamo zakonodajo takrat, kadar res ne služi našim ljudem, ne pa da jo servilno popravljamo takrat, ko omogočamo prihod tujih multinacionalk. Bi res rada, da bi vsi skupaj zavzel neko ponosno stališče tudi glede teh negotovih oblik zaposlitev, ker, neka varna in dostojna zaposlitev je koristna vsem državljanom in tudi državi, kot taki.</font><br/>
<font size="4">Hvala.</font><br/>
<br/>
<b><font size="4">PREDSEDNICA EVA IRGL:</font></b><font size="4"> Najlepša hvala tudi vam.</font><br/>
<font size="4">Sedaj mislim, da gospoda Lukića iz Delavske svetovalnice ne vidim. Dajte me opozorit, če sem slučajno spregledala, ampak mislim, da ga ni med nami, tako da, dajem besedo, v kolikor želi, predsednici Sindikata Mladi plus, gospe Tei Jarc? </font><br/>
<font size="4">Želite razpravljati? (Da.)</font><br/>
<font size="4">Izvolite.</font><br/>
<br/>
<b><font size="4">TEA JARC:</font></b><font size="4"> Ja, najlepša hvala.</font><br/>
<font size="4">Torej, ja, Sindikat Mladi plus je aktiven na tem področju že vrsto let in bi samo opozoril, da smo že v prejšnji Vladi nasprotoval takemu podobnemu predlogu zakona. Zakaj? Ker se vedno izkaže, da je ta zakon pisan samo zaradi dotične korporacije, ki želi priti v Slovenijo in v tem primeru se to seveda še toliko bolj jasno izkazuje ravno na podlagi povezav in da gre za glavnega Uberja, ki je dobil tudi vladni sedež v strateškem svetu za digitalizacijo. In, seveda, ne moremo se pretvarjat, da prihod take korporacije ali pa, seveda odpiranje vrat na široko, takemu delu, ne bi imelo nikakršnega vpliva na trg dela. To je enostavno zelo ali premišljeno in dobro sprenevedanje ali pa popolnoma ignoriranje realnega stanja. In to je predvsem klic Ministrstvu za delo, da si prizna, da seveda to bo vodilo v prekarizacijo. To se izkazuje iz primerov drugih držav in če tega Ministrstvo za delo ne more nekako precenit, potem se res sprašujemo, kaj počnete, če nimate stika z tem, kar se dogaja na terenu.</font><br/>
<font size="4">Če bi torej Ministrstvo za delo res želelo zmanjšati prekarizacijo, kar je napisano v vladnih dokumentih, potem mora Ministrstvo za delo nasprotovat takemu predlogu zakona. Če pa Ministrstvo za delo v resnici ne želi zmanjšat prekarizacije, ampak želi še bolj segmentirat trg dela in še bolj razrahljat neke delavske standarde, potem pa je jasno, zakaj ministrstvo morda podpira ta zakon. Ampak enostavno se ne moremo pretvarjat, kakor da ta zakon ne bo imel popolnoma nobenega vpliva na socialno področje. To je enostavno tako, kakor če bi vi želeli uzakonit sužnjelastništvo, bi to mogoče poimenoval debirokratizacija, v tem zakonu seveda ne bi omenili z besedo nobenih socialnih pravic, delavskih pravic in bi se zaradi tega lahko uspešno pretvarjal, da to ne vpliva na socialno področje. To je nekako tako banalno, kakor ta moj primer.</font><br/>
<font size="4">Tako da, mi bi seveda res želeli poudarit, da tako platformno delo škoduje predvsem mladim. Predvsem mladi so tisti, ki so torej ujeti v taka dela in kakor je bilo že prej rečeno, ki ne vidijo izhoda, ne glede na to, da se je res spremenila zakonodaja na področju inšpektorjev za delo in se je povečal pristojnosti, nas res zanima, kako natančno vi lahko torej dokazujete, da je to zmanjšal prekarizacijo, kar so bile besede Ministrstva za delo. Zato ker, to absolutno ni res, ker inšpektorat za delo vsako leto zabeleži več kršitev. Kako se torej je naredilo nek premik na tem področju?</font><br/>
<font size="4">Prav tako je bilo omenjeno, da primanjkuje inšpektorjev za delo. Ali se bo torej v skladu s tem zakonom, če bo sprejet, ali se bo drastično povišalo število inšpektorjev za delo, ki bodo torej nadzoroval take platforme in ostale, torej, nove subjekte, ki se bodo pojavljal na tem trgu dela?</font><br/>
<br/>
<b><font size="4">12. TRAK: (TB) – 19.55</font></b><br/>
<br/>
<font size="4">	(nadaljevanje) Če ne, ponovno, kako boste torej v bistvu zmanjšal negativni doprinos tega zakona? Tako da, ja, saj večina zadev je bila, ja, res že nekako povedana. Mislim, da se ne spodobi pretvarjat, da ta zakon nima vpliva na socialno področje, četudi ni v nobenem členu dotično zapisano, ta zakon ima vpliv na socialno področje, ampak da se pogovarjamo v skladu z realnostjo in realnost je, da je prekarizacija v Sloveniji izjemno razširjena, da je kar, po podatkih Eurostata in Eurofounda, ki raziskuje položaj, za mlade, 85 procentna možnost, da ko bodo vstopili na trg dela oziroma, ko bojo na trgu dela, da bodo delali v eni izmed prekarnih oblik dela. Ja, vi ste jih prej naštel, obstaja jih ogromno, kajne, ravno to se mora regulirat in s tem, ko se na široko odpira vrata prekarizaciji, ne delamo usluge ne mladim, ne delavkam in delavcem, ker se s tem ne ustvarja niti eno delovno mesto, ampak se ustvarja samo še večja prekarizacija, delate pa očitno uslugo mednarodnim korporacijam.</font><br/>
<font size="4">	Hvala.</font><br/>
<br/>
<font size="4">	</font><b><font size="4">PREDSEDNICA EVA IRGL:</font></b><font size="4"> Najlepša hvala tudi vam.</font><br/>
<font size="4">	Sedaj pa dajem še, kot zadnjemu, besedo v teh uvodnih stališčih, doc. dr. Gorazdu Kovačiču, iz Filozofske fakultete.</font><br/>
<font size="4">	Izvolite, beseda je vaša.</font><br/>
<br/>
<font size="4">	</font><b><font size="4">DOC. DR. GORAZD KOVAČIČ:</font></b><font size="4"> Hvala, predsednica, za besedo in hvala tistemu, ki me je povabil.</font><br/>
<font size="4">	Jaz bi vam najprej predstavil nekaj ugotovitev iz empirične raziskave, ki sem jo lani izvedel na Filozofski fakulteti in v tej raziskavi smo prvič na velikem vzorcu zbrali podatke o ekonomskem položaju samozaposlenih, recimo, kakšni so njihovi realni neto dohodki, kakšni so njihovi prihranki, o njihovem obsegu dela in o njihovem zdravstvenem stanju. Ko smo se lotili raziskave, smo najprej morali opredelit prekarnost. Najprej jo je treba operacionalizirat, preden jo greste merit in to je seveda bil kar metodološki problem. Približno vemo, da prekarnost pomeni negotovost, glede nadaljevanja dela višine dohodka varnosti v primeru bolezni in tako naprej, ampak, če jo opredelimo samo skozi neke pravne statuse, preko katerih se dela, morda ne zajamemo celotne palete problemov, ki jih ljudje doživljajo na trgu dela.</font><br/>
<font size="4">Tako da, v naši skupini smo na samem začetku, razčlenili prekarnost na pravno in pa na sociološko in pri sociološki gre za to, da ljudi vprašamo, kako se oni počutijo glede predvidljivosti nadaljevanja svojega dela in dohodka in ta razlika med pravno in sociološko opredelitvijo prekarnosti je pomembna tudi za oceno novele tega zakona, ki jo bom podal malo kasneje. Torej pravne statuse, nosilcev različnih pravnih statusov, so šteli že prej, mi smo pa tudi izmerili, kako na terenu pravzaprav učinkujejo ti pravni statusi, kaj pomeni biti prekaren in podatke smo zbrali v elektronski knjigi z naslovom Prezentizem in bolniško nadomestilo samozaposlenih, ki je brezplačno dostopna na spletnih straneh založbe Filozofske fakultete in vam jo vsem priporočam v branje.</font><br/>
<font size="4">Nekaj podatkov za ilustracijo bi vam naštel, zato, da boste razumeli, kakšno je realno stanje stvari. Naj povem še to, da smo anketo izvajali v času prvega »lockdown-a« lani, zato ker smo ravno takrat morali izvesti projekt, vendar smo za vse ključne stvari spraševali, kakšen je bil položaj ljudi pred epidemijo, se pravi, v predhodnih letih in podatki kažejo, da samozaposleni niso enovita skupina, so skupina, ki je močno razslojena. Med njimi imate izrazito revne ljudi, med njimi imate pa seveda tudi premožne ljudi.</font><br/>
<font size="4">Torej, nekaj podatkov. Večina tistih, ki smo jih anketirali, ima dolge, včasih tudi izrazito variabilne, delavnike. 14 % jih dela manj kot 40 ur tedensko, 29 % 40 ur, 30 % 41 do 50 ur tedensko in tako naprej. So tudi taki, ki delajo več kot 60 ur tedensko. Kaj so razlogi za dolg delavnik? Izstopa predvsem prenizek dohodek, prenizka tarifa, včasih tudi narava dela. Ugotovili smo, da jih približno četrtina zasluži manj od minimalne plače, potem, ko plačajo tiste minimalne prispevke, pa vse podjetniške stroške – najemnine, kredite in tako naprej, razne naročnine, materialne stroške… Četrtini ostane manj kot </font><br/>
<br/>
<b><font size="4">13. TRAK: (TB) – 20.00</font></b><br/>
<br/>
<font size="4">	(nadaljevanje) znaša neto znesek minimalne plače pri zaposlenih osebah. In take, ki zaslužijo manj od minimalne plače, najdemo v vseh dejavnostih, čisto vseh. Potem smo ugotovili, da jih ima, če seštejem, dobih 60 % prihranke, ki bi jim pokrili življenje v dolžini meseca ali manj, življenjske in podjetniške stroške, če bi jim popolnoma izpadli dohodki. Skratka, ljudje pred krizo niso imeli kaj dosti prihrankov. 60 % jih je imelo prihrankov manj, kot znaša tista doba, ko morate čakat, da iz, na račun Zavoda za zdravstveno zavarovanje dobite bolniško nadomestilo, če zbolite.</font><br/>
<font size="4">Prezentizem je prej pravilo, kot izjema. Dve tretjini še poročalo, da delajo bolni in z znatno zmanjšano delovno učinkovitostjo več kot 5 dni na leto. Glavni razlogi za prezentizem so spet pomanjkanje denarja, premajhni prihranki, tudi nenadomestljivost zaradi projektne narave dela in pa strah pred izgubo naročnikov, če bi kolega poprosili, da poprimejo za izvedbo nekega naročila. Tretjina jih je ocenila, da prezentizem povzroča dolgotrajne zdravstvene posledice. Dobra polovica je poročala, da njihovo zdravstveno stanje dolgotrajno vpliva na znižano produktivnost. Podoben odstotek je poročal, da je prekarna oblika zaposlitve poslabšala njihovo zdravstveno stanje. Dobra polovica jih dela v stanju trajne izčrpanosti in še tretjina o stanju občasne izčrpanosti. Petina jih je poročala o bolj ali manj stalni depresivnosti in še slabi dve petini o občasni depresivnosti. In mogoče podatek, ki si ga boste najlažje zapomnili, desetina naših respondentov je zaradi službenih težav že razmišljala o samomoru. Zdravstveno stanje je slabše pri tistih z nizkim dohodkom, obsežnejšim prezentizmom in izčrpanostjo zaradi dela, kar kaže na neko spiralo, v katero so ti ljudje ujeti.</font><br/>
<font size="4">Imamo populacijo izrazito revnih svobodnjakov, tistih samozaposlenih, ki niso ekonomsko odvisni oziroma v prikritem delovnem razmerju in imajo dohodke pod ravnjo minimalne plače, je bilo za eno petino vzorca. Večina jih malo zasluži zato, ker je njihovo delo na trgu vrednoteno nizko in ker na uro zaslužijo malo, morajo delat veliko. Intenzivno delo in pomanjkanje karierne perspektive vodita v njihovo izčrpanost. Tri četrtine respondentov, ki imajo dohodke pod minimalno plačo, je poročalo o delavnikih, ki trajajo 40 ali več ur tedensko. Zlasti je takih izrazito veliko pri tistih, ki zaslužijo med 300 in 600 evri neto mesečno. Tudi pri drugih dohodkovnih skupinah smo zaznali dolge delavnike. Vsi samozaposleni so izpostavljeni močnim cenovnim in drugim konkurenčnim pritiskom, njihova ekonomska ranljivost je pa ključna okoliščina, ki vpliva na to, da so kratkotrajni bolniški staleži praktično nedosegljivi in to je bil tudi osrednji fokus naše raziskave. Za petino smo jih ugotovili, da so izpostavljeni nekemu začaranemu krogu zdravstvene reprodukcije ekonomske ranljivosti, zato ker poročajo o nizkih dohodkih, obsežnih delovnikih, trajno poslabšanem zdravstvenem stanju in seveda prezentizmu.</font><br/>
<font size="4">Če sklenem, med tistimi, ki imajo status samozaposlenega, pravno gledano, najdemo tako podskupino, ki je ekonomsko in zdravstveno izrazito ranljiva, kot tudi take, ki so na račun dolgih delovnikov v ostri konkurenci in z samo izčrpavanjem uspeli v ekonomskem smislu splezat na zeleno vejo, vmes pa take, ki se počutijo relativno varni, zato, ker so zelo pogosto v prikritem delovnem razmerju, njihove plače so pa nekje med nivojem minimalne plače, pa recimo nekimi srednjimi plačami. </font><br/>
<br/>
<b><font size="4">14. TRAK: (TB) – 20.05</font></b><br/>
<br/>
<font size="4">	(nadaljevanje) To je torej stanje stvari na prekarnem segmentu trga delovne sile.</font><br/>
<font size="4">	Zdaj pa k zakonu, k predlogu novele tega zakona. Po mojem razumevanju so ključni problemi tega predloga tile. Spremenjen 20. člen prinaša dekvalifikacijo opravljanja tega dela, skratka, vsakdo se lahko loti tega dela, samo sede za volan, naloži aplikacijo, se registrira pri občini in praktično ne rabi izpolnjevat nekih posebnih pogojev. Zelo pomembna sprememba je sprememba 56. člena, ki odgovor na trditev ministra in državne sekretarke, da ta zakon nima delovno pravnih učinkov. Spremenjen 56. člen namreč odpravlja varovalko oziroma pogoj, da mora izvajalec zaposlovat voznike, ki poznajo lokalni okoliš. Tam je beseda zaposlovanje, in ta beseda v spremenjenem 56. členu izgine.</font><br/>
<font size="4">	Kaj pomeni ta dekvalifikacija in pa to, da bo po novem mogoče opravljat to delo, tudi če ne zaposlujete voznikov? To pomeni, da bojo občine dajale dovoljenja praktično vsem. Med standardi kakovosti, ki jih smejo predpisat v občinskih odlokih, v 57.c členu, delovno pravnih elementov kakovosti ni. Ker bojo občine dajale dovoljenja vsem po vrsti, ki na trgu dela ne uspejo s čim drugim, se bo konkurenca med vozniki zaostrila. In kakšen bo učinek v kombinaciji z aplikacijo Uber? Učinek bo ta, da se bo povečala negotovost tistih, ki bojo vozili, ob uporabi te aplikacije, kakšna bo tarifa in kakšen bo dohodek.</font><br/>
<font size="4">In glejte, zdaj pridemo do jedra problema in zato sem tudi prejšnjo raziskavo si dovolil povzet. Številni taksisti so že danes prekarci in Inšpektorat za delo, s tistimi svojimi nekaj desetimi inšpektorji, preprosto ne uspe nadzirat vsega, kar se na trgu dogaja. Številna taksi podjetja v resnici že zdaj delujejo kot dispečerji in vsako tako delo prek aplikacije pravzaprav učinkuje tako, da ta tehnologija vzpostavlja in veča distanco med delodajalcem in delavcem in pomaga prikriti prikrita delovna razmerja. Ampak, aplikacija Uber bo pa to še zaostrila, zato, ker bo povečala negotovost glede vrednosti prevoza in glede dohodka.</font><br/>
<font size="4">Skratka, sociološko prekarnost voznikov in taksistov, bo še dodatno povečala…</font><br/>
<br/>
<font size="4">	</font><b><font size="4">PREDSEDNICA EVA IRGL:</font></b><font size="4"> Jaz bi vas samo prosila, da strnete vašo napravo, tako kot je bilo dogovorjeno… / govorita hkrati/</font><br/>
<br/>
<font size="4">	</font><b><font size="4">DOC. DR. GORAZD KOVAČIČ:</font></b><font size="4"> Učinki bojo tile. V prvi fazi, ko bo Uber prišel, se bojo dohodki voznikov nižali, zato ker aplikacija direktno izračunava vrednost prevozov, glede na trenutno razmerje oziroma količino ponudbe in povpraševanja, v vsakem trenutku posebej. Skratka, ni nobenih fiksnih tarif. V drugi fazi, potem, ko bo Uber osvojil monopol na našem trgu, bo pa lahko začel navijat tarife za potrošnike in svojo maržo, namreč, spremenjen 57. člen tega zakona občinam jemlje pristojnost, da bi določale maksimalne tarife in s tem zaščitile potrošnike na svojem območju. To so ključni učinki tega zakona in prosim, ne govorit, da ta zakon nima delovno pravnih učinkov. Ima jih.</font><br/>
<font size="4">	Za konec bi rad čestital predsedniku Strateškega sveta za digitalizacijo, za uspešno lobiranje za korporacijo Uber, ki ga plačuje, moram pa reči, da če bodo multinacionalke na ta način pisale zakone te države, potem ob njeni 30. letnici ne bo česa praznovat. Država namreč suvereno ščiti svoje ljudi ali pa ni država.</font><br/>
<font size="4">	Hvala lepa.</font><br/>
<br/>
<font size="4">	</font><b><font size="4">PREDSEDNICA EVA IRGL:</font></b><font size="4"> Najlepša hvala tudi vam.</font><br/>
<font size="4">	Sem bila seveda benevolentna in sem dovolila, da poveste do konca, čeprav ste precej prekoračili odmerjen čas.</font><br/>
<font size="4">	Sedaj pa bom odprla razpravo poslank in poslancev.</font><br/>
<font size="4">	Naj po protokolu, zato tudi za tiste, ki ste vabljeni na to sejo, povem naslednje, da bo seja potekala tako, da v tej fazi lahko razpravljajo samo poslanke in poslanci in </font><br/>
<br/>
<b><font size="4">15. TRAK: (TB) – 12.10</font></b><br/>
<br/>
<font size="4">	(nadaljevanje) predlagatelj, ter oba predstavnika ministrstev se lahko kadarkoli vključijo v razpravo, ostali vabljeni pa nimate v tem delu besede.</font><br/>
<font size="4">	In sedaj je najprej želel predlagatelj besedo, potem bom dala besedo ministru, potem pa poslancem, kot so zapisani po vrstnem redu.</font><br/>
<font size="4">	Izvolite, gospod Soniboj Knežak.</font><br/>
<br/>
<font size="4">	</font><b><font size="4">SONIBOJ KNEŽAK (PS SD):</font></b><font size="4"> Hvala, predsedujoča.</font><br/>
<font size="4">	Bom kratek. Jaz v svojih razpravah običajno nisem žaljiv, ne obsojam vnaprej in tega se poskušam držat, pa pričakujem od sogovornikov približno isto, no.</font><br/>
<font size="4">Jaz, minister Vrtovec, od vas sem navajen, da ste bili tak sogovornik, pa, kakor sem rekel, spoštljivi, da ste odgovarjali z dejstvi, ne pa da par preprostih vprašanj, v drugačnih pogledih, kot jih imate vi, napadate s kaj ste pa vi storili, pa v dvanajstih letih… Trenutno ste na oblasti vi in žali me, da ste mi omenili, če sem prebral zakon, za katerega smo zahteval sklic izredne seje. Razprava zdajle teh, ki so razpravljali za mano, predstavniki, so verjetno potem isto, noben od teh ni prebral zakona, ker smo govoril v bistvu o istih stvareh. Nisem jih jaz prebral, niso jih vabljeni prebrali, pa niso jih prebrali tisoči po vseh državah, ker so protestirali pri prihodu Uberja, z tem / nerazumljivo/ sumljivi poslovni model, / nerazumljivo/ opozarjamo, predvsem na vplive na prekarnost dela, pa na pravice zaposlenih. To opozarjamo.</font><br/>
<font size="4">Drugače pa jaz daleč od tega, da bi bil proti aplikaciji, prinaša kako(?) dobro stvar, jaz sem samo pričakoval, da bom danes od predstavnika Ministrstva za delo, dobil kako informacijo. Ste se z Uberjem posebej kaj pogovarjal, pa zahteval kako določeno, drugačno, zaščito. Nekatere države so to naredile. Tu pa poslušam, da, gospa pravi, da inšpekcija lahko izda odredbo, kadar gre za, ne vem, več kot 6 mesecev trajanje razmer. Koliko ste jih pa izdali, če mi lahko poveste, v zadnjih letih oziroma mesecih?</font><br/>
<font size="4">Tako da, me veseli no, da so v bistvu vsi, ki so zdajle pred mano razpravljali, v bistvu opozarjali na iste zadeve, no. Da mi moramo imet v teh držav(?), v prvi vrsti korist naših ljudi, pri vsej zakonodaji, ki jo spreminjamo. Tole, spoštovani minister Vrtovec, je toliko nekih naključij. Od tega, kot je bilo omenjeno, da dajemo predstavniku Uberja, da vodi(?) strateški svet, seveda, je ta prvi projekt, prihod Uberja, pa tako naprej. Ali se vam to zdi, da je to čisto normalno in čisto vse v redu? Ne vem, meni se ne zdi, no.</font><br/>
<font size="4">Zaenkrat toliko, se bom še oglasil kasneje. Hvala.</font><br/>
<br/>
<font size="4">	</font><b><font size="4">PREDSEDNICA EVA IRGL:</font></b><font size="4"> Sedaj dajem besedo ministru za infrastrukturo.</font><br/>
<font size="4">	Izvolite.</font><br/>
<br/>
<b><font size="4">JERNEJ VRTOVEC:</font></b><font size="4"> Najlepša hvala.</font><br/>
<font size="4">Saj sem mislil, da bo, da bojo bili še, ne vem, še kakšni hujši očitki, pa okej. Jaz bi rad tudi predstavil eno raziskavo, kajne. Glejte, jaz sem bil dolgoletni piarovec, pa nič ne naredim, da ne bi tudi preverili določene stvari. Glejte, raziskava Valicona, je v 69 odstotkih vprašanih podprla spremembe zakonodaje na tem področju. Govorimo o Valiconu, ker to ni kar neka raziskovalna družba, ampak mislim, da veliko nastopa tudi po osrednjih medijih. Ker ta zagotavlja večjo preglednost in kakovost taksi storitev, ter možnost uporabe mobilnih aplikacij.</font><br/>
<font size="4">57 % jih meni, da bi prihod uveljavljenih mobilnih aplikacij pozitivno vplivalo na kakovost storitve na področju taksi prevozov, ne pa da, ko se usedeš v taksi, včasih, ista taksi služba mene do Domžal pripelje enkrat za 12 evrov, enkrat za 25 evrov, enkrat z računom, enkrat ni nobene gotovine nazaj, enkrat… Glej, to je to, kajne, ampak cena, ki je enotna, bi mogla bit ista, pa dobiš »kinder jajček« ven, ko ne veš, kaj te čaka na koncu. No, 52 % jih meni, da na področju taksi storitev – več kot pol – pogosto prihaja do preplačil. Ampak, ne bom o tej raziskavi naprej šel, ker bo jutri za to tema.</font><br/>
<font size="4">Torej, v čem - bi jaz malce vrnil vprašanje – v čem je razlika, med dispečerskim centrom, ki ne zaposluje, dispečerskim centrom, ki tistih voznikov, od Metroja, Lagune, Cammea, pa ne vem česa še vse, ki tistih voznikov ne zaposluje, to podjetje, ki vodi dispečerski center, ampak samo ponuja uslugo dispečerskega centra, pa mobilno aplikacijo. Eno je, da ti dobiš preko mobilne aplikacije storitev prevoza, kar mi</font><br/>
<br/>
<b><font size="4">16. TRAK: (TB) – 20.15</font></b><br/>
<br/>
<font size="4">	(nadaljevanje) predlagamo v zakonu in da se ti preko mobilne aplikacije v bistvu dogovoriš za ceno, to je zakon, na drugi strani pa imaš dispečerski center in taksi meter tudi vnaprej, to, kar je še zdaj in nihče tega ne črta iz zakona ven in tisti, ki opravlja taksi prevoz, se bo odločil, ali bo delal preko dispečerskega centra, kakor opravlja to zdaj ali bo to opravljal preko aplikacije.</font><br/>
<font size="4">Ampak, samo to, je ta osnovna razlika in v čem se to, torej, razlika med dispečerskim centrom, ker smo na seji Odbora za delo, pa aplikacijo, kot platformo, razlikuje v odnosu do zaposlenega? V čem? Oba bosta morala bit zaposlena in to je bila laž, prej izrečena. Laž je bila to, da vsakdo bo lahko to delal. Ne, ker bo mogel vsakdo pridobit licenco, tako taksist, kot jo mora zdaj, taksist bo moral po novem zakonu pridobit licenco, kot tudi bo moral licenco pridobit tisti, ki bo opravljal službo preko aplikacije oziroma obračun storitve preko aplikacije ali pa obračun storitve preko taksimetra. Obadva bosta morala imet licenco. To piše, zelo jasno, v zakonu.</font><br/>
<font size="4">Torej, elektronska aplikacija je le orodje za določitev cene prevoza. To je to. To je elektronska aplikacija. Orodje za določitev cene prevoza. In možnost, da približamo mobilnost – trajno mobilnost, če želite – ljudem in podeželju. V čem, zdaj bom pa jaz uporabil to besedo Uber, ki jo danes nekateri uporabljate, pa, da bom kršil, da sem tukaj, predsednica, kaj je razlika med Uberjem, ki ga vsi opevate, / nerazumljivo/ mnenju na podlagi tega zakona, ne vem, če bo prišel, ker to, ker ne bo imel zgodbe, kajti Uber ja tam, kjer se opravljajo prevozi, tudi, da nekdo ni zaposlen, na primer, zjutraj gre nekdo iz Trbovelj in se bo zapeljal proti Ljubljani in bo rekel, jaz pa imam malo časa, pa dober avto, v redu avto, takšen je, pa te bom zapeljal malo v Ljubljano, pa prijavljen sem v aplikacijo, pa gremo naprej.</font><br/>
<font size="4">To je v Republiki Sloveniji, s tem zakonom, ni mogoče, ker bo morala bit ta oseba, ki bo opravljala storitev prevoza, ne vem, lahko je v Ameriki to poslanec, v Avstriji, na Hrvaškem tudi, ki bo, opravlja obliko tega prevoza zaposlena oseba, ki bo morala opravljat, ki bo morala imet licenco za to delo opravljat. In, zgodba Uberja, v Ameriki, lahko vam gospod Štromajer to pove, ki je bil uporabnik te aplikacije, domnevam, oziroma, lahko vam to pove. Tam je drugače, kot pa tukaj, pri našem zakonu. Naš zakon tega ne predvideva, naš zakon predvideva, da mora bit oseba zaposlena, imet licenco, spoštovat delovno pravno zakonodajo in tako naprej.</font><br/>
<font size="4">Torej, razlika je to, da imamo dispečerski center in določitev cene, preko mobilne aplikacije, kot se to določa, na primer, ko Državni zbor, tudi poslanke in poslanci, naročate hrano preko Wolta, Ehrane in takrat nihče, ki tisti sendvič pojeste, ne govori o tem, da se izkorišča delavce na drugi strani. Ne bom govoril, ampak, velikokrat pa vidim, ko pridem pred parlament, od Wolta kolesa pred parlamentom, pa ne vem, kam to gre naprej, kajne, pa tako naprej. Se pravi, ne moremo biti tako farizejski.</font><br/>
<font size="4">Gospod Zorko je govoril, ali ta poslovni model omogoča ustrezno opravljanje dela? Da. Kajti, ali poslovni model, ki je zdaj v veljavi, omogoča ustrezno opravljanje dela? V čem se razlikuje pa nov poslovni model preko aplikacije? Voznik bo moral bit, še enkrat povem, zaposlen in imet licenco. Imamo pa inšpekcijske službe, tudi jaz bom rekel inšpekcijske službe, ki jih je treba / nerazumljivo/, da tisti, ki kršijo delovno pravno zakonodajo, se jih ustrezno kaznuje. V pravni državi je potrebno pravila igre in zakonodajo, pač, enostavno spoštovat.</font><br/>
<font size="4">Ampak, še enkrat povem, ta poslovni model, tako, kot deluje pri Ehrani, ki ga uporabljamo, tako kot deluje, ali veste katera, GoOpti. Vprašajte vaše, starejši poslanci, otroke, s kom grejo na letališča v Italijo, da dobijo letalsko povezljivost, pa se uporabljajo recimo poslovni sistemi neki drugi,</font><br/>
<br/>
<b><font size="4">17. TRAK: (TB) – 20.20</font></b><br/>
<br/>
<font size="4">	(nadaljevanje) kajne, veliko mladih uporablja GoOpti na primer. In to je dober poslovni model, ki nam pomaga s povezljivostjo. Če se pa krši delovno pravna zakonodaja, pa mora biti tisti sankcioniran takoj, zato sem pa prvi, ki se bom za to zavzel, da se spoštuje ljudi, ki častno opravljajo delo in poklic.</font><br/>
<font size="4">	Torej, še to, sindikatov, v multinacionalkah. Nihče ne vleče multinacionalk. Jaz si želim, veste kaj si želim? Da bi bili mi sposobni, kot digitalna družba in naredil najboljšo aplikacijo, da bi jo vsi Slovenci uporabljali, na podlagi obstoječega zakona. Lahko je to, nekdo iz te strani parlamenta, iz one strani parlamenta. Aplikacijo za prevoze za starejše, na primer. Zakaj pa ne? Za njihovo mobilnost iz odročnih krajev. Zakaj pa ne? In drugič, taksimetrov nihče ne ukinja. Vi ste rekli, taksimetri se ukinjajo. Ali veste, kaj je taksimeter? Taksimeter je tista stvar, ki nam obračuna storitev, tam, spodaj, in na podlagi tistega mi plačamo. Tistega nihče ne ukinja, ampak se bodo ljudje odločili. Ampak, ne bo pa več samo taksimeter, ampak bo tudi aplikacija.</font><br/>
<font size="4">	Predsednica, glede na to, da so tudi ostali v razpravi malce zašli in diskutirali o predlogu zakona, ki je v bistvu jutri na mizi, upam, da bo jutri potemtakem razprava krajša, no. Vsaj z moje strani bo, ker sem že danes ene par stvari povedal. Torej, sem tudi jaz malce opisal, bolj podrobno, ene stvari oziroma ne podrobno, ampak samo odgovarjal na to, no. V čem je razlika tudi med to zloglasno aplikacijo, ki jo mnogi tudi, ki sedijo, na obeh straneh, recimo, uporabljajo. Jaz sem bil, ne bom govoril s kom, v tujini, upam, da se bo vsaj pri zakonu vzdržal, kajti uporabljal je on, ne jaz, to isto aplikacijo na službeni poti, iz one strani parlamenta. Nič narobe, pohvalno, ampak ne bit potem, ne smemo pa bit tako potem farizejski.</font><br/>
<br/>
<font size="4">	</font><b><font size="4">PREDSEDNICA EVA IRGL:</font></b><font size="4"> Najlepša hvala tudi vam.</font><br/>
<font size="4">	Torej, sedaj pa bomo začeli z razpravo poslank in poslancev in res bi vas prosila, glede na to, da moramo zaključiti do 22. ure, da se nekako uokvirite, časovno, v ta čas in sedaj dajem besedo gospodu Mihi Kordišu.</font><br/>
<font size="4">	Izvolite.</font><br/>
<br/>
<font size="4">	</font><b><font size="4">MIHA KORDIŠ (PS Levica):</font></b><font size="4"> Hvala za besedo, predsedujoča.</font><br/>
<font size="4">	Preden sploh preidem na konkretno materijo zakona, kje in kako se dotika vprašanja delovno pravnega socialnega položaja šoferjev, taksistov in še kakšnega drugega socialnega standarda, ki pride z Uberjem, moram takoj na začetku ugotovit in na glas povedat, da minister Vrtovec laže kot pes. To je Uber zakon in je tipičen lobističen zakon. Uber je preko prijatelja ministra Vrtovca, tega ministra Vrtovca, pod narekovajih, najel, zato, da je zanj napisal specializiran zakon, za in po meri mednarodne korporacije, ki je Uber platforma.</font><br/>
<font size="4">Minister se danes na veliko o tem spreneveda. Češ, ne gre za digitalizacijo, gre za splošno odpiranje trga avtomobilskih prevozov v prihodnosti, tako naprej, in se dalje spreneveda, da on sploh ne ve, če bo Uber prišel v državo, pa če bo želel priti v državo. Gospod minister, boste zanikali, da ste tekom priprave tega zakona, na ministrstvu, zelo konkretno govorili o tem, da gre za Uber zakon in da ste ga kot Uber zakon poslali tudi naprej, v usklajevanje? Prosim povejte, na glas, v kamero, za mikrofon. Je res, kar sem ravnokar povedal ali ni res, kar sem ravnokar povedal? Pa če boste to zanikali, kajne, bova, morda že jutri, tekla naslednji krog, kjer bom jaz potegnil kakšen dokaz ven, o tem, kako so te stvari potekale.</font><br/>
<font size="4">Skratka, Uber zakona je tipičen lobističen zakon, pisan po meri ene korporacije in ker v njemu praktično ni drugega, kakor določb, ki obhajajo obstoječo regulacijo na področju taksi prevozov, v samem zakonu torej skoraj ni druge vsebine, ki bi padla na obravnavo kakšnega drugega odbora v tem Državnem zboru. Skratka, ta zakon, v celoti, novelacije, kot jo je pripravilo Ministrstvo za infrastrukturo, </font><br/>
<font size="4">	</font><br/>
<b><font size="4">18. TRAK: (TB) – 20.25</font></b><br/>
<br/>
<font size="4">	(nadaljevanje) je in mora biti predmet obravnave Odbora za delo, ker praktično ni v tem zakonu določbe, ki se ne bi dotikala področja dela in socialnega statusa šoferjev, ki izvajajo taksi prevoze. Uber bi že sedaj v resnici lahko prišel delat v to državo. Ni popolnoma nobene, ni praktično nobene, kot sem želel dejati, ni popolnoma nobene ovire za to, da Uber v to državo ne pride. Ampak, če želi Uber delati v Republiki Sloveniji, po obstoječi zakonodaji in po obstoječih varovalkah delavskih pravic, pomanjkljive, kolikor te že zdaj so, to pomeni, da ne bo moral obračati takih presežkov, kot bi jih obračal sicer oziroma, natančneje, da ne bo mogel izvajati socialnega »dumpinga«, ki je njegov kronski poslovni model in edini način, da Uber sploh lahko preživi in to je razlog, zakaj Uber v Sloveniji ta moment ne dela.</font><br/>
<font size="4">Ne to, da nimamo prilagojene zakonodaje. Saj aplikacije na področju taksi prevozov že obstajajo. Ene 20 jih je v tej državi, sem se zadnjič naučil iz prispevka pred soočenjem, ki sva ga imela z ministrom Vrtovcem na enem od televizijskih kanalov, prav na temo njegovega lobističnega Uber zakona. Sam imam na telefonu aplikacijo, recimo, Cammeo taksija. Zelo poredko jo sicer uporabljam, kadar recimo uporabljam taksi službo v Loki, pokličem lokalnega taksista, pa vendar, jo imam in jo uporabljam. Gospod minister, stopim do vas in vam jo pokažem? Ker na način, kako vi razlagate zadeve, se to sliši, kot da aplikacije za uporabo taksi prevozov, ki ti vnaprej povedo, kje boš šel, iz točke A do točke B, sploh ne obstajajo. Obstajajo, jaz jo imam na telefonu. Vam jo pokažem. Pa je Cammeo navsezadnje tudi firma, ki je prišla v Slovenijo nekaj let nazaj, iz tujine. To ni nek domač dispečerski center, kot so te domače gazde, na katere se sedaj minister Vrtovec sklicuje.</font><br/>
<font size="4">Je pa Uber, kot korporacija, veliko bolj spreten in veliko bolj močan v izigravanju delovnopravne zakonodaje, celo sesuvanje(?) zakonskih regulativ, kot smo temu priča, ravnokar, kakor so ti mali dispečerski gazde, kjer je ogromno tudi prikritih delovnih razmerij. Taksisti delajo v slabih položajih, delajo na s. p.-jih, delajo petek in svete, nimajo pravice do bolniške, stiskajo jih in tako naprej, ampak te dispečerske gazde, vendarle nimajo take lobistične moči, da bi sesuli zakonske regulative, lahko jo samo kršijo. Zdaj, namesto, da bi te kršitve preganjali, namesto, da bi minister Vrtovec taksistom pomagal, kaj dela? – To, kar so zdaj deviacije od norme, na področju taksi prevozov, kršitve pravic, to »zlegalizira«.</font><br/>
<font size="4">To je edina poanta te Ubrove zakonodaje, kot jo obravnavamo. In to je tudi tipičen Ubrov poslovni model, saj Uber drugače sploh ne more biti rentabilen in zato so Uber platformo v marsikaterem drugem kraju, po Evropi, tudi po svetu, že prepovedal – Frankfurt, Sofija, Barcelona, če naštetem samo nekaj mest, nekaj primerov. Prav ta hip, recimo, v Kolumbiji potekajo veliki protesti proti Uber korporaciji. Danska recimo, iz Danske se je Uber pobral kar sam, v istemu hipu, ko je Danska vpeljala močnejšo regulativo in zaščito panoge taksi prevozov, kjer Uber ni moral več kar tako po starem, izvajati socialnega dampinga, zato je sam spakiral kufre in šel ven iz države in zdaj tega mednarodnega parazita, minister Vrtovec specialno vozi v državo, na način, da še tisto malo, kakor slovenski taksisti poznajo regulacije, pa kolikor malo jih ta regulacija sploh ščiti, da se še to sesuje. </font><br/>
<font size="4">Že, že, hitijo razlagati predstavniki Ministrstva za infrastrukturo, minister Vrtovec, zanje(?) že posebej, ampak ljudje bodo imeli izbiro. Lahko bodo šli na taksi, tako, kot se vozijo že zdaj, lahko bodo pa vzeli in si naročili Uber. Kaj ob tem pozabi povedati, je zametke in začetke Ubrovega poslovnega modela, ko ta pride v eno državo. </font><br/>
<br/>
<b><font size="4">19. TRAK: (TB) – 20.30</font></b><br/>
<br/>
<font size="4">	(nadaljevanje) Zalit je z ogromno kapitala, ki ga z raznimi promocijskimi akcijami v to ciljno državo usmeri, tudi na začetku še omogoča določeno raven in določen standard šoferjem, ki za Uber vozijo in na tak način si torej z nekim subvencioniranjem, notranjim subvencioniranjem lastne dejavnosti in z piar kampanjami, zagotovi trg, levji delež na trgu, trg »zmonopolizira«. Potem pa, ko ima enkrat ta trg »zmonopoliziran«, pa lepe maske, kot jih danes slika tudi minister Vrtovec, padejo, potem se pa začne zares. Potem pa ni več enake tarife na eni relaciji od točke A do točke B, ampak se cene spreminjajo, glede na to, kakšno je razmerje med ponudbo in povpraševanjem oziroma, kakor se strojni algoritmi na Ubrovi platformi naračunajo, da lahko potegnejo iz trenutne situacije v cestnem prometu.</font><br/>
<font size="4">	Običajni šoferji od Uberja iz tega nimajo prav čisto nič. Cene gredo v nebo, profitira pa Uber, ki na ta način pobira višjo maržo, vozniki prav nič in prav zato so vozniki za Uber tisti, ki so v prvi vrsti nasprotovanja prihodu Ubrove platforme. In vozniki so bili tudi tisti, ki so se v Veliki Britaniji spustili v tožbo proti Uberju, tema, prikrito delovno razmerje, bi temu rekli pri nas. Ker Uber sam zase niti ne trdi, da je delodajalec, sam zase ne trdi, da ustvarja ne vem kakšna delovna mesta. Uber sam zase pravi, da je on zgolj digitalna platforma in to je to. Ampak sodišče v Veliki Britaniji je prikimalo tem Ubrovim zaposlenim in jih priznalo kot, ja, de facto, delavce, ki jim pritičejo delovnopravne pravice, kot jim jih Uber odreka.</font><br/>
<font size="4">	Slišal sem tudi na temo aktualnega zakona, slišati, od ministra Vrtovca reči, da, saj oni v resnici v tem zakonu nič tako zelo posebej ne delajo, urejajo samo področje, da bo za vse enako. Torej, da bodo pod enakimi pogoji lahko delali Ubrovi šoferji in obstoječi taksisti. Spet ta zadeva, malo drži, pa malo ne drži. Ne drži v temu smislu, da je že zdaj vse enako, samo še teh minimalnih standardov Uber ne želi upoštevati, ne drži pa, v temu smislu, da bo tudi vnaprej, po sprejemu tega zakona, vse ostalo enako, da bo le Uber prišel zraven, ampak bodo vsi ti standardi, menda za vse enaki, še vedno za vse enaki, ampak samo drastično nižji.</font><br/>
<font size="4">Prav arogantno je prej minister vzkliknil, češ, naj mu pokažemo vendarle člen, ki se dotika delovnopravnega položaja šoferjev, pa tarife šoferjev, ki je v temu zakonu. Ja, ne, saj v temu zakonu direktnega takega člena ni, ravno to je problem, ta člen bi moral bit, ampak če bi ta člen bil v temu zakonu, potem novele sploh ne bi sprejemali, ker je cela ideja in Uberja in ministra Vrtovca, da se regulacijo na področju cestnih prevozov razsuje in sesuje, kolikor se jo le da.</font><br/>
<font size="4">Tako da, ja, minister Vrtovec, če direktno odgovorim na vaše vprašanje, kateri so tisti členi, ki posegajo v kruh, ki ga domov nosijo vozniki taksi prevozov v noveli, 7., 8., 9., 15. člen, tretji, četrti odstavek 3. člena. To lahko tako, iz prve rečem. Kot rečeno že v uvodu, lobistični zakon, zakon za socialni damping, praktično nima člena, ki ne bi vplival na socialni položaj taksistov v tej državi.</font><br/>
<font size="4">Bom še konkretiziral, da ne bom samo v prazno našteval členov. Recimo, ena taka stvar, najem vozila z voznikom. Ko rečem, najem vozila z voznikom, ali se to komurkoli od tukaj prisotnih ali pa tudi komurkoli, ki nas spremlja, po televiziji, nemara, zdi karkoli drugega kot taksi služba? Najbrž ne. Če zveni kot taksi služba, če se opravlja kot taksi služba, če se plačuje kot taksi služba, potem verjetno je taksi služba. Zakaj torej uvajamo novo pravno formalno kategorijo, najem vozila z voznikom, namesto tega, kar že zdaj poznamo kot taksi in kot taksi službo? Ja zato, da se s tako pravno formalno mahinacijo lahko obide regulacijo, ki v tem hipu sploh obstaja.</font><br/>
<font size="4">Iz enakih razlogov se obhaja tudi taksimetre. Pa licence, na katere se je nekoliko nazaj minister Vrtovec skliceval, ne vem čisto točno, v kakšnem sprevrženem argumentu. Te licence, na katere se je skliceval kot neke varuhe standarda dela v</font><br/>
<br/>
<b><font size="4">20. TRAK: (TB) – 20.35</font></b><br/>
<br/>
<font size="4">	(nadaljevanje) branži taksi prevozov, vanje aktualni zakon posega in niža standarde, ki jih te licence zahtevajo. Recimo to, da mora imeti nekdo, ki se gre tak cestni prevoz, izkazane finančne kapacitete, 3 tisoč evrov na računu, za svoje prvo motorno vozilo oziroma tisoč 500 na računu za vsako naslednje motorno vozilo. To je neka varovalka, puf, ki jo minister Vrtovec in za njim očitno celotna vlada Janeza Janše, strelja iz obstoječe pravno formalne ureditve, pa je ta varovalka v zakonodajo vpisana z razlogom. Enako je v definicijo licence vpisana tudi kategorija strokovne usposobljenosti upravljavca. Se pravi, tisti, ki je strokovno zadolžen v podjetju za izvajanje in menedžiranje taksi prevozov, mora izkazat neko konkretno usposobljenost z ato področje dela.</font><br/>
<font size="4">	Tudi to je nekaj, kar se iz obstoječe zakonodaje ven črta. Vse za to, ker Uber ne bo imel v Sloveniji svojega upravljavca, da bi ta upravljavec lahko bil strokovno usposobljen, ker samega sebe ne priznava za delodajalca, samega sebe ne priznava kot nekoga, ki ljudem daje pogodbe za nedoločen čas ali pa sploh, kakršnekoli resne pogodbe, ki zagotavljajo socialno varnost. Samega sebe ne prepoznava kot podjetje, ki bi imelo svojo floto vozil in zato je potrebno iz kategorijo o licenci, umakniti zahtevek po izkazu finančnih zmožnosti, pripetih na nosilce licence. Še posebej, ker je Uber podjetje z računi v davčnih oazah. Računi v davčnih oazah pa niso ravno znani po svoji transparentnosti v posameznih nacionalnih državah, v kateri naj bi plačevali davke.</font><br/>
<font size="4">	Gospa sekretarka je prej tematizirala tudi vprašanje dela na črno, na področju cestnih prevozov, kot enega izmed dejavnikov, ki stojijo za spremembo zakonodaje v Uberjev lobistični zakon, kar je, moram reči, precej, precej sprevrženo, glede na to, da Uber že tako ne zaposluje svojih voznikov. Vi ne preganjate dela na črno, čeprav bi ga morali, vi to delo na črno legalizirate in temu rečete enaki pogoji za vse. Ti enaki pogoji so socialni dumping, dirka do dna, to, kar je zdaj delo na črno, to, kar je zdaj preganjano ali bi pa moralo bit, zagotovo pa je nezakonito, vi prepoznavate kot nek standard in kot dobra praksa. Verjetno je pa vrhunec cinizma, sklicevanje na delovno inšpekcijo, da češ, vi ste pa oni ta prvi, ki ste za to, da tam, kjer je redno delovno razmerje, pa nekdo dela, v s. p. obliki, čeprav ne bi smel, bi moral imet pogodbo z vsemi pravicami, ki iz tega izhajajo, da takemu človeku je pa res treba pomagat, kajne, da mu mora inšpekcija zagotovit pogodbo in sankcionirat njegovega delodajalca.</font><br/>
<font size="4">Zakaj pravim, da je to zelo cinična izjava v odnosu do Uberja, češ, ja, če bodo malverzacije, ko pride Uber, imamo pa inšpekcijo, ki bo tem šoferjem za Uber pomagal, zato ker imamo že zdaj ogromno prikrite brezposlenosti v tej državi. 41 % je delež prekarnih zaposlitev, v obsegu vseh zaposlitev, v tej državi. Velik del teh zaposlitev odpade ravno na s. p.-je in znotraj s. p.-jev spet največja skupina ravno tistih ki, lahko rečemo, da delajo v prikritih delovnih razmerjih, pa niti tega, kar imamo zdaj, delovna inšpekcija ne more polovit. Jasno, da ne more polovit, saj ima samo nekaj deset zaposlenih, ki naj varujejo 800 tisoč delovno aktivnih ljudi. Ne zmore delovna inšpekcija, sploh… Ne ta Vlada, ne kakšna prejšnja, je pa noče zares okrepit, pa jim zares pomagat, čeprav bi jo krepko potrebovali.</font><br/>
<font size="4">Kaj bo šele, če se mora delovna inšpekcija kar naenkrat ukvarjat z taksi prevozi, ko število izvajalcev teh taksi prevozov poraste za dvakrat, trikrat, štirikrat, ko je nelojalna konkurenca in socialni dumping pravilo in ne</font><br/>
<br/>
<b><font size="4">21. TRAK: (NB) – 20.40</font></b><br/>
<br/>
<font size="4">	(Nadaljevanje): ko izjema, seveda ne more in prav na to Uber korporacija računa, ker to je edini način, da sploh lahko v posamezni državi deluje. In tukaj prehajam na zaključek in v resnici na kontekst. Gospe in gospodje, ne vem, če ste vedeli, saj govorimo o profitu, ki ga bo Uber potegnil ven iz slovenskih šoferjev na račun njihovega življenjskega standarda. Morda bi bilo bolje govoriti o presežkih, ker Uber v celoti kot korporacija v resnici sploh ni rentabilen. Pa ni edina platforma, ki v resnici sploh ni rentabilna in vsaj pravno formalno beleži minuse. Zgodba za tem pa je sledeča, po letu 2008, ko je prišlo do kraha finančnega trga, je kapital iskal niše v katere se lahko zateče, da vsaj približno zadrži svojo vrednost oziroma se vsaj nekje na horizontu izkazuje možnost, da te niše v katere se usmeri, dajejo neke pozitivne rezultate. Ena je v obliki profita, seveda. Ena izmed teh niš, ki so se odprla, so bile platforme. Tukaj ne govorimo samo o Uberju, tukaj je cela ekonomija zgrajena okrog Airbnb, Volta in podobnih zgodb, ampak pazite, kapital se je usmeril v te zgode šele pod obeti potencialnega dobička, ki pa se lahko realizira samo in samo, če se v državah v katerih te platforme delujejo, sesuje obstoječa regulacija, če lahko posamezna platforma predatorsko zasede celoten trg, izrine kakršnokoli konkurenco, vse to počne na dumpiški, socialno-dumpinški način, potem pa na koncu navije cene. Samo pod temi pogoji so lahko razni Airbnb, Uberji, Volti in podobni rentabilni, drugače so bolj ali manj v minusu in to je pa celo najbolj tragični del v tej zgodbi. </font><br/>
<br/>
<b><font size="4">	PREDSEDNICA EVA IRGL: </font></b><font size="4">Gospod Kordiš, jaz vam…</font><br/>
<br/>
<b><font size="4">	MIHA KORDIŠ (PS Levica):</font></b><font size="4"> Zaključujem. To so zadnji tri stavki…</font><br/>
<br/>
<b><font size="4">	PREDSEDNICA EVA IRGL: </font></b><font size="4">Samo, da vam povem, da vam ne želim omejevati razprave, ampak glede na to, da sem povedala, da moramo do desete ure zaključiti to sejo, bi res prosila, če lahko zaključite. Izvoli. </font><br/>
<br/>
<b><font size="4">	MIHA KORDIŠ (PS Levica):</font></b><font size="4"> Sam na zadnjih treh stavkih. S temi razlogi Uber nastopa samo na področju taksi prevozov in se ne ustavlja Ubrovo lobiranje samo pri regulaciji, ki varujejo taksi voznike v posameznih državah, ampak gredo tudi dlje, tam kjer si več upa, kjer se počuti močnejšega kot so recimo posamezni okoliši v Združenih državah Amerike, Uber lobira za to, da se ukinejo avtobusi in se jih zamenja z Ubrovimi vozniki. Želi zamenjati javni prevoz eventualno kot rak, kot najhujši parazit postati neobhodno nujno potreben za to, da se kakšna oblika kolektivne mobilnosti sploh lahko izvaja in se na podlagi tega pripet na javne finance, na proračune občin, na proračune mest, na proračune držav. Zdaj mi pa povejte ali je to res digitalizacija za 21. stoletje kot jo oznanja minister Vrtovec? Živel Uber, ukinimo vlake, pa plačamo iz državne malhe. </font><br/>
<br/>
<b><font size="4">	PREDSEDNICA EVA IRGL: </font></b><font size="4">Sedaj bom dala besedo gospe Tadeji Šuštar, potem je na vrsti gospod Edvard Paulič. Imam kar nekaj ljudi prijavljenih, zato vas res sedaj v nadaljevanju prosim, ker mislim, da je tudi že kolega Miha Kordiš res vse povedal, vse povedal, da ostali pa vendarle se skoncentrirate in nekako skušate peljati to razpravo tako, da jo bomo zaključili ob primernem času oziroma takrat ko je bilo dogovorjeno s predsednikom Državnega zbora, sicer bomo morali neke stvari dogovoriti. V nadaljevanju bom tudi še povedala. Izvolite gospa Tadeja Šuštar. </font><br/>
<br/>
<b><font size="4">	TADEJA ŠUŠTAR (PS NSi):</font></b><font size="4"> Hvala predsednica za besedo. </font><br/>
<font size="4">	Zakon, ki ga danes obravnavamo kot zainteresirano delovno telo, sama popolnoma podpiram. Poleg prevozov z aplikacijo oziroma platformo obravnava tudi brezplačne vozovnice za upokojence, poenostavitev subvencioniranih vozovnic za dijake in študente in prav tako subvencioniran prevoz za dijake in študente preko poletnih počitnic. Ne vem o čem se ta zakon dotika Zakona o delovnih razmerjih glede na to, da ga obravnavamo na tem odboru. Naj pa povem </font><br/>
<br/>
<b><font size="4">22. TRAK: (NB) – 20.45</font></b><br/>
<br/>
<font size="4">	(Nadaljevanje): svojo izkušnjo glede delovnih pogojev taksijev, ker zdaj vsi veste kako se bo z uvedbo prevoza preko platform kršilo delovne pogoje. V Taksiju sem se sama zaposlila 27. septembra 2017 in sem bila tam zaposlena do 1. septembra 2018, kar pomeni, da področje prevozov s taksijem poznam precej dobro. Pogodbo sem podpisala za nedoločen čas za normalen delovni čas za 40 ur na teden. V tem času, ko sem bila tam zaposlena, sem delala pet dni na teden po 12 ur na dan, od šeste ure zjutraj do 18 ure zvečer. Bilo je to čez teden, ob sobotah, ob praznikih, nedeljah, včasih smo delali tudi več, recimo za novo leto, ko je bilo povpraševanja veliko, smo delali tudi več kot dvanajst ur. Edina izjema za katero sem se dogovorila v času svojega delovnega časa je bilo v mesecu maju oziroma juniju, ko smo imeli volilno kampanjo za Državni zbor, da sem poleg svojega dela lahko delala še kampanjo. V taksiju smo delali ves čas od jutra do večera, nismo imeli pol ure časa za kosilo, odmor, za kavo, malico. Poleg tega so pričakovali od nas, da peremo avto vsak dan oziroma vsak drugi dan in tega nismo smeli početi v delovnem času, v sklopu dvanajstih ur, ampak smo jih morali prati prej, pred šesto uro oziroma po šesti uri zvečer. Sama sicer nikoli nisem vozila ponoči, ampak sem vozila čez dan, tako da sem prala po delovnem času. Tisti, ki so delali ponoči, so morali avto prat podnevi. Naša plača je bila 25 % od zaslužka, sprva, potem ker je prišlo do toliko pritožb, so nam jo povišali na 30 % od prometa, kar je pomenilo, da če smo vzeli dopust, smo bili za to še kaznovani, ker takrat nismo delali, nismo imeli prometa in smo dobili nižjo plačo. Plačanih nismo imeli niti nadur, nismo dobili regresa oziroma je bil ta regres prikazan vsak mesec sproti, ker je prišlo več od minimalne plače, tako da niso mogli reči, da nam niso dali regresa, ker smo ga dobili vsak mesec, nekaj več od minimalne plače. Februarja oziroma marca 2018, smo se organizirali in se odločili, imam še vedno 18 kontaktov od bivših sodelavcev, da zahtevamo normalne delovne pogoje preko sindikata. V tistem času ni bilo nikjer sindikata taksistov, dvakrat ali trikrat sem se dobila s sindikatom avtoprevoznikov s katerim pa tudi nismo prišli skupaj, saj so zahtevali, da se vsi včlanimo v sindikat, da vsi tam odpremo trajnike in jim mesečno plačujemo članarino, česar pa pri naših nizkih plačah, preračunala sem, da smo delali 2,5 evra na uro, nikomur ni bilo v interesu, zakaj bi poleg svojih nizkih plač plačevali še sindikatu, ki tako ali tako niso pokazali velikega interesa, da nas zastopajo. Sama sem takrat po tistem obisku sindikatov opustila to dejavnost, sindikalno, in sem še naprej iskala drugo službo. Vem pa, da je sodelavec šel na direktorat, na delovno inšpekcijo kjer so ga napotili, da se oni s tem ne bodo ukvarjali, naj gre direktno na policijo. V taksi službi vsaj te v Ljubljani, so razmere res katastrofalne. Nam, ki smo bili navadni taksisti, je bilo prepovedano stati na nekaterih najbolj donosnih mestih v Ljubljani, na primer na glavni postaji, pred kliničnim centrom v Ljubljani, pred hotelom Union in tukaj pred Državnim zborom na Šubičevi. Tista mesta so bila rezervirana za tako imenovane taksi mafijo. Sama sem doživela, da sem neko jutro zjutraj ob šestih, čakala na prepovedanem mestu UKC Ljubljana in se je k meni v taksi usedla medicinska sestra z nočne izmene. Do mene je pristopil drug taksist in mi stranko dobesedno vlekel iz avta, odprl je vrata in jo za roko začel vleči ven, ker tista stranka naj bi bila po njegovem njegova. Začel mi je groziti, takrat sem jaz sicer odpeljala naprej, ampak ni bil prijeten prizor. Zato kot bivša taksistka popolnoma podpiram ta zakon. Zakon prinaša preglednost in iz dobrih izkušenj iz tujine vem, uporabljala sem prevoze s platformo v Varšavi, v Bruslju, vem da je sistem dober, pregleden, </font><br/>
<br/>
<b><font size="4">23. TRAK: (NB) – 20.50</font></b><br/>
<br/>
<font size="4">	(Nadaljevanje): brez nepotrebnih stroškov, je zelo predvidljiv tudi s strani izvajalca prevozov. Veš kdo te bo peljal, po kateri poti te bo peljal, s katerim avtom se boš peljal in kakšna bo končna cena prevoza. Poleg tega pa bo ta zakon prisilil aktualne taksiste, da spremenijo svoj odnos do strank, svojega dela in bo zaradi konkurence, ki jo bo dobil na trgu, tudi izboljšal svojo taksi storitev. Jaz ne vem, večina taksi prevoznikov sedaj že dela preko svojih espejev, večina ni tako zaposlenih kot sem bila jaz, pa tudi, če so zaposleni, jim to nič ne pomaga, zato ne vidim kje tukaj vidite probleme, ampak delate iz muhe slona. </font><br/>
<font size="4">	Hvala. </font><br/>
<br/>
<b><font size="4">	PREDSEDNICA EVA IRGL: </font></b><font size="4">Na kratko je želel besedo gospod minister. Izvolite, potem pa nadaljujemo z razpravo. </font><br/>
<br/>
<b><font size="4">	JERNEJ VRTOVEC: </font></b><font size="4">Res na kratko, ker potem kar je gospa poslanka povedala, ni kaj veliko dodati zakaj potrebujemo tako imenovano taksi reformo oziroma spremembo na tem področju. V primeru aplikacije, če bi prihajalo do takšnega fizičnega nasilja, avtomatsko tistega voznika, ki deluje preko aplikacije ali pa uporabnika, ki ima aplikacijo in / nerazumljivo/, ga avtomatsko lahko ta aplikacija izključi ven iz celotnega sistema. Tako pa smo priča tovrstnim zgodbam in to zagotovo ni samo ena zgodba, ki je tukaj med nami prisotna v Državnem zboru, ampak je tovrstnih prigod in zgodb po Ljubljani in okolici še mnogo več in nihče na to ne reagira, ker je mnogo ljudi nedotakljivih. </font><br/>
<br/>
<b><font size="4">	PREDSEDNICA EVA IRGL: </font></b><font size="4">Edvard Paulič, izvolite beseda je vaša. </font><br/>
<br/>
<b><font size="4">	EDVARD PAULIČ (PS LMŠ): </font></b><font size="4">Hvala predsedujoča za besedo. </font><br/>
<font size="4">	Najprej na začetku se bom odzval na eno izjavo gospoda ministra, ki žal odhaja, ampak verjamem, da bo poslušal. Ko se je spraševal v čem je razlika med klasičnimi dispečerskimi centri in pa mobilno aplikacijo kot je recimo Uber. Eno razliko vam lahko takoj povem. Klasični dispečerski centri plačujejo davke v Sloveniji. Pa se bom potem v razpravi navezal še na dve vaši izjavi, gospod minister. V zadnjih letih opažamo razmah nekih digitalnih podjetjih, ki delujejo po načelu delitvene ekonomije oziroma sodelovalnega gospodarstva in ta njihova osnovna značilnost temelji na tem, da se storitev začasno zakupi namesto, da bi se jo kupilo. Najbolj znani predstavniki sodelovalnega gospodarstva so Uber, Airbnb, Volt, Netflix, en kup bi jih lahko naštel in o tem gospodarstvu nastopajo trije deležniki. Nastopajo ponudniki storitev, uporabniki storitev in pa ključno posredniki, to so praviloma digitalne platforme. Evropska komisija je v letu 2016 sprejela evropsko agendo za sodelovalno gospodarstvo, kjer izpostavlja tako njegove prednosti kot pa tudi izzive. In minister je v svoji uvodni predstavitvi izpostavljal, da zakon nikjer ne posega v delovno-pravno zakonodajo, ne posega na davčni vidik, ampak ravno v tem je problem. Namreč Evropska komisija v tej agendi poudarja, da je nujno sočasno zagotoviti visoko raven varstva potrošnikov, popolno spoštovanje pravic delavcev, spoštovane davčnih predpisov in pa varstva osebnih podatkov. Skratka, evropska komisija je na stališču, da je potrebno to tematiko nasloviti celostno in to zagovarjamo tudi v LMŠ. Potem je gospod minister v uvodni predstavitvi pa potem še kar nekajkrat poudaril, vsi vozniki  bodo morali imeti licence in to je popolno zavajanje. Če pogledamo 57.c člen predloga novele v tretjem odstavku navaja, prevoze in prvega odstavka tega člena, se pravi, govorimo o najemu vozila z voznikom, lahko izvajajo osebe ki, in potem imamo dve alineji, ki imajo licenco za prevoz potnikov ali licenco za avtotaksi prevoze in pa druga alineja, imajo veljavno dovoljenje iz prejšnjega odstavka, ta prejšnji odstavek pa govori, da lahko to dejavnost izvajajo osebe, ki jim dovoljenje izda občina. Se pravi, pogoje ali imaš licenco za avtotaksi prevoze ali pa ti občina enostavno poda  </font><br/>
<br/>
<b><font size="4">24. TRAK: (NB) – 20.55</font></b><br/>
<br/>
<font size="4">	(Nadaljevanje): dovoljenje in lahko voziš oziroma opravljaš to storitev brez licence in to je fakt. Če malo špekuliram, lahko rečem, da danes spreminjamo zakon po meri Uberja. Zakaj tako mislim? Ministrstvo je še lani avgusta zatrjevalo, da prihod Uberja trenutno ni v ospredju, pač pa, da je prioriteta v lagati vse napore v izboljšanje javnega potniškega prometa. In očitno se v teh nekaj mesecih, slabega pol leta nekaj bistveno spremenilo. Uber bi lahko že danes prišel v Slovenijo, seveda po obstoječi zakonodaji, ker princip kot ga Uber uporablja, že deluje. Se pravi, naročanje prevozov preko spletne aplikacije, res pa je, da storitev plačate potem na podlagi taksi metra. Kaj se v tem zakonu spreminja? Uvaja se nov inštitut, najem vozila z voznikom in hkrati za takšno vrsto prevoza bistveno rahljate obstoječe pogoje. Namreč obstoječi zakon predvideva šest pogojev, vi pa dva od teh šestih brišete in sicer brišete pogoj ustrezen finančni položaj, ki govori o tem, da mora oseba, ki bi izvajala takšne prevoze, imeti 3 tisoč evrov kapitala oziroma rezerv za prvo vozilo in pa tisoč 500 evrov za vsako naslednje. Ta kapital je namenjen varnosti potnikov. Namreč ta kapital se praviloma porabi za ustrezno vzdrževanje vozila in pa brišete pogoj glede strokovne usposobljenosti in sicer obstoječi zakon predvideva, da mora taka oseba opraviti določene izpite, preizkuse znanja in to iz kar nekaj področij, med drugim tudi iz področja delovnega in socialnega prava, tehničnih standardov ter varnosti v cestnem prometu. Se pravi, vi to brišete iz novega predloga. Kar pomeni, da bistveno rahljate pogoje, ki jih predvideva ne samo obstoječi zakon, ampak tudi uredba evropskega sveta o skupnih pravilih glede pogojev za upravljanje dejavnosti cestnega prevoza. Glede na to, da je ta uredba zavezujoč pravni akt, in da mi obstoječo našo slovensko zakonodajo spreminjamo izven pravil te uredbe, je moje vprašanje gospod minister, ali smo še vedno skladni s pravnim redom Evropske unije. Po izkušnjah iz tujine Uber ne želi biti delodajalec, voznike tretira kot neodvisne poslovne partnerje, ki nudijo prevoze preko njihove spletne aplikacije. To v resnici pomeni, da ti vozniki delajo na podlagi neke vrste podjemne pogodbe, kar pomeni, da je voznik v bistveno podrejenem položaju v primerjavi z naročnikom, ne more se pogajati za ceno storitve niti za delovne pogoje in z vidika delovno-pravnega položaja bi bil voznik v  bistveno boljšem položaju, če bi lahko nastopal kot poslovni subjekt, recimo kot espe, kjer bi imel večjo pogajalsko moč. Na vozniku je tako tveganje in skrb glede delovnih in pa drugih potrebnih sredstev za delo. Nima plačane bolniške odsotnosti, odmora za malico, časa, razpoložljivosti in čakanja na naročilo, obveznega počitka, prevoznih stroškov, izobraževanja, napredovanja in še bi lahko našteval. In sam osebno sem prepričan, da v kolikor bo ta novela sprejeta, bodo pri teh voznikih izpolnjeni elementi delovnega razmerja, to so odplačnost pogodbe, torej plačilo za opravljeno delo, osebno opravljanje dela, dalj časa trajajoča delovna aktivnost in vez podrejenosti med naročnikom in izvajalcem. In če pogledamo kaj se je zgodilo v tujini v Združenem kraljestvu. Lansko leto je njihovo vrhovno sodišče odločilo ravno to, da so Uberjevi vozniki upravičeni do zaščite, ki jim jo nudi delovna zakonodaja. In kaj je sodišče tehtalo pri tej odločitvi? Ugotovilo je, da Uber določa ceno prevoza kar pomeni, da določa tudi koliko bo voznik zaslužil, Uber določa pogoje v medsebojni pogodbi, delavec jih nima možnosti spreminjati. Uber lahko kaznuje voznika, če ta zavrne preveč voženj, Uber spremlja voznika preko sistema  </font><br/>
<br/>
<b><font size="4">25. TRAK: (NB) – 21.00</font></b><br/>
<br/>
<font size="4">	(Nadaljevanje): ocenjevanja z zvezdicami in lahko razred pogodbo, če se njegov status ne popravi. Vozniki so glede na te ugotovitve v podrejenem položaju, svoje dohodke pa lahko izboljšajo le, če delajo dlje. In voznike mora, to je zdaj končna odločitev, voznike mora zato Uber obravnavati kot svoje zaposlene ne pa samozaposlene. </font><br/>
<font size="4">	In če grem še na področje varnosti in pa varstva pri delu. Po obstoječi delovno-pravni zakonodaji mora delavec ob nastopu zaposlitve, opraviti izobraževanje iz varstva pri delu pa tudi zdravniški pregled, ki je specifičen glede na to kakšno delo bo delavec opravljal. Psihofizične sposobnosti voznika pri prevozu potnikov so še posebej pomembne, saj odgovarja za življenje ne samo sebe, ampak tudi potnikov. Pomemben je zdrav vid, sluh, normalna telesna gibljivost. Oseba recimo ne dobi potrdila za opravljanje poklica taksista, če je recimo epileptik ali pa bolnik z motnjami v duševnem razvoju. In kako bomo, moje vprašanje, kako bomo zadostili tem pogojem v primeru vstopa Uberja. Kako bom kot uporabnik te storitve vedel kakšen voznik me prevaža? </font><br/>
<font size="4">	In da zaključim. V Poslanski skupini LMŠ a priori ne nasprotujemo ureditvi področja sodelovalnega gospodarstva, absolutno ne, ampak smo pa prepričani, da bi morali to storiti na način, da bi najprej prilagodili delovno-pravno in pa tudi davčno zakonodajo in potem še samo področno zakonodajo. Skratka, v LMŠ zagovarjamo celostne rešitve. </font><br/>
<font size="4">	Hvala predsednica. </font><br/>
<br/>
<b><font size="4">	PREDSEDNICA EVA IRGL: </font></b><font size="4">Najlepša hvala tudi vam. </font><br/>
<font size="4">	Besedo ima Primož Siter, potem pa naj se pripravi gospod Marko Koprivc. </font><br/>
<font size="4">	Izvolite gospod Siter. </font><br/>
<br/>
<b><font size="4">	PRIMOŽ SITER (PS Levica):</font></b><font size="4"> Hvala lepa. Dober večer! Spoštovane kolegice in kolegi, predstavniki ministrstva! </font><br/>
<font size="4">	Pred sabo, še enkrat poudarim, imamo zelo klasičen ali pa je zelo šolski primer lobističnega zakona. Tisto kar ste kadarkoli gledali v nadaljevanki House of cards in ste se prijeli za glavo z vprašanjem, ojoj kako je to mogoče. Evo. Imate sedaj na mizi. Imate eno ogromno multinacionalko, ki je podjetje in v normalni družbi, v normalni organizirani družbi so podjetja in posamezniki tisti, ki se zakonodaji prilagodijo in jo spoštujejo, zato ker zakonodaja na nek način omogoča civilizirano in urejeno življenje vsem deležnikom skupnosti. Imamo namesto, da bi se neka velika multinacionalka, torej podjetje prilagodila, ima toliko moči, da enostavno na Vlado pritisne s svojim milo rečeno predlogom in Vlada, slovenska Vlada trenutno pohlevna kot je, se upogne. Tako, da dobrodošli v televizijski nadaljevanki v kateri se ne moremo načuditi vladnemu odločanju, ampak saj to je neka stvar, ki jo spremljamo že eno leto, mene osebno niti ne preseneča tako zelo. </font><br/>
<font size="4">	Zdaj pa morebiti en sam, najprej orišem kontekst za vse, ki se morebiti v teh dneh srečujemo s pojmom Uber ali pa srečujete prvič ali pa, kdorkoli nas mogoče spremlja pa ne ve kako ta stvar funkcionira, ker v Sloveniji še ne funkcionira. Gre torej za spletno platformo, ki omogoči posamezniku, da preko aplikacije in s svojim pametnim telefonom naroči, jaz bi se rad peljal tukaj od Državnega zbora do železniške postaje kjer bom lahko naprej se peljal kamorkoli bom želel. Kot da tega ne bi poznali že od prej iz mnogih taksi služb, ki smo jih danes tudi že slišali naštete. Skratka, kar je pa specifika te spletne platforme Uber, je pa dejstvo, da gre za nek model kot se je temu v nekem takem urbanem hip jeziku v časih reklo delitvena ekonomija. V času za oris konteksta leta 2008, ob krizi, gospodarski krizi, </font><br/>
<br/>
<b><font size="4">26. TRAK: (NB) – 21.05</font></b><br/>
<br/>
<font size="4">	(Nadaljevanje): ko so negativne številke o brezposelnosti narasle oziroma zrasle v nebo, se je pojavila ta ideja delitvene ekonomije v kateri naj bi ljudje prišli skupaj na nek solidaren način ponudili sem drugim ljudem neko storitev, vsak da ima zraven, jaz nekaj znam in naredim in ti to rabiš in daš zraven in smo vsi srečni in zadovoljni. Le, da se je pri vseh, v navednicah, najbolj uspešnih ali pa vsaj najbolj finančno uspešnih primerih delitvene ekonomije pokazalo, da imaš na eni strani delitve nekoga, ki je v primeru vodje podjetja Uber zdaj 10, 13 let kasneje težak 2.8 milijarde dolarjev, na drugi strani pa prevoznike, izvajalce njegove de facto storitve, ki v povprečku v državah kjer Uber funkcionira, ne zdržijo v upravljanju te dejavnosti niti eno leto zato ker je fizično naporno, zato ker so plačani pod vsako vrednostjo, potegnili smo številke skupaj, ki pravijo, da je v San Francisco zelo zanimiva referenca kjer Uber laufa že od samega začetka, so taksisti na uro plačani tudi po pol evra manj kot je pri nas minimalna študentska postavka. Okej. O taki realnosti govorimo. Da ne govorim o provizijah, ki jih sam Uber od storitve pobira, ki gre tudi do 40 %. Zdaj pa predstavljajte si enega šoferja, ki reče okej, nič nimam drugega za delati, bom zaslužil tisoč evrov na mesec vsaj, od tega mi bo 40 % pobral Uber, pa če imam srečo in sem zaposlen kot espe, bom lahko dal še 400 evrov tam za stroške in bom cel mesec garal, za koliko, za 200 evrov. A ja, pa svoj avto imam in moram tankat in moram narediti ne vem koliko, tisoč kilometrov na mesec. To je realnost Uber storitve za njegove izvajalce. In kot nalašč, po modelu te gospodarske krize kamor je ta opevana delitvena ekonomija prišla in se rodila, takrat pred dvanajstimi, trinajstimi leti, smo zdaj v Sloveniji v zelo podobni situaciji, v enem letu je bržkone zaradi zdravstvene krize in njenih posledic brezposelnost narasla za eno tretjino, ljudje so na cesti, veliko ljudi je na cesti, veliko ljudi išče priložnosti kako ne vzradostiti svojo kariero, ampak kako preživeti, kako plačati položnice, kako kupiti naslednji kos kruha in druge možnosti mogoče niti nimajo kot da primejo za nekaj za kar bodo tako ali tako ugotovili, da je podplačano, med tem ko seveda bo pa gospod na čelu te mega delitvene ekonomske platforme pa potegnil 40 % vsega kar bodo sami naredili. Tako da, zgodba o nekih ekonomskih priložnostih pa o šiljenju delovno-pravne zakonodaje, lepo prosim, tukaj pač pade na celi črti že v štartu. Že samo, ko gledamo refernce, kako se stvar odvija drugje. </font><br/>
<font size="4">	Še enkrat. Po svetu kjer Uber teče že nekaj časa, poročajo, da več kot polovica Uber voznikov v tem delu oziroma v tej storitvi ne zdi več kot eno leto. Razlogi so pajasni. Uber kot nezaposlovalec teh ljudi ne obravnava kot svoje zaposlene, ne ponuja v štartu nobenega izobraževanja, ne ponudi nobenega usposabljanja in tudi nobene podpore, ker so v končni fazi tudi tehnično in pravno-formalno so ločeni od njih, niso njihovi zaposlovalci, do njih nimajo nobene odgovornosti, šoferji pa poročajo, da tudi, če želijo kakšno pomoč, recimo da rečem, customers service s svojo aplikacijo, je Uber enostavno   </font><br/>
<br/>
<b><font size="4">27. TRAK: (NB) – 21.10</font></b><br/>
<br/>
<font size="4">	(Nadaljevanje): tiho, se v njihovem call centru ne oglašajo na klice teh šoferjev, šoferji pa morajo delati ker to jim je kruh. In skratka, Uber je platforma, je podjetje ali pa je ideja, ki v ljudi, ki ustvarja njihov dobiček, ne vlaga ničesar. Mi smo lahko kritični do kakšnega zaposlovalca in navajeni smo, na tem odboru mnogokrat izpostavimo kakšne nezrele prakse v okvirih delovno-pravne zakonodaje, ampak tukaj smo zunaj okvirov delovno-pravne zakonodaje, tukaj ni delovno-pravne zakonodaje ker ni odnosa delodajalec – zaposleni. Uber torej ni tam za svoje proizvajalce svojega dobička, tam je samo, ko je treba od njega pobrati provizijo. </font><br/>
<font size="4">	Še ena stvar oziroma poglobim to ugotovitev, da Uber kjerkoli se pojavi in mi imamo to srečo v sprejemanju tega zakona oziroma nesprejemanju, upam, tega zakona, da imamo po svetu dovolj referenc, pogledamo kako se je stvar prijela. In skupni imenovalec tako rekoč vseh terenov na katerih se je Uber do zdaj pojavil je, da voznikom in voznicam znotraj svoje mreže ni zagotovil nobenih delavskih pravic, da je načrtno in brezsramno, enostavno samo poglabljal prekarizacijo tega poklica. Ker niso pravno-formalno zaposleni sodelavci tukaj brez de facto brez popolnoma brezpravni, da rečem, in zdaj to stanje namesto, da bi Vlada na njega pokazala s prstom in rekla ej, tega se mi ne bomo šli in mi bomo v obratni smeri ustvarjali neke delavcu prijazne pogoje, taksistom, ki upravljajo de facto isto stvar, omogočili neko zrelo, zdravo in varno delovno okolje namesto tega kar bi bilo smiselno, zdaj Vlada enostavno uvaja vse kršitve na katere opozarjajo vsi drugi, ki imajo izkušnje z Ubrom in na katere opozarjamo vedno, ko govorimo o prekarizaciji različnih panog, zdaj uvaja v zakon. Legitimira vse kar so države, ki smo jih danes že našteli, ugotovile in se obračajo stran od tega. Pa smo danes tudi že omenili primer londonskih prevoznikov pa potem mesta kot so Barcelona, Sofija, itn. In zdaj minister govori o tem, da če bo šlo pa kaj narobe, pa naj delavci, torej prekarni delavci stvari rešujejo preko pravnega spora. To je vse kar jim ostane. Dajmo ustvarjati delovno zakonodajo, z drugimi besedami minister pravi, kjer delavcem ne bo ostalo drugega, kot da svoj čas, ki ga itak nimajo, ker če v tej panogi hočejo kaj zaslužiti, morajo delati po 16, 18 ur na dan, tiste tri, štiri ure, ki jim pa na dan ostanejo, pa naj se še malo ukvarjajo s pravnimi spori, z delodajalcem, ki to sploh ni. Tako da, ta zakon do katerega sem jaz sam izjemno kritičen, in ki predvsem predsednica, je stvar tega odbora. Tehnični detajli, tehnične neke ali pa neke tehnikalije pravno-formalnosti in točke v katerih se dotika infrastrukturnega področja, so tukaj v bistvu minimalne, gre pa za velik napad na položaj delavk in delavcev, taksistk in taksistov, je pa pač stvar, ki jo moramo osvetljevati tukaj. Ubru se je uspešno, zopet, reference, uspešno uspelo izogniti celotni zakonodaji, praktično vse povsod kamorkoli so prišli, na način, da so se prijavili oziroma registrirali kot podjetje, ki da ponuja neko tehnično, neko digitalno tehnično platformo, neko rešitev za neko povezovalno ekonomijo, za taksi takorekoč. </font><br/>
<br/>
<b><font size="4">28. TRAK: (NB) – 21.15</font></b><br/>
<br/>
<font size="4">	(Nadaljevanje): Zakonodaja na področju taksi storitev je zahtevne licence so pogosto drage in Uber z vso svojo kapitalsko močjo in zaledjem je rekel hej, jah bi komplicirali, kaj bi delovali legalno, če lahko ukrivimo celo zakonodajo. Kar je nujno pri tem zakonu, še zaključujem svoj komentar nanj je, da se te najbolj sporne določbe in spornih določb je nekaj, enostavno s tega zakona črta. Na takšen način bi ta zakon enostavno imel kaj, ne vem, vsaj približno smisla. Lobistični zakon, ki uničuje vse kar je na taksi področju v Sloveniji vzpostavljenega, vsaj približno, pa tudi tam bi lahko kritizirali marsikaj in vesel sem, da se taksisti sindikalno povezujejo in oglašajo. Ampak še vse kar je, kar v tem področju preživi zdaj tovrstne uredbe, tovrstne Uber določbe, enostavno uničujejo in rezirajo. V Sloveniji pa imamo trenutno registriranih tisoč 500 taksistov, preživetje tisoč 500 družin, takšna stvar določa in tega si zdaj, sem vesel, da ste se nam pridružili minister, zdaj ko smo v času tako globoke gospodarske in socialne krize v kateri, še enkrat poudarjam, je brezposelnost v zadnjem letu zrasla za celo tretjino, enostavno ne moremo privoščiti. Niti slučajno. Zakon se prilagaja enemu podjetju, enemu možakarju, ki je vreden 2,8 milijarde dolarjev na račun ljudi, ki bodo v Sloveniji zaslužili, če bodo normalno delali, 200 evrov, čez palec. In zdaj, rešitev je seveda poglobljena regulacija tega področja, rešitev je pomoč taksistov. Govorite sicer predstavniki ministrstva za delo o inšpekcijskih službah, seveda, rešitev je tudi okrepitev inšpekcijskih služb. Mislim, da je inšpektorjev, koliko, 45 če se ne motim na vso armado zaposlenih in samozaposlenih ljudi, nas je pa skoraj milijon ali 800 pa nekaj tisoč. Tako, da ta zakon je slab. S tega zakona morajo odleteti vse sporne določbe, iz tega zakona morajo odleteti vse te, da rečem, Uber določbe in celotna za lobistična klima, haus of card lobistična klima iz slovenske politike mora odleteti. Zelo povedano je, da je na čelu pogajalske skupine oziroma ekipe, ki je od Ubra pripeljala idejo sploh v slovensko politiko, sedi gospod Andrijančič, novi šef Sveta za digitalizacijo, slišim, da je celo ministrov sošolec bil ali kako, in zdaj… To je v bistvu vse kar bi lahko danes povedal in to je narava tega zakona, povoziti s taksiji, povoziti z Uber prevozniki vse pravice in vse priložnosti, ki jih taksisti, pa so med slabše plačanimi ljudmi v Sloveniji še imajo. Vsaj tisoč 500 njih, da ne govorim o vseh tistih, ki jih bo Uber povozil, ker so zdaj nekje v nekem limbu v tej krizi in ne vedo kaj bi s svojim socialnim položajem, pa se bodo zatekli v to rešitev, v njej videli luč na koncu tunela pa se upekli in izgubili še eno leto svojega življenja, ki bi ga lahko sicer posvetili čemu produktivnemu, bo pa model na čelu Ubra imel na koncu leta ali pa na koncu te naše ugotovitve še malo več kot 2 milijardi 800 milijonov ameriških dolarjev na račun slovenskih delavk in delavcev. </font><br/>
<font size="4">	Hvala. </font><br/>
<br/>
<b><font size="4">	PREDSEDNICA EVA IRGL: </font></b><font size="4">Najlepša hvala tudi vam. </font><br/>
<font size="4">	Gospod Marko Koprivc, izvolite. </font><br/>
<br/>
<b><font size="4">	MAG. MARKO KOPRIVC (PS SD): </font></b><font size="4">Hvala lepa predsednica za besedo. </font><br/>
<font size="4">	Dovolite mi najprej, da tudi sam izrazim na nek način začudenje, da se tako pomembna tema obravnava res zvečer ob sedmih, da se začne obravnavati. To je skrajno neresno in neodgovorno, predvsem zato, ker menim, da je </font><br/>
<br/>
<b><font size="4">29. TRAK: (NB) – 21.20</font></b><br/>
<br/>
<font size="4">	(Nadaljevanje): absolutno bi moral biti pristojen odbor za ta zakon odbor za delo ne odbor za infrastrukturo, ker gre izrazito za vprašanje delovnih razmerij in prekarnosti. </font><br/>
<br/>
<b><font size="4">	PREDSEDNICA EVA IRGL: </font></b><font size="4"> Gospod Koprivc, saj veste, da jaz ne določam tega kateri…</font><br/>
<br/>
<b><font size="4">	MAG. MARKO KOPRIVC (PS SD):</font></b><font size="4"> Gospa predsednica, ali dovolite, da dokončam. Jaz sem izpostavil, vi pa odločate kdaj se obravnava tema in se mi zdi, da bi bilo prav, da bi se tako pomembna tema obravnavala ob neki normalni uri ne ob sedmih zvečer, in da ves čas na nek način preganjate sogovornike, da je treba hiteti, ker se bo ob desetih, kar je seveda razumljivo, moralo z razpravo zaključiti. Prav bi bilo, da bi si vzeli več časa, ker kot rečeno, gre za izraziti poseg na področju delovnih razmerij in statusa takstistov. </font><br/>
<font size="4">	Zdaj mi dovolite uvodoma najprej, da izpostavim dejstva, da se strinjam z vsemi tistimi, ki ste v razpravi izpostavili, da imajo taksisti že danes na nek način v veliki meri neurejen statusni položaj in to je zaskrbljujoče in s tem vprašanjem bi se morali resno ukvarjati. Ampak s tem zakonom, ki ga pa danes sprejemamo, pa dejansko to stanje na nek način legaliziramo. In argument, da ne bo nič narobe, če pride Uber v Slovenijo, preseže do zdaj v bistvu ogromno takstistov prekarcev, itn., je za moje pojme absolutno absurden, je pa zaskrbljujoče, da je žal res tudi veliko obstoječih takstistov espejevcev oziroma prekarcev in tukaj bi morali stopiti neke inšpekcijske službe in zadeve postaviti na pravo mesto, Vlada se je pa odločila za drugo pot, za legalizacijo le tega. </font><br/>
<font size="4">	Kaj dejansko Vlada predlaga s spremembo zakona? Predlaga, da bi lahko tudi v Sloveniji delovala neka spletna platforma, ki omogoča, da ljudje, če se izrazim nekoliko karikirano, eden za drugega opravljajo delo in za to dobijo plačilo izven okvirjev kakršnekoli oblike delovnega razmerja in obveznosti, ki iz tega seveda izhajajo. Cilj zakona naj bi bil omogočiti nove vrste prevoza potnikov, ki bi omogočale tudi naročanje prevoza preko spletnih platform aplikacij za mobilne naprave in podobno. No, kot je bilo danes že povedano v razpravi, to ne drži, ker tudi obstoječe taksi službe to možnost že imajo. To možnost že imajo. Se pravi, konkretno, taksi Kameo pa verjetno še kakšna taksi služba obstaja, ima možnost naročanja preko spletnih platform oziroma preko aplikacije. Vlada pa govori, da se s tem uvaja neko novo inovativno tehnologijo in napredne rešitve. Kot rečeno, je to absolutno absurdno. Gre pa za nekaj drugega. Bistvo je tukaj status šoferja taksista ali šofer opravlja dejavnost, ima zagotovljeno socialno varnost, plačuje davke v Sloveniji, je zavarovan in izpolnjuje pogoje, ki jih določa zakonodaja za izvajanje storitev v potniškem prometu. To kar želi Vlada, bojim se, da na račun ministrovega prijatelja, ki dela za Uber in je vodja strateškega sveta za digitalizacijo, je uveljaviti sodelovalno gospodarstvo, ki pomeni, da bo nekdo malo vozil naokoli in za to dobil denar. Ne vem, ko prijatelj kakšnega drugega ministra delal, morda za multinacionalko Uber, za frizerje na primer, bomo spreminjali zakonodajo, da bodo lahko ljudje malo po strani hodili okoli in frizirali. Zgolj sprašujem? Potem bodo grdo gledali frizerje, ki se bodo logično seveda jezili za to nelojalno konkurenco. In sprašujem se kje se to vse skupaj konča? Gre za prekarizacijo erste klase, definitivno. S tem gremo v razvrednotenje dela kot socialno zavarovanega pojma. Meni se sicer zdi super, če obstaja aplikacija, ki pokaže kakšen avtomobil bo prišel in kakšno oceno ima šofer, ampak kot rečeno, to že obstaja in to ni bistvo v tem zakonu. Ta vladna iniciativa je namenjena razvrednotenju dela in uzakonitvi popolne prekarnosti in to je, spoštovane kolegice in kolegi, absolutno nesprejemljivo. In seveda pravite, da je Uber prevoz cenejši. Seveda je cenejši, sploh na začetku bo zagotovo cenejši, cenejši za celoten znesek socialne varnosti   </font><br/>
<br/>
<b><font size="4">30. TRAK: (NB) – 21.25</font></b><br/>
<br/>
<font size="4">	(Nadaljevanje): osebe ponudnika prevoza. Če bomo na tak način začeli urejati razmerja, potem konec koncev države sploh ne potrebujemo. Slovenski trg delovne sile je že tako visoko prekaren, predno v Sloveniji omogočimo še eno izmed spletnih platform, bi bilo nujno spremeniti Zakon o delovnih razmerjih, ki bi vključevale vse posebnosti dela preko spletnih platform in to Socialni demokrati tudi predlagamo, da bi se to pač naredilo z nekim širokim konsenzom in dogovorom znotraj socialnega dialoga. Tega ni bilo oziroma tega konsenza ni bilo. Te spremembe, kot že rečeno, bi morale zagotoviti večjo pravno in socialno varnost delavcev ter uporabnikov teh storitev. Slovenija v primerjavi s povprečjem držav EU izrazito negativno odstopa predvsem pri visokem deležu začasnih zaposlitev, zaposlitev za določen čas preko različnih pogodb, preko študentskega dela in podobno. Prav tako pri visokem deležu agencijskih delavcev, torej delavcev, ki so zaposleni pri agenciji za posredovanje dela. Delež začasnih zaposlitev je največji med mladimi, na kar vpliva tudi velik obseg študentskega dela. Namesto krepitve socialnih in delavskih pravic se s temi Uber predlogi oddaljujejo od cilja Slovenije kot socialne države. Kot smo slišali, so tudi sindikati enoglasno temu predlogu nasprotovali. Pred kakšnim mesecem dni je sodišče v Združenem kraljestvu odločilo, da je ameriška multinacionalka Uber svojim voznikom oziroma partnerjem, kot oni pravijo, dolžna zagotoviti temeljne delavske pravice kot je plačan dopust in upoštevati zakonodajo na področju minimalne plače. V tem primeru gre za veliko zmago sindikatov in drugih zagovornikov delavskih pravic, ki opozarjajo na razraščajočo uberizacijo trga dela. Med tem, ko se na zahodu borijo, da bi to in podobne multinacionalke prisilili k upoštevanju zakonodaje in določenih standardov varovanja delavskih pravic, se v Sloveniji pod Vlado Janeza Janše dogaja ravno nasprotno. Uberizacija trga dela namreč ni rešitev, ampak je problem. Uber je predvsem simbol razgradnje pridobljenih delavskih pravic in povečanja ekstremne prekarnosti na trgu dela. V Sloveniji imamo že brez Uberja opravka s prevelikim deležem prekarnih oblik dela in preštevilnimi delavkami in delavci v različnih oblikah prikritih delovnih razmerij. Verjetno se vsi strinjamo, da rešitev ni legalizacija dodatnih praks prekarizacije, ampak ukvarjanje s tem, da se le te zmanjšajo. </font><br/>
<font size="4">	Zdaj bi pa jaz, spoštovano državno sekretarko iz Ministrstva za delo, ki je danes bolj kot ne tiho, pa kot rečeno, mislim da je to res področje, ki se dotika predvsem področja vašega ministrstva, še enkrat vprašal oziroma da jasno poveste kakšen status bo dejansko imela ta platforma. Kdo bo delodajalec? Minister Vrtovec je prej govoril, da bodo ljudje zaposleni, da bodo imeli status. Kdo bo delodajalec tem delavcem, tem voznikom? Jaz bi prosil, da mi to odgovorite. Kje bodo ti ljudje zaposleni? Po obstoječem Zakonu o delovnih razmerjih. Se pravi, da bodo na tej platformi ali kako bo to izgledalo? Ker to je ključen problem. To je ključen problem in to je seveda, če temu ni tako, na nek način nelegalna, nelojalna konkurenca taksistom in na drugi strani boste ljudi silili v delo, v neko začasno delo, prekarno delo zato, da se bo ta multinacionalka lahko bogatila na naših plečih. Hvala lepa. </font><br/>
<br/>
<b><font size="4">	PREDSEDNICA EVA IRGL: </font></b><font size="4">Najlepša hvala tudi za vašo razpravo. </font><br/>
<font size="4">	Sedaj bom dala besedo najprej državni sekretarki, gospe Mateji Ribič, potem, če sem prav razumela, je želel na kratko besedo gospod minister, potem gospa Jerca Korče. Izvolite gospa državna sekretarka. </font><br/>
<br/>
<b><font size="4">	MATEJA RIBIČ:</font></b><font size="4"> Hvala za besedo. </font><br/>
<font size="4">	V bistvu sem se prijavila k besedi preden ste me pozvali, gospod poslanec. Se mi pa zdi pač to neka kultura, da najprej poslušamo se, pa da se za vsakim ne javljam, mogoče sem zato na začetku govorila, potem sem bila pa tiho, pa sem vas poslušala. </font><br/>
<br/>
<b><font size="4">31. TRAK: (SC) – 21.30</font></b><br/>
<br/>
<b><font size="4">	</font></b><font size="4">(nadaljevanje) Veliko je bilo govora o Ministrstvu za delo, da pač ni opravilo svoje funkcije tukaj, da povečuje in pospešuje prekarnost, vendar ko Ministrstvo za delo dobi v medresorsko usklajevanje določen zakon gleda, da zakon in tudi pri tem zakonu je bilo tako, da pogleda in tudi zahteva, da se delo opravlja v skladu z veljavno zakonodajo v Republiki Sloveniji in to je bila tudi zahteva Ministrstva za delo tudi pri tem zakonu. Delo preko spletne platforme se bo opravljajo v skladu z veljavno zakonodajo v Republiki Sloveniji se pravi, da ta zakon ne uvaja nobenega novega načina dela, nobenega načina dela, ki bi v naprej ali da bi izkoriščal delavce ali kakorkoli, ampak bodo delavci oziroma te, ki bodo to opravljali bodo morali svoje delo opravljati v eni izmed oblik, ki že sedaj obstaja. To so tako kot sem v bistvu že prej povedala, da lahko opravljajo delo na podlagi pogodbe o zaposlitvi, na podlagi pogodbe civilnega prava … </font><br/>
<br/>
<font size="4">	</font><b><font size="4">PREDSEDNICA EVA IRGL: </font></b><font size="4">Jaz bi vas prosila, da dovolite, da gospa državna sekretarka dokonča svojo misel, potem pa seveda boste lahko podali svoje stališče, v kolikor menite drugače. </font><br/>
<font size="4">	Izvolite, gospa državna sekretarka. </font><br/>
<br/>
<font size="4">***	</font><b><font size="4">GOSPA__________: </font></b><font size="4">Hvala lepa. </font><br/>
<font size="4">	Se pravi v katerikoli obliki, ki že obstaja, ki jo pač naš pravni res pozna. Če se opravlja delo brez pravne podlage je tako kakor sem že prej rekla v bistvu, potem to delo na črno. Strinjam se s tem, da je potrebno okrepiti Službe inšpektorata Republike Slovenije za delo oziroma predlagam vsem delavcem, ki bodo opravljali delo preko spletne platforme in tudi že tistim, ki sedaj opravljajo delo tudi pri taksi službah, če menijo, da so jim krščene kakršnekoli pravice iz delovno prave zakonodaje, da podajo prijavo na Inšpektorat Republike Slovenije. Inšpektor bo opravil nadzor in tudi ustrezno ukrepal. </font><br/>
<font size="4">	Na ministrstvu tudi podpiramo vsa ta prizadevanja za zmanjševanje prekarnosti in oziroma tri leta nazaj se je pristopilo tudi k sofinanciranju projekta te multidisciplinarne analize prekarnega dela in ta analiza je bila, ta projekt usmerjen v zmanjševanje teh negativnih posledic prekarnosti in tudi v zagotavljanje dostojnega dela vsem delavcem. Ta analiza sedaj, ki je v lanskem letu izšla je bila zaključena bo tudi podlaga za ukrepanje v naprej, bo podlaga, da se bomo sestali tudi z ostalimi deležniki tudi na trgu dela, da bomo zadeve pregledali in da bomo poskušali zagotoviti take pogoje dela, da bo bilo prekarnosti v Sloveniji čim manj. Je pa zanimivo, da ta analiza na začetku tudi nekako ugotavlja, da je treba najprej sploh tudi opredeliti kaj to prekarno delo je, ker ni vsako atipično delo prekarno delo to ugotavljajo tudi oni sami. Tako, da se pač usmerjamo v to, da bi bilo perkarnosti čim manj in sem prepričana, da v primeru, da se bo ugotavljajo, da je prekarnosti več oziroma da platforma delo pospešuje neko prekarnost bomo sprejeli tudi določene ukrepe. Drugače pa tako kakor sem povedala ta Zakon o prevozih v cestnem prometu v ničemer ne posega in tudi ne spreminja veljavnega Zakona o delovnih razmerjih in pa tudi zahtevajo oziroma omogočajo, da se mora vsako delo v Republiki Sloveniji opravljati na veljavni pravni podlagi, ki že velja v naši državi. </font><br/>
<font size="4">	Hvala. </font><br/>
<br/>
<font size="4">	</font><b><font size="4">PREDSEDNICA EVA IRGL: </font></b><font size="4">Najlepša hvala tudi vam. Repliko je želel gospod Koprivc. Tri minute, izvolite.    </font><br/>
<br/>
<font size="4">	</font><b><font size="4">MAG. MARKO KOPRIVC (PS SD): </font></b><font size="4">Hvala lepa, predsednica. </font><br/>
<font size="4">	Spoštovana državna sekretarka v bistvu mi niste odgovorili oziroma posredno ste mi odgovorili, da so možne vse pač dosedanje oblike dela tiste, ki so pač mogoče v odnosu pač do te aplikacije oziroma platforme </font><br/>
<br/>
<b><font size="4">32. TRAK: (SC) – 21.35</font></b><br/>
<br/>
<b><font size="4">	</font></b><font size="4">(nadaljevanje) in pogodba o zaposlitvi ni mogoča ali je mogoča? Ni mogoča in ker pogodba o zaposlitvi ni mogoča po trenutni zakonodaji, s tem spodbujate prekarne oblike zaposlitve. Ljudi boste silili, da se zaposlujejo, da ustanavljajo espeje in se zaposlujejo na svoj espe in to je ključni problem, o katerem ves čas opozarjamo tako opozicija kot sindikati, da vi z vpeljavo Uberja v Slovenijo spodbujate prekarne začasne zaposlitve namesto, da bi reševali že obstoječe taksiste, ki so velikokrat na neki način zlorabljeni in zaposleni po takih nepravilnih oblikah zaposlitve in namesto, da bi se to z inšpekcijami reševalo vi sedaj na neki način z Uberjem te oblike legalizirate, ker delavci, ki bodo delali na platformi Uber po obstoječi zakonodaji ne bodo mogli skleniti delovnega razmerja oziroma če bodo povejte s kom. </font><br/>
<font size="4">	Hvala lepa. </font><br/>
<br/>
<font size="4">	</font><b><font size="4">PREDSEDNICA EVA IRGL: </font></b><font size="4">Hvala tudi vam. </font><br/>
<font size="4">	Repliko je želel še gospod Kordiš. </font><br/>
<font size="4">	Izvolite. </font><br/>
<br/>
<font size="4">	</font><b><font size="4">MIHA KORDIŠ (PS Levica): </font></b><font size="4">V dveh točkah, kjer se očitno nismo prav dobro razumeli z gospo državno sekretarko. </font><br/>
<font size="4">	Gospa sekretarka vi pravite, da naj taksisti pokličejo na delovno inšpekcijo, če so jim kršene njihove delavske pravice pa me samo zanima glede na to, da so te delavske pravice taksisti nedavno prakticirali na protestnem shodu ali naj pokličejo delovno inšpekcijo pred tem, ko jih nekaj 10 tisoč evrov kazni vaše Vlade bankrotira ali po tem?</font><br/>
<font size="4">	Moje drugo vprašanje. Pravite, da se boste aktivirali, v kolikor se bo izkazalo, da platforme spodbujajo prekarnost recimo v kontekstu Uberja lahko rečemo, da Uber deluje v polovici državah sveta povejte mi eno samo od vseh teh polovic držav, ki obstajajo na temu planetu, ki je šoferje Uberja prostovoljno redno zaposlila, ena sama država pa dela v Uber 70, 80 ali več državah niti ne poznam točne številke? Eno mi povejte, kjer so šoferji od Uberja dobili redne pogodbe, ena sama bo dovolj redne pogodbe brez, da jih je država Uber v to prisilila? </font><br/>
<br/>
<font size="4">	</font><b><font size="4">PREDSEDNICA EVA IRGL: </font></b><font size="4">Besedo sedaj dajem ministrstvu za infrastrukturo, potem pa bo besedo dobila gospa Jerca Korče, potem bom dala besedo še na koncu predlagatelju in seveda še predstavnikom ministrstva, v kolikor bodo želeli, potem pa bomo prešli na mislim, da ste vložili tudi dva sklepa na glasovanje. </font><br/>
<font size="4">	Izvolite, gospa minister. </font><br/>
<br/>
<font size="4">	</font><b><font size="4">JERNEJ VRTOVEC: </font></b><font size="4">Najlepša hvala. </font><br/>
<font size="4">	Sedaj odgovarjam vam na to, kar je v bistvu nekako se ne želi slišati. Potrebna absolutno je licenca, ki jo izda država plus dovoljenje občine, če ga občina predpiše. Nikakor ne zadošča le dovoljenje mogoče pa je prevoza zagotovo opravljati le z licenco, če občina ne predpiše dovoljenja. Jaz vem, da to razumete. Ta zakon smo usklajevali z vsemi občinami, da ne bo pomote, ker oni vedo kako je problematika s taksiji zelo pereča zlasti tukaj ljubljanski župan in smo usklajevali skupaj zakon. </font><br/>
<font size="4">	Rečeno je bilo še glede zaposlenih. Zaposlen je pri podjetju, ki je nosilec licence nekdo je torej nosilec licence, nekdo. Lahko je ta oseba, ki je nosilec licence samo ena, ki opravlja, ima podjetje, ki opravlja, potem prevoze preko aplikacij lahko pa ima tudi pri sebi svoje ljudi, zaposlene in vsi opravljajo preko aplikacije ali se razumemo? Ne vem če ste bili tudi v kakšni državi vzhodnega bloka, kjer imajo tovrstne možnosti v Belorusiji na primer tam imajo Uber, da ne bo pomote in sistem v teh državah je manj reguliran kot je to, kar smo mi na ministrstvu pripravili za sprejem v parlamentu. Tukaj je sistem popolnoma licenčni in oseba mora biti zaposlena. Poslanka iz klopi je prej govorila pa sem uspel razumeti preko koga bo zaposlen, preko koga ali veste kaj prej sem lahko poslušal Tadejo kako so taksisti preko koga zaposleni, espeje imajo pojdite v taksi tja k trafiki in imajo espe ta pa ta,      </font><br/>
<br/>
<b><font size="4">33. TRAK: (SC) – 21.40</font></b><br/>
<br/>
<b><font size="4">	</font></b><font size="4">(nadaljevanje) to imajo, espeje imajo in 30 let jih ne slišimo. In enaka možnost kako bodo bili zaposleni preko aplikacije je enaka možnost kot je možnost sedaj preko dispečerskih centrov, ki delujejo in tako naprej. Torej, licenca absolutno je, ki jo izda država, dovoljenje občine, zaposleni pri podjetju pa je preko oziroma pri podjetju, ki je nosilec licence tam je zaposlen, ki je nosilec licence ali pa je sam tisti, ki je nosilec licence in je sam, ki opravlja, po tem takem storitev, ampak če mi poveste, da kršimo delovnopravno zakonodajo lepo vas prosim, v čem? </font><br/>
<font size="4">	Naštete so bile prej možne aplikacije, ogromno ste jih našteli. Veste jaz se spomnim kako moj kolega poslanec SD leta 2016 govoril in prosil celotno svojo koalicijo pa nas opozicijo o tem, da dajmo že enkrat legalizirati / nerazumljivo/ predsednica vi se spomnite tega pa to je prihajalo z une strani. In danes govorimo se opravičujem 5 let, potem govorimo in govorimo o tem, da so tovrstne aplikacije na pol kriminalne booking.com, / nerazumljivo/ lahko jih naštevam ogromno, ko gremo v tujino uporabljamo ali jih ali ne? V Sloveniji jih uporabljamo. Dajejo se storitve na ta račun. Ne razumem te diskusije pa ogromno ne vem klevetanja, če želite in zavajanja, zaradi tega, če stokrat rečemo in če je jasno opredeljeno v zakonu, da je potrebna licenca se spoštuje delovnopravna zakonodaja je potrebno pač na drugi strani tudi to slišati. Samo to vas prosim, da se slišimo, ker nihče ne govori, da delovnopravna zakonodaja ni spoštovana to je jasno opredeljeno drugače. Če pa vi mislite, da tisti, ki je espe, potem pa bo Levica pa SD boste kaj k malu predlagali zakon, ker se bo espe v Sloveniji ukinil in vsi, ki delajo preko espeja te morajo biti od sedaj naprej zaposleni. Jaz pričakujem ta vaš naslednji korak po tem takem, zaradi tega, ker določeno obliko zaposlitve popolnoma kriminalizirate. To zakon popolnoma se pravi delovnopravno obliko spoštuje, jo upošteva. </font><br/>
<font size="4">	Okej še rečeno je bilo glede aplikacij. Gospod Koprivc je dejal obstoječe službe, taksi službe že imajo aplikacije. Da, da imajo, ampak nobena je ti ne moreš naročiti s točno določeno ceno, ampak jo naročiš z okvirno ceno in na ta način, da te UKC pripelje iz Tržaške po avtocesti okrog in si ne določiš sam kako pa kje in na kakšen način. Medtem, ko pa preko aplikacij na primer imaš ti možnosti, da če tebi ta taksist, ta in ta avtomobil ni všeč, se odločiš za drugega imaš veliko več možnosti izbire, določiš in veš ceno absolutno v naprej. Račun se izstavi preko predplačniške ali pa debetne kartice preko aplikacije kakor se uporabljajo vse ostale aplikacije, ki jih imamo na telefonih in se storitev absolutno je davčno optimizirana, se pobere na ta račun več davkov, zaradi tega, ker slepariti nihče ne more. Veste tisti računi iz taksija / nerazumljivo/ in tako dalje. Se pravi predlagamo nekaj, kar ljudje absolutno cenijo to so povedale tudi ankete javnega mnenja in potrebujejo. Sedaj, če imajo to imajo na zahodu in vzhodu. Omenil sem, da možnost aplikacij in prevozov imajo v Bangladešu na primer imajo tudi v Belorusiji, v Rusiji, v Sankt Peterburgu recimo imajo. Ne vem zakaj so mi tako posebni pa tovrstnih stvari in tovrstnih možnosti ne bi imeli. Imamo nenazadnje tudi aplikacije, ki nam prinašajo preko katerih lahko naročamo hrano in vse ostalo. Omenjeni so bili frizerski saloni tudi to že je. </font><br/>
<font size="4">	Še to glede aplikacij kaj še je sedaj možno kaj ni. Ali vi veste, da imamo v našem sistemu popolnoma nepravno stanje, zato ker najem vozila z voznikom to opredeljujemo sedaj končno notri za eno osebo ni mogoče poseči   </font><br/>
<br/>
<b><font size="4">34. TRAK: (SC) – 21.45</font></b><br/>
<br/>
<b><font size="4">	</font></b><font size="4">(nadaljevanje) v zakonodaji. Najem vozila z voznikom, ki to ni taksi za eno osebo ni opredeljeno nikjer, ampak piše najem vozila voznikom za več oseb. Tudi to popravljamo z zakonodajo, zaradi tega termin najem vozila z voznikom. In če kot poslanec naročite vozilo najamete vozilo in samo sami peljete se to ni v okej, ampak piše za več oseb in to se smatra ob tem kombi in tako dalje. Mi opredeljujemo tudi za eno osebo, zaradi tega je najem vozila z voznikom. </font><br/>
<font size="4">	Zahvaljujem se vsem za razpravo mislim, da bo zaradi tega krajša jutri jaz se v nadaljevanju predsednica nimam več namena javljati, če le ne bom izzvan, ampak razprava se mi zdi drugače korektna, da hvala tudi predlagatelju, ker smo lahko morda prvič z gospodom Kordišem sva bila dvakrat, trikrat na soočanju pa ne toliko časa kot je danes, da smo lahko prvič o tem že prvič bolj na kratko sicer o samem zakonu, ker prinaša še tudi druge dobre rešitve, ampak tudi o vseh ostalih stvareh in mislim, da zlasti s tem smo danes zagotovili, da v bistvu je spoštovana delovnopravna zakonodaja, davčna zakonodaja in vsi ostali vidiki sicer bi bil zakon neprimeren za nadaljnjo obravnavo in bi ga že ustavila Zakonodajna služba Vlade. Saj nihče ni tako nor, da bo zakone, ki absolutno ničesar ne vzdržijo dajo naprej. </font><br/>
<br/>
<font size="4">	</font><b><font size="4">PREDSEDNICA EVA IRGL: </font></b><font size="4">Repliko je sedaj želel gospod Edvard Paulič, potem če prav razumem repliko gospod … / medsebojno pogovarjanje/ Saj, ampak že prej se je prijavi gospod Edvard Paulič za repliko tako, da najprej dajem vam gospod Paulič repliko, potem vam gospod Kordiš, potem pa bo Jerca Korče zaključila razpravo. </font><br/>
<font size="4">	Izvolite, gospod Pavlič.   </font><br/>
<br/>
<font size="4">	</font><b><font size="4">EDVARD PAULIČ (PS LMŠ): </font></b><font size="4">Hvala za besedo, še enkrat, predsednica. </font><br/>
<font size="4">	Sedaj jaz moram vseeno replicirati ministru glede teh pogojev oziroma ne pogojev. Jaz sem prej v razpravi zelo natančno minister citiral 57.c člen tretji odstavek, kjer imate po alinejsko zapisano, da prevoze lahko opravljajo osebe, ki imajo licenco ali pa, ki imajo dovoljenje občine, če skrajšam, drži po alinejah in to se bere eno ali drugo. Enako kot se v tem zakonu bere eno ali drugo, če pogledamo ne vem 21. člen dober ugled in potem v drugem odstavku piše: »Dobrega ugleda po tem zakonu nima oseba kaznovana za hujši prekršek iste vrste.« in potem alinejsko naštevate različne možne prekrške, kar pomeni ne pomenijo alineje kumulativno vseh prekrškov tukaj jih je naštetih osem dovolj je, če stori enega od teh. Enaka analogija se lahko potegne s 57.c členom. Jaz vam zelo dobronamerno predlagam, da še enkrat preverite to dikcijo in ustreznost te dikcije s pravno službo. Jutri imamo še eden odbor pa se lahko to popravi. V vsakem primeru se pa to najmanj, kar se bere dvoumno. </font><br/>
<font size="4">	Hvala. </font><br/>
<br/>
<font size="4">	</font><b><font size="4">PREDSEDNICA EVA IRGL: </font></b><font size="4">Gospod Kordiš, izvolite. 3 minute. </font><br/>
<br/>
<font size="4">	</font><b><font size="4">MIHA KORDIŠ (PS Levica): </font></b><font size="4">5 točk, v katerih me minister ni prav dobro razumel pa mislim, da me ni razumel namerno, ker precej očitno zavaja. Minister pravi, da ja tudi, če boš vozil za Uber boš moral imeti licenco pri tem pa pozablja, da v tem njegovem Ubrovem lobističnemu zakona sam znižuje pogoje, ki so potrebni za pridobitev licence. Iz pogojev leti ven strokovnost se pravi, da tisti, ki se gre prevozniški biznis ve kaj dela in za to, potem odgovarja in drugo finančna zmožnost, da ta pravna oseba ni slamnato podjetje pa, da je ne more odpreti kar čisto vsak toliko o licencah, ki naj bi zagotovile karkoli. Ravno v tistem delu, kjer bi morale zagotavljati neki standard v ta standard vi gospod minister posegate in to mečete ven. Zakaj? Zaradi tega, ker ta standard Uber korporaciji ni všeč. </font><br/>
<font size="4">	Drugo. Dispečerski centri. Ja dispečerski centri so problem se strinjam vi jih ne pregranjate, ampak to, kar so sedaj skupki malih Uberjev dopolnjujete z velikim Uberjem, zato da bo ja še slabše, da bo situacija še bolj prekarna in da bodo šoferji še bolj pritisnjeni ob tla. </font><br/>
<font size="4">	Tretjič. Kako naj bi mi v Levici prepovedali neko delo posebno preko espeja ob tem spet pozabljate, da so prikrita delovna razmerja, ki se pogosto vršijo ravno v espejih celo večji delež espejev so prikrita delovna razmerja in ljudi, ki so v espeje prisiljeni, čeprav bi radi redno pogodbo o zaposlitvi. To je že sedaj prepovedano po obstoječi zakonodaji pa se dogaja, ker se zakonodaja izigrava, ker se ne spoštuje, delovna inšpekcija je pa izstradana. </font><br/>
<br/>
<b><font size="4">35. TRAK: (SC) – 21.50</font></b><br/>
<br/>
<b><font size="4">	</font></b><font size="4">(nadaljevanje) Četrtič. Če mislite, da obstoječe aplikacije niso v redu, potem pa v zakonu pripišite kakšna ta aplikacija mora biti in kaj mora meriti in kaj mora potrošniku ponuditi. Ali vi to počnete ne vi tega ne počnete vi sesuvate delovnopravne varovalke oziroma tisti varovalke, ki imajo delovnopravne posledice na socialni standard voznikov taksistov, zato da bo lahko prišel Uber in se šel socialni dumping. </font><br/>
<font size="4">	Petič. Sklicujete se na javno mnenje, ki naj bi stalo za tem vašim zakonom pri tem, da je to malo na majavih nogah ob tem, če bi vam zares šlo za javno mnenje, potem ne bi šli na vrat na nos prepovedati referenduma o nabavah orožja za 780 milijonov evrov, za katerem plebiscitarno stojijo ljudje. </font><br/>
<font size="4">	Še za zaključek. Pravno formalni koncept najem vozila z voznikom, ki je na novo vpeljan v zakonodajo ni resen odgovor na to, da če v sedanji zakonodaji nekje piše možina pa bi morala biti tudi ednina ne greš na preimenovanje iz množine v edino zraven vpeljati še posebne nove kategorije pravno-formalnega statusa razen seveda, če obstoječi status, ki je taksi status želi obiti. </font><br/>
<br/>
<font size="4">	</font><b><font size="4">PREDSEDNICA EVA IRGL: </font></b><font size="4">V enem delu ste malo zlorabili repliko. Sedaj pa dajem besedo gospe Jerci Korče še kot zadnji razpravljavki, potem bo pa besedo dobil še na koncu predlagatelj. </font><br/>
<font size="4">	Izvolite. </font><br/>
<br/>
<font size="4">	</font><b><font size="4">JERCA KORČE (PS LMŠ): </font></b><font size="4">Hvala za besedo. </font><br/>
<font size="4">	Minister je rekel, da imajo Uber v Bangladešu tam tudi šivajo obleke za pest riža pa si upam trditi ali pa apeliram na to, da ni poslovni model, ki bi si ga želeli v Sloveniji prej nekaj, kar bi morali preprečevati v državah, kjer se to dogaja, ampak v redu. </font><br/>
<font size="4">	Smo na Odboru za delo. Jaz mislim, da tistemu prvemu odbor oziroma ministrstvu, ki bi se moral posvetiti temu zakonu preden oziroma drugim zakonom, ki zadevajo Ministrstvo za delo preden se je začelo pripravljati zakon na Ministrstvu za infrastrukturo. Sedaj kaj je s tem zakonom narobe? Najbrž z vidika Ministrstva za infrastrukturo bi lahko rekla, da nič. Z vidika Ministrstva za delo, družino in socialne zadeve pa je prvi problem na šesti strani, ko se pojavi presoja posledic za socialno področje in je zapisano ni posledic. Presoja posledic za druga področja tudi ni posledic in me zanima torej ali je Ministrstvo za delo, družino in socialne zadeve iz svojega vidika, ko je dobilo ta zakon v obravnavo dejansko ugotovilo, da ni nobenih posrednih ali neposrednih posledic, ki bi nastale z uveljavitvijo tega zakona na socialno področje oziroma na področja, ki jih pokriva Ministrstvo za delo, družino in socialne zadeve in v te segment sodi tudi področje prekarnosti. Sedaj državna sekretarka je rekla, da na Ministrstvu za delo strmijo k temu, da bi bilo prekarizacije manj. Kako če se do takih zakonov, ki jasno in nedvoumno povzročajo prekarizacijo ministrstvo ne opredeli negativno oziroma pri posledicah za socialno področje podrobno ne zapiše kakšne bodo posledice uveljavitve tega zakona? Sedaj pravni izzivi, ki so povezani in to so ugotovile številne druge napredne države s temi novimi poslovnimi modeli posegajo v eno vrsto pravnih področij od varstva osebnih podatkov do statusa delavcev do davčnih obvez do varstva potrošnikov in to so zahtevna vprašanja, ki bi jih v bistvu odgovorna politika morala naslavljati kot take kot so preden se izpiše zakon na Ministrstvu za infrastrukturo, ki pač odpre pot, da take platforme pridejo je pa odgovornost drugih resorjev, da prižgejo v tem primeru Ministrstva za delo še kako veliko odgovornost, da prižge rdeče luči tam, kjer bi tak zakon lahko povzročal hude hude posledice. Veste na eni strani se boriti proti prekarnosti in se zavedati, da ta problem je hud v naši družbi in ni od včeraj, da ne bo ta Vlada kriva za pojav prekarnosti nikakor ni od včeraj ta pojav, ampak dejstvo pa je, da smo zavezali oziroma vsi nekako govorimo tudi minister Cigler Kralj jaz sem šla gledati njegov zaslišanje preden je postal minister se nekako vsi izrekamo, da je treba začeti aktivno delati na tem, da se ta problem v družbi naslavlja in rešuje in seveda zmanjšuje prekarnost predvsem med mladimi. </font><br/>
<br/>
<b><font size="4">36. TRAK: (SC) – 21.55</font></b><br/>
<br/>
<b><font size="4">	</font></b><font size="4">(nadaljevanje) Sedaj na Ministrstvu za delo veste vsaj za leto 2020 imam jaz podatke, ko sem vam dala poslansko vprašanje, da se je v evidenco brezposelnosti v starostni skupini do 29 let na novo prijavilo 30 tisoč mladih, kar je za 26,5 % več kot enakem obdobju predhodnega leta in vemo, da je bil pač študentskega dela ogromno. Vemo, da so mladi tisti, ki iz te atipične oblike študentskega dela presedlajo na podjemne in avtorske pogodbe na prisilne espeje, ker so v to prisiljeni s strani delodajalcev seveda je neki delež tistih, ki si želi tako obliko dela in jim to omogoča neko svobodo pa vendar je ogromni procent tistih, ki so tako ali drugače prisiljeni. Na ministrstvu ste mi tudi odgovorili, da podatkov o brezposelnih osebah, ki so zaposlene po avtorskih in podjemnih pogodbah na ministrstvu niti na zavodu nimate torej s temi podatki v državi sploh ne razpolagamo niti ne znate povedati kakšen ta delež je. Mladi so v korona krizi pokasirali ogromni davek in odgovor na to je to, da jim ponudimo, ker to je očitno neki ukrep za zmanjševanje brezposelnosti med mladimi te Vlada, da jim omogočimo, da bodo delali preko Ubra, da si bodo odprli svoj espe. Seveda, da v obstoječi delovnopravna zakonodaji obstaja način in to je espe. Odpreš espe in delaš preko Ubra, ampak to je prekarizacija, to je siljenje ljudi v to, da odprejo espe in opravljajo neko delo za delodajalca, ki de facto obstaja, ampak sam sebe opredeljuje, da ne obstaja, ker on samo ponuja neko aplikacijo, s katero si lahko zagotoviš delo. Vprašanje, ki ga imamo je ali bomo dopustili, da taki modeli delujejo na tak način in posegajo v naše neke družbene modele ali pa v tisto, kar si želimo torej v zmanjševanje prekarnosti. Sedaj ni treba, da poskušate opozicijo, sindikate ali kogarkoli jaz sem si pogledala podrobno kaj je Evropski parlament pa Evropska komisija o tem govorila in če ste na ta vprašanja in to me res zanima ali ste na ministrstvu odgovorili na ta vprašanja na ta priporočila na te ugotovitve, ki jih podajajo. In sicer ne govorimo o poročilu o evropski agendi za sodelovalno gospodarstvo, ki ga navajate na prvi strani tega zakona pa vam bom samo nekaj točk, ki so se meni zdele izrednega pomena povedala pa pričakujem odgovor od Ministrstva za delo ne od Ministrstva za infrastrukturo, ker danes smo slišali veliko argumentov od Ministrstva za infrastrukturo, ki jih razumem in so iz njihovega področja, ampak Ministrstvo za delo je pa tisto, ki mora odgovarjati na ta vprašanja, ki jih govorimo na tem odboru. </font><br/>
<font size="4">	In sicer poudarjajo, da ima digitalna revolucija znaten učinek na trg dela. Zanima me kakšni so bili prepoznani učinki na trg dela v Sloveniji torej kakšne učinke je Ministrstvo za delo prepoznalo? Kakšne analize so bile pripravljene v sled tega in kakšni so izsledki torej kakšni bodo učinki na trg dela v Sloveniji z uveljavitvijo tega zakona? Hkrati ugotavljajo, da sodelovalno gospodarstvo odpira pot novim možnostim ter novim prožnim načinom dela za vse uporabnike zlasti za samozaposlene in brezposelne ter bi za to tako platforme lahko služile kot vstopna točka na trg dela zlasti za mlade in za marginalizirane skupine torej to, kar sem vam prej govorila. Zanima me glede na obstoječa dejstva, da so ravno mladi največja žrtev prekarizacije trga dela v Sloveniji in da danes se že zavedamo in se tudi ministrstvo izjasnjene, da se zaveda negativnih učinkov pa če govorimo tudi samo o osamosvajanju mladih, ko so potisnjeni v te oblike dela na zdravstvene učinke nenazadnje na učinke na pokojninsko blagajno na plačevanje socialnih prispevkov kako ste se do tega opredeljevali na Ministrstvu za delo in ali imate neke prognostike kakšni bodo dolgoročni učinki ravno na to skupino torej na mlade z še dodatno možnostjo tovrstnih zaposlitev? V nadalje je zapisano oziroma poudarjajo v Evropske parlamentu, da lahko tak razvoj dogodkov pod določenimi pogoji privede tudi do negotovih razmer.      </font><br/>
<br/>
<b><font size="4">37. TRAK: (SC) – 22.00</font></b><br/>
<br/>
<b><font size="4">	</font></b><font size="4">(nadaljevanje) Poudarjajo, da je na eni strani potrebna prožnost na trgu dela, po drugi strani pa je pomembna ekonomska in socialna varnost za delavce v skladu z navadami in tradicijami držav članic. Potem poudarjajo, da je bistvenega pomena zavarovati pravice delavcev v teh sodelovalnih storitvah. V prvih vrsti njihovo pravico do organizacije ter pravico do kolektivnega pogajanja in kolektivnih ukrepov v skladu z nacionalno zakonodajo in prakso. Če tega seveda ni apelira na države članice, da tudi za to uredijo možnost kolektivnega združevanja in pogajanja znotraj kolektivnih ukrepov in me zanima kaj ste na Ministrstvu za delo storili v luči tega, da bo zagotovljeno tem delavcem, da se bodo sploh združevali in lahko enotno nastopali napram neki platformi. </font><br/>
<font size="4">	Potem pozivajo države članice naj v okviru svojih pristojnosti zagotovijo poštene delovne pogoje in primerno zakonsko in socialno varstvo za delavce v sodelovalnem gospodarstvu ne glede na njihov status in me zanima kako ministrstvo odgovarja na ta poziv torej kaj je ministrstvo storilo v okviru svojih pristojnosti, da bodo zate delavce zagotovljeni pošteni delovni pogoji in primerno zakonsko in socialno varstvo. Poudarjajo, da je potrebno zagotoviti temeljne pravice in ustrezno socialno varstvo za večje število samozaposlenih delavcev, ki so ključni nosilci sodelovalnega gospodarstva vključno s pravico do kolektivnih pogajanj in ukrepov tudi glede njihovega plačila. Kakšne ukrepe je Ministrstvo za delo predlagalo za to področje oziroma zakaj ni ministrstvo pristopilo k spremembi zakonodaje iz njenega področja, da bi zagotovilo tem pozivom? Spodbujajo države članice naj priznajo, da bo sodelovalno gospodarstvo prineslo tudi motnje. Mi še tega priznanja vendarle nismo sposobni, da bi se zavedali, da pride neki problem tudi s tem in zato naj pripravijo absorpcijske ukrepe za nekatere sektorje v podporo pri usposabljanju in odpuščanju in me zanima kakšne ukrepe je Ministrstvo za delo pripravilo v luči te spodbude. </font><br/>
<font size="4">Potem nadalje. Ta del se meni zdi zelo zelo pomemben in ga pogrešam danes, da bi Ministrstvo za delo prišlo s podatki. Skratka opozarjajo na pomanjkanje podatkov v zvezi s spremembami svetu zaposlovanja, ki jih je prineslo sodelovalno gospodarstvo, zato pozivajo države članice naj v sodelovanju s socialnimi partnerji zberejo več zanesljivih in izčrpnih podatkov na temo in spodbujajo države članice naj imenujejo že obstoječi pristojni nacionalno subjekt, ki bo spremljal in ocenjeval nove trende na trgu dela sodelovalnega gospodarstva. Poudarjajo pomen izmenjave informacij in primerov dobre prakse z drugimi državami članicami in poudarjajo pomen stalnega spremljanja trga dela in delovnih razmer v sodelovalnem gospodarstvu za boj proti nezakonitim praksam. Zanima me kakšne podatke je zbralo ministrstvo, kakšni so bili izsledki analize? Verjamem, da je ministrstvo podrobno analizo pripravilo kaj se bo dogajalo pri nas, kdo je ta nacionalni subjekt za spremljanje, za koliko se  bo, zaradi na široko odprtih vrat tem platformam, ki seveda predstavljajo nevarnost za morebitne nezakonite prakse, za koliko ministrstvo predvideva povečanje števila inšpektorjev? Sedaj imamo pa mnenje Odbora za zaposlovanje in socialne zadeve o Evropski agendi za sodelovalno gospodarstvo tudi tukaj verjamem, da ima ministrstvo odgovore na te izzive oziroma probleme, ki jih izpostavlja Evropska unija in Evropska komisija. In sicer, poudarjajo da je pomembno razvrstiti vse oblike dela v gospodarstvu platform. Poudarjajo, da je pomembna razjasnitev kakšne delovne pogodbe oziroma v kakšnih razmerah bodo te delavci delali tudi zato, da se prepreči navidezno samozaposlovanje in zagotovi varstvo socialnih in delavskih pravic vsem delavcem v gospodarstvu platform ne glede na njihov uradni status zaposlene ali samozaposlene osebe.    </font><br/>
<br/>
<b><font size="4">38. TRAK: (SC) – 22.05</font></b><br/>
<br/>
<b><font size="4">	</font></b><font size="4">(nadaljevanje) Ta vidik so danes kolegi že večkrat izpostavljali. Poudarjam, da moramo biti vsi delavci deležni ustreznega varstva in varnosti v smislu delovnih razmer, plače socialnega varstva ter zdravja in varnosti in da jim mora biti ves čas zagotovljena kakovost zaposlitve ne glede ali svoje delo opravlja preko platform ali ne in me zanima kakšni so mehanizmi naše države, da bo ravno to zagotovljeno. </font><br/>
<font size="4">	Potem poudarjajo, da sta svobodo združevanja in pravica do kolektivnih ukrepov vključno s kolektivnimi pogajanji temeljni pravici, ki morata velja za vse delavce tudi za zaposlene in samozaposlene. Poudarjajo, da so samozaposlene osebe, ki so pravno gledano družbe z enim družbenikom in da morajo imeti pravico do svobodnega združevanja ne, da bi se to štelo za kartel. Seveda vemo, da ti delavci, ki opravljajo delo v drugih državah preko platform  so zelo individualizirani in problem je, da se kolektivno težko združujejo, ker niti ne vedo eden za drugega, da če se slučajno srečajo mogoče vedo, da obstaja v sosednjem bloku eden sosed, ki opravlja isti način dela kot ga delam jaz. Ravno, zaradi tega, ker te platforme naredijo zadeve tako individualizirane, da ljudje nimajo nekega socialnega stika niti ne vedo napram komu se naj bi sploh borili, ker so sami sebi delodajalec, ker so samozaposleni, ker nimajo z Ubrom nobene veze je problem kolektivnega združevanja in zato je tudi država, da postavlja neke mehanizme kako bomo to reševali pa vendar jih ne. Poudarja, da bi morale morebitne prednosti spletnih plat form v primerjavi s tradicionalnim gospodarstvom izhajati iz poštene konkurence ne pa plačnega dumpinga. Tukaj smo pri problemu, ki ga izpostavlja sindikat taksistov torej ne glede na to ali gre za plat formo ali za tako imenovano tradicionalno gospodarstvo je treba izhajati iz poštene konkurence in ne plačnega dumpinga pa vemo, da Uber, ko pride nekam tudi namensko gre v minus, zato da potamani oziroma uničijo ostali trg, potem ko je pa edini na trgu ima pač možnost, da dvigne cene brez, da bi bile regulirane. Poudarja, da naj države še s posebno tankočutnostjo oziroma bolje obravnavajo socialno razsežnost gospodarskih plat form. Jaz ne vidim, da bi pri nas na kakšen poseben način Ministrstvo za delo se vključevalo v to, če je na šesti strani niti do tega ni prišlo, da bi opredelilo, da so kakršnekoli posledice na socialno področje. Ne bom skrčila, ker so to zelo pomembne zadeve in jaz mislim, da bi ta odbor, da bi mogel najprej Ministrstvo za delo priti z zakonodajo v Državni zbor, potem Ministrstvo za finance z zakonodajo v Državni zbor, potem pa Ministrstvo za infrastrukturo tako ste malo vrstni red, vendarle zamenjali. Potem poziva države članice naj zagotovijo ustrezno socialno varnost samozaposlenim delavcem, ki so glavni akterji na digitalnem trgu dela. Poziva države članice naj prilagodijo obstoječe sisteme socialnega varstva in po potrebi oblikujejo nove mehanizme varstva, da se zagotovi ustrezno kritje za delavce platform ter ne diskriminacija in enakost spolov tako, da bodo upoštevani posebni delovni in poklicni vzorci, ki so se izoblikovali z digitalizacijo ter da se bodo izmenjevali vzgledi dobre prakse na evropski ravni. Sedaj ta poziv pri nas ni upoštevan in to je očitek kako je bila zagotovljena ustrezna socialna varnost, kako ste na Ministrstvu za delo prilagodili obstoječe sisteme socialnega varstva in kakšne nove mehanizme ste oblikovali, ničesar. Moj očitek resnično ne gre ministru Vrtovcu, ki je pripravil zakon iz Ministrstva za infrastrukturo lahko gre očitek, ker je del kolektivnega organa Vlade, ki bi moral gledati celoto, ampak Ministrstvo za delo svoje naloge vendarle ni opravilo. </font><br/>
<br/>
<b><font size="4">39. TRAK: (SC) – 22.10</font></b><br/>
<br/>
<b><font size="4">	</font></b><font size="4">(nadaljevanje) In sicer poudarjajo, da delo v gospodarstvu platform ne bi smelo pomeniti stalne razpoložljivosti in razvodeniti tradicionalne ureditve delovnega časa ali povzročati socialne izoliranosti saj vse to lahko sproži psihosocialne težave kot je izgorelost ali depresija, zato se zavzema za popolno spoštovanje predpisanega časa za počitek in poudarja, da je treba spoštovati ureditve delovnega časa in ohraniti s tem povezane omejitve opredeljene v delovni zakonodaji posamezne države članice. Meni, da je treba oceniti učinke digitalizacije na zdravje in varnosti pri delu ter po potrebi ustrezno prilagoditi sedanje zdravstvene in varstvene ukrepe. Jaz upam, da se je ta del tehtal in da imate neke analize kaj bo to pomenilo za delavce. Priporoča naj države članice kot poseben ukrep za zagotovitev ravnovesja med poklicnim in zasebnim življenjem vzpostavijo pravico biti nedosegljiv za delo zunaj dogovorjenega delovnega časa. Ti ljudje bodo na epsejih prepuščeni sami sebi brez delodajalca tam bomo pa imeli neko platformo, ki jim bo odžirala od vsakega dela tisti svoj delež in to mi problematiziramo. Ne problematiziramo Ubra kot takega, ampak poslovni model oziroma okvire, pod katerimi platforme lahko delujejo v naši državi določa pa naša politika ne določa nam jih neka multinacionalka oziroma ne bi nam jih smela določati in Ministrstvo za delo je tukaj, da postavi okvirje in zaščiti delavca, zato je Ministrstvo za delo tukaj. Še glavno opozorilo, da se, zaradi prožnosti, negotovosti in nestabilnosti teh zaposlitev tveganje trga prenaša na delavce, zato se s tem povečuje socialna neenakost in psihične obolevnosti bolj kot pri drugih vrstah zaposlitve in to so ključne dileme, na katere vsaj na te pa je teh priporočil veliko več bi morali danes na Odboru za delo dobiti odgovore. Če je Ministrstvo za delo samo povedalo, da se ne spreminja Zakon o delovnih razmerjih seveda se ne in problem je, da Ministrstvo za delo ni prižgalo rdečih luči in spremenilo predpisov in zakonov, ki veljajo v naši državi, da postavi neke norme in ni izgovora sedaj kolegica Šuštar je delila izkušnjo jaz poznam številne zgodbe različnih ljudi, ampak odgovor na rešitev teh težav ni Uber ravno obratno odgovor je to, da se posvetimo kje so problemi in če danes taksisti delajo preko epseja in nimajo idealnih delovnih pogojev, potem je treba zadeve reševati tam kjer so ne da se na prosto odpira polje prekarizacije, ker to je ravno obratno še bolj silimo ljudi v težke individualne zgodbe, ki jih prinaša ravno to. Ravno zaradi te vaše zgodbe bi lahko veliko bolj bom rekla socialno čuteče pristopili k temu, da je treba zadeve urediti na delovno pravnem področju. Mi odpiramo s tem zakonom neko sivo področje, ki kliče po sivi ekonomiji in lahko je retorika neke kako so te prakse dobre in minister je danes večkrat povedal saj vsi to uporabljamo pa ljudje to pozdravljajo pa anketa Valicona kaže na to, da si to ljudje želijo. Marsikaj si ljudje želijo, ampak država je tukaj zato, da postavlja pogoje in ščiti ljudi pred nekimi praksami, ki niso dobre in prekarnost kot taka ni dobra. Če se je od leta 2008 naprej nekaj čas v marsikateri razviti državi tretirala ta fleksibilnost in prožnost trga kot neki visoko opevanega tudi v Sloveniji smo dali ne pozabimo smo dali subvencije, zato da so ljudje odpirali espeje in smo na tak način silili prej nekatere gostince in še koga, da so odpirali espeje in potem delali za enega delodajalca praktično cel delovni čas, ampak mi smo v letu   </font><br/>
<br/>
<b><font size="4">40. TRAK: (SC) – 22.15</font></b><br/>
<br/>
<b><font size="4">	</font></b><font size="4">(nadaljevanje) 2021, ko so marsikatere države pred nami razvite že spoznale, da taki poslovni modeli niso dobri za družbo, niso dobri za socialno državo, niso dobri za delavce in predvsem niso dobri za mlade, ki vstopajo na trg in so po navadi prvi soočeni s takimi pogodbami in jim to onemogoča, da si ustvarja normalno življenje, da dobijo kredite, da pridejo do stanovanja in jim povzroča številne posledice, ki so dolgoročne in namesto, da bi se ukvarjali s tem kako take prakse minimalizirati in kako res zmanjševati prekarnost v naši družbi se mi ukvarjamo s tem, da Ministrstvo za delo reče ta zakon ne posega v Zakon o delovnih razmerjih. Ne posega posega pa v družbeni problem, ki ga imamo oziroma ga še povečuje in je jasno brez kakšne hude analize, da vsi te ljudje, ki so zaposleni so prekarci in čisto nič drugega delajo pa za enega delodajalca, ki se noče opredeliti kot, da je delodajalec, ampak je samo nekdo, ki jemlje dobiček tem ljudem. Vprašanje, ki ga imamo na Odboru za delo, družino in socialne zadeve ali si želimo tak model razvoja naše družbe torej individualiziran, prekariziran, ki bo silil ljudi, da za tisti svoj boren zaslužek delajo preko espeja za neko plat formo, ki jim bo na dolgi rok kljub temu, da bo na začetku izgledalo vse fino, fajn in svetleče na dolgi rok povzročala hude težave in so države v svetu oziroma razvite države, ki gredo kontra temu mi pa capljamo in šele bomo sedaj to uvajali in bomo, potem čez par let ugotavljali kakšne težave je to pustilo tudi to, kar ministrstvo najbrž nima izračunov koliko manjka, da stane v pokojninski zdravstveni blagajni in še kje, zato ker so ljudje na espejih in nimajo pogodbe o zaposlitvi za nedoločen čas direktno za delodajalca. Jaz upam, da ima ministrstvo odgovore na vse te dileme, ki se pojavljajo, ker v nasprotnem primeru je res žalostno, da bomo sprejemali zakon pripravljen na Ministrstvu za infrastrukturo brez, da bi Ministrstvo za delo, ki se ga te zadeve še kako dotikajo odigrali aktivno vlogo in posegali v če ne v medresorskem usklajevanju pa mogoče danes in povedali, da je precej odprtih vprašanj in da je najprej treba odprta vprašanja zapreti preden se ta zakon sprejema v Državnem zboru. </font><br/>
<br/>
<font size="4">	</font><b><font size="4">PREDSEDNICA EVA IRGL: </font></b><font size="4">Sedaj pa dajem zaključno besedo še predlagatelju te točke dnevnega reda gospodu Soniboju Knežaku. </font><br/>
<font size="4">	Izvolite. </font><br/>
<br/>
<font size="4">	</font><b><font size="4">SONIBOJ KNEŽAK (PS SD): </font></b><font size="4">Hvala predsednica. </font><br/>
<font size="4">	Jaz bom kratek. Smo tudi malo prekoračili ta predvideni čas, ampak jaz upam v bistvu se tudi strinjam z zaključno besedo ministra Vrtovca, da smo te dobre tri ure koristno uporabili. Edino tisto, kar je mene samo pri poteku te seje motilo sem danes pričakoval, da ne bom se počutil glavnega, odgovornega, da bo / nerazumljivo/ teme, katere smo mi opozarjali, ker nihče od nas ni opozarjal, da je aplikacija slaba, da ne ponuja dobrih storitev daleč jaz nisem te besedo slišal, ampak smo pa opozarjali Ministrstvo za delo, da je sedaj prilika, da se z multinacionalko, ki prihaja kot kaže na naš trg lahko dogovorijo pogoji, ki jim bomo mi postavili, pogoji, ki bodo v prid zaščite zaposlenih. To so nekatera večja mesta in tudi nekatere države tudi storile, saj v bistvu ne zahtevam nič drugega. Tudi debata okoli taksi služb. Nihče od nas ni zagovarjal, da imamo danes super taksi službo veliko imamo še zadev za izboljšati. Tudi moram reči, da sem z zanimanjem poslušal izkušnjo kolegice Tadeje Šuštar prav, zaradi takih izkušenj smo mi odprli to debato, ker se tega že danes dogaja preveč. Tudi kar je omenil minister Vrtovec na začetku razpravo, češ tudi vi imate, ste vodili to Ministrstvo za delo, družino glejte res je, vsa politika je zadnjih 10 ali pa še več let, ko smo krepko rešili te oblike prekarnega dela ima svoj del odgovornosti, ampak to nam ne daje zelene luči, da ne odpremo debato pa, da poskušamo to zadevo v bodoče omejiti vsaj to je bil namen    </font><br/>
<br/>
<b><font size="4">41. TRAK: (SC) – 22.20</font></b><br/>
<br/>
<b><font size="4">	</font></b><font size="4">(nadaljevanje) predlagatelja, ki je. Sedaj ne bom odgovoril ministru danes je sicer parkrat omenil, da jaz sem prebral te ankete okoli podpore tej aplikaciji in storitvam, ki jih prinaša. Tako kot sem rekel prinaša marsikaj dobrega, novosti ne nasprotujem. Berem pa tudi ankete druge na primer anketa o podpori Vlade, da je čisto vse, kar počnete pa ni prav je na rekordno nizki ravni. Tudi to je eden podatek, ki mi nekako pove pa bi se, če bi bil na vaši strani malo zamislil, da je treba v tej družbi malo več dialoga v področju socialne ga definitivno v tej državi premalo. </font><br/>
<font size="4">	Skratka, da zaključim. Hvala za potrpljenje za sodelovanje, da smo prisluhnili drug drugemu. Mi smo pripravili dva predloga sklepov, ki jih ne bom bral, ker smo jih v končni fazi vsi dobili na mizo. V bistvu si tudi ne delam utvar, da bodo danes sprejeti, ker če bo koalicija s trdo opozicijo v obliki Desusa bo verjetno danes povozila ta dva sklepa, ampak kljub temu so dobronamerni, predvsem gredo v smer zaščite pa skrbi za naše ljudi.</font><br/>
<font size="4">	Hvala lepa. </font><br/>
<br/>
<font size="4">	</font><b><font size="4">PREDSEDNICA EVA IGRL: </font></b><font size="4">Hvala lepa tudi vam. </font><br/>
<font size="4">	Sedaj zaključujem razpravo in ugotavljam, da se je odbor kot zainteresirano delovno telo seznanil s Predlogom zakona o spremembah in dopolnitvah Zakona o prevozih v cestnem prometu. Imamo pa še dva sklepa, ki so ju predlagali Poslanska skupina SD, LMŠ ter SAB in dajem takšna dva sklepa tudi na glasovanje. Najprej bomo glasovali o prvem sklepu. Glasujemo, glasovanje poteka. / izklop mikrofona/ Se opravičujem sem bila brez mikrofona. Veste, da ne moremo tega ponoviti. Jaz nisem vedela, da vam gospod Siter in se vam opravičujem, če nisem slišala tudi nihče od drugih mi ni tega rekel, ampak veste, da ne moremo so me strokovne službe tudi opozorile, da ne moremo ponovno glasovati. </font><br/>
<font size="4">	Izvolite, gospa Siter, postopkovno.</font><br/>
<br/>
<font size="4">	</font><b><font size="4">PRIMOŽ SITER (PS Levica): </font></b><font size="4">Poglejte predsednica imel sem tehnično težavo med glasovanjem sem vas opozoril glasno, z dvigom roke in z glasom, da ne morem glasovati. Čemu je razlog ne vem, ampak to je nevarna praksa. Ne more biti glasovanje enega poslanca ali neglasovanje enega poslanca stvar arbitrarne odločitve predsedujočega na odboru. Jaz sem šel prišel, zato ker sem bil izvoljen na to funkcijo, zato ker množica ljudi želi, da sem tukaj ne zato, da sem odvisen od vaše milosti. Tako da jaz predlagam moj postopkovni predlog je, da to glasovanje ponovimo, zato da bom lahko očitno je sedaj tehnično stvar funkcionalna lahko glasoval.</font><br/>
<br/>
<font size="4">	</font><b><font size="4">PREDSEDNICA EVA IRGL: </font></b><font size="4">Dobro, potem se pravi, če vam deluje. Poglejte jaz res nisem slišala vas takrat, ko … Ne vem zakaj bi imela jaz kakršenkoli interes, da vi ne bi glasovali to vam moram povedati. Jaz si želim, da poveste svoje mnenje in da tudi glasujete o tem kar ste predlagali. Tako da bom dala sedaj, če se strinjate vsi še enkrat na glasovanje, da zaključimo to zgodbo. Absolutno pa gospod Siter vas nisem slišala tako, da ne vem zakaj bi jaz imela interes, da vi ne bi glasovali torej še enkrat glasujemo o prvem sklepu. Glasujemo, glasovanje poteka. </font><br/>
<font size="4">	Kdo je za? (8 članov.) Kdo je proti? (9 članov.)</font><br/>
<font size="4">	Ugotavljam, da sklep ni bil sprejet. </font><br/>
<font size="4">	Glasujemo še o drugem sklepu. Prosim, da preverite svoje glasovalne naprave, zato da ne bo potem kakršnikoli težav. Glasujemo, glasovanje poteka  </font><br/>
<br/>
<b><font size="4">42. TRAK: (SC) – 22.25</font></b><br/>
<br/>
<b><font size="4">	</font></b><font size="4">(nadaljevanje) Kdo je za? (8 članov.) Kdo je proti? (9 članov.)</font><br/>
<font size="4">	Tudi ta sklep ni bil izglasovan. </font><br/>
<font size="4">	Zaključujem to točko dnevnega reda in tudi 54. nujno sejo Odbora za delo, družino, socialne zadeve in invalide. Naj povem, da imamo jutri novo sejo tega odbora ob 14. uri tako, da se bomo slej kot prej ponovno videli. Vsem se zahvaljujem za udeležbo. Zahvaljujem se tudi za konstruktivno razpravo in vas lepo pozdravljam ter vam želim srečno pot domov. </font><br/>
<br/>
<b><font size="4">Seja je bila končana 3. maja 2021 ob 22.26. </font></b>
</root>