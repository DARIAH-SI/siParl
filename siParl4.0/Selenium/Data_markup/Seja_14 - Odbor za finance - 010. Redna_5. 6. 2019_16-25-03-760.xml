<root>
<h5 class="label"><span>Vsebina zapisa seje (v pregledu)</span></h5><div align="center">
<p><b><font size="4">REPUBLIKA SLOVENIJA</font></b><br/>
<b><font size="4">DRŽAVNI ZBOR</font></b><br/>
<b><font size="4">ODBOR ZA FINANCE</font></b><br/>
<b><font size="4">10. seja</font></b><br/>
<br/>
<b><font size="4">(5. junij 2019)</font></b></p></div><br/>
<b><font size="4">Sejo je vodil Robert Polnar, predsednik odbora.</font></b><br/>
<b><font size="4">Seja se je začela ob 8.03.</font></b><br/>

<ul><font size="4">1.	</font><b><font size="4">TRAK: (ŠPE) </font></b></ul>
<br/>
<b><font size="4">	PREDSEDNIK ROBERT POLNAR: </font></b><font size="4">Člani in članice Odbora za finance, vsi ostali povabljeni, dobro jutro! Začenjam 10. sejo Odbora za finance.</font><br/>
<font size="4">	Obveščam vas, da je zadržan in da se današnje seje ne more udeležiti član odbora, poslanec Anže Logar. Kot nadomestna članica pa danes na seji odbora sodeluje poslanka Mojca Žnidarič, ki nadomešča poslanko Moniko Gregorčič iz Poslanske skupine Stranke modernega centra.</font><br/>
<font size="4">	Prehajam na določitev dnevnega reda seje odbora. S sklicem seje ste prejeli dnevni red seje. V poslovniškem roku nisem prejel drugih predlogov v zvezi z dnevnim redom, zato ugotavljam, da je določen takšen dnevni red, kot ste ga prejeli s sklicem seje.</font><br/>
<br/>
<font size="4">	Prehajamo na </font><b><font size="4">1. TOČKO DNEVNEGA REDA – PREDLOG ZAKONA O SPREMEMBAH IN DOPOLNITVI ZAKONA O NEMATERIALIZIRANIH VREDNOSTNIH PAPIRJIH V DRUGI OBRAVNAVI. </font></b><font size="4">Predlagatelj zakona je Vlada.</font><br/>
<b><font size="4">	</font></b><font size="4">K obravnavi te točke dnevnega reda so vabljeni predstavljeni predstavnice in predstavniki Ministrstva za finance, Državnega sveta, Društva Malih delničarjev, Vseslovenskega združenja malih delničarjev in Zakonodajno-pravne službe. Tule se popravljam – pravilni naziv enega od vabljenih je Društvo Mali delničarji Slovenije.</font><br/>
<font size="4"> </font><br/>
<b><font size="4">2. TRAK: (ŠPE) – 8.05</font></b><br/>
<br/>
<b><font size="4">	</font></b><font size="4">(nadaljevanje) Prejeli smo tudi dodano gradivo k predlogu zakona in sicer dopis Društva Malih delničarji Slovenije z dne 25. aprila 2019, dopis Vseslovenskega združenja Malih delničarjev z dne 20. maja letos, mnenje Komisije Državnega sveta za gospodarstvo, obrt, turizem in finance z dne 16. maja, mnenje Zakonodajno-pravne službe z dne 21. maja, dodatna pojasnila Ministrstva za finance na mnenje Zakonodajno-pravne službe z dne 4. junija letos  in danes smo na klop prejeli še dodatno pobudo Društva mali delničarji Slovenije v zvezi s predlagano novelo Zakona o nematerializiranih vrednostnih papirjih.</font><br/>
<font size="4">	Rok za vlaganje amandmajev k predlogu zakona je potekel 30. maja 2019. Amandmaje so vložile poslanske skupine koalicije in sicer k 2. in 3. členu predloga zakona. </font><br/>
<br/>
<font size="4">	Pričenjam </font><b><font size="4">drugo obravnavo</font></b><font size="4"> predloga zakona in dajem besedo predstavnikom Ministrstva za finance, državnemu sekretarju gospodu Metodu Dragonji.</font><br/>
<font size="4">	Izvolite, prosim.</font><br/>
<br/>
<font size="4">	</font><b><font size="4">METOD DRAGONJA: </font></b><font size="4">Hvala lepa, gospod predsednik. Spoštovane poslanke in poslanci, dobro jutro vsem skupaj!</font><br/>
<font size="4">	Danes imamo v drugem branju Predlog zakona o spremembah in dopolnitvah Zakona o nematerializiranih vrednostnih papirjih in to sicer v tistem delu, kjer so ostale še odprte zadeve oziroma problemi vezani na registrske račune, preko katerih so državljani Republike Slovenije lahko izvajali svoje pravice iz naslova vavčerjev v okvirih lastninskega preoblikovanja podjetij in na te račune prenašali konkretne pretežno lastniške vrednostne papirje, delnice družb, ki so bile v postopku lastninskega preoblikovanja podjetij. V tekom izvajanja se je v tem zakonu pojavilo nekaj težav.</font><br/>
<font size="4">Imeli smo tudi ustavno presojo ene od določb, ki je bila sicer v zakon vnesena z amandmaji od poslanskih skupin, kar se tiče omejevanja stroškov borzno-posredniških družb, poleg tega se je pa pokazalo še nekaj drugih pomanjkljivosti v izvajanju tega zakona, zato se predlaga novela, ki vsebuje praktično korekcije treh členov veljavnega zakona. In sicer se najprej predlaga sprememba 27. člena Zakona o nematerializiranih vrednostnih papirjih, ki bo omogočil dedičem poenostavljeno in cenejšo, bolj enostavno izvršitev pravnomočnega sklepa o dedovanju. Omogočeno je, da bodo členi KDD lahko te prenose izvedli na podlagi izvršilnega sklepa o dedovanju za domače in tuje vrednostne papirje. Ob tem je treba poudariti, da vnašanje vseh drugih nalogov za prenos nematerializiranih vrednostnih papirjev na podlagi odločb državnih organov ali nosilcev javnih pooblastil centralni register, kot je na primer sklepi o izvršbah, sklepi o zavarovanjih, ostaja nespremenjeno. Z 48.a členom zakona se določa, da se nematerializirani vrednostni papirji na ukinjenih registrskih računih, namesto prenosa na račun pristojnega sodišča, tako zvana sodna položitev, prenesejo na skupni namenski račun, ki ga vodi KDD. Osebe, katerih nematerializirani vrednostni papirji so bili preneseni na skupni namenski račun, lahko do 31. 12. 2021, zahtevajo, da se ti vrednostni prenesejo na račun pri članu KDD. Po tem datumu, če te zahtevki ne bodo podani, pa se ti vrednostni papirji prenesejo na poseben račun kapitalske družbe. Če primerjamo predlagano besedilo zakonskih sprememb z zdaj veljavnim besedilom zakona ugotovimo, da nihče od udeležencev ni na slabšem oziroma, da so celo na boljšem. </font><br/>
<br/>
<b><font size="4">3. TRAK: (TB) – 8.10</font></b><br/>
<br/>
<font size="4">	(nadaljevanje) Sodišča ne bodo dodatno obremenjena s temi sodnimi depoziti, imetniki pa bodo imeli možnost izbire oziroma, se bodo lahko tem vrednostim papirjem tudi odrekli.</font><br/>
<font size="4">Če podamo nekaj konkretnih številk: skupaj je bilo v lastninskem preoblikovanju preneseno na KDD, na te registrske račune okrog 7,7 milijard vrednosti premoženja ob takrat, ob prenosu, na dan, potem ko so iztekli roki po zakonu za ukinitev registrskih računih, je 3. 2. 2017 ostalo na teh registrskih računih iz različnih razlogov, predvsem ker ni bilo aktivnosti teh imetnikov, 67 milijonov evrov premoženja. Na dan 31. 12. 2018 pa je na registrskih računih ostalo še 29,6 milijona evrov premoženja in teh 29,6 milijona evrov bo sedaj predmet ureditve, kot jo določa predlog 48.a člena zakona. Večina tega premoženja imajo fizične osebe, en manjši del pa, sicer tudi pravne osebe. Prav tako se predlaga sprememba četrtega odstavka, 48. člena zakona, zaradi uskladitve z ustavno odločbo. Borzno posredniške hiše so dale pobudo za oceno ustavnosti teh določb in z predlogom spremembe oziroma tega člena, se v bistvu udejanja odločba Ustavnega sodišča in sicer tako, da se v besedilu člena ohranja zgolj četrti stavek.</font><br/>
<font size="4">Predlog zakona je pripravljen predvsem z namenom, da sledi cilju, da se poenostavi in pospeši postopke in uskladi z odločbo Ustavnega sodišča, zato predlagamo, da se po opravljeni razpravi, predlog podpre. Amandmaji, ki so vloženi, ne posegajo v same vsebinske komponente predloga, rešujejo pa pripombe Zakonodajno-pravne službe. Te pripombe so večinoma nomotehnične narave oziroma v enem delu v bistvu se dodatno precizira terminologija, tako da, bi po potrebi, glede amandmajev in pa pripomb Zakonodajno-pravne službe, se oglasil kasneje. Vse pripombe Zakonodajno-pravne službe niso bile upoštevane, v predlogu amandmajev, tam kjer niso bile upoštevane, pa so obrazložene in mislim, da so v celoti zdaj tudi usklajene z Zakonodajno-pravno službo. Hvala lepa.</font><br/>
<br/>
<b><font size="4">PREDSEDNIK ROBERT POLNAR:</font></b><font size="4"> Hvala, gospod državni sekretar.</font><br/>
<font size="4">Nadaljujemo in sicer, je na vrsti predstavnica Zakonodajno-pravne službe Državnega zbora, gospa Andreja Kurent.</font><br/>
<font size="4">Izvolite, imate besedo.</font><br/>
<br/>
<b><font size="4">ANDREJA KURENT: </font></b><font size="4">Hvala lepa, dobro jutro.</font><br/>
<font size="4">Saj nimam kaj dodat, mislim, da nima smisla povzemat mnenje. Drži vse, kar je navedel državni sekretar, da so naše pripombe upoštevane ali v amandmajih ali so pojasnjene v pojasnilih, hvala lepa.</font><br/>
<br/>
<b><font size="4">PREDSEDNIK ROBERT POLNAR:</font></b><font size="4"> Hvala lepa.</font><br/>
<font size="4">Predstavnikov Državnega sveta danes ne vidim na seji, tako da prehajamo na besedo vabljenih. Od vabljenih je danes z nami predsednik Društva Malih Delničarjev Slovenije, gospod Rajko Stanković. Ali želite besedo? Če želite, imate na razpolago kot vabljeni, 5 minut za predstavitev stališča.</font><br/>
<font size="4">Izvolite.</font><br/>
<br/>
<b><font size="4">RAJKO STANKOVIĆ:</font></b><font size="4"> Hvala lepa za besedo. Bom zelo kratek.</font><br/>
<font size="4">Mi smo podali, takoj ko je bil zakon objavljen, pisno pobudo v zvezi s predlagano novelo. Primarno smo podali in tudi konkretno predlagali, spremembe 48.a in 48.b člena in sicer, z namenom, ker menimo, da ukinitev registrskih računov ne bi smela izpasti kot prikrita privatizacija oziroma nacionalizacija, ker če bi ostal KAD edini legitimni predstavnik za prevzem preostalih vrednostnih papirjev,</font><br/>
<br/>
<b><font size="4">4. TRAK: (DAG) - 8.15</font></b><br/>
<br/>
<b><font size="4">	</font></b><font size="4">(nadaljevanje) bi tak občutek, na žalost, državljani imeli. Predlagamo, da imajo tisti izdajatelji, ki so dokazali skrbnost za male delničarje in ostale deležnike, se pravi, so izplačevali dividende, možnost prevzeti delnice, ki so preostale na registrskih računih, in na ta način poskušajo poskrbeti še v tem dodatnem zakonskem času do leta 2021 z aktivnim obveščanjem teh delničarjev, s pozivom, da prevzamejo te delnice, zlasti ker se večina njih ni odločilo, da preidejo iz registrskih računov na tako imenovane trgovalne račune z nesorazmerno visokimi stroški, ki so nastajali pri prenosu teh papirjev, pri izplačilu dividend in podobnih zadevah. Menim, da s tem v ničemer ne posegamo v smisel spremembe zakona. Še vedno v končni fazi te papirje, ki jih delničarji iz takšnih ali drugačnih razlogov ne bodo prevzeli, dobi KAD po letu 2021, in spodbudimo le, da družbe, se pravi, izdajatelji, ki so izkazali skrbnost do malih delničarjev, imajo možnost sami ali pa preko pooblaščencev pozvati bolj aktivno te delničarje, da uredijo ta prenos. In s tem potem ni nobenega očitka s strani morebitnih imetnikov, ki do sedaj niso poskrbeli za svoje premoženje, da o tem niso bili aktivno obveščeni. To je prva zadeva.</font><br/>
<font size="4">	Danes sem vam na mizo dal še en predlog, ki je v bistvu po vsebini praktično enak predlogu, ki ga je podalo Vseslovensko združenje malih delničarjev. Mi smo le bolj natančno in določno zapisali, da želimo, da se v četrtem odstavku tega drugega odstavka predloga spremeni tako, da članic Centralno-depotne družbe, razen stroškov, določenih s tarifo Centralno-depotne družbe, fizičnim osebam ne smejo zaračunavati dodatnih stroškov za odpiranje in zapiranje ter za prenos vrednostnih papirjev, dodali smo »istega imetnika«. Se pravi, če je Jože lastnik, samo Jože lahko prenese svoje delnice na nek drug račun, ne more pa prenesti k odvetniku, in mora to prenesti k drugemu članu, ki je član, se pravi, drugi BPH oziroma borzni posrednik. Zakaj podajamo ta predlog? Ta predlog podajamo zato, ker menimo, da bi morali vzpostaviti prosti pretok storitve, tako kot lahko državljan danes zamenja operaterja telekoma, banko ali elektriko. Menim, da s tem členom omogočimo, da lahko po normalnih stroških brez penalov več ali manj vse borzno-posredniške hiše, ki jih je samo še šest, zaračunavajo izstopno provizijo, ki gre od 50 do 100 evrov, kar je nesorazmerno z vrednostjo teh vrednostnih papirjev. Zato bi prosil, če se lahko to upošteva.</font><br/>
<font size="4">	Hvala lepa za besedo. </font><br/>
<br/>
<font size="4">	</font><b><font size="4">PREDSEDNIK ROBERT POLNAR: </font></b><font size="4">Hvala. Jaz vas samo prosim, da izklopite mikrofon.</font><br/>
<font size="4">	Tako, gospe in gospodje, prehajamo na obravnavo. In sicer predlagam, da po končani razpravi o členih v skladu s tretjo alinejo 128. člena Poslovnika Državnega zbora odbor glasuje skupaj o vseh členih. Ali kdo temu nasprotuje? (Ne.) </font><br/>
<font size="4">	Prehajamo na razpravo o členih in vloženih amandmajih. </font><br/>
<font size="4">	V razpravo dajem 1. člen, h kateremu ni vloženih amandmajev. Kdo želi razpravljati? Prvi je na vrsti poslanec Jožef Horvat. Izvolite.</font><br/>
<br/>
<font size="4">	</font><b><font size="4">JOŽEF HORVAT (PS NSi): </font></b><font size="4">Hvala lepa, gospod predsednik. </font><br/>
<font size="4">	Prav lep pozdrav vsem!</font><br/>
<font size="4">	Kot je parlamentarna praksa, mi dovolite, da pri 1. členu podam splošno stališče Poslanske skupine Nove Slovenije do novele Zakona o nematerializiranih vrednostnih papirjih. 	</font><br/>
<font size="4">	Mi vidimo to novelo v treh točkah. In sicer, prvo je vnašanje nalogov za prenos vrednostnih papirjev na podlagi sklepa o dedovanju v register. Torej, predlog zakona pri izvajanju vnosov na podlagi sklepov o dedovanju v centralni register odpravlja omejitev izvajanja le na KDD.</font><br/>
<font size="4">	</font><br/>
<b><font size="4">5. TRAK: (DAG) - 8.20</font></b><br/>
<br/>
<b><font size="4">	</font></b><font size="4">(nadaljevanje) To pomeni, da bodo tudi člani KDD, na primer komercialne banke, lahko sami izvedli postopek izvršitve sklepa o dedovanju za domače in tuje vrednostne papirje. To naj bi po navedbi predlagatelja za dediče poenostavilo postopek in to rešitev mi pozdravljamo. Bi pa pri tej rešitvi imel takoj eno vprašanje: zakaj se sprememba nanaša le na sklepe o dedovanju in ne tudi na vse druge odločbe državnih organov. </font><br/>
<font size="4">	In zdaj druga rešitev, gre za prenos nematerializiranih vrednostnih papirjev z ukinjenih registrskih računov. Mi razumemo tako, da predlog določa, da se nematerializirani vrednostni papirji na ukinjenih registrskih računih namesto na račun pristojnega sodišča prenesejo na skupni namenski račun, ki ga vodi KDD. In tudi to naj bi preprečilo veliko administrativno obremenitev sodišč. Vse rešitve, ki gredo v smeri zmanjšanja administrativnih obremenitev, v Novi Sloveniji pozdravljamo in tudi to rešitev pozdravljamo. </font><br/>
<font size="4">	Tretja rešitev, uskladitev z odločbo Ustavnega sodišča je tako rekoč obvezna, saj si moramo prizadevati za pravno državo. In ocenjujemo, da ta rešitev odločbo Ustavnega sodišča ustrezno sanira. 	</font><br/>
<font size="4">	Pod črto, mi bomo ta zakon podprli. </font><br/>
<font size="4">	Hvala lepa. </font><br/>
<br/>
<font size="4">	</font><b><font size="4">PREDSEDNIK ROBERT POLNAR: </font></b><font size="4">Hvala, gospod poslanec.</font><br/>
<font size="4">	Sprašujem poslanke in poslance, ali želi še kdo razpravljati? Kolegica Mateja Udovč, izvolite. </font><br/>
<br/>
<font size="4">	</font><b><font size="4">MATEJA UDOVČ (PS SMC): </font></b><font size="4">Hvala lepa za besedo.</font><br/>
<font size="4">	Ja, kot je kolega predhodnik že povedal, se tudi jaz pridružujem temu, da bo Predlog zakona o nematerializiranih vrednostnih papirjih izboljšal pravni položaj dedičem pri izvršitvi pravnomočnega sklepa o dedovanju. Istočasno pa bo članom KDD omogočal uskladitev postopka izvršitve sklepa o dedovanju za domače in tuje vrednostne papirje. </font><br/>
<font size="4">	V predlogu je tudi rešitev, da se nematerializirani vrednostni papirji na ukinjenih registrskih računih namesto prenosa na račun pristojnega sodišča prenesejo na skupni namenski račun, ki ga vodi KDD. Osebe, katerih nematerializirani vrednostni papirji so bili preneseni na skupni namenski račun, lahko do 31. 12. 2021 zahtevajo, da se ti vrednostni papirji prenesejo na račun pri članu KDD. Po tem datumu pa se ti vrednostni papirji nato prenesejo na posebni račun KAD. Po mojem mnenju je izvirni greh za zaplet nastal zaradi vztrajanja pristojnih ministrstev v preteklosti, Ministrstva za finance in Ministrstva za pravosodje, pri sodnih depozitih. Glavni razlog za sprejetje tega zakona pa naj bi bil omejiti svobodno gospodarsko pobudo borzno-posredniških družb. Strokovne službe na ministrstvih so v dobri veri in z dobrimi nameni pripravile takrat predlog obstoječega zakona, ki ga je prav iz teh razlogov soglasno podprla takratna koalicija. Vendar pa je danes realnost pokazala drugačno sliko od pričakovane. Po razpoložljivih podatkih je pri KDD še vedno približno 80 tisoč registrskih računov, na katerih so ostale delnice iz privatizacije. Po predlogu Ministrstva za finance pa bi se to pozabljeno premoženje čez dve leti preneslo na KAD. Prenos na sodišče tako ni več predviden, kar jaz tudi pozdravljam, zato ker je nesmiselno obremenjevati sodišča s tovrstnimi zadevami. Za osvežitev spomina pa še, če imetniki niso želeli izgubiti svojega premoženja, so morali delnice prenesti na trgovalni račun pri izbrani banki ali borzno-posredniški hiši, kot smo danes že slišali. To je naletelo na številne kritike,</font><br/>
<br/>
<b><font size="4">6. TRAK: (ŠPE) – 8.25</font></b><br/>
<br/>
<font size="4">	(nadaljevanje) saj z registrskimi računi niso imeli stroškov, s trgovalnimi računi pa so borznoposredniške hiše zaračunavale stroške odprtja računa, zaprtja, vodenja, svetovanja in podobno. Po številnih kritikah, da je prenos delnic z registrskega računa pri KDD na trgovalni račun pri izbrani borzno-posredniški družbi ali banki, povezan z nezanemarljivimi, v nekaterih primerih predvsem z nesorazmernimi stroški. Državni zbor je z zakonom omejil stroške vodenja računa v odvisnosti od vrednosti premoženja na njem. Zakon je določal, da letni strošek vodenja računa in nadomestila za vzdrževanje stanja na računu ne sme presegati 0, 5 % povprečne vrednosti vrednostnih papirjev na njem. Ker tega nekatere banke oziroma borznoposredniške družbe niso upoštevale, je Državni zbor jeseni 2016 sprejel še avtentično razlago, ki naj bi še bolj nedvoumno določala, da se ta omejitev šteje kot zgornja meja vseh stroškov.</font><br/>
<font size="4">A nekatere banke in borznoposredniške hiše so ugotovile, da to v nekaterih primerih ne pokrije niti osnovnega vodenja računa, zato so se obrnile na Ustavno sodišče. V pobudo za presojo ustavnosti so navedle, da izpodbijanja ureditev prekomernega posega v njihovo pravico do svobodne gospodarske pobude. Nadaljnji razplet pa poznamo. Ustavno sodišče je sporne omejitve stroške vodenja na trgovalnih računih s prenesenimi delnicami razveljavilo. Ustavni sodniki so razveljavili člen zakona, ki je omejeval stroške trgovalnega računa posameznika, saj kot so ugotovili, Državni zbor ni izkazal obstoja javne koristi za omejitev teh stroškov. V zvezi s to problematiko obstaja še nekaj predlogov rešitev, ki jih predlagajo različni subjekti, vendar sem prepričana, da je predlog Ministrstva za finance optimalen, zato ga bom tudi podprla. Prav tako sem prepričana, da je že skrajni čas za celovito, pravično, strokovno ureditev tega specifičnega področja.</font><br/>
<font size="4">	Hvala lepa.</font><br/>
<br/>
<font size="4">	</font><b><font size="4">PREDSEDNIK ROBERT POLNAR:</font></b><font size="4"> Hvala, gospa poslanka.</font><br/>
<font size="4">	Tako, zdaj predlagam državnemu sekretarju, gospodu Dragonji, da se orientira predvsem na tisto kar je izpostavil poslanec Horvat.</font><br/>
<font size="4">	Izvolite.</font><br/>
<br/>
<font size="4">	</font><b><font size="4">METOD DRAGONJA:</font></b><font size="4"> Hvala lepa za besedo, gospod predsednik.</font><br/>
<font size="4">	Prvo vprašanje kar se tiče dedovanj oziroma poenostavitve vpisov sodnih sklepov. Se vsi strinjamo, da je bilo to potrebno, praksa je to pokazala. Zakaj pa ne druge oblike prenosov tudi pri pooblaščenih borznoposredniških družbah. Tukaj gre za precej bolj… pretežno so ostale preknjižbe ostalih prenosov, pravzaprav bistveno bolj kompleksni in zahtevni kot sem že v uvodu povedal. Gre bodisi za vpise bremen na te vrednostne papirje, gre potem za različne pravne posle kot so unovčevanje zavarovanj izvršbe. Gre tudi za zasege vrednostnih papirjev po zakonodaji, ki urejuje finančna zavarovanja in tukaj bi lahko imeli situacijo, da so borznoposredniške hiše tudi v konfliktu interesov. Zato tudi obseg teh poslov ni tako velik kot je pri dedovanju. Zato se pri tovrstnih poslih KDD naredi še posebne preskuse kompletnosti listin, ustreznosti pravnih podlag, tako da smo ocenili, da pri teh ostalih oblikah prenosov je smiselno, da se ohrani sedanja ureditev.</font><br/>
<font size="4">	Drugo vprašanje glede sodnega depozita. Enostavno se je pokazalo, da ta rešitev, ki je bila predvideva v Zakonu o sodnem depozitu ni bila posrečena in se tudi ni udejanjila v praksi, udejanjila pa se ni v praksi tudi zato, ker praktično pravosodje ni bilo v stanju v takem obsegu izvajati, kot je tega pozabljenega premoženja,     </font><br/>
<font size="4">	</font><br/>
<b><font size="4">7. TRAK: (ŠPE) – 8.30</font></b><br/>
<br/>
<b><font size="4">	</font></b><font size="4">(nadaljevanje) kot je gospa poslanka rekla, ostalo in zato se sedaj predlaga rešitve v tem zakonu, ki temeljijo na tem skupnem namenskem računu, ki bo odprt določeno obdobje in bodo imeli možnost potem imetniki se odločiti, ali se odpovejo temu premoženju ali pa ga prenesejo, tako kot to določa zakonodaja. To mislim, da je to, pa še zdaj kar se tiče diskusije gospe Udovč. Omejitve, ki so bile v zakon vnesene kar se tiče višine nadomestil borznoposredniških hiš, so bile pravzaprav tekom zakonodajnega postopka vnesene. Mi smo že takrat imeli določene rezerve. </font><br/>
<font size="4">Kar se tiče omejevanja teh nadomestil, tudi predlog, ki ga imamo danes tukaj na mizi, je precej na meji tega, da bo spet lahko deležen ustavne presoje, tako da Ministrstvo za finance ni zelo naklonjeno, da se ta nadomestila dodatno regulirajo mimo tega kar je zdaj v predlogu zakona, je pa vedno možnost, če imetniki smatrajo, da so stroški, ki jih obračunavajo borzno-posredniške hiše previsoki, obstoji regulator kapitalskega trga, Agencija za trg vrednostnih papirjev in vedno se lahko sproži pobuda, da Agencija za trg vrednostnih papirjev preveri oziroma preizkusi spoštovanja zakonskih določb.</font><br/>
<font size="4">Hvala lepa.</font><br/>
<br/>
<b><font size="4">PREDSEDNIK ROBERT POLNAR: </font></b><font size="4">Hvala gospod državni sekretar.</font><br/>
<font size="4">Nadaljujemo z obravnavo. In sicer dajem v razpravo amandma in 2. člen predloga zakona, amandma poslanskih skupin koalicije. Ali želi kdo razpravljati o amandmaju? Ne želi, zato dajem na glasovanje amandma k 2. členu predloga zakona. </font>
<ul>
<ul><font size="4">Kdo je za? (10 članov.) Kdo je proti? (Nihče.)</font></ul>
</ul>
<font size="4">Ugotavljam, da je amandma sprejet.</font><br/>
<br/>
<font size="4">V obravnavo dajem amandma k 3. členu in 3. člen predloga zakona. Amandma so vložile poslanske skupine koalicije. Ali želi kdo razpravljati? Ne želi, zato začenjam glasovanje o amandmaju k 3. členu predloga zakona.</font><br/>
<font size="4">Kdo je za? (10 članov.) Kdo je proti? (Nihče.)</font><br/>
<font size="4">Ugotavljam, da je amandma sprejet.</font><br/>
<br/>
<font size="4">V obravnavo dajem še 4. in 5. člen predloga zakona, h katerima ni bilo vloženih amandmajev. Želi kdo razpravljati? Ne želi, zato zaključujem razpravo o členih in o vloženih amandmajih. V skladu s prej sprejeto odločitvijo odbora, prehajamo na glasovanje o vseh členih zakona skupaj. Glasujemo.</font><br/>
<font size="4">Kdo je za? (10 članov.) Kdo je proti? (Nihče.)</font><br/>
<font size="4">Ugotavljam, da so členi sprejeti.</font><br/>
<font size="4">S tem tudi zaključujem obravnavo predloga zakona na Odboru za finance. Vsi sprejeti amandmaji bodo vključeni v dopolnjen predlog zakona, ki bo sestavni del poročila odbora. predlagam, da kot poročevalec na seji Državnega zbora nastopim sam kot predsednik odbora. Kdo tem nasprotuje? Ne, hvala lepa.</font><br/>
<font size="4">S tem zaključujem to točko dnevnega reda.</font><br/>
<br/>
<font size="4">Prehajamo na naslednjo</font><b><font size="4">, 2. TOČKO DNEVNEGA REDA – STATUT SLOVENSKEGA INŠTITUTA ZA REVIZIJO. </font></b><font size="4">Odbor kot matično delovno telo to točko obravnava na podlagi 112. in 169.a člena Poslovnika Državnega zbora. Državni zbor izreče soglasje k Statutu Slovenskega inštituta za revizijo s sklepom in sicer po poslovniško predpisanim postopku za sprejem takšnega sklepa kot akta Državnega zbora. </font><br/>
<font size="4">      </font><br/>
<b><font size="4">8. TRAK: (DAG) - 8.35</font></b><br/>
<br/>
<b><font size="4">	</font></b><font size="4">(nadaljevanje) Statut, ki ga je Svet Slovenskega inštituta za revizijo sprejel 10. aprila 2019, začne v skladu z 10. členom Zakona o revidiranju veljati, ko da nanj soglasje Državni zbor. </font><br/>
<font size="4">	K tej točki so vabljeni predstavnice in predstavniki Slovenskega inštituta za revizijo, Ministrstva za finance in Zakonodajno-pravne službe. </font><br/>
<font size="4">	Kot dodatno gradivo k tej točki smo prejeli mnenje Zakonodajno-pravne službe z dne 23. maja 2019 in dopis oziroma pripombe Združenja revizorjev k Statutu Slovenskega inštituta za revizijo z dne 4. 6. 2019 po principih varovanja podatkov, kar imate vse poslanke in poslanci v svojih varovanih predalih. </font><br/>
<font size="4">	Začenjamo obravnavo. Za uvod dajem besedo direktorju Slovenskega inštituta za revizijo. Gospod direktor Marjan Odar, izvolite, imate besedo. </font><br/>
<br/>
<font size="4">	</font><b><font size="4">DR. MARJAN ODAR: </font></b><font size="4">Dober dan! Lepo pozdravljeni! Hvala za besedo. </font><br/>
<font size="4">	Na prejšnji seji, mislim, da je bila redna seja, smo obravnavali poročilo o delu Slovenskega inštituta za revizijo za preteklo leto, danes imate pred sabo statut. Prebrali smo pripombe, ki jih je pripravila Zakonodajno-pravna služba. Bili smo seznanjeni oziroma smo dobili mnenje Inštituta za notranjo revizijo. </font><br/>
<font size="4">	Najprej glede generalnih pripomb Zakonodajno-pravne službe. Slovenski inštitut za revizijo je bil ustanovljen leta 1993, potem je prišlo do raznih sprememb. Sprememba Zakona o revidiranju je bila leta 2008 in na podlagi takratnih določb Zakona o revidiranju je Slovenski inštitut za revizijo sprejel Statut Slovenskega inštituta za revizijo in ga dal, tako kot tega, v soglasje Državnemu zboru in soglasje Državnega zbora je bilo dano 29. 1. 2009. Zakaj sem s tem začel? Zaradi tega, ker ta trenutno veljavni statut, ki zdaj velja, je služil za pripravo tega statuta. In ker se v Zakonu o revidiranju glede področja inštituta praktično členi, ki to urejajo vsebinsko glede organizacije, ni spremenilo nič. Razen da je bila črtana 2. točka drugega odstavka 9. člena in da so se pristojnosti s področja revidiranja prenesle na agencijo, smo pri pripravi tega statuta startali iz obstoječega statuta, ker se praktično ni spremenilo nič. To poudarjam zato, ker določbe, na katere ima pripombe Zakonodajno-pravna služba, so enostavno prepisane iz statuta, ki trenutno velja in na katerega je dal soglasje Državni zbor, ne bom rekel dobesedno vse, ampak praktično vse. Torej, na nek način že odgovarjam na te pripombe, ker se ne znam pri tej zgodbi ravnati. Mi smo izhajali iz obstoječega zakona, izhajali smo iz praktično statuta, ki mu je dal soglasje Državni zbor, zdaj pa kar naenkrat zgleda, da nekatere stvari niso v redu. Če gremo kar na konkretne zadeve, to so pripombe od člena 1 do 13, praktično je popolnoma enako ali pa »copy-paste« iz prejšnje zgodbe. </font><br/>
<font size="4">	Druga taka pripomba je bila dana na hierarhijo pravil. Moram poudariti, da to pripombo lahko razumemo ali pa ne, ampak je ne razumem. Zakaj ne? Zato, ker v prejšnjem zakonu je bila to, kot že rečeno, 2. točka drugega odstavka 9. člena, ta točka je bila črtana. Vendar po takrat veljavnem zakonu oziroma po veljavnem zakonu je Slovenski inštitut za revizijo sprejel hierarhijo pravil ocenjevanja vrednosti pa hierarhijo pravil notranjega revidiranja in je te hierarhije tudi objavil v Uradnem listu, so objavljene v Uradnem listu. Torej, nekako bi se vedelo, kaj to je. In drugo, nismo videli zakonske podlage, da zdaj kar naenkrat rečemo, da to pa zdaj ne velja več. Nikjer ni te določbe v zakonu, da bi to prenehalo veljati. Zato smo tu dodatno dodali to zgodbo. </font><br/>
<font size="4">	Naslednja zadeva, kar se tiče delovanja revizijskega sveta, kar se tiče potem seznamov.</font><br/>
<font size="4">	</font><br/>
<b><font size="4">9. TRAK: (DAG) - 8.40</font></b><br/>
<br/>
<b><font size="4">	</font></b><font size="4">(nadaljevanje) Na kratko tako, s spremembo Zakona o revidiranju, ZRev-2, so pristojnosti, tiste, ki jih zahteva evropska direktiva za revidiranje in uredba, prešle na agencijo. Okej, tu ni nobenega problema. Vendar, vsaka država ima med drugim tudi neko strokovno organizacijo. In kar se tiče revizijskega sveta, mi smo mislili, da bi revizijski svet nadaljeval oziroma delal na strokovnem področju, tako kot dela v drugih državah, in nismo videli prepovedi v Zakonu o revidiranju. </font><br/>
<font size="4">	Naslednja zadeva, ki je tu pomembna, je pa v bistvu vpetost nas v mednarodne organizacije, kar sem že poudaril na prejšnji seji, ko smo poročali o delu. Slovenski inštitut za revizijo je član AJFAK in zelo nerodno je biti član AJFAK, če nimaš praktično v svojih aktih nobene možnosti, da sploh kaj počenjaš na tem področju. </font><br/>
<font size="4">	Kar se tiče vodenja seznamov, mislim, da gre mogoče za neko nerazumevanje. Mi smo v statut jasno napisali, da če nekdo želi, se lahko vpiše v seznam, to je njegova volja ali pa ne volja. V tej zgodbi imamo tudi sodbo Vrhovnega sodišča, mislim, da je iz leta 2012, tako smo v bistvu ravnali tudi v smislu te sodbe Vrhovnega sodišča, ki je, mislim, da v 14. točki obrazložitve reklo, da je to prostovoljna odločitev vsakega posameznika, ki jo lahko sprejme ali pa je ne sprejme. 	Torej, menim, da smo pri pripravi statuta ravnali skrbno, na podlagi starega statuta, ker se v tem členu, razen te točke, ki sem jo omenil, praktično nič ni spremenilo in ne vidimo potreben, ne vidimo razloga, da bi zdaj zadeva bila drugače urejena. Ker drugače si pa enostavno ne predstavljamo, kako bi delovali potem čez nekaj časa. Mi pač v praksi to delamo, mali državljani, trije oziroma štirje smo zaposleni in težko se zdaj prilagajamo, čez nekaj časa bo pa nekdo drug rekel, zdaj pa tisto, kar velja, kar je potrdil najvišji zakonodajni organ v državi, zdaj kar naenkrat ni v redu. </font><br/>
<font size="4">	Hvala lepa. Pa še mogoče to, pripombe, ki jih je poslalo združenje… / nerazumljivo/ in pa ISAKA, tam nekako piše, da je to napisano v imenu tudi ISAKA in pa predsednika Grassellija. Mene so kolegi samo to opozorili, da povem, da je imela ISAKA skupščino 5. 3. 2019 in da gospod Grasselli sploh ni več predsednik, ampak da je predsednik čisto nekdo drug, tudi ni podpisan na teh pripombah. Tako da jaz o tem sploh ne bom razpravljal. </font><br/>
<br/>
<font size="4">	</font><b><font size="4">PREDSEDNIK ROBERT POLNAR: </font></b><font size="4">Ja, ja, v redu. Hvala lepa, gospod direktor. Prosim vas samo, da izklopite mikrofon. </font><br/>
<font size="4">	Nadaljujemo. Naslednja je na vrsti predstavnica Zakonodajno-pravne službe Državnega zbora, gospa Metoda Hrovat Pirnat. </font><br/>
<br/>
<font size="4">	</font><b><font size="4">METODA HROVAT PIRNAT: </font></b><font size="4">Hvala lepa za besedo, gospod predsednik.</font><br/>
<font size="4">	Zakonodajno-pravna služba v mnenju najprej opozarja na nekatere nomotehnične pomanjkljivosti predloženega statuta. Odstavki členov nimajo številčenja, nenatančna raba izrazov, na primer, splošni izraz »svet«, ki vodi v nejasnost besedila, to je, na primer, 38. člen. Izrazi za temeljne subjekte niso uporabljeni v ženski in moški slovnični obliki. Ponavljanje istega besedila smo ugotovili v 8. in 13. točki 4. člena. In neskladja znotraj členov, recimo, 16. člen, ali med členi, recimo, 19. in 35. člen. Nekatere določbe so nejasne, 13., 18. in 22. člen, oziroma podnormirane, 25. člen. Vse te navedbe so v mnenju jasno obrazložene. </font><br/>
<font size="4">	V predlogu statuta je najti tudi nekaj neskladij z Zakonom o revidiranju, in sicer glede nalog organov, ki predstavljajo javna pooblastila, gre za 4. člen, in glede volilnih upravičencev za volitve članov strokovnega sveta, 16. in 18. člen statuta. V zvezi s tem je treba tudi omeniti, da je v Zakonu o revidiranju bil revizijski svet kot organ črtan, medtem ko ga statut ohranja v 19. členu. </font><br/>
<br/>
<b><font size="4">10. TRAK: (TB) – 8.45</font></b><br/>
<br/>
<font size="4">	(nadaljevanje) Statut tudi določa možnost, da inštitut zastopa tudi predsednik strokovnega sveta - ta določba je v 5. členu – kar ni skladno z Zakonom o revidiranju, ki jasno določa v 14. členu, da inštitut zastopa direktor. Zastopanje inštituta je sploh urejeno deloma pravno pomanjkljivo in sicer v 6. in 7. členu, pa še 29. člen statuta, saj ne razlikuje pooblastil za odločanje in podpisovanja dokumentov v inštitutu od zastopanja inštituta kot pravne osebe.</font><br/>
<font size="4">	Nejasen je status notranjih organizacijskih enot, za katere statut določa, da imajo lahko pooblastila v pravnem prometu, vendar pa teh pooblastil ne določa. Gre za 8. člen. Problem je tudi pravna podlaga za vodenje seznamov, ki jih vodi inštitut, saj za vodenje osebnih podatkov v teh seznamih ni videti zakonske podlage, kot tudi nejasne podlage o splošni uredbi o varstvu podatkov. Hvala lepa.</font><br/>
<br/>
<b><font size="4">PREDSEDNIK ROBERT POLNAR:</font></b><font size="4"> Hvala lepa.</font><br/>
<font size="4">Nadaljujemo z mnenjem Vlade. Gospod državni sekretar, ali želite besedo?</font><br/>
<font size="4">Izvolite, državni sekretar, Metod Dragonja, prosim.</font><br/>
<br/>
<b><font size="4">METOD DRAGONJA:</font></b><font size="4"> Hvala lepa, gospod predsednik.</font><br/>
<font size="4">Poudarit moram, da je inštitut pri oblikovanju določb statuta v bistvu samostojen in zakon ne predvideva, da se je dolžan posvetovat oziroma pridobit soglasje Ministrstva za finance, zato, bi rekel, nismo sodelovali v postopku priprave in nastajanja tega instituta, niti nismo podali mnenje k temu dokumentu.</font><br/>
<font size="4">Bi pa glede na vprašanja, ki jih je Zakonodajno-pravna služba odprla, podal dve stališči, če bodo prispevali k temu, da se, bi rekel, oceni situacija in najde rešitve za sprejem oziroma za pridobitev soglasja k temu statutu. Spremembo 8. člena Zakona o revidiranju, ki določa nalogo in pristojnost inštituta, je bila brisana določba, da inštitut določa hierarhijo pravil za strokovna področja, povezana z revidiranjem. Hierarhija strokovnih pravil se določa zaradi opredelitve in prioritete posameznih pravil pri njihovi obvezni uporabi, zagotavlja izvajanje storitev na najvišji kakovostni ravni, ugotavlja in določa obseg odgovornosti do naročnikov in širše javnosti in se upira na storitve, povezane z revidiranjem, kot tudi boljšega razumevanja dela in izsledkov, o katerih se poroča naročnikom in širši javnosti.</font><br/>
<font size="4">S tega vidika Ministrstvo za finance ocenjuje, da so te določbe smiselne, saj prispevajo pravzaprav k boljšemu delu revizorske stroke in določijo predvsem jasno hierarhijo uporabe posameznih pravil, ker so tipična strokovna vprašanja, za katere po naši oceni ni neprimerno, da jih strokovna organizacija, ki se samo regulira, tudi določi.</font><br/>
<font size="4">Kar se tiče določb glede sveta, namen črtanja revizijskega sveta iz naborov organov inštituta je bil prenos vseh zakonskih pooblastil s področja revidiranja iz inštituta na Agencijo za javni nadzor nad revidiranjem. Navedeno pa ne pomeni, da nekaterih nalog agencija na podlagi predhodnega postopka usklajevanja in javnega naročila, ne more delegirati inštitut, vendar bi bila kljub temu za izvajanje delegirane naloge še naprej agencija tudi odgovorna. Namen zakonodajalca po naši oceni ni bil takšne narave, da inštitut ne more imeti revizijskega sveta, kot nekega strokovnega organa, zato bi prepustili to odločitev stroki oziroma inštitutu samemu.</font><br/>
<font size="4">Hvala lepa.</font><br/>
<br/>
<b><font size="4">PREDSEDNIK ROBERT POLNAR:</font></b><font size="4"> Hvala, gospod državni sekretar.</font><br/>
<br/>
<b><font size="4">11. TRAK: (DAG) - 8.50</font></b><br/>
<br/>
<b><font size="4">	</font></b><font size="4">(nadaljevanje) Preden nadaljujemo, obveščam odbor, da sem prejel še eno pooblastilo za nadomeščanje, in sicer poslanec Gregor Perič nadomešča poslanko Moniko Gregorčič, članico Odbora za finance iz Poslanske skupine Stranke modernega centra. </font><br/>
<font size="4">	Na vrsti je razprava, toda preden bi prešli na razpravo, predlagam, gospod direktor Odar, če želite besedo, glede na vašo reakcijo na izvajanje predstavnice Zakonodajno-pravne službe Državnega zbora, mislim, da bi bilo smiselno, če imate kaj povedati, da to še zdaj poveste.</font><br/>
<font size="4">Izvolite. </font><br/>
<br/>
<font size="4">	</font><b><font size="4">DR. MARJAN ODAR: </font></b><font size="4">Hvala lepa. </font><br/>
<font size="4">	Bom zelo kratek, ker vsebinsko sem že prej povedal. Lahko gremo zdaj prebrat člen starega statuta pa člen novega statuta, pa bomo videli, ker je Zakonodajno-pravna služba dala pripombe, kakšna je razlika. Ampak mislim, da bi vsak to lahko sam naredil. </font><br/>
<font size="4">	Druga zadeva, pripomba je bila za obrazilo ženskega in moškega in ne vem kakšnega spola. Ja, glejte, mi smo startali iz Zakona o revidiranju. Zakon o revidiranju nima te določbe in ta Zakon o revidiranju je bil v Državnem zboru konec lanskega leta. Zdaj se pa sprašujem, ali se moramo mi v statuti nečesa striktno držati, zakonodajalec, to ste pa vi, najvišji organ v državi, pa tega v svojem, mislim, v zakonu, ko je bil zakon odprt, je šlo lepo, mislim, je bila stvar v redu. In mi smo pač rekli, če je v Zakonu o revidiranju, ki ga štejemo za višji akt po hierarhiji, kot je statut, to tako urejeno, potem ni potrebe, da je to v statutu. Nimamo pa nobenega problema s tem vprašanjem, tako da se razumemo. </font><br/>
<font size="4">	Samo toliko.</font><br/>
<br/>
<font size="4">	</font><b><font size="4">PREDSEDNIK ROBERT POLNAR: </font></b><font size="4">V redu, hvala lepa. Spet vas bom prosil, da izklopite mikrofon.</font><br/>
<font size="4">	Dobro, gospe in gospodje, prehajamo na razpravo. Sprašujem poslanke in poslance, kdo želi razpravljati? Poslanka Mateja Udovč, izvolite.</font><br/>
<br/>
<font size="4">	</font><b><font size="4">MATEJA UDOVČ (PS SMC): </font></b><font size="4">Hvala lepa za besedo.</font><br/>
<font size="4">	Nad razpravo gospoda Odarja sem danes razočarana, saj bi on moral vedeti, predvsem pa razumeti, da je statut živa stvar in ga je treba spremeniti glede na to, če se spremijo dejstva. To ne pomeni, da je večen, če so se spremenila dejstva, pa ga je treba spremeniti. Državni zbor je decembra 2018 sprejel novelo Zakona o revidiranju. Z novelo se je v slovenski pravni red prenesla evropska direktiva o obveznih revizijah za letne in konsolidirane računske izkaze. Direktiva med drugim določa pogoje za dodelitev dovoljenj osebam, ki izvajajo obvezne revizije, njihovo registracijo, pravilo o neodvisnosti in nepristranskosti ter poklicni etiki, ki veljajo za te osebe, ter javni nadzor nad njimi. Novela za boljšo zaščito vlagateljev predvideva krepitev javnega nadzora nad pooblaščenimi revizorji in revizijskimi družbami. Namesto sedanjega dualnega nadzora, ki ga izvaja Slovenski inštitut za revizijo in Agencija za javni nadzor nad revidiranjem je nadzor v celoti v pristojnosti agencije. Vsekakor je moral inštitut glede na določbe spremenjenega zakona spremeniti svoje delovanje in tudi način financiranja ter sprejeti nov poslovni model. V tem okviru je inštitut v zakonskem roku pripravil tudi spremembe statuta. V tem primeru bi bilo smiselno, da vsi skupaj vztrajamo pri tem, da inštitut upošteva vse pripombe, ki jih je dala Zakonodajno-pravna služba k posameznim členom statuta. Odbor namreč nima možnosti amandmajskega posega v besedilo, zato bi bilo na seji odbora najprimerneje obravnavati že usklajeno besedilo statuta. Novi statut z vnesenimi popravki mora obravnavati svet inštituta in z njimi nadomestiti prvotno besedilo statuta z dne 24. 4. 2019. Na podlagi prej veljavnega Zakona o revidiranju, sprejetega v letu 2001, Državni zbor ni imel vloge pri sprejemanju statuta inštituta, zato se je po uveljavitvi novega zakona prvič srečal z njegovo vsebino, kot ste povedali, že leta 2009. Tokrat se srečuje že drugič, ravno tako po večji spremembi Zakona o revidiranju. Kar pomeni, da bi moral inštitut oziroma njegovi organi že poznati postopke v Državnem zboru.</font><br/>
<br/>
<b><font size="4">12. TRAK: (DAG) - 8.55</font></b><br/>
<br/>
<b><font size="4">	</font></b><font size="4">(nadaljevanje) Pričakujem, da bo inštitut, ne glede na neodvisnost, glede na spremembe Zakona o revidiranju v popravke statuta vnesel določbe, ki bodo sledile namenom zakonodajalca, na kar v nekaterih pripombah opozarja tudi Zakonodajno-pravna služba. Čudi me vaše vztrajanje pri prvotnem besedilu statuta. Ne upoštevate pripomb, predlogov in vprašanj Zakonodajno-pravne službe Državnega zbora. Le čemu? Tega si ne morem drugače razlagati, kot da si pripravljate teren, osnovo oziroma izhodišče za vam ugodnejšo bodočo zakonodajo, kar pa smo v preteklosti tudi že videli. Na videz nepomembne, površne ali premalo domišljene zakonske rešitve so kasneje glavni temelj za uveljavljanje nekih parcialnih rešitev določenih interesnih skupin. Predloga statuta ne bom podprla, ker ne želim sodelovati pri izigravanju predpisov oziroma pri že poznanih praksah iz preteklosti, ko so si posamezne interesne skupine dobro premišljeno pustile priprta vrata za kasnejše nadaljevanje in uveljavitev svojih parcialnih interesov. </font><br/>
<font size="4">	Hvala lepa. </font><br/>
<br/>
<font size="4">	</font><b><font size="4">PREDSEDNIK ROBERT POLNAR: </font></b><font size="4">Hvala, gospa poslanka.</font><br/>
<font size="4">	Ali želi že kdo razpravljati? Če ne, prosim, da to, kar bom zdaj povedal, sprejmete kot mojo razpravo. </font><br/>
<font size="4">	Gospe in gospodje, 45 členov ima statut, na 20 členov je Zakonodajno-pravna služba dala pripombe. Mislim, da je vendar nekaj takih bistveno pomembnih reči, ki bi jih v statutu bilo treba spremeniti, če naj bi Državni zbor k njemu dal soglasje. In sicer se mi zdi, da je to na podlagi tistega, kar je Zakonodajno-pravna služba zapisala, predvsem v 5. in 6. členu, kjer se govori o zastopanju in pooblaščanju, da se te zadeve bistveno bolj natančno uredijo, zlasti delegiranje oziroma pooblaščanje tistega, ki je od direktorja že dobil pooblastilo. Potem v 8. členu, da se izrecno določi, kakšna je statusno-pravna ureditev inštituta. Potem v 10. členu, da se natančno razmeji med akti, ki jih sprejema svet inštituta, in tistimi akti, ki jih sprejema strokovni svet inštituta. Ravno tako je treba urediti določene redakcijske stvari, kjer se določene stvari ponavljajo. Tako, denimo, v 15. členu, kjer se 3. točka ponovi besedilo v 6. točki, in take stvari bi bilo treba popraviti. Ravno tako se v 4. členu v drugem odstavku 8. in 13. točka podvajata. Slišali smo danes tudi dileme glede revizijskega sveta, ki ni predviden z Zakonom o revidiranju; tu ima Zakonodajno-pravna služba Državnega zbora tudi pomisleke, kako to zadevo urediti. Mislim, da je pomembna reč tudi glede 25. člena in odpoklica članov posameznih organov, kjer je po mnenju Zakonodajno-pravne službe zadeva bistveno podnormirana. Zlasti, denimo, potem v 29. členu v petem odstavku, kjer se govori o načelih glasovanja, načelno bi se naj to v organih odločalo soglasno, ni pa potem opredeljeno, kako je, če do tega načelnega stališča ne pride, s katero večino se odloča, z večino vseh, večino prisotnih ali večino opredeljenih. To so vendar stvari, ki bi v statutu morale biti natančno opredeljene. Potem, denimo, kar se tiče pooblastil direktorja, katere sklepe v okviru izvajanja javnih pooblastil izdaja direktor in kateri so tisti sklepi, ki jih izvaja oziroma sprejema strokovni svet. In pa tisto, kar je tudi že bilo izpostavljeno, inštitut definitivno ima na podlagi Zakona o revidiranju pristojnost, da vodi registre, nima pa nobene zakonske pristojnosti oziroma zakonske podlage, da bi vodil sezname. In to se mi zdijo tiste pomembne reči, ki bi jih vendar bilo treba urediti, preden bi Državni zbor takšen akt tudi sprejel. </font><br/>
<font size="4">	Sprašujem, ali želi še kdo razpravljati? Razprave poslank in poslancev ni več, zato, gospod direktor Marjan Odar, izvolite, imate besedo. </font><br/>
<br/>
<font size="4">	</font><b><font size="4">DR. MARJAN ODAR: </font></b><font size="4">Hvala lepa za besedo.</font><br/>
<font size="4">	Ne bom zdaj odgovarjal vsem posameznikom, ampak, recimo, rekli ste 5. člen. Stari statut, 5. člen pravi: »Direktor inštituta zastopa in predstavlja inštitut brez omejitev.«</font><br/>
<font size="4">	</font><br/>
<b><font size="4">13. TRAK: (DAG) - 9.00</font></b><br/>
<br/>
<b><font size="4">	</font></b><font size="4">(nadaljevanje) Novi 5. člen: »Direktor inštituta zastopa in predstavlja inštitut brez omejitev.« Drugi odstavek: »Predsednik revizijskega sveta in strokovnega sveta zastopa inštitut v postopkih izvajanja javnih pooblastil v okviru pristojnosti svetov, ki jih vodita.« Novi statut: »Predsednik strokovnega sveta zastopa inštitut v postopku izvajanja javnih pooblastil v okviru pristojnosti strokovnega sveta,« ker revizijskega sveta ni več. In zdaj lahko gremo po vseh členih takole naprej. Mislim, da to ni smisel. Kako naj mi zdaj, ko je Državni zbor potrdil ta statut in je bilo okej, zdaj pa kar naenkrat ni okej. </font><br/>
<font size="4">	Kar se tiče seznamov, GDPR in tako naprej. Jaz sem danes prišel sem k vam, na vaš Državni zbor, in sem se javil. »Kdo ste?« »Marjan Odar.« So pogledali noter v seznam. Ali je to GDPR, ne vem. Hvala bogu, da je to tako. Kar se pa tiče seznamov, jasno piše, če se nekdo vpiše v seznam, se prostovoljno vpiše. Glejte, razumem, da boste zdaj to nekako zavrli in tako naprej, ampak kako naj mi navadni, majhni državljani potem sledimo enemu aktu, ko se v teh zakonskih določbah, v 9. členu, razen enega odstavka, ni nič spremenilo, zdaj je pa kar naenkrat vse drugače; ne vse, pač to, kar ste povedali. Mislim, da naši državljani in državljanke tudi kot navadni državljani, davkoplačevalci, lahko nekako razmišljamo, kako bomo sploh delovali; jaz se sprašujem kot Marjan Odar, ne kot direktor inštituta. Kako naj mi pripravimo nekaj, ko je bilo prej prav, ko je dal soglasje Državni zbor, praktično, razen te spremembe, ničesar drugače, zdaj pa ni okej. Ja, dinamični proces, ampak ti členi, 9., bivši 9. člen v ZRev-2 se v bistvu v tem delu ni nič spremenil - kje je tu zdaj dinamika? </font><br/>
<font size="4">	Okej. Hvala lepa.</font><br/>
<br/>
<font size="4">	</font><b><font size="4">PREDSEDNIK ROBERT POLNAR: </font></b><font size="4">Dobro, hvala lepa, gospod direktor. </font><br/>
<font size="4">	Zaključujem razpravo. </font><br/>
<font size="4">	Odboru predlagam, da… / oglašanje v ozadju/ Vi bi še želeli, gospa? Ja, izvolite, gospa Metoda Hrovat Pirnat, Zakonodajno-pravna služba Državnega zbora.</font><br/>
<br/>
<font size="4">	</font><b><font size="4">METODA HROVAT PIRNAT: </font></b><font size="4">Hvala lepa za besedo.</font><br/>
<font size="4">	Menim, da je vendar treba povedati, da Zakonodajno-pravna služba ni vpogledala oziroma ni črpala svojega pogleda na situacijo iz prejšnjega statuta, ampak obravnava ta statut. In vse pripombe so argumentirane, tako glede nejasnosti znotraj členov kot glede nejasnosti znotraj samega statuta. Pripravili smo mnenje tudi na način, da smo skušali nakazati možno rešitev. Tudi glede seznamov smo nakazali v 43. členu rešitev, takšno rešitev je treba vpisati v statut. S tem da je delo, ki ga boste imeli s pripravo novega statuta, olajšano, ker je Zakonodajno-pravna služba že te rešitve tudi nakazala. </font><br/>
<font size="4">	Še glede sveta lahko povem, da so trije sveti predvideni znotraj tega statuta in ravno ta splošna beseda »svet«, ki dela potem, pravzaprav je to razlog za nejasnost, ker se ne ve potem, kateri sveti, o katerem svetu govorimo. Prav tako smo glede revizijskega sveta jasno napisali, da je bil v zakonu črtan, da pa to sicer ne pomeni, da revizijskega sveta inštitut ne more imeti, vendar ne sme imeti nobenih nalog in pristojnosti odločanja ali zastopanja inštituta, to smo zapisali. Smo pa tudi opozorili na namen zakonodajalca, da je verjetno v tem, da inštitut ne bi imel revizijskega sveta. </font><br/>
<font size="4">	Še morda glede moške in ženske slovnične oblike. Treba je povedati, da je šlo za obsežno, res obsežno spremembo Zakona o revidiranju in da niso bili spremenjeni in dopolnjeni vsi členi, zato ne moremo govoriti, da je ta zadnja sprememba tista, ki je relevantna. </font><br/>
<font size="4">	</font><br/>
<b><font size="4">14. TRAK: (DAG) - 9.05</font></b><br/>
<br/>
<b><font size="4">	</font></b><font size="4">(nadaljevanje) In še nekaj, če je ugotovljena napaka, je zdaj priložnost, da se jo odpravi. Sklicevati se pa na napake, češ da so že bile uveljavljene, menimo, da je s tem treba presekati in da to ni noben opravičljiv razlog. </font><br/>
<br/>
<font size="4">	</font><b><font size="4">PREDSEDNIK ROBERT POLNAR: </font></b><font size="4">Dobro, hvala lepa, gospa Hrovat Pirnat.</font><br/>
<font size="4">	Gospe in gospodje, predlagam takole, ob upoštevanju mnenja Zakonodajno-pravne službe predlagam Odboru za finance, da predlaga - oziroma takole zdaj formuliram sklep: »Odbor za finance predlaga Slovenskemu inštitutu za revizijo, da na podlagi pripomb Zakonodajno-pravne službe Državnega zbora sprejme novo besedilo Statuta Slovenskega inštituta za revizijo in ga ponovno pošlje v soglasje Državnemu zboru.« Ali želi kdo razpravljati o tem predlogu sklepa? (Ne želi.) Ta predlog sklepa dajem na glasovanje. Glasujemo.		</font><br/>
<font size="4">	Kdo je za? (9 članov.) Kdo je proti? (1 član.)</font><br/>
<font size="4">	Ugotavljam, da je sklep sprejet. </font><br/>
<font size="4">	</font><br/>
<font size="4">S tem zaključujem to točko dnevnega reda in današnjo sejo Odbora za finance. Hvala lepa. </font><br/>
<br/>
<b><font size="4">Seja se je končala 5. junija 2019 ob 9.07. </font></b>
</root>