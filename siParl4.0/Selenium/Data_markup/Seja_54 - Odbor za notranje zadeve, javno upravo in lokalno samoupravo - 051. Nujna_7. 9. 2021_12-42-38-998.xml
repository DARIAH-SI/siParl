<root>
<h5 class="label"><span>Vsebina zapisa seje</span></h5><div align="center">
<p><b><font size="4">REPUBLIKA SLOVENIJA</font></b><br/>
<b><font size="4">DRŽAVNI ZBOR</font></b><br/>
<b><font size="4">ODBOR ZA NOTRANJE ZADEVE, JAVNO UPRAVO IN LOKALNO SAMOUPRAVO</font></b><br/>
<b><font size="4">51. nujna seja</font></b><br/>
<br/>
<b><font size="4">(7. september 2021)</font></b></p></div><br/>
<b><font size="4">Sejo je vodil mag. Branko Grims, predsednik odbora.</font></b><br/>
<b><font size="4">Seja se je začela ob 18.30.</font></b><br/>
<br/>
<b><font size="4">	PREDSEDNIK MAG. BRANKO GRIMS: </font></b><font size="4">Spoštovani! Začenjamo 51. nujno sejo Odbora za notranje zadeve, javno upravo in lokalno samoupravo. </font><br/>
<font size="4">	Opravičil se je gospod Robert Polnar. S pooblastili pa sodelujejo gospa Mojca Žnidarič iz kvote SMC, gospod Aleksander Reberšek nadomešča gospoda Blaža Pavlina, gospod Franci Kepa nadomešča gospo Anjo Bah Žibert, gospod Jožef Lenart nadomešča gospo Eleno Zavadlav Ušaj, gospod Nik Prebil nadomešča gospoda Janija Möderndorferja in to je kar imam do zdaj nadomeščanj. / oglašanje iz dvorane/ Izvolite.</font><br/>
<br/>
<b><font size="4">	TINA HEFERLE (PS LMŠ):</font></b><font size="4"> Ja, spoštovani gospod predsednik, jaz imam postopkovni predlog. Glede na to, da tole nujno sejo, ki ste jo ravnokar odprl nismo sklical oziroma nismo začeli v skladu s sklicem, ki smo ga poslanci dobili, namreč vi ste v sklicu navedli, da bomo končali s to 51. nujno sejo odbora 15 minut po končani 25. seji Odbora za notranje zadeve, ki smo jo imeli ravno pred par minutami in ste jo v hipu prekinili. Čakajo nas na tisti seji še končanje 4. točke in 5. in 6. točka in šele potem v skladu s sklicem, ki ste nam ga posredovali poslancem in ki ga lahko tudi vidimo na oglasni deski Državnega zbora, bi morali vi sklicati to nujno sejo, ki ste jo ravnokar začeli šele 15 minut po končani, ne prekinjeni seji prejšnji. Tako, da kar si dovolite zdaj to samovoljno ravnanje kar sklicevati, pa prekinjati, pa ne vem kaj seje vse povprek, brez da bi sploh svoje besede upoštevali, ki ste nam jih kot predsednik preko sklica izrazil, brez da bi pomislil, da morda kakšni vabljeni ne čakajo tam zunaj, ampak so računali, da bomo mi še dve točki prejšnjega odbora zaključili, imamo še letno poročilo informacijskega pooblaščenca za leto 2020, ki vemo je obširna točka, bi bila obširna razprava, potem skupno dvoletno poročilo o izvajanju zakona o dostopu do informacij javnega značaja bi bila spet zelo obširna razprava. Skratka, to kar si vi dovolite z mesta predsednika, ad hoc, sklicevanje in prekinitve sej, to pa presega vse vaše pristojnosti gospod predsednik. Jaz predlagam, moj postopkovni predlog je, da tole sejo, ki ste jo ravnokar začeli prekinite in jo bomo nadaljevali tako, kot ste najprej nas obvestili. 15 minut po tem, ko končamo redno sejo odbora, ker bi bilo najbolj fer do vseh nas, ki smo se pripravljali na ti dve seji, do vseh vabljenih, da se držite svojih lastnik besed, tako kot ste nam jih v sklicu posredovali. In to, da si dovolite v tej vaši koaliciji mimo zakona delovati, mimo vaših sklicev, to je že višek od viška in je nespoštovanje vseh nas, ki tukaj sedimo. Prosim, da to sejo, nujno sejo, ki ste jo ravnokar začeli prekinete in jo bomo nadaljevali tako, kot ste se od začetka namenili, 15 minut po tem, ko bomo končali redno 25. sejo odbora. </font><br/>
<br/>
<font size="4">	</font><b><font size="4">PREDSEDNIK MAG. BRANKO GRIMS:</font></b><font size="4"> Izvolite.</font><br/>
<br/>
<font size="4">	</font><b><font size="4">NATAŠA SUKIČ (PS Levica):</font></b><font size="4"> Spoštovani predsedujoči. </font><br/>
<font size="4">	Zdaj pa čisto resno, če vam tisti, ki smo predlagatelji nujne seje postopkovno predlagamo, da jo zdaj zaključite in da jo razpišite takrat, ko bo prejšnja seja končana, tako kot je bilo rečeno, potem menda premorete toliko razuma in spoštovanja, da razumete, da onemogočate normalno delo. Recimo, za to kar se je zgodilo kar se je zgodilo, ker ste vi nenadoma viharno prekinil sejo, ko ste bil soočen s tem, da ne boste dobili glasu kolega Šiška, ste pač zaključil to sejo ad hoc in s tem ste onemogočil, da bi ljudje, ki danes so mislili priti kot gostje sem, jih še ni tukaj. In mi takšne seje ne moremo speljati v </font><br/>
<br/>
<b><font size="4">2. TRAK: (ŠZ) – 18.35</font></b><br/>
<br/>
<font size="4">	(nadaljevanje) normalnih okoliščinah pod normalnimi pogoji. V prejšnji točki oziroma na prejšnji seji smo se pogovarjali o tem, kako je treba zaščititi poslance, kako je treba delati na spoštovanju in tako naprej in zdaj boste vi to isto stvar porušil, s tem da boste onemogočil sklicateljem, da bi njihovi gostje predstavili problematiko, ker ste vi popolnoma porušili časovnico samovoljno, prekinil sejo in zdaj sklicujete sejo, ki bi jo lahko sklical samo po končani prejšnji seji, ki pa se ni končala. Tako, da prosim, da vzamete to v obzir, če vas mi kot predlagatelji prosimo, ki nam je v interesu čim prej razpravljati o tej temi, potem je menda jasno, da rušite vse standarde, ki so v tej hiši in da resno onemogočate normalno demokratično delo nas poslank in poslancev. Prosim za razumevanje in hvala lepa vnaprej. Hvala.</font><br/>
<br/>
<font size="4">	</font><b><font size="4">PREDSEDNIK MAG. BRANKO GRIMS:</font></b><font size="4"> Hvala. </font><br/>
<font size="4">	Zdaj če je res skrb samo za goste vam garantiram, da če kdo pride kasneje v toku seje, ko bomo še razpravljali mu bom tudi naknadno dal besedo. To sploh ni problem. Drugo kar je je to. Jaz sem s tem sklicem, ki sem ga naknadno opravil, kar je seveda možno, ker tukaj ni nobenih rokov, ker je izredna seja vam narediti uslugo, zaradi tega da ne bi čakali za nedoločen čas na končanje une seje, ki je vprašanje kdaj se bo končala in to vsi dobro vse. Tukaj gre pa za sklic izredne seje, ki je vezan na roke in ki je tudi vezan potem na nadaljevanje postopka, kakor vem ste ga itak zahtevali. Zaradi tega sem hotel, da bi zadevo pospešili, da bi vse roke brez problema ujeli. Še enkrat povem. Če je edina stvar, ki je tukaj lahko problem gostje, če bodo gostje prišli kasneje jim brez problema dam tudi kasneje besedo. Tukaj sploh ni nobenega problema. Prosim. Če pa želite prekinitev bom pa pač prestavil, samo ne potem vpiti, da je kakšen rok kršen, ker vprašanje kdaj bo potem, kdaj bo prostor, kdaj bo čas, kdaj bo za sejo ustrezno zagotovljeno. Izvolite.</font><br/>
<br/>
<font size="4">	</font><b><font size="4">TINA HEFERLE (PS LMŠ):</font></b><font size="4"> Ja, gospod predsednik z vsem dolžnim spoštovanjem. Za roke ste dolžni skrbeti vi, kot predsednik. In glede na to, da ste prejšnji redni odbor prekinili iz zdaj na zdaj, brez kakršnegakoli pojasnila zakaj sploh prekinitev tik pred glasovanje, samo še glasovanje nas je čakalo in potem še dve točki, ki sta tudi pomembni, če ne podate nekih argumentov, obrazložitve, potem sami nase prevzemite to odgovornost, ki vam pritiče, kot predsedniku odbora, da speljete vse postopke v skladu z roki. Kar se tiče pa tega samovoljnega vašega ravnanja, da ste pa to nujno sejo sklicali mimo vašega sklica, ki ste ga izdali kot predsednik odbora, pa je samo po sebi problem, ker žal si ne morete vsega dovoliti. Če ste nas poslance in vse vabljene obvestili, da bo nujna seja 15 minut po končani redni seji, potem se držite teh vaših navodil, ki ste nam jih dali. Ker takšna samovolja, kot si jo pa vi dopuščate s pozicije na kateri ste pa presega vse demokratične standarde in je posmeh vsem nam, ki danes tukaj sedimo na tem odboru, pa smo sedeli na prejšnjem. Skratka, dajte se držati svojih navodil, ki jih daste kot predsednik odbora, pa vi poskrbite za to, da bo rokom zadoščeno, ne zdaj na nas prelagati, ki samo sledimo vašim navodilom. Še enkrat bom prebrala začetek nujne 51. seje 15 minut po končani 25. seji Odbora za notranje zadeve, javno upravo in lokalno samoupravo. To so vaše besede gospod predsednik. Dajmo biti resni.</font><br/>
<br/>
<font size="4">	</font><b><font size="4">PREDSEDNIK MAG. BRANKO GRIMS:</font></b><font size="4"> Želite še postopkovno? Sejo ko bom prekinil bo naslednji sklic kdaj in ni odvisno od mene, ampak od prostih kapacitet v Državnem zboru, kar je velik problem kot veste. In še enkrat vam povem, jaz sem hotel tukaj uslugo narediti, če pa želite seveda z veseljem bom to sklical 15 minut po tisti seji, tista seja bo pa lahko kadarkoli. Gospa Sukič ste želela, prosim.</font><br/>
<br/>
<font size="4">	</font><b><font size="4">NATAŠA SUKIČ (PS Levica):</font></b><font size="4"> Spoštovani, kot vam je povedala kolegica Heferle, seveda </font><br/>
<br/>
<b><font size="4">3. TRAK: (ŠZ) – 18.40</font></b><br/>
<br/>
<font size="4">	(nadaljevanje) ste dolžni poiskati v nekih rokih udejanjiti to sejo, ampak na način, kot se spodobi. Se pravi, da nam omogočite normalno delo. Zakaj je pomembno, da so vabljeni tukaj? Zato ker so vabljeni tisti, ki največ vedo o neki dejanski situaciji in osvetlijo to situacijo nam poslankam in poslancem in potem seveda s tem prispevajo k čim bolj kvalitetni razpravi. Mi ne moremo verificirano in dovolj kvalitetno razpravljati, ne da bi slišali poglede tistih, ki neko temo ali pa neko vsebino poznajo mnogo bolj od nas samih. In zato je to vedno normalna procedura vseh sej in ni izjem pri tem in tudi tokrat je ne more biti. In teh vabljenih seveda zaradi tega, kar se je zgodilo na prejšnji seji po vaši zaslugi, še vedno ni v hiši. To je ena stvar. Druga stvar, upam da me poslušate in me ne poslušate ko govorim. V torek je izredna seja Državnega zbora, komot imamo lahko pred tem to sejo, tako da ne se izgovarjati, da nekega prostora ni možno najti. Vse je možno najti, če se le hoče. In možno je zadostiti normalnim standardom delovanja, če se le hoče. In na predsednikih in predsednicah odbor in komisij je, da to zagotovijo skladno s Poslovnikom. In tukaj ni odstopanj ne za vas, ne za mene. Jaz si na Komisiji za peticije česa takega nikakor ne morem privoščiti, zatorej si tudi vi ne morete.</font><br/>
<font size="4">	Hvala lepa.</font><br/>
<br/>
<font size="4">	</font><b><font size="4">PREDSEDNIK MAG. BRANKO GRIMS:</font></b><font size="4"> Hvala.</font><br/>
<font size="4">	Zdaj kar se tiče vabljenih še enkrat povem. Drugo kar me je pa opozorila služba, da sta se oba glavna vabljena opravičila, tako da jih itak na sejo ne bo. Tako mimogrede. Zdaj ima pa besedo gospod Šiško, še postopkovno ste želeli.</font><br/>
<br/>
<font size="4">	</font><b><font size="4">DUŠAN ŠIŠKO (PS SNS):</font></b><font size="4"> Hvala, predsedujoči.</font><br/>
<font size="4">	Glejte, sem tukaj notri tri leta že in moram povedati, da noben odbor, če so bili vabljeni tudi na nadaljevanje seje so vedno prišli pravočasno. Mi smo ta odbor začeli ob dveh popoldne, prekinili smo ga ob pol šestih, če od dveh popoldne, edino da je predlagatelj imel dogovor z vabljenimi, da bo ta seja, prva seja trajala nekje do desete ure, potem bomo pa imeli 22.15 nadaljevanje seje in bodo lahko oni govorili. Vem sam tudi, da smo imeli Odbor za infrastrukturo, ki je trajal do desetih zvečer, od dveh popoldne, pa so tukaj v preddverju sedeli od treh popoldne razpravljavci in vsi ostali. Tako, da mislim da kar se mene tiče imamo lahko sejo, lahko jo prekinite, kakorkoli se boste odločili, samo ne se izgovarjati na tiste, ki bi naj prišli sem povedati kakšno zadevo. Tako, kot ste rekli jim boste dali tudi potem besedo, na vas pa je odločite, če ste prvič prekinili, pa še zdaj prekinite.</font><br/>
<font size="4">	Hvala.</font><br/>
<br/>
<b><font size="4">	PREDSEDNIK MAG. BRANKO GRIMS:</font></b><font size="4"> Med nami me opozarja gospod iz ŠOS-a, da je tudi nekaj gostov, zato vsekakor je možno izpeljati. Gospa Sukič, izvolite.</font><br/>
<br/>
<font size="4">	</font><b><font size="4">NATAŠA SUKIČ (PS Levica):</font></b><font size="4"> Ne, glejte, spoštovani kolega Šiško ni čisto tako. Približno se da predvideti potek seje. vedelo se je približno kje bo dolga razprava. Dve točki bi še morali obravnavati, ki jih nismo, ker se je predsednik nenadoma, ne da bi nam pojasnil zakaj odločil, da je prekinil prejšnjo sejo. Torej mi smo ostali sredi tiste točke, za katero se je predvidevalo, da se bo vlekla in ljudje nimajo časa tukaj od treh popoldne verjetno čakati kdaj, so si pa recimo lahko predvideli neko uro, ki pa še ni napočila, glede na to da se je zgodilo, kar se je pač zgodilo. Morda so spremljali kaj se dogaja tu in pričakovali še dve točki in se bi začeli odpravljati šele na pot sem in zdaj smo kjer smo. Tako, da to je en vidik. Drug vidik pa je preprosto dejstvo, da se tako ne dela. Tako se preprosto ne dela, da če se predsedujoči samovoljno odloči, da bo prekinil sejo, ne da bi nam sploh pojasnil zakaj, kar bi bil morda dolžan glede na to, da smo vsi tukaj in opravljamo svoje delo, že iz nekega osnovnega spoštovanja, potem naj se drži sej tako kot jih je razpisal. Če piše po končani </font><br/>
<br/>
<b><font size="4">4. TRAK: (ŠZ) – 18.45</font></b><br/>
<br/>
<font size="4">	(nadaljevanje) tisti seji, piše po končani seji, če ne pa naj spremeni vabilo za prihodnji sklic, da bomo vedeli pri čem smo.</font><br/>
<font size="4">	Hvala lepa.</font><br/>
<br/>
<font size="4">	</font><b><font size="4">PREDSEDNIK MAG. BRANKO GRIMS:</font></b><font size="4"> Hvala. </font><br/>
<font size="4">	Glejte preden nadaljujete z razpravo povem kaj bom naredil. Glede na to, da smo slišali takšna in drugačna mnenja, ko boste opravili vse proceduralne predloge bom dal na glasovanje to, da sejo opravimo zdaj, če bo večina za to jo bomo opravili, če ne jo bomo prestavili in bo takrat, kadar bo še tista seja končana, se pravi po tisti seji. Še enkrat pa povem, da ne bo potem reinterpretacij, še vedno kar se gostov tiče, tisti ki so tu bodo dobili zdaj besedo, če kdo naknadno pride, če je bil to problem bo dobil besedo naknadno. So pa z nami tudi predstavniki ministrstva, če so oni lahko počakali, bi lahko tudi vsi ostali. In tudi tisti gostje, ki so tukaj dokazujejo seveda, da to ne sme in ne more biti problem. Besedo ima še gospod Baković. Prosim.</font><br/>
<br/>
<font size="4">	</font><b><font size="4">PREDRAG BAKOVIĆ (PS SD):</font></b><font size="4"> Ja, predsednik. 73. člen, ki govori o prekinitvi seje govori, da lahko med sejo predsednik prekine delo Državnega zbora in določi kdaj se bo nadaljevalo. Niste določili že pri prejšnji in ste to tako hitro naredili, da tudi nismo mogli postopkovno pri tisti seji oziroma pri tistem sklicu razpravljati o temu. In to je evidentna kršitev Poslovnika, zato prosim, da se izjasnite kdaj mislite nadaljevati s prejšnjo sejo. To je element, ki ga morate pojasniti.</font><br/>
<font size="4">	</font><br/>
<font size="4">	</font><b><font size="4">PREDSEDNIK MAG. BRANKO GRIMS:</font></b><font size="4"> Gospod Baković, ta element je bil povedal, o nadaljevanju boste obveščeni. To je popolnoma običajna procedura v tem Državnem zboru in predlagam, da s tem prekinemo in preidemo na glasovanje ali sejo opravimo zdaj ali ne.</font><br/>
<br/>
<font size="4">	</font><b><font size="4">PREDRAG BAKOVIĆ (PS SD):</font></b><font size="4"> Glejte, preberite si določi kdaj se bo nadaljevalo. </font><br/>
<br/>
<font size="4">	</font><b><font size="4">PREDSEDNIK MAG. BRANKO GRIMS:</font></b><font size="4"> Boste obveščeni, ne vem, zaradi tega ker ta trenutek ne vem kdaj so na razpolago ustrezni prostori in vse ostale, kar je potrebno zagotoviti za sklic seje. In to je tudi v Državnem zboru in povsod, kot dobro veste, ker niste prvi dan tukaj, čisto popolnoma običajna stvar, da se reče, da boste o nadaljevanju obveščeni. Zdaj, če ni več pripomb, potem jaz predlagam, da glasujemo. Glasovali bomo o tem, da opravimo zdaj to izredno sejo. Če bo večina za, bo ta procesni predlog, bomo sejo opravili, če pa ne bo večina za to, potem pa bomo sejo prestavili. Dajem na glasovanje ta sklep procesen, da sejo opravimo zdaj. Glasujemo.</font><br/>
<font size="4">	Kdo je za? (9 članov.) Kdo je proti? (8 članov.)</font><br/>
<font size="4">	Ugotavljam, da je sklep sprejet.</font><br/>
<font size="4">	Se pravi pričenjamo in najprej bi povabil k besedi predstavnika predlagateljev, potem pa dobite besedo tudi gostje, jasno ostale ki pa še niso tukaj, razen tistih, ki so se upravičili, pa ta čas povabite, nobeden ni od ne vem kje, tako da ne bo nobenega problema, da bi se seje udeležili. Kdo želi besedo v imenu predlagateljev? Gospa Sukič.</font><br/>
<br/>
<font size="4">	</font><b><font size="4">NATAŠA SUKIČ (PS Levica):</font></b><font size="4"> Ja, spoštovani predsedujoči, to je gospa Sukič v imenu predlagatelja. Predlagatelji smo torej poslanske skupine Levica…</font><br/>
<br/>
<font size="4">	</font><b><font size="4">PREDSEDNIK MAG. BRANKO GRIMS:</font></b><font size="4"> Ali lahko samo trenutek? Ali lahko prosim zaprete tale okna, ker se nič ne sliši, ker ropota toliko. </font><br/>
<br/>
<font size="4">	</font><b><font size="4">NATAŠA SUKIČ (PS Levica):</font></b><font size="4"> Torej priča smo res absurdni seji, ko si predlagatelji predlagamo preložitev seje zaradi nevzdržnih pogojev dela, zato ker niso vsi gostje tukaj, to se gre za strokovnjake, ki nimajo časa tukaj ure in ure ždeti na hodniku, ampak imajo zel strogo tempiran čas, ker imajo ogromno drugega dela. Ampak očitno gre tukaj že za tak, po domače povedano Teksas v tem Državnem zboru, da si lahko vi privoščite prav vse, celo preglasujete voljo predlagateljev neke seje, kar je res bizarno. S tem, da je jasno, da je nam v interesu o tem razpravljati, ampak ne pod tako nemogočimi pogoji. Zato je to res zavržno, kar ste pravkar ponovno prikazali in to po razpravi, kjer ste se toliko, ne vem pridušali o tem, kako je treba biti spoštljiv in kako je treba preprečiti neke žaljive odnose v družbi. No, sami to izkazujete na popolnoma napačen način. Kot rečeno predlagatelji smo poslanske skupine Levica, sopodpisniki LMŠ, SD, SAB, nepovezani poslanci in pa poslanec Felice Žiža. Za kaj gre? Gre za predlog zakona </font><br/>
<br/>
<b><font size="4">5. TRAK: (ŠZ) – 18.50</font></b><br/>
<br/>
<font size="4">	(nadaljevanje) o dopolnitvi Zakona o tujcih. Gre za to, da je vladna novela Zakona o tujcih izjemno škodljiva za sam proces študija tujih študentov in zdaj bom na hitro naštela razloge kaj spreminjamo oziroma pojasnila kaj želimo spremeniti v tej izjemno škodljivi noveli koalicije, kakšen je cilj torej naše novele. In sicer cilj naše novele je seveda odprava vseh teh škodljivih sprememb tako imenovanega ZTUJ-2F na področju tujih študentov iz tretjih držav, ki seveda onemogočajo nadaljevanje študija številnim že študirajočim študentom iz teh držav, ter preprečujejo vpis številnim novim študentom na slovenske univerze. Namreč, kaj se je zgodilo. Kot je za to vlado že običajno, ki zaostruje vse možne torej represivne politike je tukaj seveda ko gre za Zakon o tujcih ta vlada seveda izjemno kreativna in tudi izjemno represivna in seveda tudi izjemno diskriminatorna in bom pokazala na katerih točkah je seveda ta njihova novela zakona tudi diskriminatorna. Zdaj po novem, kot dokaz o izpolnjevanju pogoja zadostnih sredstev za preživljanje v višini osnovnega zneska minimalnega dohodka v Republiki Sloveniji se torej z našim predlogom ponovno uveljavlja pisna izjava študentovih staršev oziroma njegovega zakonitega zastopnika o tem, da ga bodo v času študija preživljali, če so ga starši po pravu države, katere državljan je dolžni preživljati, kar je veljalo pred sprejetjem ZTUJ-2F. </font><br/>
<font size="4">No, vemo kaj ste predlagali z vašo novelo, pa bom pozneje o tem kako visoke zahteve postavljate, zato da bi ja onemogočili študente seveda tretjih držav, ne pa tudi študentov držav iz Evropske unije. Skratka, drugi cilj našega predloga je izboljšati možnosti mobilnosti drugih študentov, ki študirajo v drugih državah članicah Evropske unije in bi želeli del študija prek mehanizmov študentske mobilnosti opraviti tudi v Sloveniji. Predlaga se, da študent z državljanstvom tretje države, ki že ima dovoljenje za začasno prebivanje v eni od držav članic Evropske unije, ki prispe v Slovenijo na podlagi študentske izmenjave, ne potrebuje dokazovati, da ima zadostna sredstva za preživljanje, saj je že v državi članici Evropske unije, kjer se izobražuje dokazal, da z zahtevanimi sredstvi razpolaga. In tretji cilj našega predloga novele zakona je izboljšanje ureditve, ki omogoča tujim študentom, ki so zaključili študij v Sloveniji, prehod na trg delovne sile. Predlog novele zakona spreminja pogoje za izkazovanje zadostnih sredstev za študente, ki so državljani tretjih držav in so uspešno zaključili študij v Sloveniji ter zaprosijo za podaljšanje dovoljenja za začasno prebivanje na podlagi iskanja zaposlitve ali samozaposlitve na način, da zadostuje pisna izjava staršev, sorodnika, zakonskega ali izven zakonskega partnerja ali pa druge polnoletne osebe, ki jamči za njegovo preživljanje. Zdaj, naj morda preden se bomo pozneje spustili na razpravo in na polemike preberem morda nekaj pričevanj ali pa izjav tujih študentov, ki jih je vaša novela zakona resnično hudo prizadela. In sicer, tukaj je izjava Nine Jakice, študentke veterinarske fakultete, stare 21 let, državljanke Srbije: »Zaradi bilateralnega spora med Srbijo in Slovenijo, mi v Slovenijo omogoča študij, ki je oproščen šolnine, zato sem v Slovenijo prišla predvsem študira. Še vedno ne vem kaj bom naredila glede spremembe Zakona o tujcih. </font><br/>
<br/>
<b><font size="4">6. TRAK: (ŠZ) – 18.55</font></b><br/>
<br/>
<font size="4">	(nadaljevanje) Lahko le upam, da se bo zakon spremenil nazaj, a tega mi nihče ne more obljubiti. Prestrašena sem. Pogosto razmišljam kako naj si predstavljam svoj obisk upravne enote septembra. Še ne vem kaj točno se dogaja, zmedena sem. Ne vem na koga naj se obrnem. Iz moje perspektive je Slovenija naredila veliko napako, ko je sprejela ta zakon. Moji starši pravijo, da je imeti pet tisoč evrov na računu ni hud problem za našo družino, a sama si tega ne upam potrditi, niti nočem, da so mi moji starši prisiljeni dati toliko denarja. Zgodilo se je že, da je policist na meji bil slabe volje, ko sem prečkala mejo in sem dobila karanteno, četudi je ne bi smela. Še vedno se počutim zelo slabo zaradi tega. Razmišljam, da bi se lahko kaj podobnega ponovilo in vplivalo na moj obisk upravne enote septembra. V Ljubljani je življenje sicer drago in ves čas porabim za študentsko delo. Včasih je zelo težko živeti na takšen način. Sama se učim in delam, a si privoščim tudi počitek. Poznam pa študente, ki delajo brez počitka in ji ob tej priliki pošiljam en velik bravo. Stanovanje, stroški, denar za hrano, vse kar je moja lastna potreba po navadi pustim za vikende, če sploh. Čez poletje sem odpovedala svoje najemniško bivanje v Ljubljani, ker je bilo predrago. Moje stvari me še vedno čakajo v stanovanju, a ne vem, ali jih bom pobrala septembra, morda le, če bom prišla podaljšati svoj vizum. V tem trenutku mi preostane samo še upanje, da bodo zaposleni v upravni enoti spoštljivi do mene. Še vedno se namreč spomnim tistega policista na meji.« To je eno izmed pričevanj, ki jih imam danes tukaj, pozneje bom še kakšnega prebrala. Skratka, spoštovane in spoštovani. Pred razpravo upam, da kljub tem oteženim, torej razmeram v katerih smo se danes znašli na tej seji, kjer niti ne bo vseh vabljenih po vsej verjetnosti tukaj, ki bi sicer prišli, upam, da boste vsaj poslanci koalicije tokrat prisluhnili in razmislili kaj je narobe z vašo novelo in boste prišli nasproti boljšemu predlogu. Toliko za enkrat.</font><br/>
<font size="4">	Hvala lepa.</font><br/>
<br/>
<font size="4">	</font><b><font size="4">PREDSEDNIK MAG. BRANKO GRIMS:</font></b><font size="4"> Hvala.</font><br/>
<font size="4">	Potem povabim k besedi goste. Kdo želi besedo? Aha, najprej še vlada, pardon, se opravičujem. </font><br/>
<br/>
<font size="4">	</font><b><font size="4">DR. BOŽO PREDALIČ:</font></b><font size="4"> Hvala za besedo, predsednik. Spoštovane poslanke, poslanci. </font><br/>
<font size="4">	Naj že v uvodu povem, da vlada te novele zakona ne podpira. Sedaj bom probal pojasniti zakaj in mislim, da so stvari utemeljene. Prej pa moram še par besed povedati o tej noveli, ki naj bi se oziroma o tem zakonu, trenutno veljavnem zakonu, ki naj bi se spreminjal. Ta zakon je stopil v veljavo maja 2021. V ta zakon se je tedaj vnesla direktiva o študentih in ostale druge pravni red iz Evropske unije, hkrati pa so se reševali še nekateri drugi problemi. Predvsem problem zlorab. V praksi se je pokazalo, da so se dogajale številne zlorabe. Naj povemo o temu pismu, ki ga je gospa Sukič prebrala, o tej študentki iz Srbije. Očitno ta gospodična ni točno vedela kaj piše v zakonu ali pa nekdo narobe tolmači. Kajti nikomur ni treba imeti pet tisoč evrov na računu zato da študira, ampak da izkaže samo en mesec naprej, da ima zadosti za bivanje. Študenti oziroma ta, ki želi študirati tukaj in želi dobiti dovoljenje za prebivanje mora izkazati, da ima mesečno 402 evra dohodka, kakršnegakoli, iz kateregakoli naslova. To je lahko bodisi, da to samo z delom dobi, s pravicami iz dela ali zavarovanja, razen s povračili stroškov zveze z delom. Z dohodki iz premoženja, z dohodki iz kapitala in drugih virov ali s pomočjo tistih, ki so ga dolžni preživljati s štipendijo, sredstvi na računu in še številne druge vere, praktično vse vere lahko navede. Izkazati mora samo to, da ima mesečno 402 evra dohodka, da bo s tem živel. Verjetno se vsi strinjamo, če pride nekdo v Slovenijo in tukaj živi, zato rabi neka sredstva. Zakon o tujcih predvideva za te primere 402 evra iz vseh teh naslovov. In seveda zakon tudi </font><br/>
<br/>
<b><font size="4">7. TRAK: (ŠZ) – 19.00</font></b><br/>
<br/>
<font size="4">	(nadaljevanje) predvideva, da lahko tudi če starši dajo izjavo oziroma skrbniki, da se to upošteva in lahko dobi dovoljenje. Seveda pa v prejšnjem, pred majem so to zlorabljali, kajti nihče ni zahteval, da izkažejo da starši oziroma ti skrbniki dejansko imajo sredstva. A veste to je nekaj podobnega, kot da jaz grem na banko, bi kredit vzel in rečem, vračam bom obroke. Banka me bo vprašala ali lahko izkažeš, da imaš dohodke, da boš to vračal. Samo za to gre tukaj. Mi se strinjamo, lahko starši, skrbniki, kdorkoli da izjavo, ampak hkrati mora še izkazati, da dejansko ima neko premoženje, da ima plačo, da ima kmetijo, da imam ne vem kaj. Samo to je. In tukaj je srčika in tukaj poskuša predlagatelj prvopodpisani iz koalicije KUL-a, če gledamo kar enostavno člene. 1. člen, kot dokaz o izpolnjevanju pogoja zadostnih sredstev za preživljanje, mesečno najmanj v višini kolikor znaša, zadošča pisna izjava študentovih staršev oziroma zakonitega zastopnika. To je v 1. členu. V 2. členu isto, kot dokaz o izpolnjevanju pogoja zadošča pisna izjava študentovih staršev oziroma njegovega zakonitega zastopnika. V 3. členu ali predloži pisno izjavo staršev, skrbnikov, ožjega sorodnika, zakonca, partnerja in tako naprej, da bodo krili stroške. Ampak povsod samo pisno izjavo. Nikjer ni zahteve, da izkažejo ali sploh imajo denar ali imajo sredstva za to. In potem 4. člen, da so vsi ti postopki, ki že tečejo, se morajo po tej noveli, če bo seveda sprejeta, upoštevati in 5. člen prehodne določbe. To se pravi vsa srčika tega je, da mi lahko nekomu damo dovoljenje za bivanje samo na podlagi, da bo nekdo napisal, jaz ga bom preživljal, pa se podpiše. Ali ima sredstva, ki jih lahko s pomočjo katerih lahko preživlja ali ne. Jaz mislim, da se vsi strinjamo in da je pošteno. Če jaz rečem, jaz te bom preživljal in da nekomu tudi pokažem, da to lahko storim. In vsa borba je samo proti temu, neko bianco izkaznico bo nekdo podpisal, jaz ga bom preživljal in s tem je vsa stvar zaključena. Dame in gospodje, to ne gre to. Če ga bo nekdo dejansko preživljal, ne bo nobenega problema, da še izkaže, da dejansko ima sredstva, s katerimi ga bo preživljal. Da vam pa povem kakšne zlorabe so se dogajale, zaradi tega je bilo takrat to vneseno v zakon. Tukaj je bilo pa združevanje družin. Nekdo je prišel v Slovenijo, je dve leti bival tukaj in seveda je potem želel združiti tudi družino. Če to želi narediti mora izkazati, da ima dovolj sredstev za te člane družine. To se gre seveda na plačo potem oziroma na dohodke, ki jih ima. On je imel sredstva za sebe, imel je še sredstva za ženo. Za otroke, recimo, dva, tri otroke, pa če bi se potem ta sredstva razdelila bi pa zmanjkalo. In potem enostavno samo napiše pisno izjavo, jaz ga bom preživljal, podpiše in tudi vsi ti otroci potem pridejo. Ampak če bi pa potem seštel pa ni denarja in potem so na breme slovenskih davkoplačevalcev. To so bile čiste zlorabe. Zato pa se je to vneslo v zakon. Mislim, da se vsi strinjamo, če jaz garantiram, da bom nekoga preživljal, da upravičeno tudi dokažem, da imam sredstva s katerimi jih bom preživljal. In vsa srčika, koalicija KUL želi to zbrisati, da lahko vsak pride v Slovenijo, brez da izkaže, da ima sredstva za življenje, mislim pa da to ni pošteno. Zato vlada temu nasprotuje.</font><br/>
<br/>
<font size="4">	</font><b><font size="4">PREDSEDNIK MAG. BRANKO GRIMS:</font></b><font size="4"> Hvala.</font><br/>
<font size="4">	Potem bi dal besedo še predstavniku Državnega sveta vidim da je tudi z nami gospod Fajt.</font><br/>
<br/>
<font size="4">	</font><b><font size="4">RAJKO FAJT: </font></b><font size="4">Hvala za besedo, gospod predsednik. </font><br/>
<font size="4">	V uvodu želim povedati, da je ta predlog zakona obravnavala Komisija Državnega sveta za državno ureditev kot matično telo in pa Komisija za kulturo, znanost, šolstvo in šport, kot zainteresirano telo. Komisija za državno ureditev je z večino glasov nasprotovala predlogu, medtem ko je Komisija za kulturo, znanost, šolstvo in šport z večino glasov predlog zakona podprla. Pa bi predstavil ločeno mnenje. Torej Komisija za kulturo, znanost, šolstvo in šport podpira predlog zakona s katerim se odpravlja zaostritev pogoja za vpis študentov tretjih držav, večinoma iz nekdanjih jugoslovanskih republik zaradi novega načina dokazovanja zadostnih sredstev za preživljanje </font><br/>
<br/>
<b><font size="4">8. TRAK: (ŠZ) – 19.05</font></b><br/>
<br/>
<font size="4">	(nadaljevanje) v času študija oziroma prebivanja v državi. Pri tem je bilo izpostavljeno vprašanje ali obstaja kakršnekoli raziskave in prakse glede zlorab pisnih izjav staršev študentov iz tretjih držav, ki so navedene torej v stališčih vlade oziroma kaj je vodilo vlade k zaostrovanju načina za dokazovanje zadostnih sredstev, saj je besedilo direktive Evropske unije iz leta 2016 ob pogojih za vstop prebivanju v državi, torej državljanov tretjih držav za namene raziskovanja študija oziroma pripravništva ali za torej učence iz združevalnih projektov k temu Slovenije neposredno ne zavezuje. Med drugih direktiva pravi, da je preseljevanje iz držav zunaj Evropske unije eden od virov visokega usposabljanja delovne sile, čedalje več pa je tudi povpraševanja, zlasti po študentih in raziskovalcih. Te imajo pomembno vlogo pri oblikovanju človeškega kapitala in pri zagotavljanju pametne, trajnostne vključenosti vključujoče rasti, ter tako prispeva k doseganju ciljev strategije Evropa 2020. Direktiva tudi dovoljuje, da se zadostna sredstva lahko različna za posamezne kategorije državljanov tretjih držav, torej da je drugačna obravnava študentov iz tretjih držav, ker gre za posebno kategorijo posebnih državljanov. To je bila seveda polemika ali imamo dvojna merila za študente iz EU oziroma študente iz tako imenovanih tretjih držav. Obenem mobilnem študentov, ki so tudi visoko motivirani za študij prispeva k dvigu kakovosti visokošolskega izobraževanja in raziskovanja, prispeva k ugledu univerz, posledično omogoča tudi razvoj države. Komisija za kulturo, znanost, šolstvo in šport ocenjuje, da veljavni zakon z zaostrovanjem pogojev za pridobitev dovoljenja za bivanje in posledično za odpis študentov iz tretjih držav, na slovenske visokošolske zavode posega v internacionalizacijo visokošolskega izobraževanja in v bistvu univerze oziroma sistem visokošolskega izobraževanja in raziskovanja ter posledično škodi interesom slovenske države. Komisija za kulturo, znanost, šolstvo in šport je še spomnila, da Slovenija kot trenutno predsedujoča svetu EU organizira vrh EU zahodni Balkan, v podporo ambiciozni in proaktivni politiki tako EU kot regije, s posebno pozornostjo na vključevanje predstavnikov držav regij, v aktivno z namenom krepitve dialoga in nadaljnjega dobrega sodelovanja, predvsem na področju raziskovanj, inovacij in tako dalje. Zdaj pa še mnenje Komisije za državno ureditev. Komisija za državno ureditev je ocenila, da veljavni zakon ustrezno ureja pogoje glede zadostnih sredstev za preživljanje v času študija oziroma prebivanja v Sloveniji in da je dovolj možnosti, kot so opredeljeni v veljavnem zakonu, s katerim študenti tretjih držav lahko izkazujejo da imajo pogoje za bivanje v Sloveniji. Opozorjeno je bilo, da morajo imeti tudi naši študenti na nekaterih univerzah pri študiju v tujini določene dohodke oziroma zagotovljen vir za preživljanje v času študija. Dovoljenje za prebivanje iz naslova izobraževanja ne ureja zgolj položaja študentov, temveč velja za vse tujce, ki so sprejeti v izobraževalne ustanove, torej tudi za namene osnovnošolskega, srednješolskega in poklicnega izobraževanja in da je pri tem treba imeti v mislih tudi primere, ko je treba urejati težave z neporavnanimi finančnimi obveznostmi, kjer pa imajo seveda izobraževalne inštitucije zavezane roke. Komisija za državno ureditev meni, da ukrepi v veljavni zakonodaji niso tako rigorozni, da bi onemogočali študij študentov iz tretjih držav pri nas in zato predlog zakona niso podprli. Toliko.</font><br/>
<font size="4">	Hvala lepa.</font><br/>
<br/>
<font size="4">	</font><b><font size="4">PREDSEDNIK MAG. BRANKO GRIMS: </font></b><font size="4">Hvala.</font><br/>
<font size="4">	Zdaj bi k besedi povabil še predstavnico Zakonodajno-pravne službe, če želi besedo. Prosim.</font><br/>
<br/>
<b><font size="4">	GOSPA _______:</font></b><font size="4"> Pozdravljeni ponovno. Hvala za besedo.</font><br/>
<font size="4">	Zakonodajno-pravna služba je podala svoje mnenje k predlogu zakona z vidika svojih poslovniško določenih nalog in oblikovala pripombe k štirim členom. Kar se tiče 1. člena je ZPS predlagala razmislek o tem, da bi bilo smiselno ob predlagani rešitvi ohraniti tudi veljavno ureditev, ki omogoča tudi dokazovanje predpisanega pogoja glede sredstev, ki jih tujcu nameni izobraževalna organizacija, česar zgolj z rešitvijo, torej pisno izjavo staršev ni mogoča izkazovati. Gre torej za rešitev, ki zagotavlja širše možnosti dokazovanja sredstev in bi bila v korist tujca. Kar zadeva 2. in 3. člen smo opozorili oziroma omenili, da bi bilo smiselno </font><br/>
<br/>
<b><font size="4">9. TRAK: (ŠZ) – 19.10</font></b><br/>
<br/>
<font size="4">	(nadaljevanje) določbo, če naj bi bil način dokazovanja v vseh primerih enak, oblikovati brez ponovnega povzemanja te rešitve, ampak zgolj s sklicevanjem na 44. člen zakona, opozorili pa smo tudi na prehodno določbo, kjer smo podali sugestije kako bi bilo treba določbo ustrezneje oblikovati. Ugotovila bi, da so bili s tremi amandmaji predlagateljev, da so bile naše pripombe upoštevane oziroma kar se tiče 3. člena je bilo podano pojasnilo zakaj vztrajajo na rešitvi, kot je predlagana.</font><br/>
<font size="4">	Hvala.</font><br/>
<br/>
<font size="4">	</font><b><font size="4">PREDSEDNIK MAG. BRANKO GRIMS:</font></b><font size="4"> Hvala.</font><br/>
<font size="4">	Zdaj pa so res na vrsti gostje, tako da prosim. Najprej želite predlagatelj. Po Poslovniku ima predlagatelj prednost, tako da prosim za razumevanje. Izvolite.</font><br/>
<br/>
<font size="4">	</font><b><font size="4">NATAŠA SUKIČ (PS Levica): </font></b><font size="4">Ja, hvala predsedujoči.</font><br/>
<font size="4">	Poglejte, mene zelo žalosti, da je bilo tukaj izrečenih precej zavajanj, nekih bom rekla tudi neresnic, ene trditve, ki ne držijo, pa pojdimo po vrsti. Recimo na vprašanje čemu je bila taka sprememba zakona sploh potrebna, če je do prejšnjo ureditvijo glede začasnega bivanja ni bilo težav, smo dobili pojasnitev Ministrstva za notranje zadeve, da je bila sprememba vpeljana zaradi evropske direktive, ki je bila danes tudi tukaj omenjena, ampak to preprosto ne drži. Namreč evropska direktiva, ki je bila z novelo Zakona o tujcih vnesena v slovenski pravni red nikjer ne zahteva tovrstnega preverjanja razpoložljivih finančnih sredstev. Države članice se lahko skladno z direktivo, govorim o 11. členu, odločijo tudi, da prosilcem za začasno dovoljenje za prebivanje, za namene študija ni potrebno izkazovati zadostnih sredstev za prebivanje. Tako, da to je že recimo grd primer zavajanja, ki ste si ga privoščili in to tudi ves čas trdite in utemeljujete svojo novelo zakona na res lažni trditvi. Prav tako, prej ste govorili, da ste tako reletevizirali, češ saj zahtevamo samo 402 evra za en mesec, ampak poglejte, ko ti prosiš za vizum, študent ki prosim za vizum ga prosi za leto dni. Torej teh 402 evra pomnožite z 12, pa boste dobili 4826,16 evrov, s katerimi študent mora torej razpolagati na bančnem računu, še pred začetkom študijskega leta, da bo lahko torej sploh še študiral pri nas na naši univerzi, mislim kar je absurd če pomislite, to je dejansko izjemno antisocialna poteza, ki ste si jo privoščili in je popolnoma v nasprotuje s smislom izobraževanja. Ker kaj je glavni smisel ali pa namen izobraževanja? To je neko izenačevanje enakih možnosti, življenjskih možnosti, dajanje priložnosti ljudem, da se recimo tudi tistim iz ekonomsko šibkih okolij, da lahko doštudirajo in se vzpostavijo v življenju. Recimo, kar dve tretjini gospodinjstev v Sloveniji recimo ne bi mogle finančno prenesti na primer nepričakovanega stroška v višini 600 evrov, vi pa zdaj pričakujete, da bodo neki mladi ljudje torej iz tretjih držav, ker to je še ena diskriminacija, zakaj pa to ne velja za študente in študentke iz Evropske unije, ampak iz tistih revnejših držav, recimo iz držav nekdanje skupne države Jugoslavije. Vi zdaj pričakujete, da bodo ti ljudje imeli na računu torej teh 4826,16 evrov, zabetoniranih, da boste rekli, da imajo ta 402 evra na mesec. Ja iz česa, če pa so tam plače recimo mnogo nižje kot pri nas in tako naprej. Mislim in sploh ne razumem, tudi me zanima o katerem izkoriščanju vi govorite? O katerem izkoriščanju vi govorite, zdaj ste mogoč se na kakšen primer enega ali dva nekje slišali, to je sploh vaša navada, tako kot govorite, da ljudje izkoriščajo socialne transferje, da so </font><br/>
<br/>
<b><font size="4">10. TRAK: (ŠZ) – 19.15</font></b><br/>
<br/>
<font size="4">	(nadaljevanje) lenuhi in tako naprej in potem na osnovi enega ali dveh, ki sta izigrala sistem, cel sistem spreminjate in utemeljujete na tem. Recimo mene zelo skrbi izjava Mitja Slavinca, državnega sekretarja na Ministrstvu za izobraževanje, znanost in šport, ki je v nedavnem intervjuju na Valu 202 izjavil, navajam: »Študentke in študenti, ki pridejo študirati v Slovenijo z resnimi nameni, s tem nimajo težav. Je pa ta zakon zakompliciral življenje vsem tistim, ki so prišli sem z manj resnimi nameni, se opisali, potem pa na mesto študija opravljali kakšno drugo delo.« Se pravi že ta izjava nakazuje na to vašo logiko, da naj bi bili torej tuji študentje nekakšni paraziti in izkoriščevalci socialnega sistema, kar pa absolutno in dokazano za vsa desetletja nazaj, ko so pri naš študirali, absolutno ne drži. Zdaj, zlorab z opisovanjem pri tujih študentih ni, jih je pa zato toliko več pri naših lastnih študentih. A to pa ni problem? Tuji študenti iz držav ne članic unije zelo resno študirajo, saj si ne morejo privoščiti, da ne bi, konec koncev, ker lahko edino na ta način dosežejo svoje življenjske sanje in cilje in mislim, jaz res še enkrat apelira nehajte zavajati s takšnimi res poceni demagoškimi argumenti in tako naprej. Skratka, ne bom zdaj čisto podrobno, saj bomo še razpravljali. Potem ste recimo prej zavajali, tako da zanalašč mešate pojme, ker mislite, da nismo dovolj skoncentrirani, saj po tolikih urah seje je res težko ostati skoncentriran, ampak vendarle prej ste omenjali združitev družine. Zdaj pa dragi moji, mi imamo različna dovoljenja za bivanje tukaj. Eno je združevanje družine, nekaj povsem drugega pa je pridobivanje dovoljenja, torej za prebivanje na podlagi študija. Poleg tega se je treba zavedati, da študentje pri nas niso upravičeni do denarne socialne pomoči, do nobenih socialnih transferjev, torej tudi to ne morete reči, da je zdaj nek razlog, da bodo oni pa zlorabljali naš sistem, ker bodo prišli do / nerazumljivo/. Ne bodo, ker niso upravičeni. Torej o čem vi govorite? Prosim, da se to zavajanje, res te bedne politike, ksenofobne prenehajo in da razumete, da živimo v nekem modernem svetu, svetu kjer so ljudje mobilni, se premikajo iz države v državo, imajo pravico do znanja, obstajajo razni, torej mehanizmi, zato recimo Erasmus in tako naprej in prosim omogočite ljudem vsaj pravico do znanja, če že imate take hude probleme z vsem, kar pride iz smeri onkraj Kolpe. To vas zelo, zelo boli in očitno vas bolijo tudi državljanke in državljani nekdanje skupne države, zato je to izjemno diskriminatorno na dveh mestih. Prvič razlikujete med študenti in študentkami iz Evropske unije in študenti in študentkami iz tretjih držav. In drugič, delate neko razliko med socialno premožnimi in socialno šibkimi. Torej tisti, ki so se v ta svet rodili ne po lastni krivdi, brez nekega finančno krepkega okolja so torej po vašem mnenju zreli za to, da se jih odpiše. Preprosto zbriše, zradila, odpiše in to je popolnoma nedopustno. In prosim, da se enkrat v tem Državnem zboru zavedamo, da moramo biti ne vem predvsem humani, predvsem ljudje in začeti malo drugače peljati te politike. Ker to kar se pa dogaja zadnje leto na celi črti je pa resna katastrofa. Zato torej ta predlog novele zakona in nehajte zavajati. Če že zagovarjate svojo novelo, vsaj ne zavajajte. </font><br/>
<font size="4">	Hvala lepa.</font><br/>
<br/>
<b><font size="4">	PREDSEDNIK MAG. BRANKO GRIMS:</font></b><font size="4"> Hvala.</font><br/>
<font size="4">	Glejte spoštujem Poslovnik, sem vam dal prednost, ampak prej ste imeli toliko za povedati o pomenu gostov, zdaj pa res prosim, da pustite, da gostje povejo svoje. Tako, da prosim, imate besedo, se opravičujem, samo sem prej moral prekiniti.</font><br/>
<br/>
<font size="4">	</font><b><font size="4">GOSPOD ________:</font></b><font size="4"> Predsedujoči hvala za besedo. Najprej lep pozdrav vsem zbranim v mojem imenu, tudi imenu organizacije, torej študentke organizacije Slovenije, ki jo danes tukaj predstavljam. </font><br/>
<font size="4">	V preteklih mesecih smo se res precej ukvarjali z novelo Zakona o tujcih. Pred kratkim sem sedel na to temo tudi na Ministrstvu za </font><br/>
<br/>
<b><font size="4">11. TRAK: (ŠZ) – 19.20</font></b><br/>
<br/>
<font size="4">	(nadaljevanje) izobraževanje, znanost in šport, še kasneje nato tudi na Ministrstvu za notranje zadeve pri ministru gospodu Hojsu, državnemu sekretarju gospodu Predaliču in direktorici direktorata za migracije gospe Potočnik, kjer smo s pomočjo konstruktivnih drž razumeli neke zadeve, tudi neke poglede nekoliko izbistrili. Smo pa še vedno neomajni pri nekaterih stališčih, ki jih zagovarjamo in zato seveda na naši organizaciji podpiramo predlog sprememb Zakona o tujcih, ki so ga vložili poslanci poslanskih skupin Levice, LMŠ, SD, SAB in pa nepovezani poslanci. Po našem mnenju je ta sprememba pogoja za izkazovanje zadostnih sredstev za prebivanje, ki jo je uveljavila novela, marčevska novela slepa za ekonomsko realnost tako študentov v Sloveniji, kot tudi tujih študentov, tako slovenskih študentov kot tujih, pardon. Dejstvo je, da mora v bistvu večina študentov delati, da si lahko financirajo stroške študija in tudi stroške bivanja v univerzitetnem mestu. Večina tujih študentov, ki študirajo pri nas v Republiki Sloveniji, pa prihaja seveda iz držav nekdanje Jugoslavije in sredstva in prihodki s katerimi razpolagajo starši ali zakoniti zastopniki tujih študentov iz držav zahodnega Balkana so pogosto nižja od tistih, ki jih lahko že na primer z opravljanjem študentskega dela študent zasluži pri nas v Sloveniji. Če postrežem z nekaterimi statističnimi podatki, na primer je minimalna plača v Severni Makedoniji 282 evrov, v Črni Gori 331, v Srbiji nekaj čez 350 evrov, poleg tega je tu pomemben še en faktor in sicer stopnje brezposelnosti v teh državah so bistveno višje kot v Sloveniji in seveda ni samoumevno, da sta zaposlena oba starša študenta, ki bi si želel priti na študij v Slovenijo. Glede na vse to, kar sem  zdaj naštel je seveda precej običajno, normalno, da se tuji študenti v precejšnji meri pri nas v Sloveniji preživljajo z lastnim delom, torej z začasnim in občasnim delom študentom. Tu je potrebno izpostaviti tudi tiste študente, ki bi se želeli vpisati v naše študijske programe. Predvsem tiste bi morda zdaj rad naslovil in ker ti študentje študentskega dela še niso opravljali in ker seveda pri študentskem delu nimamo nikakršnega pravnega varstva, nobenega pogodbenega ozadja, ta kriterij pri njih odpade, torej lastni zaslužek, čeprav verjamemo, da bi si prav na ta način zaslužili dovolj sredstev za doseganje tega cenzusa, ki je torej 402 evra na mesec. In marsikateri takšen študent je v kombinaciji s kakšnim drugim faktorjem, recimo z brezposelnostjo enega izmed staršev, postavljen pred zanj previsoko oviro. Kar nas dodatno bega oziroma moti je to, da je ministrstvo zaostrilo pogoje za bivanje in študij tujih študentov v Sloveniji skupaj z drugimi zaostritvami obravnave tujcev. Tuje študente smo tukaj…</font><br/>
<br/>
<font size="4">	</font><b><font size="4">PREDSEDNIK MAG. BRANKO GRIMS:</font></b><font size="4"> Kolegi ali lahko prosim poslušamo? Če se želite pogovarjati prosim stopite vam, zdaj pa ima besedo gost. prosim</font><br/>
<br/>
<font size="4">	</font><b><font size="4">GOSPOD _______:</font></b><font size="4"> Najlepša hvala. </font><br/>
<font size="4">	Tuje študente smo tukaj z izenačitvijo pogojev za izkazovanje zadostnih sredstev postavili ob bok drugih prosilcem za vizo, s katerimi seveda ne bi smeli enačiti zaradi drugačnega statusa in ostalih tudi študentskih ugodnosti konec koncev, ki jih uživajo. Seveda pa je dejstvo tudi, kar konstantno ponavljamo, da tuji študentje bogatijo naš študijski proces in da njihovo vpisovanje pomeni tudi privabljanje talentov iz regije, ki bodo lahko potem ob ustreznih priložnostih pri nas tudi ostali, krepili naše gospodarstvo in tudi neprofitni sektor. Sprememba politike na tem področju do tujih študentov spodkopava tudi dolgoletna prizadevanja univerz in fakultet za vpisovanje talentiranih študentov iz regije. Usmeritev v internacionalizacijo je opredeljena v praktično vseh razvojnih dokumentih, vseh strateških dokumentih univerz, države in te dokumente naj bi podpiralo in za njimi stalo tudi Ministrstvo za izobraževanje, znanost in šport, ki pa se na veliko žalost in jezo v tem primeru ni postavilo v bran internacionalizaciji in kakovosti visokega šolstva. Ampak se je tukaj nekako podredilo politiki drugega ministrstva, ki pa roko na srce ne razpolaga s takimi podatki, kot z njimi </font><br/>
<br/>
<b><font size="4">12. TRAK: (ŠZ) – 19.25</font></b><br/>
<br/>
<font size="4">	(nadaljevanje) razpolaga torej Ministrstvo za šolstvo. Dolgoročno bi po našem mnenju izguba tujih študentov pomenila nepovratno zapravljeno priložnost za uvoz možganov, poleg tega bi povzročila poslabšanje statusa in ugleda Slovenije v svetu in v prvi vrsti tudi oškodovala pisanost našega visokošolskega prostora in tudi zato seveda podpiramo predlog dopolnitev.</font><br/>
<font size="4">	Hvala.</font><br/>
<br/>
<font size="4">	</font><b><font size="4">PREDSEDNIK MAG. BRANKO GRIMS:</font></b><font size="4"> Hvala.</font><br/>
<font size="4">	Želite besedo? Prosim. Pa če se predstavite z imenom, priimkom in institucijo zaradi zapisnika.</font><br/>
<br/>
<font size="4">	</font><b><font size="4">GORAN LUKIĆ:</font></b><font size="4"> Lukić Goran, delavska svetovalnica.</font><br/>
<font size="4">	Zdaj ne vem kaj naj rečem, hvala za vabilo, glede na situacijo na seji. Prva točka, mislim da sem tukaj zelo presenečen, pa predvsem v bistvu ne samo razočaran, ampak začuden nad tem, da očitno tisti, ki je pisal ta zakon ne bere tega zakona. Jaz imam tukaj pred sabo dopis od Ministrstva za notranje zadeve vsem upravnim enotam, datum 12. maj 2021, in sicer zadeva zakona o spremembah in dopolnitvah Zakona o tujcih ZTUJ-2F, pojasnilo in usmeritve za delo. Citiram: »V kolikor bo tujec izkazoval zadostna sredstva za preživljanje izključno s sredstvi na bančnem računu, torej ne bo prejemal štipendije oziroma sredstev ne bo dokazoval dodatno z drugimi dokazili iz tretjega odstavka 33. člena ZTUJ-2, potem mora imeti na bančnem računu v času izdaje dovoljenja za začasno prebivanje sredstva, v višini ki zadoščajo za ves čas nameravanega bivanja tujcev v Republiki Sloveniji.« Ponavljam: »ki zadoščajo za ves čas nameravanega bivanja tujcev v Republiki Sloveniji.« Ko smo mi dobili ta dokument na osnovi zakona o dostopu do informacij javnega značaja, / oglašanje iz dvorane/ ali lahko prosim? Hvala. Jaz sem tudi vas poslušal. Ko smo mi dobili to na podlagi zakona o dostopu do informacij javnega značaja smo seveda začeli spraševati osebe, uradne osebe, ki se s temi zadevami uradno ukvarjajo, upravne enote. Odgovor oseb iz upravnih enot je bil zelo zanimiv. Niso imele enotnega odgovora. Poklicali smo eno uradno osebo na upravno enoto in je ta ena uradna oseba rekla, ja, za tiste ki prihajajo v Slovenijo prvič pet tisoč evrov. Poklicali smo drugo uradno osebo, ne, ne rabi pet tisoč evrov. Poklicali smo tretjo uradno osebo, ja, rabi pet tisoč evrov. Kdo tukaj piše zakon, tako da ga noben ne razume? Kdo tukaj piše zakon, da na koncu ne upa iti študent bodoči na upravno enoto, ker točno ve kaj se mu bo lahko zgodilo. In verjemite, imamo konkretne primere bodočih študentov, ki niso postali študentje v Sloveniji, ker si niso upali iti na upravne enote. Konkretne primere, ki so prišli do nas. Torej ne gre samo za zakon, gre tudi za interpretacijo zakona, gre za realizacijo zakona in gre za na žalost zastraševanje, ki temu sledi. Ne samo sledi, predhodno pripravlja teren za to, da se izvaja na takšen način kakor se jaz ne vem kje je tu logika, ker jaz ne vidim. Vem pa, da do nas prihajajo študentje, ki so prestrašeni, pardon bodoči študentje ali pač ne, ki ne vedo kaj naj naredijo. Vem pa da do nas prihajajo konkretne informacije iz upravnih enot, kjer konkretni primer prejšnji teden študentka oziroma pardon dijakinja pride na upravno enoto in jo zavrne uradna oseba na upravni enoti, ja gospa, gospodična vi pa boste rabili pet tisoč evrov. Zavrnili so jo. In je prišla do nas skupaj s starši kaj naj zdaj naredimo. Mislim, mi se ne pogovarjamo tukaj samo o tem kaj v bistvu te črke pomenijo, pogovarjamo se o življenjskih, ne samo okoliščinah, ampak o življenjih teh mladih oseb, ki prihajajo v Slovenijo. Oni so nam izkazali Sloveniji zaupanje v združevalni sistem, mi pa njim izkazujemo nezaupanje v to, da bodo prišli sem in zlorabljali naš sistem. To delamo. To dela Slovenija. Tako, da jaz sem se opravičujem ali pa tudi ne, zelo alergičen, ko slišim besedo zloraba. Ali je, to pa sprašujem predstavnike ministrstva, čeprav vem, da ne smem, ampak bom tukaj vseeno izkoristil to priložnost glede na situacijo te seje ali je kakorkoli ta prejšnja, če tako rečemo ureditev, ki je omogočila, da se z izjavo omogoči študij, kakorkoli kršila direktivo 2016/801 EU. Ali je v kakršnemkoli nasprotju s to direktivo? Saj vemo odgovor. Kakšen je torej namen tukaj, če že zdaj realizacija tega zakona gre v nasprotje z v bistvu izbiro posameznika, da gre si izbrati tisti študij, za </font><br/>
<br/>
<b><font size="4">13. TRAK: (ŠZ) – 19.30</font></b><br/>
<br/>
<font size="4">	(nadaljevanje) katerega je že v prejšnjih letih dijak vlagal največ in res hočejo študirati. In tukaj bi res ne samo povedal, ne samo pokazal, ampak apeliral, da se gleda na te zadeve popolnoma realno, popolno iz življenjskega vidika, ne pa z vidika potencialnih zlorab, ker pa teh stvari imam pa že res poln ne bom rekel kaj, zaradi tega, ker sem se že naposlušal leta 2010, 2011, 2019, 2020 in 2021. Kar se pa tiče dokazovanja sredstev bom pa tako rekel. 1. januarja 2012 je Slovenija ukinila možnost štipendiranja bi rekel državnih štipendij za tuje študente. To je bila v bistvu že takrat v bistvu prvi udarec za tuje študente iz svetih držav, evo zdaj smo pa 2021, zdaj jim govorijo, ja mogoče boš pa dal pet tisoč evrov, mogoče pa ne boš rabil, mogoče pa boš. Kaj to pomeni? Mislim v / nerazumljivo/ je zgolj lepa beseda, ampak je ne bo več. Mogoče samo za zaključek, to kar se zdaj dogaja očitno ni naključje, ker v tem trenutku se tuji bodoči študentje, ki so se hoteli vpisati na medicinske fakultete Univerze v Ljubljani, Univerze v Mariboru soočajo prav tako s težko diskriminacijo, ker se jim ne pusti, da se vpišejo, ker so tujci, ki prihajajo iz tretjih držav. Ne zato, ker ne izpolnjujejo vsebinskih pogojev, ampak zato ker so tujci, ki prihajajo iz tretjih držav. Zdaj se človek vpraša, ali je to vse skupaj povezano? Ali je to zdaj ne samo diskriminacija, ampak sistemska diskriminacija? Kaj ste potem vi tukaj? Del tega? Tako, da tukaj je res konkreten apel, nehajmo se sprenevedati in poglejmo kaj so realne zadeve. Realno ta zakon deluje tako, da odbija bodoče študente iz tretjih držav že zdaj. Ubija, zavrača in jih spreminja v tiste, ki zlorabljajo sistem. Mogoče tukaj bi zaključil, ker konkretnih imamo na žalost vsak dan več, bodoči tuji študentje in študentke in dijakinje in dijaki prihajajo vsak dan, kaj naj jim rečemo? Jaz ne vem, kaj naj jim rečem. Ali vi veste? Pa še ena stvar za konec. Spoštovani predsedujoči, to kar ste omenili glede gospe Sukič, ko je mogoče oziroma po vaših besedah predolgo govorila, glejte jaz ne rabim, da mi noben krije hrbet. </font><br/>
<br/>
<font size="4">	</font><b><font size="4">PREDSEDNIK MAG. BRANKO GRIMS:</font></b><font size="4"> Hvala.</font><br/>
<font size="4">	Besedo je želel gospod državni sekretar. </font><br/>
<br/>
<font size="4">	</font><b><font size="4">DR. BOŽO PREDALIČ:</font></b><font size="4"> Hvala za besedo, predsednik.</font><br/>
<font size="4">	Morda temu res rečem takoj, ko je bil zakona sprejet je prišlo do nekih morda niso povsem na vseh upravnih enotah prav zastopili, ampak smo v juniju takoj dali dodatne usmeritve, informacije in navodila tako, da teh lapsusov ne bi smelo biti. Bi pa nekaj drugega omenil. Gospod je sam lepo povedal, ko je prebral zakon. Tujec oziroma ta kandidat ima možnost izkazati 402 evra tako z delom, s pravicami iz dela ali zavarovanja, z dohodki iz premoženja, z dohodki iz kapitala, s štipendijo, s pogodbo o študentskem delu, z vsemi temi stvarmi izkazuje, da bo imel na mesec 402 evra. Lahko to sešteva, lahko ima 50 evrov iz enega, 30 evrov iz drugega in tako dalje. V kolikor pa nima nič od tega, to ste korektno povedal, v kolikor pa nima nič od tega, potem mora pa izkazati, da ima seveda na bančnem računu dovolj denarja za preživetje. Mislim, da je povsem logično, da človek od nečesa mora živeti in da to izkaže. Ampak jaz bi predlagal, da je bilo od očitkov od zakona od ene, druge stvari, ampak jaz predlagam predsedujoči, da se tukaj fokusiramo in seveda kolegica in kolegi, na novelo zakona ki jo imamo danes na mizi. Ta novela govori zgolj o temu, ali zadostuje samo pisna izjava staršev ali skrbnika, to predlaga koalicija KUL oziroma predlagatelji, v sedanjem zakonu pa isto izjava starša ali skrbnika, samo da izkaže, da ta denar res ima, da bo preživljal. Vsa razlika med celo to novelo in trenutno veljavnim zakonom je samo v temu, da trenutno veljavni zakon pravi, lahko starš, skrbnik ali kdorkoli s pisno izjavo zagotavlja, da ga bo preživljal, vendar naj izkaže, da dejansko ima nek kapital, da ima plačo, da ima kmetijo ali bilo kaj, s česar bo lahko imel ta sredstva, da ga bo preživljal. Predlog novele pa pravi ne, brez vsakih dokazil, bianco izjava brez da karkoli stoji za tem. Samo to je razlika in jaz predlagam drugega v tej noveli </font><br/>
<br/>
<b><font size="4">14. TRAK: (ŠZ) – 19.35</font></b><br/>
<br/>
<font size="4">	(nadaljevanje) ni bistvenega. Jaz predlagam, da se o tem pogovorimo, ne vse ostalo v zakonu, kar ni predlagano v noveli. To se pravi, če grem jaz na banko in želim kredit in dam pisno izjavo, da bom vračal kredit ali to zadostuje ali bodo rekli, da moral tri plačilne liste pokazati, da dejansko imam ali pa hipoteko narediti. Samo za to gre ali bomo verjeli na besedo ali bomo rekli daj pokaži še nekaj da dejansko ima sredstva. To je vsa razlika med novelo in trenutno veljavnim zakonom, ostalega pa ni v noveli, vsega ostalega o čemer govorimo in o čemer bomo verjetno še debele ure govorili.</font><br/>
<br/>
<font size="4">	</font><b><font size="4">PREDSEDNIK MAG. BRANKO GRIMS:</font></b><font size="4"> Hvala.	</font><br/>
<font size="4">	Gospa Sukič, prosim.</font><br/>
<font size="4">	</font><br/>
<font size="4">	</font><b><font size="4">NATAŠA SUKIČ (PS Levica):</font></b><font size="4"> Ja, jaz bi se torej dve vprašanji imam za vas spoštovani in sicer prvič zakaj države članice Evropske unije prosilcem za začasno dovoljenje za prebivanje za namene študija ne zahtevajo izkazovanja zadostnih sredstev za prebivanje, zakaj je torej ta ureditev v Evropski uniji takšna, pri nas pa zdaj nenadoma drugačna. Zdaj mislim pa da mi je ta trenutek se opravičujem malo koncentracija padla glede na naše burno dogajanje, tako da mi je drugo vprašanje ušlo, pa se ga bom verjetno spomnila sredi seje. Ampak resnično me zanima zakaj, aja, drugo vprašanje pa zakaj torej pa ne rabijo študentje iz Evropske unije tega izkazovati, ali mislite da so pa vsi kar premožni, pa da imajo ta denar, samo zato ker so iz Evropske unije ali kako? Po kateri logiki torej oni ne rabijo temu pogoju zadostiti, samo študentje, torej potencialni študentje, študentke tretjih držav ali pa tistih, ki so že sredi študija, pa jim boste zdaj mogoče celo uničili življenje na način, ker vam ne bodo mogli ta trenutek dokazati, ker dobro vemo da študentko delo poteka tudi tako, da sproti iščeš in nimaš nekih pogodb za nekaj mesecev vnaprej, torej kaj boste tem ljudem pa uničili življenje ali pa bodo v tretjem letniku morali zapustiti Slovenijo in adijo študij, pa po možnosti ne bo priznano na njihovih fakultetah to kar so delali, pa so zapravili leta svojega življenja in znanja v prazno. Tako, da dve vprašanji, zakaj torej razlika na pram ostalim članicam in zakaj razlikovanje med študenti in študentkami iz Evropske unije in ostalimi.</font><br/>
<font size="4">	Hvala lepa.</font><br/>
<br/>
<font size="4">	</font><b><font size="4">PREDSEDNIK MAG. BRANKO GRIMS:</font></b><font size="4"> Hvala.</font><br/>
<font size="4">	Za odgovor gospa Potočnik, generalna direktorica direktorata za migracije.</font><br/>
<br/>
<font size="4">	</font><b><font size="4">NATAŠA POTOČNIK:</font></b><font size="4"> Hvala lepa za besedo, predsedujoči. Hvala za vprašanje. </font><br/>
<font size="4">	Ja, kar se tiče ureditev v drugih državah članicah je direktiva jasna. Dejstvo je, da direktiva državam članicam omogoča, da od prosilcev za dovoljenje za prebivanje iz razloga študija kot eden od pogojev zahtevajo tudi izkazovanje zadostnih sredstev za preživljanje in pri nas je pogoj zadostnih sredstev za preživljanje splošen pogoj za izdajo, bom rekla za pridobitev vseh vrst dovoljenje za prebivanje in to je tudi ureditev, ki je za študente veljala že prej in zato je bila pri pripravi zakona ohranjena. Kar pa se tiče drugega vprašanja, torej zakaj različna obravnava študentov, ki so iz tretjih držav in študentov, ki so iz držav članic Evropske unije, tukaj bi pa rada pojasnila, da za državljane, vse državljane EU-ja, ne glede na namen prebivanja v drugi državi članici velja direktiva o pravici državljanov unije in njihovih družinskih članov do prostega gibanja in prebivanja na ozemlju držav članic, ki pa izrecno ne bom rekla zahteva, ampak izrecno navaja, da se dokazovanje izpolnjevanja pogojev zadostnih sredstev za preživljanje lahko izkazuje z izjavo. To pomeni tukaj je zato razlika, ki ni vezana na bom rekla tiste, ki prihajajo v države iz razloga izobraževanja, ampak je vezana enostavno na dejstvo, da imajo državljani unije skladno z zakonodajo Evropske unije pravico do prostega gibanja in prebivanja na ozemlju držav članic. V bistvu je vsa zakonodaja v EU narejena v bistvu oziroma temelji na tej podlagi.</font><br/>
<font size="4">	Hvala lepa.</font><br/>
<br/>
<font size="4">	</font><b><font size="4">PREDSEDNIK MAG. BRANKO GRIMS:</font></b><font size="4"> Hvala.</font><br/>
<font size="4">	Gospa Sukič.</font><br/>
<br/>
<b><font size="4">	NATAŠA SUKIČ (PS Levica): </font></b><font size="4">No, spoštovana ampak vendarle direktiva, pravite omogoča ne pa </font><br/>
<br/>
<b><font size="4">15. TRAK: (NM) – 19.40</font></b><br/>
<br/>
<b><font size="4">	</font></b><font size="4">(nadaljevanje) zahteva. In to je bistvena razlika. In mene zanima, zakaj se Slovenija spušča na to pot, da pravzaprav onemogoča številnim mladim ljudem, da bi torej prišlo do pretoka ljudi, da bi imeli dostop do znanja in tako naprej, da bi se omogočil ta pretok ljudi, ne samo kapitala. Za tisto pa ni ovir očitno, kadar se gre za te biznise in to. Tako da omogoča, ne pa zahteva ta direktiva. In vi ste se odločili za najbolj represiven način. Vsega se oprimete, da ja čim večje birokratske ovire postavljate ljudem oziroma jih onemogočate, ker vam neka direktiva nekaj omogoča. Pa mi odgovorite, zakaj tako. V drugih državah članicah, ki jim ta ista direktiva tudi omogoča, tega ne počnejo. Torej, v kaj se spreminja ta naša država? V neko ksenofobno provinco ali v neko moderno odprto družbo? Prosim za odgovor.</font><br/>
<font size="4">	Hvala.</font><br/>
<br/>
<font size="4">	</font><b><font size="4">PREDSEDNIK BRANKO GRIMS: </font></b><font size="4">/ nerazumljivo/</font><br/>
<br/>
<font size="4">	</font><b><font size="4">GOSPA _________: </font></b><font size="4">Ja, hvala lepa.</font><br/>
<font size="4">	Torej kot sem pojasnila, pogoj izkazovanja zadostnih sredstev za preživljanje je v Republiki Sloveniji, skladno z Zakonom o tujcih, splošen pogoj za pridobitev dovoljenja za prebivanje ne glede na namen. In to je veljalo pred uveljavitvijo te novele tudi za tiste, ki prihajajo v Republiko Slovenijo z namenom izobraževanja. To pomeni, je novela zakona to ureditev ohranila. Edina razlika je, da je črtala možnost, ki je veljala samo iz tega razloga, da se sredstva izkazujejo samo s pisno izjavo staršev oziroma zakonitih zastopnikov za tiste študente, ki so ga starši oziroma zakoniti zastopniki po pravu države, katere so, dolžni preživljati. To pomeni, ohranila se je ureditev, ki sledi pač splošnim pogojem, ki veljajo v Republiki Sloveniji za vse državljane tretjih držav.</font><br/>
<br/>
<font size="4">	</font><b><font size="4">PREDSEDNIK BRANKO GRIMS: </font></b><font size="4">Hvala.</font><br/>
<font size="4">	Želi še kdo razpravljat? Aha, izvolite, v redu. / oglašanje iz dvorane/ Aha, prvi je bil gospod Rajh.</font><br/>
<br/>
<font size="4">	</font><b><font size="4">MAG. ANDREJ RAJH (PS SAB): </font></b><font size="4">Hvala lepa, predsedujoči, za besedo. Spoštovani gledalci pred malimi zasloni.</font><br/>
<font size="4">	Tu imamo dejansko 2 vprašanji. Eno je vprašanje migracij, drugo je vprašanje pravice do izobraževanja. In jaz se bom probal na vsebinski ravni dotaknit obeh. Dejstvo je, da migracije potekajo in tudi iz Slovenije potekajo migracije na zahod, na sever in ne na jug. In tudi Slovenija se sooča z enakim tipom migracij. In dejstvo je, da ko pride delavec migrant iz praviloma torej držav bivše Jugoslavije v Slovenijo, on ponavadi opravlja delo, ki ga Slovenci nočemo opravljat bodisi zato, ker je težaško, bodisi zato, ker je preslabo plačano. In slabo plačana dela ali pa slabše plačana dela praviloma opravljajo tujci in tudi na torej pogled to že zaznamo in to tudi potrjujejo statistike. In priznati si moramo, Slovenija migracije za potrebe opravljanja dela potrebuje. In če mi želimo, da bodo delavci prišli v Slovenijo delat, potem moramo tudi ustvarit pogoje, da lahko tu živijo in tudi da se tu združijo z družino. Ker drugače si bodo našli kakšno zahodnoevropsko državo, ki jim bo to omogočila, in bomo mi…</font><br/>
<br/>
<font size="4">	</font><b><font size="4">PREDSEDNIK BRANKO GRIMS: </font></b><font size="4">Gospod Rajh, če vas lahko samo toliko opozorim. Tukaj gre za študij, ne za delavce.</font><br/>
<font size="4">	Izvolite.</font><br/>
<br/>
<font size="4">	</font><b><font size="4">MAG. ANDREJ RAJH (PS SAB): </font></b><font size="4">Bom obe, obe, oba aspekta obrazložil. In to je, to je dejstvo. K nam pač ne hodijo, bom rekel, državljani iz Avstrije, iz Švice, iz Francije, iz Anglije, ampak pač zgodovinsko iz držav bivše Jugoslavije. In če bomo imeli en tak odnos, kot</font><br/>
<br/>
<b><font size="4">16. TRAK: (NM) – 19.45</font></b><br/>
<br/>
<b><font size="4">	</font></b><font size="4">(nadaljevanje) se zdaj tu nakazuje, bomo mi pač preprosto brez delavcev in ne bo nihče delal na gradbiščih, ne bo nihče delal v bolnišnicah. In to je seveda problem. In druga zadeva pa je seveda tudi vključevanje v družbo, kar ni dobro, kar ni v zadostni meri poskrbljeno. In dejstvo je, da če nekdo želi ustvarjat, če želi delat, seveda je tudi njegova, bom rekel, nagonska želja, da si ustvari družino. In če vemo, da so najemnine stanovanj zelo visoke in da tudi če 2 delata, da si praktično v Ljubljani ne moreta privoščit najem stanovanja za 4 ljudi, torej če ima 2 otroka, potem…</font><br/>
<br/>
<font size="4">	</font><b><font size="4">PREDSEDNIK BRANKO GRIMS: </font></b><font size="4">Gospod Rajh, a vas lahko še enkrat opozorim. Tukaj ne gre ne za delavce za gradbiščih, ki ste jih omenili, ne za družine, ampak za študij in študente.</font><br/>
<br/>
<font size="4">	</font><b><font size="4">MAG. ANDREJ RAJH (PS SAB): </font></b><font size="4">Bom, bom prišel takoj na študente, bom prišel takoj na študente. Torej, če ima tak zakonski par 2 študenta, ki želita priti iz na primer ene vasi iz Aleksinca v južni Srbiji v Slovenijo, in se začnejo kontrolirat, bom rekel, stroški ali pa plače, če delata 2 kot, en kot bolničar, druga kot čistilka, potem bomo mi praktično prisilili, da ti ljudje ne bodo v kliničnem centru delali, ampak bodo šli v Avstrijo, Nemčijo. In to je en širši problem. </font><br/>
<font size="4">Drugi problem so seveda tudi problem študija, ki, za katerega se jaz zavzemam, da naj bo čim bolj odprt in dostopen za vse, torej tudi, ko pogledamo študentsko populacijo, k nam ne bo prišel, s tem si je pač treba nalit čistega vina, študent, ki študira na Sorbonni ali pa Dunaju ali pa v Sevilli ali pa kje v Rimu. Pač mi smo bolj privlačni za torej državljane ali pa študente iz drugih ali pa bodoče študente iz drugih držav. In tudi v Sloveniji se bo verjetno lahko zgodilo z internacionalizacijo študija, da bo na primer Univerza v Gradcu plačala študentu iz Maribora, da pride v Gradec študirat, torej plačala mu bo namestitev in šolanje. Mi v Sloveniji nismo toliko bogati, da bi lahko komu vse te stroške plačali. In če je nekdo pripravljen priti v Slovenijo delat, da si tu sam poravna vse te stroške, jaz preprosto ne razumem, ne razumem tega pogoja, da mora potem tudi fizično pred prihodom izkazat zadostno, torej količino sredstev, ker to lahko predstavlja oviro, ki je zanj nepremostljiva. In to so, pravim, še enkrat poudarjam, to so 2 zadeve. Eno je študij, drugo so migracije, ki jih je treba vsebinsko naslovit in tudi naslovit na tak način, da se bodo zadeve razrešile. Drugo je pa problem študija. In če mi želimo, da Slovenija postale ali pa, bom rekel, vsaj da te ljudi, ki hočejo k nam priti, zadržimo v Slovenijo, potem ne smemo postavljat pogojev, ki njim onemogočajo, da bi sem prišli. Mi imamo več problemov, kar se seveda izobraževanja tiče. Jaz sem obiskal osnovne šole, srednje šole, fakultete. In res je, osnovnošolski učitelji vam bodo znali povedat, da obstaja problem z določenimi, bom rekel, ljudmi, ki pridejo s prostora bivše Jugoslavije sredi šolskega leta z družinami, imajo, se ne morejo naučiti jezika, obstajajo tudi težave, ko so matere doma in nimajo stika z okoljem in ne znajo slovensko, ne razumejo, ampak to je drug problem, ki ga je treba na tistem področju reševat. Problem študente populacije in to, da pridejo ljudje ali pa bodo študenti k nam študirat, da so prepoznali Slovenijo kot kraj, kjer bodo tudi, kjer želijo živeti, kjer želijo ustvarjat, kjer želijo doprinesti razvoju, to pa moramo spodbujat. Tudi sam sem imel možnost izkusit priložnost študentske izmenjave. To je za mene bila ena čudovita</font><br/>
<br/>
<b><font size="4">17. TRAK: (NM) – 19.50</font></b><br/>
<br/>
<b><font size="4">	</font></b><font size="4">(nadaljevanje) izkušnja. Slovenija takrat še ni bila članica Evropske unije. In sem šel skozi te postopke na meji. Na meji sem moral pokazat denar ali pa, bom rekel, pismo, vabilo, garantno pismo, ampak to je zelo stresno, stresna procedura. In tudi sam sem imel srečo, da izhajam iz okolja, ki je spodbudno. Če bi izhajal iz deprivilegiranega okolja, bi me verjetno lahko uradnik na meji zavrnil. In jaz seveda pozdravljam predlog, ki smo ga sopodpisali, in ga bom tudi podprl in k temu tudi pozivam vse ostale.</font><br/>
<br/>
<font size="4">	</font><b><font size="4">PREDSEDNIK BRANKO GRIMS: </font></b><font size="4">Besedo ima gospa Muršič, za njo je gospod Koražija.</font><br/>
<font size="4">	Gospa Muršič, prosim.</font><br/>
<br/>
<font size="4">	</font><b><font size="4">MAG. BOJANA MURŠIČ (PS SD): </font></b><font size="4">Hvala lepa za besedo. Spoštovane kolegice, spoštovani kolegi, vabljeni gostje.</font><br/>
<font size="4">	Danes smo s strani predstavnikov vlade slišali, da je sprememba Zakona o tujcih nastala na podlagi tega, ker je prihajalo do zlorab. Zato se na tem mestu sprašujem, koliko je bilo sploh teh zlorab in ali se zaradi posamičnih zlorab spreminja zakonodaja. Potem v nadaljevanju smo slišali, kakšni pogoji morajo biti, da lahko sploh študent, tuj študent pride v Slovenijo. In ja, kot je navedeno v tem zakonu, se položaj študentov tujcev je čez noč drastično spremenil. Tuji študenti so se znašli v hudi stiski. In če se pogovarjaš in tudi če smo prebirali članke, v bistvu ko zaskrbljeni študenti izražajo svojo hudo stisko, se res vprašaš, kaj gre v naši državi narobe. Čez noč morajo dokazovati sredstva za preživljanje na računu, do čem do sedaj je veljala zgolj izjava s strani staršev oziroma zakonitih zastopnikov, da le-ti imajo dovolj sredstev za preživljanje. In če govorimo, da imamo na eni strani tiste, ki prihajajo, študenti, ki prihajajo iz Evropske unije, ne rabijo dokazovat sredstev na računu, na drugi strani pa imamo tiste tuje študente, ki želijo študirat pri nas, iz tretjih držav, le-ti pa morajo imeti dovolj sredstev, se ti res postavlja vprašanje, kje je tu enakost. Nadalje se tudi vprašam, kateri izmed slovenskih študentov ima danes na računu nekaj manj kot 5 tisoč evrov ob začetku študijskega leta. Mislim, da teh študentov ni veliko. Študenti se preživljajo z občasnim delom, to se pravi študentskim delom in seveda tudi z ostalimi priložnostnimi dohodki, ki jih pač dobivajo. Zato je toliko bolj, bom rekla, nesprejemljivo, da tuj študent, ki prihaja iz tretjih držav, kjer so dohodki še bistveno, bistveno nižji, mora dokazovat skupni znesek na letni ravni, ki bi znašal nekaj manj kot 5 tisoč evrov. In kaj zdajle opažam? S strani gospoda Lukiča je bilo povedano, da so upravne enote dobile navodilo, da vsi tisti, ki zaprošajo za začasno bivanje, morajo na računu ves čas bivanja v Republiki Sloveniji izkazovat ta minimalni zneske, se pravi govorimo o nekaj manj kot 5 tisoč evrih. Na drugi strani pa odprem vladno spletno stran, kjer je obrazloženo, datum je 9. 6. 2021, da so pač dobili dovolj, mislim veliko vprašanj, kako je s temi študenti. In v zadnjem odstavku, predzadnjem odstavku pišejo, da zadostuje za preživljanje študenta, in sicer mesečno v višini osnovnega minimalnega dohodka v Republiki Sloveniji. Zdaj pa mi lepo prosim povejte, ali študent, ki zaproša za začasno bivanje, izkazuje z mesečnim zneskom ali izkazuje z letnim zneskom, ker v bistvu zdaj jaz moram reči, da sem se res zdajle vprašala, kaj je zdaj res. Upravne enote imajo takšno navodilo, na vaši spletni strani je nekaj drugega. </font><br/>
<br/>
<b><font size="4">18. TRAK: (NM) – 19.55</font></b><br/>
<br/>
<b><font size="4">	</font></b><font size="4">(nadaljevanje) Študentje pa dejansko so v eni stiski, da pač Slovenija enostavno jih ne sprejema na takšen način. Torej tukaj res pozivam predstavnike vlade, da to povedo, kaj je zdaj res in kako naj upravne enote postopajo, kajti 402 evra bi še nekako človek lahko razumel, 5 tisoč evrov, nekaj manj kot 5 tisoč pa mislim, da bistveno, bistveno težje lahko zagotavlja študent ta sredstva na svojem računu, ker pač tista izjava, da pač starši imajo oziroma zakoniti zastopniki bodo zagotavljali ta sredstva, več ne velja. In če še nadalje poudarim, da pač nekako smo vseskozi govorili o tem, da želimo privabiti intelektualni potencial v našo državo, na drugi strani pa imamo te neživljenjske omejitve, s tem pa se žal izkazuje to, da država dela povsem neusklajeno. Na eni strani imamo univerze, ki spodbujajo sodelovanje tujih študentov, na drugi strani imamo ministrstvo, potem imamo delodajalce. In če bi se vzpostavila neka transparentna potreba, kaj si želimo, kaj bi dokazali oziroma katere smeri študija bi bile potrebne tako za Slovenijo na področju gospodarstva, tudi zdravstva, bi lahko bila situacija bistveno drugačna. In ta neusklajenost, o kateri danes govorimo, se kaže tudi pri mnenju Državnega sveta. Predstavnik Državnega sveta je povedal, da izkazujejo ločeno mnenje. In ja, Komisija za državno ureditev predloga zakona ne podpira, medtem ko Komisija za kulturo, znanost, šport in šolstvo ta zakon podpira. Le zakaj ga? Zato, ker vedo, da večina študentov prihaja iz tretjih držav, iz držav nekdanje Jugoslavije in je zagotavljanje tako velikega zneska, sredstev za preživljanje za čas enoletnega študija je skoraj nemogoče. Tudi zato, ker je mobilno študentov izjemnega pomena, zaradi internacionalizacije, ki je eden izmed temeljen oziroma stebrov bolonjskega študija, ki ga imamo pri nas od leta 1999. In tudi zato, ker v Sloveniji res potrebujemo kakovostne kadre, ki prihajajo v Slovenijo, kar pa bogati tudi naše študijsko okolje. In če se še obrnemo na področje zdravstva, zdravnike potrebujemo. A ni boljše, da jih izobražujemo in študirajo pri nas v Sloveniji, da jih nekako potem ta kader tudi ohranimo pri nas in, kajti verjamem, da študenti, ki prihajajo iz tretjih držav, študirajo z vso vnemo, z vso zagretostjo, kajti vedo, da enostavno to je njihova prihodnost. In če se še lahko dotaknem zgolj tega članka, ki je bil objavljen v nedeljskem dnevniku, pogovor z gospo Marijo Jeremič, ki je v Slovenijo prišla iz Užic, ko je bila stara 17 let, ker je pač ugotovila, da je njeno mesto bilo takrat pač premajhno, je hotela videti svet in se je odločila, da bo se vpisala na gimnazijo v Mariboru. Sicer je takrat malce kolebala med Slovenijo in Nemčijo, se je odločila za Slovenijo, kajti absolutno je to malce bližje. Zaključila je mednarodno maturo, naučila se je slovenskega jezika. In takšne študente mi v Sloveniji potrebujemo. In imamo tudi priznane študente, ki so študirali v Sloveniji, ostali v Sloveniji in so doprinos našemu razvoju Slovenije.</font><br/>
<font size="4">	Hvala lepa.</font><br/>
<br/>
<font size="4">	</font><b><font size="4">PODPREDSEDNIK MAG. DUŠAN VERBIČ: </font></b><font size="4">Predno nadaljujemo z razpravo, ima besedo državni sekretar, ki bo podal določen odgovor.</font><br/>
<font size="4">	Prosim.</font><br/>
<br/>
<font size="4">	</font><b><font size="4">DR. BOŽO PREDALIČ: </font></b><font size="4">Gospa Muršič, jaz bom skušal še enkrat razložit. Upam, da se bomo prav razumeli. Glejte, ko govorimo o teh sredstvih, na mesečni ravni potrebuje izkazat 402 evra. Dopuščamo možnost, da na kakšni upravni enoti tudi kakšen uslužbenec</font><br/>
<br/>
<b><font size="4">19. TRAK: (NM) – 20.00</font></b><br/>
<br/>
<b><font size="4">	</font></b><font size="4">(nadaljevanje) naredil napako, ampak te stvari saniramo in tudi pojasnimo potem, če se kdorkoli obrne na nas, bodisi uslužbenec bodisi stranka, ki je prizadeta, ampak tega praktično je bilo minimalno. Ampak dopuščamo možnost, da je prišlo kje do napake, in to saniramo. Ponavljam, velja to, kar piše na ministrstvu, na mesečni ravni 402 evra. Kar se pa vseskozi pogovarjamo o tem, da mora imeti študent, kandidat 5 tisoč evrov na računu stalno in tako naprej, to ni, preprosto ni res. Če izkaže, da štipendijo, ne rabi imeti na računu nič. Če izkaže, da ima kakršnekoli dohodke iz drugega naslova, ne potrebuje na računu imeti nič. Vse ostalo, s katerokoli stvarjo izkaže, da pride mesečno na 402 evra, ne potrebuje na računu nič. Če ne more z ničemur izkazati, potem pa mora pokazati, da ima na računu. Normalno, da mora človek od nečesa živeti, drugače mora krasti ali pa prosjačit. Verjetno mislimo, da temu ni tako. Pa še enkrat ponavljam, glejte. Novela, o kateri danes razpravljamo, predlog, ki ste ga dali, nikjer ne govori ne o 5 tisoč evrih na računu in ne o nobeni drugi stvari, ampak samo o tem, tudi to velja, glejte, kar smo prej govorili, če je izjava staršev, da ga bojo preživljali, in starši izkažejo, da imajo nek kapital, da ga bojo lahko preživljali, ne rabi na računu nič, nič, tudi 400 evrov ne rabi na računu, če ima to izjavo. Ampak vsa novela danes govori samo o tem, novela pravi, izjava staršev je v redu, ampak ne rabi nobene podlage, nobene potrditve. V zakonu piše, izjava staršev skrbnikov je v redu, ampak mora izkazati, da ta starš nekaj ima, da ima ta denar. Novela pa pravi, ne, nič mu ni treba izkazovat, da ima denar, nič ni treba izkazat kapital, samo izjavo da, bianco izjavo. Glejte, samo to je v tej noveli in nič drugega, nobenih računov, nobenih ostalih stvari, o čemer danes razpravljate. In vsaj jaz kot predstavnik vlade bom razpravljal o tem, kar je danes na mizi, kar je predlagano, ne pa o vsem ostalem, kar je komu všeč ali pa ne, ampak sploh ni predlog novele in bo ostalo tako, kot je v sedanjem veljavnem zakonu. Saj ne novelirate popolnoma nič drugega. Ne novelirate, s čem vse izkazuje. Samo to, ali da samo izjavo s tem, ali je dovolj to in ali je boljši sedanji zakon, kjer piše, ja, da izjavo, ampak mora izkazat, da dejansko ima denar. Samo to je novela in nič drugega.</font><br/>
<br/>
<font size="4">	</font><b><font size="4">PODPREDSEDNIK MAG. DUŠAN VERBIČ: </font></b><font size="4">Hvala lepa.</font><br/>
<font size="4">	Predlagatelj, gospa Sukič, prosim.</font><br/>
<br/>
<font size="4">	</font><b><font size="4">NATAŠA SUKIČ (PS Levica): </font></b><font size="4">Ja, hvala lepa.</font><br/>
<font size="4">	Poglejte, vrtimo se v krogu. Zdaj ne vem, a gre pri tej vladi za neko nezaupanje, če bi pač tako, kot je bilo prej, bila pač podana izjava. A to pomeni, da ne zaupate? Mislim, to je recimo pač vprašanje, ker recimo to, ta, oprostite, ne mi reči, da ta, vi govorite, kaka mala sprememba je to. To je v resnici astronomska razlika. In ta sprememba ne more biti dobronamerna. Če so prej lahko izjavili, da imajo 5 tisoč evrov, in tukaj študirali in doštudirali in tako naprej in niso prav nič izkoriščali sistema, ker sem vam prej dokazala, niti ne morejo transferjev dobiti in to, pač tu gre za nek svojevrsten sofizem, to kar vi zdajle počnete. Pač v praktičnem smislu to pač je velika sprememba. Če je nekdo, se preživlja s študentskim delom sproti in nima pogodbe za leto dni vnaprej, s katero bi utemeljeval ali pa utemeljevala ta svoj znesek, ampak pač se sproti preživlja s študentskim delom ob študiju, kar je dosti takih primerov, potem vam tega ne more pokazati. In če nima torej denarja na računu, ker pač nima tega denarja ta trenutek na računu, kaj, a bo ta oseba morala recimo, da že študira medtem v Sloveniji, kar prekinit za študij in odit? To je eno vprašanje. Drugo vprašanje. A ste vi v to zgodbo sploh vključili Ministrstvo za zunanje zadeve? Navsezadnje se s tem kršijo tudi bilateralni odnosi s temi državami, to so eni sporazumi verjetno bili vzpostavljeni in tako s Srbijo in vsemi bivšimi republikami nekdanje skupne države in tako naprej. Gotovo so neki bilateralni sporazumi. In me zanima, ali je to Ministrstvo za zunanje zadeve</font><br/>
<br/>
<b><font size="4">20. TRAK: (NM) – 20.05</font></b><br/>
<br/>
<b><font size="4">	</font></b><font size="4">(nadaljevanje) pri tem sodelovali, bilo sploh zares seznanjeno s to vašo potezo, ki ste tako rokohitrsko spreminjate zakone, da že verjetno komaj, da še vaši ministri verjetno ne morejo slediti temu tempu. In me to tudi res zanima. Potem zanima me, zakaj vi ne poslušate akademikov, akademske stroke naše univerze, kaj meni o tem, o tej vaši spremembi, zakaj vi enostavno, tako kot zmeraj v zadnjem letu dni, enostavno preslišite, kaj ima stroka recimo za povedat. Recimo, kaj je povedal prof. dr. Roman Kuhar, ko je bil še dekan Filozofske fakultete Univerze v Ljubljani, zdaj pač ni več, ampak to je še takrat povedal, ko je naslovil odprto pismo na ministrico za izobraževanje, znanost in šport in je zapisal, citiram: »Tuji študenti in študentke, ki prihajajo k nam in so praviloma odlični študentje, bogatijo naš študijski proces, hkrati tovrstne izmenjave omogočajo tudi našim študentkam in študentom, da del študija opravijo v tujini. Vse to pa bo zamrlo, če bodo študentke in študenti iz tujine soočeni s tako nerazumnimi zahtevami za študij v Sloveniji. Zakaj so prav ti, ki v Slovenijo prinašajo intelektualni potencial, tako zelo ogrožajoči za vladne strukture? Vse bolj se zdi, da zapis v zakonu, predvsem pa interpretacija, ki je bila poslana na upravne enote, ni bila napaka ali nerodnost. Pred očmi se nam dogaja izbris tujih študentk in študentov, ki študija zaradi birokratskih ovir ne bodo mogli nadaljevali in se bodo prisiljeni vrniti domov.« Res me zanima, kaj se bo zgodilo na odnosu na relaciji recimo do Srbije, do Hrvaške in tako naprej med Slovenijo in temi državami, ko se bo izkazalo, da njihovi študentje in študentke sredi študija se vračajo nazaj, zato ker je Slovenija postavila nenadoma nerazumne birokratske ovire, ki jih ne bi rabila postaviti, ampak samo zato, ker jim neka evropska direktiva to omogoča, ne da zahteva, omogoča. Me zanima, res, resno vprašanje, ali ste sploh že bili v stiku torej s temi državami in kaj se dogaja v tem smislu. To je čist resno vprašanje. In tudi res me zanima, kako boste to pojasnili, da ste imeli tu študente, ki so 2-3 leta že tu, pa niso bili nikoli problem, pa zdaj bomo morali zaključit zgodbo, ker ne bodo moglo, ker se sproti preživljajo s študentskim delom, torej nimajo pogodbe, s katero bi vnaprej izkazali teh 4 tisoč 800 in nekaj evrov in tega denarja pač seveda tudi nimajo na računu. To me zanima, kaj boste s temi študenti naredili, ki so že sredi študija, ne samo s tistimi, ki še niso začeli. In tu imam recimo pričevanje Geje Anič, študentke biotehniške fakultete iz Hrvaške, ki pravi: »Sem tuja študentka 2. letnika biologije in živim v Sloveniji že 3. leto. Na oddelku za biologijo sem tutorka za tuje študente. Imam zelo dobre ocene, primerljive s slovenskimi sošolci, ki jim gre pri študiju dobro. V Sloveniji imam zelo veliko prijateljev, tako Slovencev kot tujcev, tu sem našla tudi svojo ljubezen. Če bi mi zdaj nekdo rekel, da bom vse to, ves svoj sedanji svet morala 1. oktobra zapustiti, ker moji starši nimajo zadostnih sredstev, da bi me vzdrževali, ne vem, kako bi sploh zbrala moči, da bi lahko šla naprej. In večina od nas staršev niti ne vpraša za denar ali kakšno drugo pomoč, ker se preživljamo sami z lastnim služenjem denarja.« In to so te resnične zgodbe, tukaj so resnični ljudje. In ne vem, kaj vi sploh vidite, ko se odločate o tako srhljivih potezah. A imate sploh pred očmi ljudi in vse razsežnosti vaših odločitev? Prosim za res konkretne odgovore. Ali torej, kaj boste naredili s tistimi, ki, kot rečeno, nimajo 5 tisoč evrov oziroma skoraj 5 tisoč evrov, in ki so se dokazano do zdaj preživljali s sprotnim študentskim delom in nimajo teh pogodb. A jih boste kar poslali nazaj?</font><br/>
<font size="4">	Hvala lepa.</font><br/>
<br/>
<font size="4">	</font><b><font size="4">PREDSEDNIK BRANKO GRIMS: </font></b><font size="4">Hvala.</font><br/>
<font size="4">	Besedo je želel državni sekretar, gospod Predalič.</font><br/>
<br/>
<font size="4">	</font><b><font size="4">DR. BOŽO PREDALIČ: </font></b><font size="4">Ja, gospa Sukič, res, res se ne poslušamo. Jaz sem že prej razložil, da je teh 5 tisoč evrov samo v primeru, da nobenega drugega, na noben drug način ne morejo izkazati. O tej gospodični, ki ste govorili, glejte,</font><br/>
<br/>
<b><font size="4">21. TRAK: (NM) – 20.10</font></b><br/>
<br/>
<b><font size="4">	</font></b><font size="4">(nadaljevanje) sama ste prebrala iz njenega pisma, da se je do sedaj preživljala sama z delom. To se pravi, izpolnjuje pogoje. Kaj je tukaj problem, jaz ne razumem. Ne zastopim, kaj je problem. Ne potrebuje ne 5 tisoč, nobene druge stvari, samo izkaže, da ima dohodek. To je vse, da 400 evrov na mesec lahko dobi. Kar pa se tiče vašega vprašanja, glejte, 2 leti medresorskega usklajevanja je bilo za ta zakon. To se pravi, da se je pričel usklajevati že pod vlado, v kateri ste bili vi tihi partner ali ne vem kakšen partner že. Takrat se je začel ta zakon delat, ta, ki ga danes izpodbijate, ki je maja začel veljati. 2 leti medresorskega usklajevanja, tudi z Ministrstvom za zunanje zadeve in tudi z Ministrstvom za izobraževanje, znanost in šport. Upam, da sem vam to lahko odgovoril. To ste prej vprašala.</font><br/>
<br/>
<font size="4">	</font><b><font size="4">PREDSEDNIK BRANKO GRIMS: </font></b><font size="4">Gospa Sukič, prosim.</font><br/>
<br/>
<font size="4">	</font><b><font size="4">NATAŠA SUKIČ (PS Levica): </font></b><font size="4">Glejte, spoštovani sekretar, zdaj pa res. Jaz ne vem, a se vi norčujete iz mene. Jaz se vam povedala primer. Tu imamo študenta ali pa študentko, ki je recimo v 2. ali 3. letniku. In ta oseba na računu nima 5 tisoč evrov… / oglašanje iz dvorane/ Ta oseba tudi nima pogodbe za vnaprej za 1 leto, s katero bi dokazala, da bo imela teh 5 tisoč evrov, ker sproti dela različna študentska dela, s katerimi nima vnaprejšnje pogodbe, s katero bi to dokazala, je pa s svojim dosedanjem recimo bivanjem tu dokazala, da pač normalno biva, da nikoli ni izkoriščala sistema in tako naprej. Kaj boste naredili s temi ljudmi? In še enkrat vprašam konkretno, kako se odzivajo v bilateralnem smislu zdajle različne države na to potezo Slovenije? Tega tudi mi niste odgovorili.</font><br/>
<font size="4">	Hvala.</font><br/>
<br/>
<font size="4">	</font><b><font size="4">DR. BOŽO PREDALIČ: </font></b><font size="4">Nihče se še ni pritožil.</font><br/>
<br/>
<font size="4">	</font><b><font size="4">PREDSEDNIK BRANKO GRIMS: </font></b><font size="4">Hvala.</font><br/>
<font size="4">	Besedo ima gospod Koražija, za njim je gospod Prebil.</font><br/>
<font size="4">	Prosim.</font><br/>
<br/>
<font size="4">	</font><b><font size="4">BOŠTJAN KORAŽIJA (PS Levica): </font></b><font size="4">Spoštovani predsednik, najlepša hvala za besedo.</font><br/>
<font size="4">	Ja ne vem, mislim, saj ko opazujemo delo in delovanje te vlade in ministrov in državnih sekretarjev, je vse bolj jasno oziroma sploh se več ne skrivajo, da je to pač agenda, se pravi, proti tujcem, pač njihova politična proti beguncem, proti migrantom. Ne vem ali mislim, kaj želite, da bomo postali Slovenija kot neki zaprti otok sredi Evrope tukaj. Mislim, sploh mi ni jasno, ker dejansko tudi, kot so že prej tudi razpravljavci omenili, dejstvo je, da ne samo, da nas ti študenti bogatijo, ampak dejansko tudi prinašajo še dodatno nova znanja k nam. Kljub temu, da prihajajo po znanje k nam oziroma tudi si ga želijo, da bi ga čim več osvojili, prinesejo tudi določena znanja iz okolja, s katerega prihajajo. Zdaj dejansko so nerazumljive te razlage, to kar je prej gospod državni sekretar razlagal v smislu tega, da izkoriščajo sistem ali kakorkoli, da samo gledajo na neke koristi, ne vem sploh. Glejte, ti študenti oziroma pač študentke, študentje, ki prihajajo iz teh tretjih držav, dejansko res pridejo k nam oziroma tudi v te države po boljše življenje. In dejansko tudi ta novela zakona, ki jo mi danes predlagamo, dejansko prav to omogoča, da bodo študentje tudi po končanem študiju – in upam, da ga bojo res lahko končali glede na to, kaj smo danes že vse slišali – da bodo imeli tudi možnost, da si pri nas ustvarijo, se pravi, bivalno okolje oziroma tudi družine, če želite, da se bodo lahko zaposlili, da jim bo omogočeno tudi… / oglašanje iz dvorane/ ali pa ne, ja, kakorkoli, ampak da se bojo pač jim omogočeno enakovredno življenje tukaj nam, se pravi nam državljankam in državljanov v Sloveniji. In to, kar res že poslušamo to zadnjih leto in pol, to agendo vašo politično, ki konstantno diskreditira vse, karkoli je tujega oziroma kar bi prineslo neko novo drugačnost oziroma novo različnost, kar bi tudi v bistvu nam oplemenitilo tukaj življenje, je dejansko že počasi neprijetno, pa bo še bolj zastrašujoče poslušat. Zdaj glede na krizo, ki se nam dogaja v, govorim o koronakrizi, je dejansko, sploh ti študenti, ki si želijo pri nas študirati, bi jih morali v resnici z odprtimi rokami sprejeti, </font><br/>
<br/>
<b><font size="4">22. TRAK: (NM) – 20.15</font></b><br/>
<br/>
<b><font size="4">	</font></b><font size="4">(nadaljevanje) ker enostavno, kot že rečeno, nam bo primanjkovalo kadra na vseh mogočih področjih, sploh izpostavljam tukaj medicino, zdravnike, medicinske brate, medicinske sestre oziroma višje medicinske sestre, kakorkoli že, se pravi medicinsko osebje, ampak to je samo en aspekt, ki ga izpostavljam. In dejansko ta naša novela oziroma ki jo predlagamo prav te vaše škodljive rešitve oziroma tudi, bom rekel, niti ne rešitve oziroma kar dejansko diskriminacijo, ki ste jo poskušali v ta vaš Zakon o tujcih vnesti, ne samo, da preprečuje, ampak tudi popravlja oziroma tudi omogoča neko normalno, vsaj delno normalno udejstvovanje teh študentov pri nas, da si lahko pridejo do tega znanja, ki ga želijo, pa kot že prej rečeno, da si lahko omogočijo neko boljše življenje. Zdaj tudi mene zanima recimo, ko smo se prej pogovarjali, to tudi je vprašanje, ki vam ga postavljam, se opravičujem, me zanima res, kako bo potem s tem. Ne vem, kako vi to, tudi to mesečno preverjate glede teh dohodkov, glede te, bom rekel, cifre 402 evra mesečno, ker jaz razumem, da res ni potrebno, da imajo ves denar na računu, ampak z nekimi pogodbami, pa s temi zadevami pa morajo dokazovati, da bodo lahko zbrali to, bom rekel, vsoto skoraj 5 tisoč evrov. In tudi glede na čas in na koronakrizo se bojim, da ogromno teh študentov iz tretjih držav tudi dela preko študentskega servisa ali kakorkoli že študentskega dela težko omogoči oziroma tudi težko dobi. Druga zadeva, ki je tudi v naši noveli oziroma jo pač v tej noveli predlagamo, je tudi ta mobilnost študentov. Se pravi, če pač v primeru, da študent študira, ne vem, primer v Avstriji in pač ima željo, da bi tudi študiral naprej tukaj v Sloveniji, da se mu to omogoči, brez da se od njega zahteva, da dokazuje, da je sposoben finančno preživeti oziroma brez tega, da mu je potrebno dokazovati, da bo lahko zbral, se pravi, to vsoto nekje okrog 5 tisoč evrov letno. Kot že rečeno, jaz mislim, da smo to na taki temi oziroma tudi na taki točki dobesedno preloma, ko bi morali v resnici, bom zdaj tako karikirano povedal, dejansko iti v kontra smer, kot gre trenutno ta vlada, od tega zapiranja, od tega v smislu tega, da se bojimo vsega, kar je drugačnega, kar je različnega, kar nas dejansko res bogati in nam prinaša, bom rekel, neki plus v družbi, k temu, da bi z odprtimi rokami sprejeli in se ne bali sprejeti, se pravi, kar imamo možnost, da, bom rekel, s tega drugačnega vidika dobimo in ja, ki nas dejansko lahko res potem konkretno obogati. Še enkrat, me res zanima, kako bo potem glede tega preverjanja. Ali se to potem preverja mesečno ali je potem, ali morajo dokazovati s temi pogodbami za celo leto, da pridejo do te cifre oziroma do te vsote 5 tisoč evrov? / oglašanje iz dvorane/ Ja, seveda, logično. In še ena stvar je, ki pa je mogoče tudi po mojem zelo v nebo pijoča, je pa ta, da bi pričakoval v tem primeru, ko se zmeraj govorite o proračunu, da so presežki, čeprav se je izkazalo, da na koncu koncev niso, da bi se omogočilo tudi več štipendij ali pa možnosti štipendiranja za te študente iz tujine, ki si želijo pri nas študirat, pa tudi, ki potem nakazujejo, da bi radi ostali pri nas, ker kot rečeno, ne vem, brez te možnosti, ki se nam v bistvu kar sama ponuja in to so pač ti študentje iz teh tretjih držav, se bojim, da se Sloveniji v resnici kar slabo piše v prihodnosti na vseh področjih, in glede razvoja in glede gospodarstva, še bolj pa glede te inkluzije družbene, se pravi vključevanja in sprejemanja. </font><br/>
<font size="4">Tako da hvala.</font><br/>
<br/>
<b><font size="4">PREDSEDNIK BRANKO GRIMS: </font></b><font size="4">Hvala.</font><br/>
<font size="4">Besedo ima gospod Prebil.</font><br/>
<br/>
<b><font size="4">NIK PREBIL (PS LMŠ): </font></b><font size="4">Ja, hvala lepa, spoštovani predsednik. Kolegice, kolegi, državni sekretar, lepo pozdravljeni vsi.</font><br/>
<br/>
<b><font size="4">23. TRAK: (NM) – 20.20</font></b><br/>
<br/>
<b><font size="4">	</font></b><font size="4">(nadaljevanje) Predlog zakona, ki je pred nami, je sopodpisala tudi Poslanska skupina LMŠ, ker smo mnenja, da se je že ob sprejemanju prejšnje obsežne novele Zakona o tujcih načrtno spregledala ta določba oziroma pač uveljavil nov zapis, ki otežuje dostop do študija v Sloveniji, ker, kot rečeno in kot videno, spreminja pač oziroma zaostruje pogoje izkazovanja zadostnih sredstev za izobraževanje v naši državi. Zdaj državni sekretar ves čas govori, vi v KUL, vi v KUL. Jaz ne vem, od kdaj je Felice Žiža v KUL. Bi bilo pa fajn, če bi bil pri nas, ker potem bi že zdavnaj kakšen zakon vam ne šel naprej, ampak v redu. In ta predlog zdaj, naš predlog, se pravi, ki je bil podpisan s strani nekaterih opozicijskih strank, poslancev nepovezanih in seveda tudi poslanca manjšin, vrača to prejšnjo ureditev na ta način, kot na njega opozarjajo, da bi ga moral urejati, številni visokošolski deležniki. Zdaj če grem morda na to internacionalizacijo in prizadevanja visokega šolstva, v številnih letih do sedaj je v bistvu ravno ta zakon, spoštovani državni sekretar, moram vas popravit tukaj, ker me je to res zmotilo, ko ste rekli, da je to itak bilo pripravljeno v prejšnji vladi. Ne, Zakon o tujcih je sicer res šel v obravnavo pod prejšnjo vlado, ampak nikakor s to določbo, katero ste seveda vi po tisti javni obravnavi in po vašem usklajevanju med ministrstvi, ker vedno je pač tako, da prinesete nekatere določbe šele na plenarno seje, ker veste, da bi imeli prej problem, takrat je šla ta zadeva noter. No, v glavnem s tem zakonom, zdaj novim sprejetim, ki ste ga uskladili, se pravi, znotraj trenutne koalicije, je precej odmaknjen od tistih želenih ciljev o internacionalizaciji. In to zato, ker, kot rečeno, mladim otežuje dostop do izobraževanja in so seveda ovira za to uspešno internacionalizacijo, ki je v nasprotju z več sprejetimi zakoni in državnimi dokumenti s področja šolstva. In seveda žalostno ali pa tudi ne je to, da se do tega niti ni opredelilo Ministrstvo za izobraževanje, znanost in šport, ampak saj se itak ne more, ker ta minister itak ni sposoben se opredeliti do ničesar, zato bo pa tudi odletela, pa še kaj drugega. Ker to, kar se dogaja s šolstvom, pa bom se vrnil nazaj, spoštovani predsednik, takoj na notranje zadeve, to, da se do tako ključnih stvari, ki posegajo v šolstvo, ne opredeljuje ministrica, in to, da njeno ministrstvo praktično ne sprejema ukrepov, ki bi jih moralo sprejemati, je katastrofalno. Zdaj tisti študenti, tuji študenti, ki želijo pri nas študirati, so do zdaj po do zdajšnjih ureditvah seveda imeli to možnost in nekih večjih težav ni bilo. In jaz vas lepo prosim, ne govoriti o, zaznali smo zlorabe, zato ker niste sposobni ponuditi odgovorov, kakšne so te zlorabe, koliko je teh zlorab bilo. In tamle kolega iz ŠOS je povedal, da teh odgovorov niso dobili do danes, tako kot teh odgovorov nismo dobili poslanci v Državnem zboru. Zaradi tega, ker ta zakon oziroma ta določba, ki je sedaj v veljavi, ki ste si jo sprejeli koalicijski poslanci, ne zasleduje teh ciljev, katerih vi ves čas poudarjate, ampak zasleduje zgolj ideološke cilje največje vladne stranke in ničesar drugega. In mi v LMŠ smo vas opozarjali že takrat, ko se je ta zakon sprejemal nedolgo tega, da bo ta težava nastala. In seveda je ta težava nastala. In zato jo s tem zakonom vračamo na tisto stanje, kot je bilo prej. In zdaj, da vam tudi pojasnim, zakaj je dovolj pisna izjava študentovih staršev. Zato, ker so njihovi zakoniti zastopniki pravno odgovorni za njegova ravnanja in njegov študij v državi. In tudi se s tem strinjajo, da bodo ga preživljali po pravu države, katere državljan je. In zdaj jaz ne vem pač, v čem je strah, ne vem, da bo nekdo namesto študija zdaj delal. A veste, saj to lahko stori zdaj vsak študent, ne vem, bodisi je to študent iz Švedske, je to študent, ne vem, Švice, Nemčije, kakorkoli, nima veze, vseeno je, zato ker se pač ta dovoljenja predvsem tistim študentom seveda iz tretjih</font><br/>
<br/>
<b><font size="4">24. TRAK: (NM) – 20.25</font></b><br/>
<br/>
<b><font size="4">	</font></b><font size="4">(nadaljevanje) držav, da se ne bomo narobe razumeli, pač izdajo vsako leto. Ne govorim o tem, da seveda to, kar zdaj govorite, marsikdo teh sredstev ne izpolnjuje, ne slovenski državljan, ne kakšen državljan Evropske unije, ki pride sem študirat preko drugih programov. In seveda se vi zdaj izgovarjate tukaj na neko drugo direktivo, na neke druge stvari. Saj vi lahko tudi ta zakon uredite z drugimi direktivami, ker vam ta direktiva, na podlagi katere se ves čas sklicujete, ni zapovedala, da morate zadevo urediti na tak način, kot ste uredili. In jaz mislim, da s sedanjim zakonom, zato je seveda ta popravek potreben, omejujemo tako izobraževanja tega tujega kadra v Sloveniji, ki je predvsem, kot smo že slišali, iz držav bivše Jugoslavije, in ta kader, ki k nam prihaja, seveda se v veliki meri izobražuje za kader, ki ga v Sloveniji že tako ali tako primanjkuje. In polne besede so zunanjega ministra in še marsikaterega drugega ministra, ki izpade iz vaše kvote, spoštovani državni sekretar, kako je zahodni Balkan pomemben, kako je pristop zahodnega Balkana k Evropski uniji nujen, kar med drugim seveda je, a vendar po drugi strani udre po teh mladih, ki probajo iskati boljšo izobrazbo, ki pač v Sloveniji je boljša, bistveno boljša. In seveda marsikdo od teh ljudi tudi potem ostane v državi in tukaj plačuje davke, tako kot jih plačujemo vsi ostali. Zato je takšno zaostrovanje, ki je sedaj v veljavi, brez potrebe. In jaz mislim, da moramo takšen zakon spremeniti nazaj na raven, kot je ostala, in seveda tem tujim študentom omogočit, da v Sloveniji študirajo in seveda po možnosti to znanje tudi potem pri nas ustrezno uporabijo in, tako kot vsi ostali, skladno z življenjem, delom plačujejo tudi v naši državi davke, od katerih pa seveda imamo koristi vsi državljanke in državljani Republike Slovenije. Tako da jaz bom na tej točki se probal ustavit. Kot rečeno, bom vedno stopil na stran mladih, ker v večini primerov, spoštovani, imajo prav, seveda pa v večini primerov to vlado mladi itak, tako ali tako ne zanimajo.</font><br/>
<font size="4">	Hvala lepa.</font><br/>
<br/>
<font size="4">	</font><b><font size="4">PREDSEDNIK BRANKO GRIMS: </font></b><font size="4">Hvala.</font><br/>
<font size="4">	Želi še kdo razpravljat? Gospa Sukič, prosim.</font><br/>
<br/>
<font size="4">	</font><b><font size="4">NATAŠA SUKIČ (PS Levica): </font></b><font size="4">Dve zadevi. Še enkrat vprašanje. Recimo bom dala hipotetičen primer. Imamo študenta ali študentko, ki tukaj študira, iz ene izmed teh tretjih držav. In pridna ob študiju dela, da se preživlja. Recimo, da se preživlja v gostinskem sektorju s strežbo. Mi smo sredi korone bili in bomo. Kako naj ta oseba dostavi potrdilo o tistega trenutnega delodajalca za leto dni vnaprej, če pa ta delodajalec sploh ne ve, ali ne bo spet prišlo do vsesplošnega »lockdowna«. In ne more tega jamčit, razen če daje »fake« potrdila. To je ena stvar.</font><br/>
<font size="4">	Druga stvar je, da marsikaj v koroni se je urejalo na podlagi izjav, izjav delodajalca o tem in onem, pa so se dobivale subvencije in tako naprej na podlagi izjav. Tukaj pa naenkrat izjava ne zadošča, čeprav je praksa desetletja delovala v bistvu v redu. Tukaj se bom ustavila in pričakujem res odgovor na to, ki se me je prej preslišalo, pa mi niste odgovorili, kaj boste naredili s študenti, ki so sredi študija in vam ne bodo mogli dostavit potrdil za leto dni vnaprej, ne bodo imeli pa teh 5 tisoč evrov na računu in vendarle so do zdaj izkazovali s svojim študijem in to, da so v redu študentje in študentke. A boste te ljudi nagnali domov? To sem vas prej vprašala in mi gladko niste odgovorili. </font><br/>
<font size="4">Zdaj pa predlagam glede na farso od te seje, ki se ne bi smela zgoditi, zato ker je bilo vse proti poslovniku in pravilom, pa se je vendarle na koncu zgodila, da vsaj omogočite Goranu Lukiču, ki je gost, še da enkrat kaj pove, ker ve več od mene in nas vseh skupaj o teh zadevah, ker se vsakodnevno srečuje v praksi s tegobami teh ljudi med drugim, da še pač nekaj pove glede na to, da smo imeli predvidenih kar nekaj gostov, ki se seveda niso pojavili zaradi vse te farsičnosti, današnjih zapletov in tako naprej in so pač enostavno roke dvignili od te seje. To jaz pa vendarle prosim </font><br/>
<br/>
<b><font size="4">25. TRAK: (NM) – 20.30</font></b><br/>
<br/>
<b><font size="4">	</font></b><font size="4">(nadaljevanje) kot predlagateljica, da vsaj to omogočite. To se da po poslovniku, če predsedujoči seveda tako odloči.</font><br/>
<font size="4">	Hvala lepa.</font><br/>
<br/>
<font size="4">	</font><b><font size="4">PREDSEDNIK BRANKO GRIMS: </font></b><font size="4">Hvala.</font><br/>
<font size="4">	Ne vidim nobenega nasprotovanja. Kar se tiče ostalih gostov, so se opravičili že zdavnaj pred začetkom te seje, tako da, gospa Sukič, ne širit neresnični stvari. Dajem pa besedo gostu, da, prosim za predstavitev, samo v roku enih 10 minut, prosim.</font><br/>
<br/>
<font size="4">	</font><b><font size="4">GORAN LUKIĆ </font></b><font size="4">Ja, hvala še enkrat za besedo.</font><br/>
<font size="4">	Tisto, kar hočem izpostavit, je v bistvu to, da ta dvoličnost pri uporabi besede in prakse, besede izjava. Ko govorimo o izjavi za dokazovanje sredstev, ki je bila do sedaj v praksi čisto veljavna, je torej ena zadeva. Ker naenkrat to ni več veljavno, je treba dokazovati, torej konkretno s torej dokazili, ki so na razpolago v tretjem odstavku 33. člena Zakona o tujcih. / oglašanje iz dvorane/ Ne, saj lahko počakam. A lahko nadaljujemo?</font><br/>
<br/>
<font size="4">	</font><b><font size="4">PREDSEDNIK BRANKO GRIMS: </font></b><font size="4">Lahko zaprete vrata? / oglašanje iz dvorane/ Pa saj, potem pa okno odprite.</font><br/>
<br/>
<font size="4">	</font><b><font size="4">GORAN LUKIĆ: </font></b><font size="4">Zdaj ne vem, a se bo gospod poslanec odločil, ali bo stal ali sedel, ne vem.</font><br/>
<br/>
<font size="4">	</font><b><font size="4">PREDSEDNIK BRANKO GRIMS: </font></b><font size="4">Glejte, gospod gost. Jaz vas prosim, da se tako obnašate. Gospodu poslancu je slabo in vi ste že prej imeli neprimerne pripombe. To je zadnje opozorilo, sicer vam bom vzel besedo in bom prosil službe, da vas pospremijo ven. Zdaj pa izvolite nadaljevat.</font><br/>
<br/>
<font size="4">	</font><b><font size="4">GORAN LUKIĆ: </font></b><font size="4">Prav, no prav. No, hvala za besedo.</font><br/>
<font size="4">	Kar se tiče same izjave, zakaj potem imamo situacijo, ker imamo recimo primer delodajalcev, ki so v času Covida uveljavljali subvencijo za čas čakanja oziroma za čas čakanja na delo. S čim se je dokazovalo? Z izjavo, z izjavo. Ta izjava se je imenovala potrdilo o samem pač čakanju na delo, ki je delavec ponavadi ni videl, ki je Zavod za zaposlovanje ni preverjal. In na podlagi tega je Zavod za zaposlovanje iz državnega proračuna nekritično dajal sredstva delodajalcem, ki so tudi v gostinskem sektorju potem nekritično, pod narekovaji, »omogočili« delavcem, da v času Covida delajo. Imamo primere izjave delodajalcev, konkretno izjave, še enkrat ponavljam, ki v bistvu na podlagi te izjave potem dobijo refundacijo od Zavoda za zdravstveno zavarovanje za čas bolniške, ko napišejo izjavo, jaz sem pa delavcu plačal, izjavo. To ni problematično, ko se gre za delodajalce. To ni problematično, ko se gre za prosto gospodarsko pobudo. Ko se gre pa za študente, pa je problematična izjava. In še enkrat tukaj ponavljam, gre za elementarno zaupanje, za to gre. Tako da, če sem koga užalil, se opravičujem. To ni bil moj namen. Definitivno pa moram povedati te zadeve, ker jaz ne vem, kaj bom jutri rekel temu študentu, študentki. Mogoče samo še vprašanje. Torej, če sem prav razumel, vi torej sami potrjujete, da se lahko v konkretnih primerih zgodi, da mora imeti študent oziroma študentka 5 tisoč evrov na računu. Torej me samo zanima, ja ali ne?</font><br/>
<br/>
<font size="4">	</font><b><font size="4">PREDSEDNIK BRANKO GRIMS: </font></b><font size="4">Želi še kdo razpravljat?</font><br/>
<font size="4">	Gospa Sukič, izvolite.</font><br/>
<br/>
<font size="4">	</font><b><font size="4">NATAŠA SUKIČ (PS Levica): </font></b><font size="4">Ja, samo prosila bi za odgovore, preden gremo na glasovanje, res konkretne odgovore na zelo življenjska in konkretna vprašanja.</font><br/>
<font size="4">	Hvala.</font><br/>
<br/>
<font size="4">	</font><b><font size="4">PREDSEDNIK BRANKO GRIMS: </font></b><font size="4">Vseeno je bilo na vse že odgovorjeno. Želite še besedo? Prosim.</font><br/>
<br/>
<font size="4">	</font><b><font size="4">DR. BOŽO PREDALIČ: </font></b><font size="4">Se bom potrudil in še enkrat odgovoril. Mislim, da smo to že vse povedali. Glejte, danes imamo pred sabo novelo, ki govori o tem, ali je potrebno poleg izjave že izkazati, da so dejansko ta sredstva. Ata in mama skupaj lahko izkažeta, da obadva skupaj zaslužita 402 evra in to je popolnoma dovolj. In ni treba nikomur nazaj hodit ne po dveh, ne po treh, ne po štirih letih, če na kakršenkoli način izkaže. Ampak glede na to, da je v noveli, samo za to se gre, vaša novela ne govori o nobeni drugi spremembi, samo o tej spremembi. V tej spremembi pa je, ata in mama ali obadva skupaj ali še stric in teta izkažejo, da imajo 402 evra dohodka. In popolnoma drugih nobenih 5 tisoč evrov, nobenega drugega denarja, nobenega študentskega dela, nobenega kelnarskega dela ni potrebno. Vse ostalo, kar ste danes razpravljali, sploh ni predmet novele. To, ali imajo 5 tisoč evrov </font><br/>
<br/>
<b><font size="4">26. TRAK: (NM) – 20.35</font></b><br/>
<br/>
<b><font size="4">	</font></b><font size="4">(nadaljevanje) na računu, ni predmet novele. Predmet vaše novele, ki jo predlagate danes, je samo to, ali je dovolj samo izjava ali izjava potrebuje še neko dokazilo, da imajo 402 evra dohodka tisti, ki ga preživljajo, nič drugega. Glejte, tudi ko greste vi na banko in hočete vzeti kredit. Ali morate pokazat plačilno listo? Glejte, ti ljudje konec koncev živijo tukaj, normalno morajo od nečesa živet. In če nekdo lahko zagarantira, da ga bo preživljal in da ima sredstva za preživljanje, ja kaj je tukaj problem. Vi pa pravite, ni treba, da ima sredstva, samo napiše naj, da ga po preživljal, in s tem je vse rešeno. A imajo denar, a nimajo, ali kakorkoli je. In kaj bo potem? Mislim, da sem odgovoril, da se ne ponavljamo v nedogled, no, saj smo odrasli ljudje.</font><br/>
<br/>
<font size="4">	</font><b><font size="4">PREDSEDNIK BRANKO GRIMS: </font></b><font size="4">Izvolite, gospa Sukič. Prosim.</font><br/>
<br/>
<font size="4">	</font><b><font size="4">NATAŠA SUKIČ (PS Levica): </font></b><font size="4">Zdaj pa glejte, gospod državni sekretar, zdaj pa takole. A zdaj, če ata in mama skupaj izkažeta, da imata 402 evra, in to potrdilo prinese na upravno enoto, je to dovolj. Res? / oglašanje iz dvorane/ Ja, s čim pa bodo potem oni živeli v Srbiji, če imajo samo 402 evra vsi skupaj, ata in mama? / oglašanje iz dvorane/ A to vas pa ne zanima? Se pravi, to je zdaj za magnetogram, za javnost in to zdaj stoji. Se pravi, če ata in mama ali pa teta in stric in vsi skupaj zaslužijo, torej zberejo 402 evra, on prinese ali ona prinese to potrdilo, je to to. Ja? V redu. / oglašanje iz dvorane/ No, potem pa prosim Goran Lukič in ostali, ki bomo… Potem pa prosim to tudi javite vsem upravnim enotam, da ne bo različnih interpretacij. To je en krat ena. Ker ne vem, zakaj se dogajajo zapleti na upravnih enotah, če je to tako preprosto. Ker verjamem pa, da ata in mama dobita ta 402 evra.</font><br/>
<font size="4">	Hvala lepa.</font><br/>
<br/>
<font size="4">	</font><b><font size="4">PREDSEDNIK BRANKO GRIMS: </font></b><font size="4">Še besedo je želela direktorica Direktorata za migracije.</font><br/>
<font size="4">	Prosim.</font><br/>
<br/>
<font size="4">	</font><b><font size="4">NATAŠA POTOČNIK: </font></b><font size="4">Smem, predsednik? Hvala.</font><br/>
<font size="4">	Ja, bom še jaz pojasnila na praktičnem primeru. Torej pred uveljavitvijo novele zakona je študent, študent oziroma tujec, ki je prišel v Republiko Slovenijo z namenom izobraževanja, pogoj zadostnih sredstev za preživljanje lahko izkazal s pisno izjavo staršev ali njihovih zakonitih zastopnikov. Na primer, jaz, ta in ta bom preživljal tega in tega tujca oziroma mu zagotavljal ta osnovni znesek minimalnega dohodka, ki danes znaša 402 evra, brez kakršnihkoli dokazil. Novela zakona je ta način izkazovanja zadostnih sredstev za preživljanje za to kategorijo tujcev ukinila. To pomeni, da tujci, ki prihajajo k nam z namenom izobraževanja, sredstva za preživljanje izkazujejo pod splošnimi pogoji, ki jih določa zakon, z dodatkom dotacij. To je bila določba, ki je posebej v 44. členu. To pomeni, to so tista sredstva, ki jih študentu namenja izobraževalna ustanova. Zdaj, na kak način lahko tujec izkazuje sredstva za preživljanje, določa 33. člen Zakona o tujcih in to so sam z delom, s pravicami iz dela ali zavarovanja razen s povračili stroškov v zvezi z delom, z dohodki iz premoženja, z dohodki iz kapitala in iz drugih virov ali s pomočjo tistih, ki so ga dolžni preživljati, s štipendijo, s sredstvi na računu, odprtem pri banki ali hranilnici v Republiki Sloveniji. V praksi to za nekega tujega študenta pomeni, da lahko, če so ga starši dolžni preživljat, sredstva izkazuje z viri dohodkov, ki ga imajo njegovi starši, na primer s pogodbo o delu, ki jo ima mama, mama ali oče, mogoče en del njegove štipendije oziroma nekih drugih dohodkov, to pomeni s kombinacijo teh virov. In ta vsota oziroma ta znesek mora znašat 402 evra na mesec. Tako da ja, kot je pojasnil državni sekretar, lahko s tistimi viri, ki jih imajo starši, in to ponavadi izkazujejo s pogodbami. Upravne enote so dobile usmeritve, kot jih je citiral že gospod Lukič. In ja, sredstva v višini, bom rekla, na bančnem računu za ves čas trajanja dovoljenja za prebivanje mora tujec izkazati le v primeru, da nima, da jih ne more izkazati na vse druge načine, ki jih zakon določa. In ker so bile po, bom rekla, posredovanju usmeritev na upravne enote nejasnosti ravno v tem delu, je naše ministrstvo pripravilo dodatne usmeritve samo za študente, ki so po našem mnenju jasne.</font><br/>
<br/>
<b><font size="4">27. TRAK: (NM) – 20.40</font></b><br/>
<br/>
<b><font size="4">	PREDSEDNIK BRANKO GRIMS: </font></b><font size="4">Hvala.</font><br/>
<font size="4">	Ugotavljam, da prijavljenih k razpravi ni več. Razpravo zaključujem. Prehajamo na odločanje. Najprej moramo odločat o amandmajih, ti so trije. Vse je predala Poslanska skupina Levica. Potem bomo odločali o celotnem besedilu, skupaj z eventualno izglasovanimi amandmaji, tako kot običajno.</font><br/>
<font size="4">	Najprej torej prehajamo na glasovanje k amandmaju k 1. členu, ki ga predlaga Poslanska skupina Levica. Želi kdo obrazložiti svoj glas? Ugotavljam, da nihče. Torej glasujemo o amandmaju k 1. členu Poslanske skupine Levica. Glasovanje teče.</font><br/>
<font size="4">	Kdo je za? (8 članov.) Kdo je proti? (10 članov.)</font><br/>
<font size="4">	Ugotavljam, da amandma ni sprejet.</font><br/>
<font size="4">	Prehajamo na odločanje o amandmaju k 2. členu. Želi kdo obrazložiti svoj glas? Ugotavljam, da nihče. Glasujemo o amandmaju k 2. členu, ki ga predlaga Poslanska skupina Levica. Glasovanje teče.</font><br/>
<font size="4">	Kdo je za? (8 članov.) Kdo je proti? (10 članov.)</font><br/>
<font size="4">	Ugotavljam, da amandma ni sprejet.</font><br/>
<font size="4">	Prehajamo še na odločanje o zadnjem, to je amandmaju k 4. členu. Tudi tega predlaga Poslanska skupina Levica. Želi kdo obrazložiti svoj glas? Ugotavljam, da nihče. Glasujemo, glasovanje teče.</font><br/>
<font size="4">	Kdo je za? (8 članov.) Kdo je proti? (10 članov.)</font><br/>
<font size="4">	Ugotavljam, da amandma ni sprejet.</font><br/>
<font size="4">	Zdaj prehajamo na odločanje o Predlogu zakona o dopolnitvi Zakona o tujcih v skrajšanem postopku v drugi obravnavi v celoti. Želi kdo obrazložiti svoj glas? Gospa Sukič, prosim.</font><br/>
<br/>
<font size="4">	</font><b><font size="4">NATAŠA SUKIČ (PS Levica): </font></b><font size="4">Ja, hvala lepa.</font><br/>
<font size="4">	Poglejte, vsekakor mislim, da je predlog, ki smo ga skupaj vložili, torej vse opozicijske poslanske skupine plus poslanec Felice Žiža, tista stvar, ki bo, ki je ta pravi zakon, ki odpravlja diskriminacijo, ki je vgrajena v zdaj obstoječo novelo zakona koalicije. Smo danes skozi razpravo pojasnili, kje vse. In kljub temu, da ste govorili to in ono, še zmeraj ostajajo primeri na primer, da je kdo sirota, pa nima staršev, pa se tu preživlja z delom, pa nima od kod pokazat tistih virov in tako naprej, od nekih sorodnikov. Skratka, v vsakem primeru gre za diskriminacijo in diskriminatorno obravnavo, razlikovanje med študenti in študentkami, ki prihajajo iz tretjih držav in iz Evropske unije, med socialno šibkejšimi in socialno premožnejšimi. Tako da takšna ureditev je grozljiva, je, ima nastavke nekih ksenofobnih elementov, nekega nezaupanja do točno določenih držav in tako naprej oziroma študentov in študentk iz teh držav. Zato je najbolj elegantna in preprosta rešitev to, kar predlagamo mi. In prosim, da to podpremo in da enkrat presežemo neke kaprice in neka birokratska zapletanja, ki nimajo nobenega smisla in našo državo vse bolj potiskajo v neko sfero, kamor si pa Slovenija vendarle ne zasluži. Tako da glasovala bom vsekakor za.</font><br/>
<br/>
<font size="4">	</font><b><font size="4">PREDSEDNIK BRANKO GRIMS: </font></b><font size="4">Hvala.</font><br/>
<font size="4">	Drugih ni. Glasujemo o zakonu v celoti. Glasovanje teče.</font><br/>
<font size="4">	Kdo je za? (8 članov.) Kdo je proti? (10 članov.)</font><br/>
<font size="4">	Ugotavljam, da členi niso sprejeti.</font><br/>
<font size="4">	Glede na razlago Komisije za poslovnik v zvezi z drugim odstavkom 81. člena poslovnika z dne 9. 12. 2009, da je obravnava Predloga zakona o dopolnitvi Zakona o tujcih na matičnem delovnem telesu končana. S tem zaključujem drugo obravnavo predloga zakona na matičnem delovnem telesu. Odbor bo pripravil poročilo, v katero bo vključil to ugotovitev, in ga posredoval predsedniku Državnega zbora.</font><br/>
<br/>
<font size="4">	S tem zaključujem 1. točko dnevnega reda in 51. nujno sejo Odbora za notranje zadeve, javno upravo in lokalno samoupravo.</font><br/>
<font size="4">Vsem članom in vsem vabljenim ter javnosti se zahvaljujem. Srečno.</font><br/>
<br/>
<b><font size="4">Seja se je končala 7. septembra 2021 ob 20.45.</font></b>
</root>