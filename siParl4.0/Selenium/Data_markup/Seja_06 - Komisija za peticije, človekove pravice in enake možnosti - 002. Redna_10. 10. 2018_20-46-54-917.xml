<root>
<h5 class="label"><span>Vsebina zapisa seje</span></h5><div align="center">
<p><b><font size="4">REPUBLIKA SLOVENIJA </font></b><br/>
<b><font size="4">DRŽAVNI ZBOR</font></b><br/>
<b><font size="4">KOMISIJA ZA PETICIJE, ČLOVEKOVE PRAVICE IN ENAKE MOŽNOSTI</font></b><br/>
<b><font size="4">2. seja </font></b><br/>
<br/>
<b><font size="4">(10. oktober 2018)</font></b></p></div><br/>
<b><font size="4">Sejo je vodila Eva Irgl, predsednica komisije.</font></b><br/>
<b><font size="4">Seja se je začela ob 14.30.</font></b><br/>
<br/>
<b><font size="4">1.</font></b><font size="4"> </font><b><font size="4">TRAK: (SC) </font></b><br/>
<br/>
<b><font size="4">	PREDSEDNICA EVA IRGL: </font></b><font size="4">Še enkrat, lepo pozdravljeni!</font><br/>
<font size="4">	Pričenjam 2. sejo Komisije za peticije, človekove pravice in enake možnosti. </font><br/>
<font size="4">	Lepo pozdravljam članice in člane komisije! Lepo pozdravljam tudi vabljene na današnjo sejo!</font><br/>
<font size="4">	Prehajamo na določitev dnevnega reda seje. </font><br/>
<font size="4">	S sklicem seje ste prejeli naslednji dnevni red: Seznanitev s poročilom medresorske delovne skupine za boj proti trgovini z ljudmi v letu 2017. </font><br/>
<font size="4">	Ker k dnevnemu redu seje ni bilo predlogov za razširitev oziroma za umik katere od predlaganih točk je določen dnevni red seje kot je bil predlagan s sklicem.</font><br/>
<font size="4"> </font><br/>
<font size="4">	Prehajamo na obravnavo </font><b><font size="4">1. TOČKE DNEVNEGA REDA, TO JE SEZNANITEV S POROČILOM MEDRESORSKE DELOVNE SKUPINE ZA BOJ PROTI TRGOVINI Z LJUDMI V LETU 2017.</font></b><br/>
<b><font size="4">	</font></b><font size="4">Naša komisija to redno obravnava. Na sejo smo povabili mag. Sandija Čurina - nacionalni koordinator za boj proti trgovini z ljudmi - z Ministrstva za notranje zadeve, lep pozdravljeni. Povabili smo Ministrstvo za notranje zadeve, če je še kdo dodatno, ne, potem bo gospod Čurin v okviru Ministrstva za notranje zadeve sami. Vabili smo Vrhovno državno tožilstvo Republike Slovenije, lepo pozdravljeni. Društvo Ključ, lepo pozdravljeni. Slovensko Karitas, z nami je mag. Cveto Uršič tudi lepo pozdravljeni. Vabili smo Slovensko filantropijo, trenutno ne vidim nikogar. In pa, Zvezo svobodnih sindikatov Slovenije. S sklicem seje ste kot gradivo prejeli poročilo Medresorske delovne skupine za boj proti trgovini z ljudmi v letu 2017, ki je objavljeno tudi na spletni strani Državnega zbora. </font><br/>
<font size="4">	Sedaj mogoče preden dan besedo gospodu Čurinu, ki nam redno zelo natančno in zelo obširno predstavi delovanje medresorske skupine na tem področju naj samo rečem kot uvod v to razpravo, da kot izhaja iz poročila medresorske delovne skupine je bilo preprečevanje trgovine z ljudmi v letu 2017 osredotočeno na štiri ciljne skupine. Vem, da bo gospod Čurin več o tem povedal, ampak samo na kratko. Gre za širšo javnost. Ta je bila obveščena tako, da so se seznanili s to tematiko zlasti s trgovino z ljudmi, zaradi izkoriščanja dela in prisilnega dela. Potem naslednja ciljna skupina so bile ciljne rizične skupine - tukaj govorimo o mladostnikih, o potencialnih žrtvah delovnega izkoriščanja in prisilnega dela tudi o migrantih in beguncih. Potem potencialne uporabnike storitev in pa strokovno javnost. Tukaj pa gre za to, da se je še dodatno izobraževalo in pa usposabljalo ljudi, ki se ukvarjajo s problematiko trgovine z ljudmi. Mogoče samo še ta podatek. Pri odkrivanju in pregonu kaznivih dejanj trgovine z ljudmi so še vedno v ospredju kazniva dejanja, trgovine z ljudmi, zaradi spolne zlorabe. V letu 2017 je bilo v petih preiskavah obravnavanih 67 kaznivih dejanj trgovine z ljudmi zoper 15 osumljencev. Podanih je bilo 7 obtožb zoper 21 fizičnih oseb, medtem ko je sodišče na prvi stopnji presodilo obsodilne sodbe zoper 10 obdolžencev. Za začetek nekaj statistike kot uvod v to razpravo. Sicer pa naj še povem, da je 18. oktober tudi evropski dan boja proti trgovini z ljudmi in prav kmalu bo ta dan tudi lahko obeležen. </font><br/>
<font size="4">	Sedaj pa dajem najprej besedo mag. Sandiju Čurinu, nacionalnemu koordinatorju za boj proti trgovini z ljudmi. </font><br/>
<font size="4">	Izvolite, beseda je vaša. </font><br/>
<br/>
<font size="4">	</font><b><font size="4">MAG. SANDI ČURIN: </font></b><font size="4">Hvala, gospa predsedujoča. </font><br/>
<font size="4">	Spoštovani poslanci!</font><br/>
<font size="4">	Kot je bilo že omenjeno s strani predsedujoče je praksa poročanja o delu medresorske delovne skupine za boj proti trgovini z ljudmi nekako v veljavi že mislim, da od leta 2011. Pred to komisijo vsakoletno podamo povzetek tega poročila, ki je sicer redno sprejet na seji Vlade vsakoletno. Poročilo je tudi bi rekel nekje odraz in odgovor na akcijski načrt, ki ga sprejemamo na dve leti in je ravno tako s strani Vlade potrjen in je v ciklu priprave trenutno za naslednje dvoletno    </font><b><font size="4"> </font></b><br/>
<br/>
<b><font size="4">2. TRAK: (SC) - 14.35</font></b><br/>
<br/>
<b><font size="4">	</font></b><font size="4">(nadaljevanje) obdobje. Skratka, odgovor na akcijski načrt in aktivnosti opredeljene v akcijskem načrtu so ta letna poročila. </font><br/>
<font size="4">	Mogoče uvodoma nekaj besed o sami medresorski delovni skupini, glede na to, da je sestava oziroma udeležba poslancev nekako v novi sestavi pa mogoče s tem niso bili do sedaj seznanjeni. Medresorska delovna skupina deluje že praktično od decembra 2003 in mislim, da je ena najdlje trajajočim neprekinjenim bi rekel stažem, kar pokaže na to, da je dejanska potreba po neki kontinuiteti dela na tem področju in pa seveda vključevanja poleg vladnih resorjev tudi predstavnikov civilne družbe predvsem nevladnih organizacij, ki so na tem področju tako ali drugače aktivne. Medresorska delovna skupina se v tem kontekstu sestaja povprečno štirikrat letno na kvartale in namen teh sestankov oziroma aktivnosti znotraj same medresorske delovne skupine so posvetovalne narave predvsem v smislu izvrševanja določenih skupaj sprejetih sklepov in pa kot že rečeno izvajanja, uresničevanja aktivnosti opredeljenih v akcijskem načrtu. Poročilo, katerega danes predstavljamo zajema seveda koledarsko leto 2017. Vlada je to poročilo potrdila junija letošnjega leta. Samo poročilo pa je nekako razdeljeno v pet sklopov. In sicer prvi sklop opredeljuje področje zakonodaje pa politik delovanja. Drugi sklop je navezan na to, kar je bilo že omenjeno preprečevanje trgovine z ljudmi se pravi na te preventivne aktivnosti. Tretji sklop je namenjen odkrivanju in pa pregonu kaznivih dejanj trgovine z ljudmi. Za tem je sklop vezan na pomoč in oskrbo žrtev trgovine z ljudmi. Zadnji sklop na mednarodno aktivnost oziroma mednarodno področje vpetost v mednarodne aktivnosti. Skratka, že sama razdelitev kaže na to, da je na področju preprečevanja in boja proti trgovini z ljudmi osrednja aktivnost tako na preventivi, na pregonu storilcev kaznivih dejanj in pa na pomoči žrtvam trgovine z ljudmi, se pravi, tri ključni stebri ob tem pa te suportne zadeve vezane na politike in zakonodaje in pa seveda mednarodne aktivnosti. </font><br/>
<font size="4">	Sedaj, če na kratko povzamem prvi del vezan na področje zakonodaje in politik. V letu 2017 je bil sicer tudi z drugimi nameni noveliran Zakon o tujcih, katerih v 50. členu opredeljuje problematiko trgovine z ljudmi predvsem precej izdaje dovoljenj za začasno prebivanje. Tukaj so bili neki manjši popravki, dopolnitve predvsem vezane na uskladitev oziroma implementacijo Evropske direktive 2011/36. Vsebinsko tukaj ni bilo večjih popravkov, ampak velja pač omeniti, da je bil tukaj nekako dopolnjen ta 50. člen Zakona o tujcih vezan na žrtve trgovine z ljudmi oziroma pridobivanja oziroma urejanja njihovega statusa v Republiki Sloveniji. </font><br/>
<font size="4">	Drugo, kar velja v tem poglavju izpostaviti je to, da smo gostovali bi rekel že drugič oziroma drugi cikel ocenjevalne komisije Sveta Evrope s področja konvencije Sveta Evropa ukrepanju proti trgovini z ljudmi, ki ga izvaja tako imenovana monitoring komisija GRETA. To je potekalo med 10. in 13. aprilom 2017 in te ocene so nekako relevantne se, potem na osnovi tega dajejo tudi državi konkretna priporočila. Ocenjevalci te komisije Sveta Evrope so se sestali praktično z vsemi predstavniki vseh resorjev tako zakonodajne veje oblasti kakor tudi sodstva in pa tožilstva in pa tudi z nevladnimi organizacijami ločeno. Ugotovitve poročila kažejo na napredek Slovenije, ko gre za celovit pristop in pa medsebojno sodelovanje, zaradi posameznih institucij. Pohvalno je bilo tudi     </font><br/>
<br/>
<b><font size="4">3. TRAK: (SB) – 14.40</font></b><br/>
<br/>
<font size="4">	(nadaljevanje) delo koordinacije kljub pomanjkanju posluha za sistemsko boljšo umeščenost ob zagotavljanju tako finančnih kot kadrovskih virov, opazni so bili tudi pozitivni premiki v zagotavljanju vseh oblik pomoči žrtvam ne glede na njihov status, kar je znatno pripomoglo k temu, da smo nekako konstantno uveljavljali oziroma prakticirali leto prej oziroma dve leti prej sprejet priročnik o identifikacije žrtev trgovine z ljudmi, ki služi kot orodje v postopkih s samimi žrtvami. Izpostavljene so bile tudi določene pomanjkljivosti oziroma priporočila, ki so bila usmerjena predvsem v sistemske izboljšave pri identifikaciji in nastanitvi otrok žrtev trgovanja ter zagotavljanju pravic žrtev do odškodnin. To so bile nekako dve ključne zadeve, ki jih je ta nadzorstveni mehanizem v tem svojem poročilu tudi izpostavil. Če grem na naslednje poglavje, ki govori o preprečevanju trgovine z ljudmi, kot je že uvodoma predsednica izpostavila, gre za ozaveščanje štirih sklopov štirih kategorij sicer širšo recimo tako laično javnost, ki je bila o sami tematiki seznanjena preko različnih oblik informacijskih kampanj. Predvsem smo poskušali v zadnjem letu pa tudi zadnjih dveh letih izpostaviti dejstvo, da trgovina z ljudmi ni zgolj bom rekel enačaj prostitucija oziroma spolna zloraba, zato smo naše usmeritve oziroma aktivnosti usmerjali predvsem v prepoznavo primerov trgovine z ljudmi predvsem za delovno izkoriščanje in pa izkoriščanje prisilnega dela kot nek fokus, kjer bi želeli širši javnosti predstaviti oziroma izpodbiti to paradigmo, ki je nekako veljala trgovina z ljudmi enačaj prostitucija. Ciljne rizične skupine, kot je bilo omenjeno, so mladostniki, potencialne žrtve delovnega izkoriščanja in prisilnega dela ter migranti in begunci, te so bile tudi na svojstven način informirane o  sami problematiki, se pravi so neposredno potekale aktivnosti za informiranje teh rizičnih skupin, zatem so tukaj kategorije potencialnih uporabnikov storitev, k temu nas zavezuje tudi sama direktiva, ki želi konkretne  ukrepe na področju zmanjševanja povpraševanja po tovrstnih storitvah najsi bodo to spolne najsi bodo to povpraševanje po storitvah izkoriščanja dela oziroma prisilnega dela, tako da tudi tukaj smo skozi neke inovativne pristope s pomočjo nevladnih organizacij in ob financiranju Vlade izpeljali določene projekte kot je bil ta ecsape room, se pravi soba pobega, kjer je bila možnost širšo javnost oziroma potencialne uporabnike tovrstnih storitev ozaveščati predvsem s tega vidika žrtev, ki so namenjene prisilnemu izkoriščanju dela oziroma delovnem izkoriščanju. In zadnje, četrti sklop, ozaveščanja je pa namenjen strokovni javnosti zavedajoč se, da je to horizontalna problematika in nekako cilj, ki ga zasledujemo tudi skozi akcijske načrte je ta, da ozavestimo ali nadgradimo znanje vsem tistim javnim uslužbencem katerih delo se tako ali drugače lahko sooča s problematiko trgovine z ljudmi, v prvi vrsti govorimo tukaj o policiji, tožilstvu, sodstvu, s tem so tudi upravne enote, izdaje dovoljenja za bivanje in delo, inšpektorati za delo, Finančna uprava Republike Slovenije, skratka vsi tisti subjekti, ki se lahko tako ali drugače s to problematiko soočajo in mislim, da tukaj poteka kar dober pristop tovrstnih posvetov, enodnevnih posvetov kjer v lastnih kapacitetah dajemo ta ključna znanja in usmeritve tem javnim uslužbencem. Če nadaljujem s poglavjem odkrivanjem pregona kaznivih dejanj, zdaj bo nekako </font><br/>
<br/>
<b><font size="4">4. TRAK: (SB) – 14.45</font></b><br/>
<br/>
<font size="4">	(nadaljevanje) malo demantiral to kar sem prej rekel, ker poskušamo našo energijo usmerjati predvsem v prepoznavi trgovine z ljudmi za primere prisilnega dela in delovnega izkoriščanja, kljub temu je še vedno največji delež v primeru trgovine z ljudmi še vedno zaradi spolne zlorabe, to je nekako še najbolj prepoznano v Republiki Sloveniji in v letu 2017 je bilo v petih preiskavah obravnavanih 67 kaznivih dejanj zoper 15 osumljencev in podanih je bilo 7 obtožb zoper 21 fizičnih oseb in kot je bilo rečeno obsodilne sodbe zoper 10 obdolžencev. Razlog trenda nekako rasti je tudi ta, da se žrtve vse pogosteje znajdejo v slabem ekonomskem stanju, to je en vidik, drugo pa je tudi prepoznavnost elementa ranljivosti pri čemer gre tukaj pohvala tako na račun policije kot tožilstva, ki ta element ranljivosti ustrezno v svojih postopkih prepoznajo. Poleg organov odkrivanja in pregona so v tem sklopu tudi aktivnosti inšpektorata Republike Slovenije za delo in pa finančne uprave Republike Slovenije, ki so v skladu s področnimi zakonodajami za katere sta ta dva organa pristojna, usmerjene pa so predvsem na področje izkoriščanja prisilnega dela in so bile določene aktivnosti, določeni ukrepi tudi s strani teh dveh organov izvajani v večji meri tudi v koordinaciji s policijo. Nadaljnji četrti sklop je vezan na področje pomoči in oskrbe žrtvam trgovine z ljudmi. Tukaj so nekje stalnica dva programa oziroma dva projekta, ki jih financira na eni strani Ministrstvo za delo, družino in socialne zadeve in pa na drugi strani drugi projekt Ministrstvo za notranje zadeve, govorimo pa o, v prvem primeru o kriznih nameščanjih žrtev trgovine z ljudmi, v drugem pa o namestitvah v varni prostor. En projekt se nadgrajuje v drugega in pomembno je to, da tako enega kot drugega izvajajo nevladne organizacije na podlagi razpisov dvoletnih tako da je tukaj že neka kontinuiteta tako s strani nevladne organizacije društva Ključ in pa humanitarne organizacije slovenske Karitas, da ta dva programa že vrsto let izvajajo. V letu 2017 je bilo prepoznanih 66 žrtev trgovine z ljudmi, ki jim je bila nudena ustrezna oblika pomoči. Dejanska namestitev pa je bila le petih oseb, petih žrtev, namreč moramo se zavedati, da so namestitve na prostovoljni osnovi, v kolikor se oseba oziroma žrtev ne prepozna te potrebe, da bi rabila neko pomoč, jo v to ne moremo nikakor prisiliti, to tudi ni naš namen, namen je ponuditi to celotno oskrbo, potem pa je stvar dogovora o tem ali to želi sprejeti ali ne in kakšni so potem nadaljnji postopki oziroma ukrepi. Pomembno, kar velja tukaj izpostaviti je tudi to, da vsak primer zahteva individualno obravnavo, v ta namen imamo oziroma zdaj že kar nekaj let, zadnji dve, tri leta prakticiramo ravno na podlagi prej omenjenega priročnika sklicevanje multidisciplinarnih skupin oziroma multidisciplinarne skupine kjer povabimo vse relevantne deležnike najsi bo to na področju sociale, najsi bo to na področju materinskih domov, centov za socialno delo, policije, tožilstva od primera do primera za vsak primer namestitve je sklicana taka multidisciplinarna skupina, ki konkreten primer obravnava individualno, namreč praksa nam kaže, da so dejansko primeri zelo različni in potrebujejo oziroma zahtevajo nekako individualen pristop. Mednarodno področje kot zadnji sklop teh aktivnosti je zelo pomembno, saj tematika trgovine z ljudmi je čezmejna, tukaj je kar nekaj aktivnosti vezanih na zahodni Balkan, od koder tudi v neki meri tudi prihajajo </font><br/>
<br/>
<b><font size="4">5. TRAK: (SC) - 14.50</font></b><br/>
<br/>
<b><font size="4">	</font></b><font size="4">(nadaljevanje) tovrstne problematike. Tukaj ima Slovenija, kar bi rekel pobudo že od leta 2010 in v letu 2017 smo to tudi naprej implementirali. Imamo pobudo mrež nacionalnih koordinatorjev jugovzhodne Evrope, ki se sestaja v okviru tako imenovanega »Brdo« procesa ministerjala, ki ga sklicuje vsako leto Ministrstvo za notranje zadeve in daje podporo tovrstni mreži v izmenjavi in pa oblikah sodelovanja na tem področju. Čeprav to že skače v leto 2018, ampak naj samo omenim, da je bil tovrstni ministerjal marca letos, kjer so bili povabljeni vsi te koordinatorji in je bila sprejeta tudi določena deklaracija na tem področju in kot dokaz dobre prakse na tem področju je tudi udeležba na tem ministerjalu s strani evropsko koordinatorice za boj proti trgovini z ljudmi, ki je ravno na predlog Slovenije nekako uvedla prakso, da v Bruslju, ko se dvakrat letno sestajamo koordinatorji povabi tudi koordinatorje jugovzhodne Evrope se pravi tudi držav, ki niso članice EU kot tisti most bi rekel med sosednjimi državami EU in pa Evropsko unijo. To je tudi neke vrste dokaz dobrega dela oziroma dobre prakse v tem kontekstu. </font><br/>
<font size="4">	Kar bi veljalo mogoče še omeniti. V lanskem letu je pač moja udeležba na zasedanju generalne skupščine OZN v New Yorku, kjer sem imel tudi določeno izjavo v kontekstu podpore implementacije globalnega akcijske načrta za boj proti trgovini z ljudmi. To mogoče nima nekih neposrednih učinkov na dnevno delo na tem področju v naši državi ali pa v regiji, ampak kaže na to, da je Slovenija lahko vpeta tudi na tem področju širši mednarodni kontekst in ima kaj povedati in lahko predstavi neke svoje prakse in pa tudi suvereno nekje kot prednike globalne načrte na tem področju. </font><br/>
<font size="4">	Za konec, zadnji stavek. V končni fazi tudi State Department, ki podaja letno oceno bi rekel izpolnjevanja pogojev ali pa ocenjevanja držav glede problematike trgovine z ljudmi mislim, da že sedaj, kar od leta 2007 naprej nas uvršča v to prvo skupino tako, da je to tudi še eden neki dokaz nekim pravim usmeritvam. Jaz se zavedam in prav je, da na tem mestu povem, da so določene pomanjkljivosti, ki jih je potrebno sproti odpraviti in tudi te nadzorne mehanizme tako Sveta Evrope kakor ostalih po ostalih konvencijah predvsem s področja človekovih pravic poslušamo kar se da resno se pravi vzeti v obzir in poskušati implementirati tudi v vsakodnevni praksi.    </font><br/>
<font size="4">	Toliko, na kratko. Upam, da nisem bil predolg. Bom pa še nekaj materiala pustil za kolegico tožilko oziroma kolikor boste sami odločili. </font><br/>
<font size="4">	Hvala za enkrat. </font><br/>
<br/>
<font size="4">	</font><b><font size="4">PREDSEDNICA EVA IRGL: </font></b><font size="4">Hvala, gospod Čurin za vašo to uvodno predstavitev. </font><br/>
<font size="4">	Sedaj pa res dajem besedo predstavnici Vrhovnega državnega tožilstva Republike Slovenije gospe Darji Šlibar. </font><br/>
<font size="4">	Izvolite. </font><br/>
<br/>
<font size="4">	</font><b><font size="4">DARJA ŠLIBAR: </font></b><font size="4">Pozdravljeni!</font><br/>
<font size="4">	Gospe in gospodje!</font><br/>
<font size="4">	Sem državna tožilka, ki sicer delam na specializiranem državnem tožilstvu. Samo danes sem v vlogi predstavnika Vrhovnega državne tožilstva. 	Glede na to, da gre za novi sestav vaše komisije bi mogoče na začetku samo na kratko omenila. </font><br/>
<font size="4">	Pred leti, ko je prišlo do spremembe Zakona o državnem tožilstvu in ko je bilo ustanovljeno specializirano državno tožilstvo je bilo s tem zakonom tudi opredeljeno za katera kazniva dejanja smo pristojni in takrat je zakon opredelil, da je specializirano državno tožilstvo izključno pristojno za kazniva dejanja s področja trgovine z ljudmi. To sedaj po tolikih letih ugotavljamo, da je bila to zelo modra odločitev, ker imamo na eni strani položaj, da o teh kaznivih dejanjih odločajo samo štiri sodišča v Sloveniji, zaradi česar se bolj izoblikuje enotna sodna praksa. Po drugi strani pa imamo kot izključno pristojni za to področje pregled nad celotno obravnavano tematiko. Sama že precej let delam na tej tematiki - več kot 10 let - in moram povedati, da od začetnih neuspehov oziroma neobravnavanja teh kaznivih dejanj smo postopoma   </font><br/>
<br/>
<b><font size="4">6. TRAK: (SC) - 14.55</font></b><br/>
<br/>
<b><font size="4">	</font></b><font size="4">(nadaljevanje) v letih prišli do določenega napredka tako, da smo pred sodišče pripeljali večje število zadev. Seveda se še vedno zgodi, da je kakšna zadeva oproščena, ampak prišli pa smo tudi do pomembnih pravnih stališč, do izoblikovane sodne prakse in tudi do obsodilnih sodb. Res je, da je to področje trgovine z ljudmi največkrat obravnavamo to v izvršitveni obliki, zaradi spolnega izkoriščanja. Res je, v veliki večini so ti primeri, ampak v vseh teh letih so se pojavljali tudi drugi primeri, zaradi drugih izvršitvenih oblik. Smo pa v teh letih prišli do spoznanja, da seveda storilci natančno spremljajo te postopke in se ustrezno prilagajajo. Če je bilo nekoč vedno prisotno fizično nasilje, odvzem osebne svobode, odvzem osebnih dokumentov tega praviloma sedaj ni več, res samo izjemoma. Prav, zaradi tega sodišča tudi tako zelo težko priznajo, da gre v resnici za trgovino z ljudmi, kajti trgovci so spoznali da niti več ne potrebujejo fizične prisile pač pa fokusirano iščejo primerne žrtve trgovine z ljudmi, to so predvsem ljudje, ki so iz nekega razloga ranljivi - to, kar je že Sandi razlagal. Ta ranljivost izhaja iz njihovih slabih socialno ekonomskih položajev, nekih hip invalidnosti, hudih bolezni pač preživljanja ožje ali širše članov. Predvsem pa je praviloma tudi to dejstvo, da žrtve prihajajo iz tujih držav predvsem teh slabše ekonomsko statuiranih držav. Glede na takšno situacijo, ker se praviloma ter žrtve niti ne prepoznajo kot žrtve, ker so na neki način zadovoljne s svojim stanjem, saj na neki način nekaj zaslužijo in si s tem omogočajo svoje preživljanje in preživljanje ožje družinskih članov. Dokazovanje je izredno težko ob odsotnosti te fizične prisile in odvzema osebnih dokumentov, odvzem osebne svobode zelo težko sodišče prepričamo, ampak saj pravim, da v nekaterih primerih smo uspeli in na tem področju opažamo napredek. </font><br/>
<font size="4">	Jaz se na statistiko ne bi spuščala, ker je gospa predsednica o tem že uvodoma povedala. Nenazadnje to izhaja tudi iz poročila. Morebiti bi samo omenila sicer primer, ki smo ga prvič obravnavali v Sloveniji in sicer, zaradi izvršitvene oblike, zaradi izvrševanja kaznivih dejanj. Sicer sodi ta zadeva v začetek leta 2018, takrat smo jo pripeljali pred sodišče, vendar je bilo vso delo opravljeno v letu 2017, ko smo od konca pomladi intenzivno vodili predkazenski postopek čez celo poletje in jesen, potem realizirali pa v začetku leta 2018. Kot rečeno je to prvi primer, tudi če ste mogoče zasledili v medijih, ko je šlo za ustanavljanje klicnih centrov po Sloveniji, večje število klicnih centrov je bilo postavljenih v Sloveniji, ki so na eni lokaciji delali samo po par mesecev in kjer je bila velika količina tujih državljanov nastanjenih, zaprtih. Uporabljena je bila tudi fizične sila, odvzem osebne svobode, odvzem osebnih dokumentov to je tisto kot nam v drugih primerih manjka in ti ljudje, tuji državljani, ki so prihajali iz Tajvana so tam morali izvrševati kazniva dejanja, goljufije na škodo tretjih tujih državljanov. Potem je v začetku leta bila uvedena preiskava, pripori so bili odrejeni zoper 6 fizičnih oseb, od tega štirih tujih državljanov, dva slovenska državljana. V začetku poletja smo vložili obtožnico pa je podaljšanja sedaj pa je zadeva v ugovornem postopku. Kot povedano, zanimiva zadeva, da omenjam to zadevo je samo ta, ker smo prvič na področju Slovenije to izvršitveno obliko obravnavali. </font><br/>
<font size="4">	</font><br/>
<font size="4">	</font><b><font size="4">PREDSEDNICA EVA IRGL: </font></b><font size="4">Hvala tudi vam za to uvodno predstavitev. </font><br/>
<font size="4">	Sedaj pa dajem besedo gospe Katjuši Popovič iz društva Ključ. </font><br/>
<font size="4">	Izvolite. </font><br/>
<br/>
<font size="4">	</font><b><font size="4">KATJUŠA POPOVIČ</font></b><font size="4">: V poročilu, ki ga obravnavamo danes je Društvo Ključ prisotno predvsem pri aktivnostih v zvezi ozaveščanju širše laične javnosti, potencialnih žrtev trgovanja z ljudmi in pa rizičnih oseb se pravi osnovnošolcev, srednješolcev </font><b><font size="4"> </font></b><font size="4">  </font><br/>
<br/>
<b><font size="4">7. TRAK (VI) 15.00</font></b><br/>
<br/>
<font size="4">	(Nadaljevanje) in pa študentov na fakultetah. Delo, ki smo ga opravili, pa tukaj ni zapisano, je tudi to, da smo kljub temu, da nismo bili financirani oziroma nismo bili projektni partnerji pri Ministrstvu za notranje zadeve ali pri Ministrstvu za delo, družino, socialne zadeve, se pravi uradno nismo bili partnerji pri teh dveh osnovnih programih zaščite in pomoči žrtvam trgovanja z ljudmi pa je, da je naš prostor, varni prostor je funkcioniral kljub vsemu, kljub temu, ker imamo seveda še enega financerja, ki nam sfinancira ta projekt, zato da stvari tečejo ves čas brez prekinitev. Tako smo v letu 2017 imeli nameščenih nekaj oseb, ki pa niso želele sodelovati z organi pregona, niso se želele izpostavljati in mi smo jim na osnovi tega drugega financiranega programa kljub vsemu nudili pomoč. Mi smo jih identificirali kot žrtve trgovine z ljudmi, nismo pa o tem poročali, ker tega niso želele. Vse osebe so bile odrasle in polnoletne. Stvar znotraj delovanja medresorske delovne skupine na katero bi želela opozoriti je, da imamo manjko pri reintegraciji žrtev trgovanja z ljudmi. Država tega projekta ne financira. Trenutno je sicer v procesu razpis zunaj, na katerega smo se tudi prijavili, oddali pač dokumentacijo, ne vemo če bomo izbrani, ampak to nima nobene veze ta trenutek. Vezo pa ima zato, ker osebe, ki jim nudimo pomoč znotraj programov, ki jih v enem delu pelje slovenska Karitas in v letošnjem letu tudi društvo Ključ, pač nimajo kakšne strašne prihodnosti v Republiki Sloveniji, če jim ne moremo zagotoviti programa integracije oziroma reintegracije, kadar gre za slovenske državljanke in državljane. To je del na katerega bi želela opozoriti. </font><br/>
<font size="4">	In pa še en del, ki je zelo pomemben in v resnici opozarjamo nanj že ves čas, da manjkajo primerni, čeprav je urejeno za otroke uradno, ampak mu manjkajo primerni prostori za otroke žrtve trgovanja z ljudmi. Sedaj so vključeni kar direktno v programe, ki so že obstoječi. Pomeni, da naj bi se v varnih prostorih in krizni namestitvi, ki so namenjeni odraslim osebam lahko nameščali tudi otroci. Mi menimo, da je ta odločitev razpisodajalcev, v enem primeru je bilo to Ministrstvo za delo, družino in socialne zadeve, se pravi skrajno nestrokovno sprejeto, ker program seveda ni primeren za otroke, ampak je primeren za odrasle, ker pri otrocih je seveda potrebno poskrbeti še za določene druge stvari, za katere ni treba poskrbeti pri odraslih, če sem jasna. Če pa nisem, me pa prosim še opozorite. To je v resnici vse, na kar bi jaz želela opozoriti. Hvala. </font><br/>
<br/>
<b><font size="4">	PREDSEDNICA EVA IRGL:</font></b><font size="4"> Najlepša hvala. V kolikor se bo mogoče kasneje še kaj odprto v razpravi, če bodo poslanke in poslanci razpravljali oziroma če jih bo kaj zanimalo boste pa lahko še dodatno odgovorili.</font><br/>
<font size="4">	Sedaj pa dajem besedo gospodu Cvetu Uršiču iz slovenske Karitas. Pozdravljeni in izvolite. </font><br/>
<br/>
<b><font size="4">	CVETO URŠIČ:</font></b><font size="4"> Hvala lepa, gospa predsednica. Spoštovane in spoštovani!</font><br/>
<font size="4">	Kot je bilo že do sedaj predstavljeno s strani gospoda Čurina smo mi, slovenska Karitas, izvajalec krizne namestitve za žrtve trgovine z ljudmi. Res da v letu 2017 številka ni bila velika, je pa to zahteven program, ker ljudje pridejo v program po tem, ko so bili v hudi stiski. Se pa številka lahko iz leta v leto spreminja. Gospa iz državnega tožilstva je izpostavila en primer iz začetka letošnjega leta in v okviru te zadeve smo mi nudili krizno namestitev približno 30 ljudem, 32 ljudem. Tako da, če je bilo lansko leto samo 5 ljudi, samo, hvala bogu, da jih je bilo samo 5. Res je pa, da, kot je bilo tudi rečeno, da se ljudje sami odločijo, to je prostovoljna odločitev, ali želijo ali ne želijo iti v krizno namestitev in jo tudi lahko vedno zapustijo prostovoljno. Torej, lani je bilo 5 ljudi, letos jih je bilo vključenih v ta program že 34 ljudi. </font><br/>
<font size="4">	Z naše strani bi morda dodal, da oziroma dodal, samo dodatno pojasnil to, kar sta že oba kolega povedala, tudi slovenska Karitas deluje na treh nivojih. Eno so preventivne aktivnosti, ali so to zloženke ali pa, recimo, sedajle za 18. oktober bomo kot primer dobre prakse v Ljubljanskem potniškem prometu se bo cel dan vrtel na teh </font><br/>
<br/>
<b><font size="4">8. TRAK (VI) 15.05</font></b><br/>
<br/>
<font size="4">	(Nadaljevanje) njihovih ekranih en opozorilni tak ali ozaveščanje kratek film oziroma nekaj slajdov, slik, kjer bomo potnike, mlade in vse ostale, opozarjali na vse pasti trgovine z ljudmi. Seminarje imamo v šolah, tudi za strokovne delavce in tako naprej. Drug tak klasičen program je oskrba, katero sem že rekel. Tretje je pa podobno kot Ključ, sodelujemo v medresorski skupini pri oblikovanju politike, predpisov in podobno. </font><br/>
<font size="4">	Opozoril bi na isto zgodbo kot kolegica iz Ključa, torej, ja eno odprto polje, področje o katerem moramo razpravljati so otroci. V pogodbi sicer v razpisu je bilo izpostavljeno. Je pa res, da je potrebna nekoliko drugačna obravnava pri odraslih ali pri otrocih in pa vprašanje reintegracije oziroma integracije žrtev. 	</font><br/>
<font size="4">	Za konec bi želel pohvaliti sodelovanje z Ministrstvom za notranje zadeve, z gospodom Čurinom, kot nacionalnim koordinatorjem. Tukaj je tudi odnos izjemno dober. Hvala za vso strokovno podporo in drugo podporo gospoda Čurina. Ravno tako tudi je zelo dobra odzivnost na Ministrstvu za delo, družino, socialne zadeve in enake možnosti. In pa tretje ministrstvo, ki ga do sedaj nismo omenili, to je Ministrstvo za zdravje. Namreč, žrtve trgovine z ljudmi pridejo pogosto tudi v slabem zdravstvenem stanju, ali je to psihično ali fizično. Na sistemski ravni ta zgodba ni urejena. So pa seveda na Ministrstvu za zdravje vedno pripravljeni pomagati, da lahko tem žrtvam nudimo ustrezno, da se lahko tem žrtvam nudi ustrezna zdravstvena pomoč. </font><br/>
<font size="4">	Če bo kakšno vprašanje z vidika vloge slovenske Karitas bom v nadaljevanju z veseljem odgovarjal. Hvala. </font><br/>
<br/>
<b><font size="4">	PREDSEDNICA EVA IRGL:</font></b><font size="4"> Hvala tudi vam. Vsi, ki ste bili vabljeni na to sejo, ste dobili besedo. Kot je bilo že rečeno, v kolikor se bo odprlo še kakšno vprašanje boste lahko v nadaljevanju odgovorili.</font><br/>
<font size="4">	Sedaj pa odpiram razpravo članic in članov odbora. V kolikor kdo želi razpravljati ali pa kaj povprašati naše današnje goste na temo seznanitve s poročilom… Gospa Hot, vi ste najprej želeli. Izvolite. </font><br/>
<br/>
<b><font size="4">	MAG. MEIRA HOT (PS SD):</font></b><font size="4"> Hvala lepa, gospa predsednica. Lep pozdrav vsem. Spoštovane kolegice, kolegi. </font><br/>
<font size="4">	Najprej bi rada poudarila, da je običajno vtis, da se medresorske skupine dejansko ustanavljajo takrat, ko ni prave volje za reševanje problema. V kontekstu medresorske delovne skupine za boj proti trgovini z ljudmi pa definitivno ta strah oziroma vtis ni upravičen. Moram reči, da je zelo dobro strukturirano poročilo in da kaže na močne in dobre povezave in sodelovanje med nacionalnim koordinatorjem, med državnimi organi in med nevladnimi organizacijami. Mislim, da je zelo pohvalno in pomembno delovanje Republike Slovenije na področju preventivne dejavnosti in osveščanju, kakor beremo iz poročila, predvsem na osveščanju javnosti, ciljnih rizičnih skupin oziroma oseb, ki morda niti ne vedo, da so žrtve trgovine z ljudmi. Posebna pohvala seveda tudi humanitarnim organizacijam, ki nudijo posebno pomoč in podporo žrtvam trgovine z ljudmi. </font><br/>
<font size="4">	V Poslanski skupini Socialnih demokratov definitivno menimo, da je poudarek na boju proti trgovini z ljudmi v današnjem globaliziranem svetu izjemno pomemben. Priča smo tudi globaliziranemu organiziranemu kriminalu, ki izkorišča, da je v današnjem svetu tolikšno število ranljivih oseb. Ljudje v begu pred nasiljem doma ter v stanju boljšega življenja v tujini, pripravljeni so se zateči h kriminalnim združbam in pri tem sebe niti ne prepoznajo kot žrtve trgovine z ljudmi. Da gre pri trgovini z ljudmi za problem, ki je dejansko akuten in zahteva globalno delovanje dokazuje tudi dejstvo, da je letošnja dobitnica Nobelove nagrade za mir Nadia Murad iraška / nerazumljivo/ ki je bila žrtev prisilne poroke in ujetništva s strani / nerazumljivo/ skupine Islamska država. Sedaj pa med drugim, kot ambasadorka dobre volje organizacije Združenih narodov zastopa žrtve trgovine z ljudmi in opozarja na spolno nasilje na ženskami v konfliktih. </font><br/>
<font size="4">	In v tem kontekstu bi rada opozorila na globalno poročilo glede trgovine z ljudmi, ki ga je na zadnje leta 2016 pripravil urad Združenih narodov za droge in kriminal, ki kaže, da so velika večina vseh žrtev globalne trgovine z ljudmi kar 71 % ženske in mladoletne deklice. Tretjina žrtev je mladoletnih.</font><br/>
<br/>
<b><font size="4">9. TRAK: (DAG) - 15.10</font></b><br/>
<br/>
<b><font size="4">	</font></b><font size="4">(nadaljevanje) Velja izpostaviti, da je poglavitni namen te trgovine z ženskami in deklicami za prisilne poroke, spolno suženjstvo, moški in dečki pa so večinoma izkoriščani za vojaško obveznost, suženjsko delo in izkoriščevalsko delo. Poročilo posebej poudarja povezavo med oboroženimi skupinami ter trgovino z ljudmi, saj prav oborožene skupine na ozemljih pod njihovim nadzorom pogosto silijo ženske in deklice v poroke ali spolno suženjstvo, moške in dečke pa v prisilno delo oziroma aktivno udeležbo v oboroženem spopadu. </font><br/>
<font size="4">	Zadevni urad prav tako opozarja, da je kljub napredku pri kriminalizaciji trgovine z ljudmi dejansko še vedno majhno število obsojenih za to kaznivo dejanje ter da žrtve ne dobijo zaščite in oskrbe, ki so jim ju države dolžne nuditi. Kljub velikemu napredku Republike Slovenije me zanima, kakšno je vaše stališče do navedenega oziroma kakšna so vaša priporočila tudi za nas za nadaljnje ukrepanje. </font><br/>
<font size="4">	Hkrati bi se dotaknila tudi dejstva, da Istanbulska konvencija sama po sebi izjemno pozornost namenja prav preprečevanju nasilja nad ženskami in v družini. Slovenija ima pridržek do zadevne konvencije, pa me zanima, kaj bi odprava pridržka morda v tem kontekstu pomenila tudi za vsebino boja proti trgovini z ljudmi. </font><br/>
<font size="4">	Hvala.</font><br/>
<br/>
<font size="4">	</font><b><font size="4">PREDSEDNICA EVA IRGL: </font></b><font size="4">Najlepša hvala tudi vam. </font><br/>
<font size="4">	Besedo dajem gospe Sukič. Izvolite. </font><br/>
<br/>
<font size="4">	</font><b><font size="4">NATAŠA SUKIČ (PS Levica): </font></b><font size="4">Najlepša hvala za besedo.</font><br/>
<font size="4">	Spoštovane, spoštovani!</font><br/>
<font size="4">	V Levici smo z velikim zanimanjem in pozornostjo prebrali to poročilo. Poročilo kaže tudi na manko nekaterih dobrih praks, ki bi jih bilo v bodoče treba uveljaviti, zato se bom malo sprehodila skozi to poročilo in podala nekaj predlogov, vprašala kaj, predvsem pa se mi zdi, da bi bilo - no, saj boste sami videli - mogoče nekaj priporočil za prihodnost.</font><br/>
<font size="4">	Ustavila bi se že kar pri točki 2.1, ozaveščanje širše javnosti. Tu je ena minorna opazka, namreč, pod točko 2.1.1, kjer govorite o 18. oktobru, evropskem dnevu boja proti trgovanju z ljudmi. Navajate, da je cilj praznovanja evropskega dneva boja proti trgovini z ljudmi in tako naprej. Skratka, mi menimo, da izraz »praznovanje« / smeh/ morda ni najbolj primeren v tem kontekstu, morda bi bil ustreznejši »obeleženje« dneva ali nekaj podobnega, ker mislim, da vendar ni nek slavnostni dogodek, ko govorimo o tako težki tematiki, kot je boj proti trgovini z ljudmi. </font><br/>
<font size="4">	Če se ustavimo pri ozaveščanju širših javnosti. Tu bi opozorila na pomembno vlogo - zmeraj znova se to dokazuje skozi prakse na številnih področjih delovanja nevladnih organizacij, tako bi tudi tu odigrale, morale odigrati v največji meri prav nevladne organizacije, ki so najbolj v stiku na terenu z žrtvami trgovine z ljudmi, torej ne le mediji. Kar se pa medijev tiče, seveda vemo, kakšna bi morala biti vloga medijev. Se pravi, morali bi ozaveščati širšo javnost, morali bi korektno podajati poročila, informirati, ampak, žal, v tem primeru ni vedno tako. V zadnjem času namreč opažamo naraščanje nestrpnosti, širjenja predsodkov, sovražnega govora, senzacionalističnega poročanja, predvsem ko gre za obravnavo, recimo, migrantov, beguncev, pa tudi posebej občutljive kategorije, se pravi, tudi ko govorijo kdaj o prostituciji, skratka, o vseh teh občutljivih kategorijah žrtev trgovanja z ljudmi. Zato bi vprašala za začetek, ali ste v medresorski delovni skupini že kaj razmišljali o tem problemu razraščanja tega ne najbolj primernega ali pa celo sovražnega diskurza, ki se krepi, na žalost, v določenih medijih. Kako bi se vi spoprijeli s tem problemom v bodoče, kajti zavedamo se menda vsi, kajne, kakšne škodljive posledice ima to lahko za širšo družbo. 	</font><br/>
<font size="4">	Pri poglavju 2.2, kjer govorite o ozaveščanju ciljnih rizičnih skupin, me veseli, da ste v poročilu posebno pozornost namenili ne zgolj spolnemu izkoriščanju in nasilju ter zlorabam, ampak tudi dvema drugima ciljnima rizičnima skupinama, se pravi, žrtvam delovnega izkoriščanja in </font><br/>
<br/>
<b><font size="4">10. TRAK: (DAG) - 15.15</font></b><br/>
<br/>
<b><font size="4">	</font></b><font size="4">(nadaljevanje) prisilnega dela ter rizični skupini beguncev in migrantov. Pa me vendar zanima, ali ocenjujete, da obstoječi programi v letu 2017 - kolikor sem videla v poročilu, ste sofinancirali, recimo, štiri projekte nevladnih organizacij v višini 20 tisoč evrov -, ali torej menite, da ti obstoječi programi dejansko zadoščajo za ozaveščanje o teh dveh in teh dveh rizičnih skupinah. Zanima me, kako pristopate to teh rizičnih skupin, ne samo informiranje širše javnosti, ampak kako dejansko žrtve opolnomočite, ozaveščate, s kakšnimi programi, da se zavedajo svoje lastne pozicije, kajti vemo, da je pogosto tudi ne prepoznavajo ali pa enostavno pristajajo na to in niso primerno oboroženi z informacijami, kako se torej upreti temu. Torej, zanima me, koliko so ti obstoječi programi prilagojeni za zaščito posebej občutljivih kategorij žrtev, lahko govorimo tudi o nekaterih žrtvah, ki so podvržene multipli diskriminaciji, recimo, ženske, invalidi, starejši, tu so tudi ranljive skupine otrok, mladoletnikov in tako naprej. </font><br/>
<font size="4">	Potem poglavje 2.3., ozaveščanje potrošnikov in uporabnikov storitev, ki jih izvajajo žrtve trgovine z ljudmi. Tu bi opozorila na izrazito pomanjkanje ozaveščanja tako imenovanih - morda se malo čudno sliši - »potrošnikov« oziroma odjemalcev storitev. Vemo, da govorimo tu predvsem o prostituciji, na kar posebej opozarja društvo Ključ. Zato bi se navezala predvsem na vaše poglede na društvo Ključ v tem primeru. Želim opozoriti na specifičen, zelo problematičen vidik v okviru preprečevanja trgovine z ljudmi, in sicer pomanjkanje ozaveščanja teh tako imenovanih »odjemalcev«, no, lahko rečem, prisilne prostitucije oziroma klientov, da se bolje razumemo. Namreč, ta vidik povpraševanja po storitvah, ki jih pod različnimi oblikami prisile izvajajo žrtve trgovine z ljudmi, je izrazito zanemarjen, je pa v bistvu v resnici zelo ključen za celoten tokokrog dogajanja. Prisilna prostitucija v deležu žrtev, kot vidimo, še zmeraj predstavlja levji delež v poročilu. Zato je treba ozavestiti to ciljno skupino teh klientov, večinoma so to po vseh statistikah moški, ter jih nekako soočiti z njihovo odgovornostjo za obstoj teh škodljivih praks in za večplastnost oziroma za škodljive posledice teh praks. Na ta način bi morda lahko v bodoče delovali bolj preventivno, postopoma bi zmanjševali, mislim, bolj ko bi ozaveščali te ljudi, manj bi bilo morda povpraševanja po tovrstnih storitvah. </font><br/>
<font size="4">	Potem sem že pri poglavju 3, odkrivanje, preiskovanje in pregon kaznivih dejanj. Tu je zelo pomembno proaktivno delovanje in združitev različnih deležnikov v segmentu ne le preprečevanja in ozaveščanja, ampak tudi samega spremljanja trgovine z ljudmi, monitoringa, kar bi lahko izboljšalo pregon teh kaznivih dejanj. Pa me zanima, menim, no, da bi bilo morda - ne vem, kakšno je točno stanje, ampak domnevam, da bi bilo dobro še v večji meri vključiti nevladne organizacije v ta monitoring, ker nevladne so tiste, ki so dejansko v stiku z žrtvami, ki dejansko zares poznajo razmere na terenu, ki premorejo široko strokovno znanje, ki prenašajo dobre prakse iz tujine, ki so fleksibilne, ki so inovativne, ki vedno znova spremljajo zadeve, ki so ves čas agilne na tem področju, se ne ukalupijo v nekaj, ampak vedno iščejo nove in nove načine, kako izboljšati neko delovanje. Zato tu priporočam res, da se morda razmisli o tovrstnih programih, o poglobitvi tega sodelovanja z nevladnimi. </font><br/>
<font size="4">	Ob zaključku pa bi želela izpostaviti nekatere zadeve, za katere v Levici menimo, da v poročilu morda niso v zadostni meri </font><br/>
<br/>
<b><font size="4">11. TRAK: (DAG) - 15.20</font></b><br/>
<br/>
<b><font size="4">	</font></b><font size="4">(nadaljevanje) izpostavljene, pa bi rada tu dodala še nekaj priporočil. Recimo, namestitev in pomoč otrokom žrtvam trgovine z ljudmi. V Levici ponovno opozarjamo na neprimernost sistema namestitve otrok žrtev trgovine z ljudmi. In to, kar je že kolegica iz društva Ključ prej opozorila, na odsotnost nekega načrta reintegracije teh žrtev. Program krizne namestitve je namreč predvsem bolj namenjen odraslim in ni toliko prilagojen otrokom. Da v Sloveniji sistem primernega varstva otrok ni vzpostavljen, kot rečeno, opozarjajo nevladne kot tudi varuhinja za človekove pravice. V poročilu torej ne najdemo ničesar o reintegraciji ali integraciji žrtev trgovine z ljudmi, ki je ključna za preprečitev ponovne viktimizacije. Tovrstni programi so izjemno pomembni, predvsem zaradi težav, povezanih z zdravstvenim zavarovanjem žrtev, z dovoljenji za prebivanje, s šolanjem, z zagotavljanjem sredstev za preživetje in tako naprej. </font><br/>
<font size="4">	Drugo priporočilo se tiče otrok in mladostnikov beguncev brez spremstva, ki so še posebej ranljivi in izpostavljeni trgovini z ljudmi. Skratka, posebno pozornost bi morali namenjati tem otrokom beguncev brez spremstva, kajti veliko je otrok, ki so na begunski poti ostali brez staršev ali pa so se na tej poti znašli celo sami. In ti otroci so dejansko izjemno ranljiva skupina, so zelo izpostavljeni tihotapcem in predstavljajo potencialne žrtve trgovine z ljudmi. </font><br/>
<font size="4">	Nadalje imamo tu primere trgovine z ljudmi, ki so izrazito povezani z delovnim izkoriščanjem. Ponovno opozarjamo na prakso tega nezakonitega izkoriščanja tuje delovne sile, kjer je možnost zaznati dejansko elemente trgovine z ljudmi ali celo, lahko rečem, novodobnega suženjstva. Poleg bolj prepoznavnih načinov izkoriščanja žrtev trgovine z ljudmi, kot so spolno izkoriščanje, beračenje in tako naprej, lahko legalni ali nelegalni migranti, napoteni delavci in v manjši meri, a ne izključujoči tudi domači delavci postanejo žrtve trgovine z ljudmi. In se je treba zelo fokusirati v bodoče tudi na to populacijo, na ta segment. Agencije za posredovanje dela in storitve posredovanja dela so pravzaprav na nek način, na žalost, oblika poblagovljenja delavcev in na ekspliciten način je tako dejavnost podjetij za posredovanje dela oziroma agencij opisana kot storitev zagotavljanja dela delavcev uporabnikov. In tovrstne prakse so dejansko po našem mnenju popolnoma nesprejemljive, kajti delavci seveda niso in ne morejo in ne smejo biti blago. Smiselno bi bilo, da bi tožilci in sodniki določene resne primere kršenja delavskih pravic obravnavali tudi kot trgovino z ljudmi, kajti kršitve obsegajo neupoštevanje delovnopravne in kazenskopravne zakonodaje, vključujejo ogrožanje zdravja delavcev, neizplačevanje dohodkov, odrekanje počitka, dopusta in tako dalje. In te kršitve v številnih primerih dejansko že izpolnjujejo kriterije za kategorizacijo tega ravnanja, ki že sodi v polje trgovine z ljudmi. To lahko umestimo v hujše primere ravnanja z delavci migranti. V Sloveniji namreč prvi element trgovine z ljudmi vsebuje posebne načine novačenja, delavce se novači z goljufijo, prevaro in pri tem izkorišča njihovo socialno ranljivost. Drugi ključni element je izkoriščanje, zadrževanje delavcev v izkoriščevalskem razmerju in tako naprej. Skratka, tega je, na žalost, precej. </font><br/>
<font size="4">	Še enkrat vam priporočam, da se morda v bodoče okrepijo ali pa na novo vzpostavijo programi monitoringa stanja, ki bi ga izvajale nevladne organizacije, kajti nevladne so neodvisne in dejansko, kot ste sami videli, imajo stik s primeri, ki niti ne želijo biti formalno navedeni, pa vendar obstajajo. Mislim, tu obstaja kup stvari, ki jih nevladne dejansko zelo dobro detektirajo. Potem je zelo pomembno, da se izobraževanje vseh deležnikov, kjer bi bilo po mojem mnenju tudi najbolje, da ga izvajajo strokovno usposobljene nevladne organizacije. Namreč, če mi želimo zviševati standarde za vse bolj učinkovit boj pri spopadanju s trgovino z ljudmi.</font><br/>
<br/>
<b><font size="4">12. TRAK: (NB) - 15.25</font></b><br/>
<br/>
<font size="4">	(nadaljevanje) Potem mislim, da je pomembno, da je to izobraževanje kontinuirano, da so vsi, ki se s tem ukvarjajo, vedno znova v tem procesu, da se izobražujejo na tem področju. Kot rečeno, še enkrat, programi reintegracije so izjemno pomembni in pa primerni prostori za namestitev žrtev trgovine z ljudmi tudi za otroke, ne samo za odrasle žrtve. Toliko z moje strani za enkrat. </font><br/>
<font size="4">	Hvala lepa. </font><br/>
<br/>
<b><font size="4">	PREDSEDNICA EVA IRGL:</font></b><font size="4"> Najlepša hvala tudi vam. Če se izključite, gospa Sukič, mikrofon. </font><br/>
<font size="4">	Sedaj pa je besedo želel še gospod Šušmelj. Izvolite. Najprej imajo poslanci razpravo, potem pa bodo vabljeni gostje odgovorili na vsa izpostavljena vprašanja. </font><br/>
<font size="4">	Izvolite. </font><br/>
<br/>
<b><font size="4">	ANDREJ ŠUŠMELJ (PS SAB):</font></b><font size="4"> Hvala. </font><br/>
<font size="4">	Najprej čestitke še v imenu Stranke Alenke Bratušek, kajti poročilo in do sedaj opravljeno delo kljub zelo hudi problematiki zbuja zaupanje. Še posebej pomembno je to, da je Slovenija očitno tudi prevzela aktivno vlogo pri državah, ki še niso članice Evropske unije, tako da te integracije, informacij in ostalega zelo pozdravljamo, problematika pa ostaja. Kar me je najbolj ne zmotilo, ampak spravilo v radovednost, zadnji trendi in skupne značilnosti, ko v bistvu težko govorimo o nekem sužnjelastniškem odnosu, torej te žrtve, nimajo, niso več v klasični vlogi žrtve, pozdraviti je treba, da izginja fizično nasilje, imajo svoja denarna sredstva, imajo svoje dokumente, lahko uporabljajo telefone in internet in kot ste omenili problematiko, te žrtve se ne počutijo, identificirajo več kot žrtve in zaradi tega verjetno tudi ni toliko prošenj za pomoč, ne čutijo se v stiski, tako da tukaj bi lahko zaključili, da se je v bistvu problematika pri prostituciji vse bolj približana in se praktično sedaj že zelo približuje problematiki izkoriščanja delovne sile. Tako, da tukaj gresta dva tokova v ene skupne zakonitost, tako kot so delavci na gradbiščih ali marsikje drugje žrtev prevar, potem nekaj dobijo za prvo silo, potem pa verjamejo in psihološki pritisk, ki deluje na podlagi nekega nizkega ekonomskega, socialnega statusa, tukaj se obe problematiki zelo približujeta ena drugi, fizično nasilje je izostalo, osebe imajo dokumente, imajo tudi nekaj malega materialnih sredstev, tako da me zanima tukaj, glede na to, da se pojavljajo isti vzorci in je vse težje prepoznati to kot s strani žrtev, kakšne so vaše strategije glede na to, da se ti trendi spreminjajo. Vse težje bo to prepoznati oziroma vse bolj bo podobno, prostitucija in izkoriščanje dela bo vse bolj podobno, če imate kakšne ideje oziroma predloge. Se strinjamo, da se upošteva tudi problematiko otrok teh žrtev. Mislim, da to sploh ni bilo vprašanje, ker otroci s takimi ne morejo bivati v enakih pogojih, ampak jim je treba zagotoviti dodatne pogoje. Imam pa še mogoče eno statistično vprašanje. Koliko ste zaznali povezave s prostitucijo s pojavnostjo turizma po Sloveniji. </font><br/>
<font size="4">	Hvala. </font><br/>
<br/>
<b><font size="4">	PREDSEDNICA EVA IRGL:</font></b><font size="4"> Najlepša hvala tudi vam. </font><br/>
<font size="4">	Mogoče preden dam besedo za odgovore na ta vprašanja, ki jih je kar nekaj bilo izpostavljenih, naj še sama dodam nekaj k tej razpravi oziroma imam tudi sama dve vprašanji. </font><br/>
<font size="4">	Zdaj, jaz že zelo dolgo kot poslanka tega Državnega zbora spremljam aktivno tudi delovanje te medresorske delovne skupine za boj proti trgovini z ljudmi, ne nazadnje mi vedno znova to obravnavamo na Komisiji za peticije, človekove pravice in enake možnosti in tukaj moram vendarle reči, da mogoče tudi zaradi tega, ker vedno znova to obravnavamo tudi na komisiji, da dejansko ljudje po mojem mnenju se vedno bolj zavedajo kaj je problem trgovine z ljudmi. Ozaveščanje tukaj mislim, da vendarle je bilo, da je tukaj v tem smislu bil narejen en korak naprej.</font><br/>
<font size="4">	</font><b><font size="4"> </font></b><br/>
<b><font size="4">13. TRAK: (NB) - 15.30</font></b><br/>
<br/>
<font size="4">	(nadaljevanje) Zdaj pa tisto, kar je bilo že prej omenjeno, je bilo to, da je na podlagi javnega razpisa v letu 2017, mislim da je gospa Sukič o tem govorila, so bili sofinancirani štirje projekti nevladnih humanitarnih organizacij v skupni vrednosti 20 tisoč evrov. Aktivnosti, ki so bile financirane, naj bi bile namenjene ranljivim skupinam, to je torej tistim najbolj rizičnim o katerih smo na začetku govorili, v katerem ste se, gospod Čurin, vi še najbolj posvetili v svoji razpravi, torej mladostnikom, potencialnim žrtvam delovnega izkoriščanja in prisilnega dela, pa tudi beguncem, še zlasti tistim mladoletnikom brez spremstva. Mene osebno tukaj zanima, katere aktivnosti konkretno so bile sofinanciranje v tem sklopu. Konkretno, ne samo, da preberemo, da so bili neki projekti odprti in podprti s financami, ampak res me zanima in kakšen je potem dejanski učinek oziroma izplen tega, kaj to pomeni za to rizično skupino oziroma za to ranljivo skupino. </font><br/>
<font size="4">	Strinjam se, da bi program integracije in reintegracije moral biti malo bolj mogoče bolje izpeljan, na kar opozarja društvo Ključ. Me pa zanima tukaj, omenili ste, da primanjkujejo primerni prostori za otroke, ki so žrtve trgovine z ljudmi, se pravi, da otroci, ki so žrtve trgovine z ljudmi, so navadno nastanjeni potem z odraslimi osebami. Koliko je takšnih primerov pravzaprav. To me konkretno zanima. Zdaj, jaz bi tukaj pohvalila recimo slovensko Karitas. Zdaj gospod Uršič, nas bo počakal, vi ste povedali, da je, bi ste pač zadolženi kot izvajalec, da nadomeščate žrtve trgovine z ljudmi in rekli ste, da je lani recimo v tem programu nameščanja teh kriznih namestitev sodelovalo, je bilo pet ljudi, med tem ko letos že 35 vključenih v ta program. In tukaj me zanima kaj konkretno vi, kje vidite tako veliko povečanje, zakaj se je to zgodilo in na kakšen način, če lahko odgovorite. Drugače pa moram reči, da dokler bomo, bom jaz predsednica te komisije, bomo opozarjali tudi na takšne stvari in na te, zlasti ranljive skupine ljudi, ki jim moramo prisluhniti. </font><br/>
<font size="4">	Sedaj pa, ker nimam več prijavljenih k razpravi, dajem besedo najprej vsem vabljenim, da lahko odgovorite na ta zastavljena vprašanja in odprte dileme. Predlagam, da najprej odgovori gospod Čurin, potem mislim, da je tudi za gospo Šlibar kar nekaj vprašanj, pa gospod Uršič in gospa iz društva Ključ in besedo je želel, se opravičujem, tudi gospod Eror. Najprej, po mojem, naj odgovorijo, potem bom dala pa še vam besedo. </font><br/>
<font size="4">	Izvolite, gospod Čurin. </font><br/>
<br/>
<b><font size="4">	MAG. SANDI ČURIN:</font></b><font size="4"> Hvala predsedujoča. </font><br/>
<font size="4">	Poskušal bom kar se da eksaktno odgovoriti na vsa zastavljena vprašanja. V naprej se opravičujem, če bo slučajno kakšno pojasnilo izzvenelo ali pa izbežalo, ampak mislim, da ne, ampak vseeno. </font><br/>
<font size="4">	Najprej gospe poslanki, gospe Hot, na vprašanje glede globalnega akcijskega načrta oziroma globalnega pogleda na problematiko trgovine z ljudmi in pa, kako se mi kot Slovenija oziroma strokovnjaki iz tega področja na to odzivamo oziroma kakšen je naš vidik do tega. Jaz bom rekel tako, problematika trgovine z ljudmi oziroma izkoriščanje žrtev je lahko zelo raznoliko in eden od dejavnikov za kakšen namen se žrtev izkorišča, je seveda tudi geografsko umeščen na določene regije oziroma države. se pravi, če se v Evropi pretežno žrtve trgovine z ljudmi izkoriščajo v spolne zlorabe, seveda to ni praksa v južnoameriških državah, mogoče tudi Aziji, kjer je pretežno delovno izkoriščanje oziroma prisilno delo. In ne nazadnje tudi primeri, ki kažejo na zelo specifične oblike izkoriščanja, ki so prisotne v določenih predelih sveta kolikor so izkoriščanje za namen vojnih otrok v oboroženih spopadih in pa podobno. </font><br/>
<br/>
<b><font size="4">14. TRAK: (SB) – 15.35</font></b><br/>
<br/>
<font size="4">	(nadaljevanje) Seveda to se kaže na zelo veliko horizontalnost oziroma multidisciplinarnost problematike, ki se prepleta tudi z drugimi perečimi problemi, predvsem s področja varnosti in seveda so lahko te žrtve izkoriščene oziroma zlorabljene tudi za namene, ki dan danes nam mogoče še niso logični ali pa pojmljivi nenazadnje tudi za primere terorizma, tudi za primere izvrševanje kaznivih dejanj, kar je že deklaratorno uvrščeno v seznam nekih taksativnih oblik izkoriščanja, prihajajo nove oblike tovrstnih izkoriščanj in trendi, ki se dogajajo v svetu in pa globalizacija in problemi sploh še enkrat poudarjam s področja varnosti, so izziv tudi na tem področju tudi v kontekstu ilegalnih migracij, kjer so lahko potencialno begunci ali pa ilegalni migranti kljub temu, da so zdaj v tej prvi fazi zgolj lahko tihotapljeni, se pravi gre za drugo obliko kaznivega dejanja v taki ciljni državi tisti predmet izkoriščanja zaradi tega, ker so neuspešno integrirani, ker se ustvarjajo določene subkulture, ker se ustvarjajo določene getoizacije teh ljudi in so tisti bazen potencialnih žrtev izkoriščanja v različne namene. Seveda ni na taki globalni ravni kot je bilo tudi moje stališče lansko leto na predstavitvi oziroma v izjavi pred Združenimi narodi, da podpiramo tovrstne različne vidike, seveda se pa moramo osredotočiti na problematiko, ki je pereča v našem okolju, se pravi v naši državi in pa v sosednjih državah v primerih kjer je Slovenija lahko ali tranzitna ali ciljna država. Toliko glede tega prvega dela vprašanja.</font><br/>
<font size="4">	Kar se tiče Istanbulske konvencije mislim, da gre tukaj za konvencijo katero sicer je pristojnost Ministrstva za pravosodje kot nosilnega organa, mi smo na osnovi te konvencije prenesli v Kazenski zakonik 132a člen sklepanje prisilnih zakonskih zvez in še nekaj. Tako, da to je bilo implementirano. Kaj pa je pridržek na to konvencijo, pa mislim, skoraj prepričan sem, da ni vezan na problematiko trgovine z ljudmi, je verjetno neko drugo področje, ki, kot rečeno, pokriva Ministrstvo za pravosodje in v tem trenutku ne bi vedel natančno pojasniti kaj je bil ta pridržek, ampak sem zagotovo prepričan, da ni s področja trgovine z ljudmi, ker Istanbulska konvencija kot taka ne eksplicitno pokriva problematiko trgovine z ljudmi, ampak predvsem žensk in mladostnic. </font><br/>
<font size="4">	Če se zdaj obrnem na vprašanja poslanke Sukič. Ja, seveda, priznam lapsus, napako glede dikcije praznovanje. Zagotovo, jaz bi mogoče uvodoma, pa ne v opravičilo, ampak kljub vsemu povedal, da koordinacijo te problematike praktično izvaja nacionalni koordinator v eni osebi, zdaj od nedavnega imam eno pomočnico poleg tega, da sem zdaj še v funkciji državnega sekretarja, je problematika tega področja z vidika koordinacije in pa resursov tako kadrovskih kot fizičnih dejansko ena, ki je bila tudi izpostavljena s strani ocenjevalcev Grete in potem zaradi tudi mogoče takšnih pomanjkljivosti se zgodijo lahko kakšni izpusti, za katere se pa seveda opravičujem tudi v naprej. Tako, da ja seveda je napaka, je lapsus, ne govorimo o praznovanju, govorimo o beležbi evropskega dneva boja proti trgovini z ljudmi. </font><br/>
<font size="4">	Kar se tiče medijev sovražnega govora, ki ste ga izpostavili, ja, seveda to je problematika, ki je bistveno širša kot je mandat medresorske delovne skupine. Seveda sovražni govor je ena izmed tematik, ki je bila tudi večkrat v Državnem zboru obravnavana in jaz ne vem, ja, lahko se v nekem segmentu nanaša tudi na samo tematiko trgovine z ljudmi, ampak jaz mislim, dani v pristojnosti v mandatu te delovne skupine, da rešuje oziroma da se sooča s tem problemom, lahko v obliki nekega posvetovanja tudi se opredelimo do tega vprašanja, ampak nič več kot to. 	</font><br/>
<font size="4">	Ali obstoječi programi zadoščajo predvsem ko govorimo za </font><br/>
<br/>
<b><font size="4">15. TRAK: (SC) - 15.40</font></b><br/>
<br/>
<b><font size="4">	</font></b><font size="4">(nadaljevanje) ozaveščanje ciljnih ranljivih skupin. Nikoli ni dovolj, seveda. Namreč, ko govorimo o financiranju nevladnih organizacij za področje ozaveščanja oziroma preprečevanje, dogovorimo o tem, da to izvaja Urad Vlade, - financiran je namreč - za komuniciranje s temi 20 tisoč evri in poskuša kar se da široko zajeti štiri oziroma pet programov ozaveščanja, ki pa jih izvajajo nevladne organizacije. Tukaj je potrebno poudariti, da tako v Evropi, kot v svetu do to neke naloge, kar se tiče preprečevanja boja proti trgovini z ljudmi, nepisano razdeljene. Se pravi, kaj je vloga države, predvsem na področju odkrivanja in pregona kaznivih dejanj, kot tista temeljna aktivnost je prepuščena, ampak ne v smislu odlaganja bi rekel odgovornosti, ampak zaradi senzibilnosti je prepuščena področju pomoči žrtvam kot tudi preventivne aktivnosti civilnim družbam se pravi nevladnim organizacijam ob tem seveda, da jih država oziroma vlada financira s projekti. Se pravi, vsi ti programi so izvajani s strani nevladnih organizacij ob financiranju Vlade, ker ocenjujemo, da so ravno na področju, ko govorimo o ozaveščanju in senzibilnosti te problematike nevladne organizacije najbolj primerne za tovrstne aktivnosti. Kar pa seveda ne drži in to moram jasno povedati, ko govorimo o področju pregona oziroma pregona kaznivih dejanj, ker sprašujete glede monitoringa. Načeloma nimam nobenih zadržkov do tega, da se kakršnekoli monitoring izvaja s strani usposobljenih institucij. V svetu in v Evropi je to praviloma s strani nekih akademskih sfer oziroma mogoče področij, kjer na to problematiko gledajo z neke druge veje oblasti in ne toliko te izvršilne. Tukaj se strinjam, da je potrebna neka evalvacija neki monitoring, ki pa ni v pristojnosti seveda Vlade, ampak ko govorimo o usposobljenosti in izobraževanju in prenosu znanj iz tujine in dobrih praks tukaj moram zagotovo stati na stališču, da tako policija kot tožilstvo je konstantno na usposabljanjih in sodelovanjih in prenašanju teh praks tako iz Evrope kot sveta. Mislim, da so tukaj vrhunski eksperti. Ta znanja zagotovo so v tej bi rekel / nerazumljivo/ organov odkrivanja in pregona. Dodana vrednost nevladnih organizacij vsekakor, ampak ne na vsem področju. Ko govorimo o problematiki dejansko, ki posega na Zakon o kazenskem postopku na te bi rekel postopke odkrivanja in pregona kaznivih dejanj moram reči, da tukaj nevladne organizacije nimajo toliko vpogleda, znanja ali pa vedenja ali vsaj obstoječi, ki bi lahko parirale novim trendom, kjer se tako policija kot tožilstvo permanentno usposablja in izobražuje. Nastanitev otrok žrtve trgovine z ljudmi. To je problem to sem ga tudi v poročilu izpostavil in pa, potem tudi / nerazumljivo/. Če se samo na otroke žrtve trgovine z ljudmi. To je problem, ki se vije že vrsto let. Osebno sem stališča pa tudi stališča medresorske dejavne skupine je ta, da otroci zahtevajo posebno obravnavo, ampak tukaj žal imamo različne kategorije ranljivosti otrok. Ene izmed teh so tudi lahko žrtve trgovine z ljudmi. Teh primerov v Sloveniji statistično gledano pa tudi v praksi ni toliko. V lanskem letu nismo beležili enega primera, v predlanskem mislim, da tudi ne, ampak že da je eden primer je to dovolj. Zadevo rešujemo na ta način trenutno, da skozi programe krizne in pa varne namestitve zajamemo tudi možnost oskrbe otrok žrtev trgovine z ljudmi se pravi v ločenih prostorih, vendar se hkrati zavedamo, da če pride do takih primerov so ti otroci potrebni oskrbe tudi z drugih vidikov in ne zgolj s strokovnega vidika pomoči kot žrtvi trgovanja, ampak tudi z vidika samooskrbe otrok in zopet odvisno od </font><br/>
<br/>
<b><font size="4">16. TRAK: (SC) - 15.45</font></b><br/>
<br/>
<b><font size="4">	</font></b><font size="4">(nadaljevanje) starosti in pa kategorije otrok, zato menimo, da bi ta zadeva morala biti celovito obravnavana in rešene predvsem s strani resornega ministrstva in bi lahko kvečjemu tisto znanje, ko govorimo o pomoči tem otrokom bilo v tej celoviti namestitvi bilo lahko izvajano s strani kompetentnih nevladnih organizacij s področja trgovine z ljudmi, ampak v tistih namestitvah, ki so celovito zaobjamejo problematiko bi rekel otrok kot takih in nameščanja teh različnih rizičnih oziroma ranljivih skupin otrok. Skratka, problematika zahteva celovit pristop po naši oceni s strani resornega organa. </font><br/>
<font size="4">	Kar se pa tiče reintegracije. Se strinjam, ravno tako reintegracija je stvar nekega zaključnega postopka, če govorimo o krizni namestitvi je tista kratka 30-dnevna, da se odvrne žrtev iz teh žarišč. Namestitev v varnem prostoru je tista mogoče daljša za manjše število ljudi, ki se ureja status tej žrtvi in se jo namesti na neko varno lokacijo medtem, ko integracija služi predvsem za ponovno kot sama beseda pove integracijo oziroma reintegracijo v neko normalno življenje, v neko okolje, kar zopet je stvar neke širše politike države do tega problema. Jaz bom rekel sedaj v letošnjem letu kolikor je bil izpostavljen oziroma v lanskem letu kljub temu, da to ne sodi v pristojnost Ministrstva za notranje zadeve je policija s pomočjo tudi evropskih sredstev razpisala program reintegracije za tri, štiriletno obdobje. Čakamo sedaj na prijave in upam, da se bo ta zadeva tudi uspešno zaključila tako, da bo tudi to področje v nadaljevanju vsaj v neki meri uspešno tudi rešeno. </font><br/>
<font size="4">	Glede vprašanja oziroma ugotovitev prostitucija. Približuje se problematiki izkoriščanja delovne sile. Kakšne so strategije do tega, glede na ugotovitve, ki so zelo na mestu in dejansko ne govorimo več o fizičnem nasilju nad žrtvami trgovine z ljudmi, ki so spolno izkoriščene. Nekako prihaja to v neko sinergijo tudi s tisto kategorijo žrtev, ki so žrtve prisilnega dela ali pa delovnega izkoriščanja. Bistvo je to, kar je bilo že danes izpostavljeno prepoznati ranljivost katerekoli kategorije žrtev in v tej smeri, kolikor je tožilka danes omenila prepričati tudi sodstvo. Se pravi, da kljub temu, da ne gre za tiste bom rekel paradigme, ko govorimo o nekem fizičnem nasilju o nekem brutalnem fizičnem nasilju nad žrtvami, da kljub temu obstajajo razlogi prepoznavnosti ranljivosti teh oseb, da so zapadle v to situacijo in da se to tudi, potem ustrezno s sodnimi epilogi prepozna in na tej osnovi tudi ustvarja neka pravna praksa, ki bo seveda sledila, potem tudi vsem nadaljnjim odločitvami. </font><br/>
<font size="4">	Statistika oziroma prostitucija turizem. Neke posebne korelacije ali da bi delali neke študije na to temo iskreno povedano ni. Zagotovo Slovenija je turistični kraj. V tem kontekstu so tudi primeri, ko so bili prepoznani tako s področja prostitucije kot tudi nenazadnje trgovine z ljudmi vezani na tudi obmejne turistične kraje, ki nudijo oblike pač storitev in so, potem to tudi mogoče povezali s samo storitvijo prostitucije in pridobivanje tovrstnih klientov. Vsekakor ja, je to bi rekel ima neki svoje pomen ni pa tiste tipične značilnosti sezonskega turizma kakor je to mogoče v nekih eksotičnih državah, kjer  </font><br/>
<br/>
<b><font size="4">17. TRAK: (DAG) - 15.50</font></b><br/>
<br/>
<b><font size="4">	</font></b><font size="4">(nadaljevanje) turisti prihajajo izključno z namenom seks turizma, no, če poenostavim. Tega zaenkrat v Sloveniji, vsaj po mojem vedenju, nismo zaznali. 	</font><br/>
<font size="4">	Glede na to, kar je predsedujoča izpostavila - da še to zaključim -, ja, jaz se iskreno zahvaljujem, da je ta tematika vsako leto uvrščena v razpravo, ker tudi s tem dvigamo ozaveščenost, tako vas ne nazadnje, poslancev, kakor tudi neke širše javnosti. In nedvomno to prispeva v nekem širšem kontekstu ozaveščanja, sploh razprava vsaj enkrat letno na to tematiko v nekem takem forumu. </font><br/>
<font size="4">	Tu sprašujete tudi za konkretne aktivnosti v letu 2017, za kar je bilo razpisanih 20 tisoč evrov. Mislim, da je v poročilu to navedeno. Če sem pravilno razumel, ključno, kar je, pa bom samo to povzel, govorimo o ozaveščanju mladostnikov. Tu sta dva konkretna programa, na osnovnih šolah in srednjih šolah. Izvajajo jih nevladne organizacije. Jaz si prizadevam, ne glede na to, da te programe financira Urad Vlade za komuniciranje, ampak da bi tu svoj delež pristavilo tudi resorno ministrstvo, v tem primeru Ministrstvo za izobraževanje, šolstvo in tako naprej, ki bi lahko v teh oblikah v tovrstnih praksah prepoznalo nek učinek. Moram povedati, da te povratne informacije, ki jih dobivamo skozi poročila nevladnih organizacij, ki izvajajo te programe v osnovnih in srednjih šolah, so zelo pozitivne. Seveda, glede na omejen finančni resurs ne morejo zajeti vseh šol, ampak sem prepričan in glede na poročilo vidim, da tu naredijo svoj maksimum. Tako se skozi te delavnice v osnovnih in srednjih šolah, ki so pač različne glede na starost otrok oziroma mladostnikov, imajo nek učinek tega ozaveščanja o pasteh trgovine z ljudmi. Lahko, ja, govorimo, da so to potencialno tudi žrtve trgovine z ljudmi, ampak predvsem gre za ozaveščanje, da se otroci in mladostniki seznanijo s problematiko, da vedo, da to obstaja, in da so na to problematiko senzibilni. </font><br/>
<font size="4">	Druga skupina govori o ozaveščanju potencialnih žrtev delovnega izkoriščanja. Ja, danes sem že omenil, da je bil nek tak inovativen projekt, tako imenovana Soba pobega, in tudi letos se bo z naslednjim tednom ta projekt nadaljeval, prav v kontekstu obeleženja evropskega dneva boja proti trgovini z ljudmi, kjer bo skozi tak plastičen način ta nevladna organizacija prikazala te nevarnosti oziroma te primere trgovine z ljudmi z namenom prisilnega dela, delovnega izkoriščanja. Tu smo v preteklosti tudi apelirali na delodajalce, kakor se je pač dalo, tudi s pomočjo Gospodarske zbornice. So primeri v Sloveniji, ki govorijo v prid oziroma kjer bi lahko govorili o problematiki širše gledano, o problematiki trgovine z ljudmi tudi z namenom delovnega izkoriščanja, vendar kot taki kot kaznivo dejanje za ta namen pač niso bili prepoznani, zaradi pomanjkanja konkretnih elementov teh kaznivih dejanj. Primeri so, tudi nedavno Loški potok, Postojna, primeri Luke Koper in tako naprej. Tu se v ta projekt vključuje tudi delavska svetovalnica, mislim, da je bila v lanskem letu tudi izbrana, in v tem kontekstu tudi izvaja te preventivne aktivnosti. </font><br/>
<font size="4">	Ja, tudi ozaveščanje klientov, kot je bilo omenjeno. Ja, je na mestu. Še vedno je največji delež trgovine z ljudmi z namenom spolne zlorabe. Jaz bom rekel tako, vsega se praktično ne more oziroma se ne da vsega financirati. Zato smo bili v zadnjih dveh letih nekako bolj fokusirani na to problematiko delovnega izkoriščanja. </font><br/>
<br/>
<b><font size="4">18. TRAK: (DAG) - 15.55</font></b><br/>
<br/>
<b><font size="4">	</font></b><font size="4">(nadaljevanje) Ampak jaz bi opozoril na eno stvar. Uvodoma sem omenil, da ozaveščanje in pomoč žrtvam trgovine z ljudmi je primarno nekako naloga nevladnih organizacij civilne družbe. Nekatere projekte, večino vsaj poskušamo skozi proračun države financirati, je pa ogromno razpisov, ogromno projektov tudi s strani Evropske komisije in drugih institucij, ki omogočajo financiranje oziroma črpanje sredstev za raznorazne projekte. In jaz apeliram tudi na to, da se nevladne organizacije v Sloveniji, čeprav jih je malo, praktično dve, tri, ki se ukvarjajo s to tematiko, da poskušajo nekaj sredstev pridobiti tudi iz tovrstnih projektov in bi rekel tako, proaktivno delovati na tem področju, tudi z vidika predvsem ko govorimo o ozaveščanju. Tako je moje stališče ali pa moj pogled tudi v tem kontekstu, da velja tudi nekaj v tej smeri narediti, ta projektiran pristop tudi z vidika črpanja sredstev iz drugih virov, ne zgolj državnih. Seveda, država je tista, ki je odgovorna za to področje, in za ta namen namenjamo sredstva. Jaz mislim, da kljub obdobju recesije smo obdržali tisto kvoto finančnih sredstev skozi celo to obdobje. Seveda si bomo pa prizadevali, da bi bilo teh še kaj več oziroma da bi ravno za te ranljive kategorije namenili tudi več denarja, sploh ko govorimo o preventivnih aktivnostih. </font><br/>
<font size="4">	Zadnje, kar bi odgovoril, sicer je bilo vprašanje zastavljeno slovenski Karitas, tistih 34 je ravno na račun teh tajvanskih žrtev, ki so bile v začetku leta, ki smo jih s pomočjo slovenske Karitas uspeli namestiti.	</font><br/>
<font size="4">	Toliko. Hvala. </font><br/>
<br/>
<font size="4">	</font><b><font size="4">PREDSEDNICA EVA IRGL: </font></b><font size="4">Najlepša hvala za te kar, bom rekla, izčrpne odgovore. </font><br/>
<font size="4">	Zdaj bom dala besedo najprej gospe Šlibar iz državnega tožilstva, potem gospe Popović, da še odgovori na nekaj vprašanj, gospodu Uršiču na kratko, nato gospodu Erorju in na koncu še gospe Sukič. Potem bomo pa počasi razpravo zaključili. Izvolite, gospa Šlibar. </font><br/>
<br/>
<font size="4">	</font><b><font size="4">DARJA ŠLIBAR: </font></b><font size="4">Skušala bom vsem naenkrat odgovoriti v istem sklopu tematike, tako gospe Hot kot gospe Sukič in gospodu Šušmelju. </font><br/>
<font size="4">	Res je, tako kot smo že danes govorili oziroma kot izhaja iz medijev, ta problematika trgovine z ljudmi zelo različna glede na teritorialno okolje, iz katerega izhajamo. Tako je posebna tematika v Sloveniji, tako južno od nas ali v razviti Evropi, da ne rečem, še kje drugje po svetu. Lahko smo zadovoljni, da živimo v Sloveniji in da imamo tako malo teh primerov in da niso tako drastično nasilni, kot lahko slišimo iz različnih poročil. Rada bi pojasnila, da je treba - absolutno mi ni blizu stališče, da bi enačili delo deklet, ki nudijo prostovoljno spolne storitve, s prisilnim delom, absolutno ne. Treba je vedeti, da kaznivo dejanje trgovine z ljudmi izhaja iz različnih izvršitvenih oblik. Tako bi si želeli storilci in tako bi si želela obramba. Namreč, posebna izvršitvena oblika je zaradi izkoriščanja prostitucije. In tu ni nujno vključeno fizično nasilje, pač pa ekonomsko izkoriščanje, se pravi, delitev zaslužka, pa tudi izkoriščanje v osebnostno dostojanstvenem smislu, torej v tistih oblikah in pogojih dela. In to prakso je povzelo tudi Vrhovno sodišče, vzpostavilo je pred leti to prakso, zavzelo to stališče, vendar moram, žal, ugotoviti, da se določeni sodniki s tem ne strinjajo in ne sledijo temu. Medtem ko je zaradi izkoriščanja dela pa izvršitvena oblika zaradi prisilnega dela in terja nekaj več. Zato v tistih oblikah, ko laično rečemo prisilno delo, tega dejansko </font><br/>
<br/>
<b><font size="4">19. TRAK: (DAG) - 16.00</font></b><br/>
<br/>
<b><font size="4">	</font></b><font size="4">(nadaljevanje) ne moremo tako razumeti in gre za drugo obliko kaznivih dejanj zaradi kršitve delovnih pravic. To je tista osnovna razlika, in to terja veliko znanja, veliko razumevanja, veliko posluha, in tega vsem nam manjka, tako na tožilstvu, na policiji in na sodišču, to terja dalj časa, da to prepoznaš, da sprejmeš in da razumeš, to je proces. In to se tudi izraža skozi sodne odločitve, ki so, recimo, v desetih letih pripeljale do nekega zaključka, pa še vedno ni za celotno Slovenijo enotne prakse. No, rada bi pa še to povedala, drug vidik so pa žrtve. Žrtve se ne prepoznajo, se ne želijo prepoznati, se ne upajo prepoznati. Mi imamo vzvode, mehanizme, da jim pomagamo, da se jim podeli zaščita, vendar za to potrebujemo dokaze in njihovo pripravljenost, tega pa zelo pogosto ni, zaradi strahu, zaradi sramu, zaradi istovetenja s storilci, veliko razlogov je. Ravno tako na sodišču potrebujemo dokaze, da vse te očitke dokažemo. Če žrtev molči, mi dokazov nimamo, ne moremo. Mi praviloma tovrstna kazniva dejanja lahko dokazujemo zgolj s prikritimi preiskovalnimi ukrepi, z uporabo tajnih delavcev, z nadzorom telefonskih pogovorov, s tajnim opazovanjem; pa še to zelo težko sodišče prepričamo, ker žrtev ne govori resnice, se ne prepozna, se ne želi, se sramuje, se boji, da ne govorim o uporabnikih storitev, ki niso junaki, da bi povedali, kaj se v resnici dogaja. </font><br/>
<font size="4">	Torej, če zaključim - veliko znanja, veliko razumevanja, da prepoznaš in da sprejmeš obliko. Mislim, da sem vam odgovorila tako, na splošen način. </font><br/>
<br/>
<font size="4">	</font><b><font size="4">PREDSEDNICA EVA IRGL: </font></b><font size="4">Gospa Popović iz društva Ključ, izvolite.</font><br/>
<br/>
<font size="4">	</font><b><font size="4">KATJUŠA POPOVIĆ: </font></b><font size="4">Hvala. </font><br/>
<font size="4">	Bom zelo kratka, samo pri nekaj stvareh se bom ustavila, in sicer pri ozaveščanju ciljnih rizičnih skupin, kar ste vprašali. Mag. Čurin je seveda povedal že veliko, glede na to, da smo pa mi izvajalci konkretnih projektov, bi pa omenila dva, ker se mi zdi pomembno, da povem, eden za osnovne in eden za srednje šole. Tisto za srednje šole izvajamo s pomočjo programa, ki mu rečemo Telesnica. In ta Telesnica je na spletni strani Virtualna trgovina, kjer lahko ljudje kupijo ljudi; seveda jih ne kupijo, kajne, ker ko pridejo na blagajno, se ugotovi, da se tega ne da kupiti. Ampak hočem povedati, da mi to našo Telesnico vsako leto znova osvežimo in dajemo nove primere. Pomeni, da če mi v letošnjem letu naletimo na primer, kjer gre za izkoriščanje, recimo, dela ali pa kjer gre za to, da smo odkrili in imeli stik, se pogovarjali, karkoli, z otrokom, ki je potencialna žrtev trgovine z ljudmi, tak primer mi damo na to Telesnico in takega otroka se da tudi kupiti. Zakaj to počnemo - ne da se ga kupiti v resnici, no, ampak zakaj to počnemo -, zato da prikažemo vse oblike in da to zelo plastično približamo otrokom, kaj v resnici pomeni »kupi, proda, izkorišča za določen namen«. Te stvari mladi veliko hitreje to dojamejo kot odrasli, na žalost, ampak tako to je. Ko izvajamo preventivne delavnice, posebno pozornost - to moram povedati, ker nimamo druge možnosti -, posebno pozornost namenimo dečkom, ki so v prihodnosti lahko tudi potencialni klienti, posebno pozornost, in to skozi pripoved in skozi prikaz tudi pornografskega gradiva, ne da jim mi prikazujemo pornografsko gradivo, ampak se z njimi o tem malo širše pogovarjamo in rečemo, da bodo prišli v tako situacijo v življenju, da si bodo to zaželeli in kaj to lahko pomeni ter kdo je lahko na drugi strani, da ni treba, da je to neka »vesela prostitutka«, pod narekovaji, ampak da je lahko to tudi žrtev trgovine z ljudmi. Reakcija otrok je izjemno zanimiva. Precej globoko razmišljajo, vsaj tistih 45 minut oziroma uro 30 minut, kadar imamo podaljšano uro, in se o tem tudi pogovarjamo. Vprašali ste pa tudi, kdaj se to vidi in ali se sploh vidi kakšen rezultat teh preventivnih delavnic. Mi to vidimo, vidimo pa na podlagi klicev potem kasneje in na podlagi komuniciranja z otroki, ki so sodelovali v naših preventivnih programih. Pomeni, da jih tema iritira in da želijo še kaj več izvedeti, in se obrnejo na nas z vprašanji. To sem želela reči. </font><br/>
<font size="4">	Pa še dve stvari. Ena stvar, gospodu Čurinu bi želela povedati, da bi se z veseljem radi prijavljali tudi na evropske projekte,</font><br/>
<font size="4">	</font><br/>
<b><font size="4">20. TRAK (VI) 16.05</font></b><br/>
<br/>
<font size="4">	(nadaljevanje) pa smo majčkeno nesposobni delež, lastni delež, zagotoviti pri teh evropskih projektih, ker nimamo tega vira in smo neprofitna organizacija, kar pomeni, da nimamo lastnih sredstev. In še eno stvar sem želela reči. Po mnenju društva Ključ, to je uradno stališče društva Ključ, se žrtvam trgovanja z ljudmi ne bi bilo treba, gospod Šušmelj vam to odgovarjam, uradno stališče društva Ključ je, da se žrtvam ni potrebno identificirati, da se lažje identificirajo žrtve trgovine z ljudmi takrat, ko imajo za seboj neko določeno obdobje okrevanja in v resnici dojamejo kaj se jim je zgodilo. Pomeni, da bi bilo mogoče treba malo prilagoditi sistem pomoči, zato da bodo imele možnost okrevati in se skozi okrevanje pač zaznati, vedeti kaj se jim je zgodilo. To sem želela povedati. Hvala. </font><br/>
<br/>
<b><font size="4">	PREDSEDNICA EVA IRGL:</font></b><font size="4"> Najlepša hvala. Sedaj dajem besedo še na kratko gospodu Uršiču, potem bom dala besedo gospodu Erorju in še na koncu gospa Sukič, potem pa bomo počasi kar zaključili z razpravo. Izvolite, gospod Uršič. </font><br/>
<br/>
<b><font size="4">	CVETO URŠIČ:</font></b><font size="4"> Hvala lepa. Zelo na kratko. Kar je kolegica govorila o izobraževanju, tudi slovenska Karitas izvaja izobraževanje, ozaveščanje mladih, otrok in mladostnikov po osnovnih in srednjih šolah. To financira tudi Ministrstvo za delo, družino, socialne zadeve in enake možnosti v okviru programa krizne namestitve. Ravno sedaj bomo izdali eno novo zloženko, jo bomo poslali tudi vsem poslanskim skupinam, tako da boste poznali.</font><br/>
<font size="4">	Prej sem že omenil tudi to ozaveščanje, ki bo sedajle za 18. oktober v LPP na vseh avtobusih mestnega prometa. To je eno. </font><br/>
<font size="4">	Drugo pa o vprašanju v zvezi z otroki. Mi smo imeli pred nedavnim izkušnjo namestitve matere z otrokom, mati iz tujine, s predšolskim otrokom, starostjo vrtec. Ja, to je zahteven projekt, zahtevna zgodba. Najprej je treba zagotoviti ločeno namestitev od ostalih odraslih. To je prvi pogoj, mislim, da je vsem povsem razumljiv. Seveda pa potem nastopi pri integraciji oziroma pri nekoliko k čem, če je samo 30 dni in potem vrnitev v domačo domovino niti ni tako zahteven projekt. Če pa ostaja dalj časa tu je pa seveda nujno sodelovanje in v tem primeru smo imeli, mislim, da tudi z vami iz Ključa, pa s krajevno pristojnim centrom za socialno delo, pa z ustanovami v lokalni skupnosti vrtec in podobno, kako vključiti otroka v šolo, obenem pa tudi kako reševati materialni položaj matere, kako reševati problem z očetom tega otroka oziroma partnerjem. To je zelo zahtevna zgodba. In hvala vsem tem, mislim, da je tu treba pohvaliti vse dejavnike te lokalne, in center za socialno delo in druge organizacije, tudi sodelovanje s Ključem, za to pripravljenost pomagati v konkretni situaciji. Brez tega enega celovitega pristopa torej ni možno reševati. Hvala. </font><br/>
<br/>
<font size="4">	</font><b><font size="4">PREDSEDNICA EVA IRGL:</font></b><font size="4"> Najlepša hvala tudi vam. </font><br/>
<font size="4">	Sedaj dajem besedo gospodu Andreju Erorju, tudi članu medresorske skupine. Izvolite. </font><br/>
<br/>
<b><font size="4">	MAG. ANDREJ EROR:</font></b><font size="4"> Dober dan. Hvala, predsednica. Spoštovane članice in člani.</font><br/>
<font size="4">	Izkoristil bi to priložnost posebej, ker smo v novi sestavi, da povem, da je od samega začetka delovanja medresorske delovne skupine član tudi predstavnik Državnega zbora. To se pravi, zaposlen sem v strokovni službi Državnega zbora in sem tudi član omenjene medresorske skupine. </font><br/>
<font size="4">	Tudi za to poročilo, o katerem danes govorimo, trudimo se, da vsa ta poročila in tudi to poročilo iz leta 2017 vključuje tudi opis dejavnosti na področju boja proti trgovini z ljudmi tudi v Državnem zboru. Tako, da seveda največ tega je vključeno v to prvo področje, prvo poglavje, ki je opisano spremembe na področju zakonodaje ali pa nove dopolnitve. Je pa res, da se tudi skoraj vsakega leta poslanci in poslanke udeležujejo določenih mednarodnih konferenc s področja trgovine z ljudmi v tujini ali pa tudi v Sloveniji. In tudi pogosta praksa je določenih mednarodnih srečanj s tega področja znotraj naše hiše. Omenil bi, da se je aprila 2017 delegacija Državnega zbora srečala tudi z ocenjevalno komisijo skupine strokovnjakov za boj proti trgovini z ljudmi pri Svetu Evrope. Tako, da lahko skoraj zagotovo povem, da bo tega tudi v prihodnosti. Tako da seveda sem na voljo za dodatne informacije, </font><br/>
<br/>
<b><font size="4">21. TRAK: (SB) – 16.10</font></b><br/>
<br/>
<font size="4">	(nadaljevanje) če jih potrebujete in to je to za enkrat.</font><br/>
<br/>
<b><font size="4">	PREDSEDNICA EVA IRGL:</font></b><font size="4"> Najlepša hvala tudi vam. Sedaj dajem besedo še gospe Sukič, potem bomo pa počasi zaključili.</font><br/>
<br/>
<b><font size="4">	NATAŠA SUKIČ (PS Levica):</font></b><font size="4"> Hvala lepa. Saj bom zelo kratka. V bistvu mi je že predhodnica iz društva Ključ točno to povedala kar sem sama hotela izpostaviti. Jaz točno poznam kako zgledajo evropski razpisi. Sama sem vodila nič koliko evropskih projektov znotraj nevladnih organizacij in zadeva je sledeča; eno je tako imenovan Matching Found, ki je izjemno pomemben mehanizem, ki omogoča lahko učinkovito črpanje teh sredstev nevladnim organizacijam, kajti zavedati se je treba, da večina razpisov zahteva vsaj 20 % sofinanciranje včasih 30 %, če imaš srečo 5 %, če imaš pa izjemno srečo pa je 100 % pokrito, ampak to je zelo, zelo redko. Potem, treba se je zavedati, da so to birokratsko izjemno zapleteni in naporni projekti, ki na koncu fascikle, v poročilu oddajaš tako debele fascikle, finančnega in narativnega poročila, tako da to pomeni vsaj še dodatno verjetno delno profesionalizacijo v nevladnih organizaciji vsaj še nekoga, ki bo bdel samo nad tem, to pomeni ali pa da izčrpavaš ljudi, ki delajo na terenu in morajo delati tudi to in potem jih zmanjka kapacitete za tisto kar je najpomembnejše pri teh projektih. Tako, da jaz mislim, da tukaj bi bilo mogoče treba posvetiti posebno pozornost, da se dejansko nekako ustvari ta "Matching Found" oziroma sofinanciranje, to pozna recimo Ministrstvo za zunanje zadeve pri teh razvojnih projektih za razvojno sodelovanje že recimo ta mehanizem, uspešno deluje, pa bi priporočila morda v razmislek o tem. Hvala lepa.</font><br/>
<br/>
<b><font size="4">	PREDSEDNICA EVA IRGL:</font></b><font size="4"> Hvala tudi vam. Sedaj nimam več prijavljenih k razpravi, tako da razpravo zaključujem in ugotavljam, da se je Komisija za peticije, človekove pravice in enake možnosti seznanila s poročilom o delu medresorske delovne skupine za boj proti trgovini z ljudmi v letu 2017. Zaključujem to točko dnevnega reda in 2. sejo komisije. Vabljenim se zahvaljujem, da ste prišli na to sejo in delili mnenja z nami in seveda lepo pozdravljam tudi vse članice in člane komisije in vam želim lep dan še naprej. Hvala. Srečno.</font><br/>
<br/>
<b><font size="4">Seja se je končala 10. oktobra 2018 ob 16.13.</font></b>
</root>