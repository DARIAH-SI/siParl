<root>
<h5 class="label"><span>Vsebina zapisa seje</span></h5><div align="center">
<p><b><font size="4">REPUBLIKA SLOVENIJA</font></b><br/>
<b><font size="4">DRŽAVNI ZBOR</font></b><br/>
<b><font size="4">ODBOR ZA DELO, DRUŽINO, SOCIALNE ZADEVE IN INVALIDE</font></b><br/>
<b><font size="4">24. seja</font></b><br/>
<br/>
<b><font size="4">(12. januar 2021)</font></b></p></div><br/>
<b><font size="4">Sejo je vodila Eva Irgl, predsednica odbora.</font></b><br/>
<b><font size="4">Seja se je začela ob 14.04.</font></b><br/>
<br/>
<b><font size="4">	PREDSEDNICA EVA IRGL: </font></b><font size="4">Dober dan, lepo pozdravljeni! Še posebej lepo pozdravljam vse članice in člane odbora. Lepo pozdravljam tudi vabljene na današnjo sejo.</font><br/>
<font size="4">	Najprej pa mi dovolite, da vam zaželim vse dobro v novem letu, v letu 2021, da bo čim manj stresno in da bomo opravičili čim več dobrega dela na Odboru za delo, družino, socialne zadeve in invalide.</font><br/>
<font size="4">	Začenjam 24. sejo Odbora za delo, družino, socialne zadeve in invalide. </font><br/>
<font size="4">	Na seji kot nadomestni člani in članice odbora s pooblastili sodelujejo. Namesto gospoda Mihe Kordiša je z nami gospa Nataša Sukič, ki jo lepo pozdravljam, namesto gospoda Soniboja Knežaka je z nami gospod Dejan Židan, ki ga tudi lepo pozdravljam.	</font><br/>
<br/>
<b><font size="4">2. TRAK: (ŠZ) – 14.05</font></b><br/>
<br/>
<font size="4">	(nadaljevanje) Dnevni red današnje seje pa je naslednji. Prva točka dnevnega reda Predlog zakona o spremembi in dopolnitvi zakona o zaposlitveni rehabilitaciji in zaposlovanju invalidov, druga obravnava ter druga točka Poročilo o delu in finančnem poslovanju fundacije za financiranje invalidskih in humanitarnih organizacij v Republiki Sloveniji za leto 2019, tretja točka Razno.</font><br/>
<font size="4">	Ker v poslovniškem roku nisem prejela predlogov za spremembo dnevnega reda, ugotavljam, da je določen dnevni red seje, kot je bil predlagan s sklicem. </font><br/>
<br/>
<font size="4">Prehajamo torej na </font><b><font size="4">1. TOČKO DNEVNEGA REDA – PREDLOG ZAKONA O SPREMEMBI IN DOPOLNITVI ZAKONA O ZAPOSLITVENI REHABILITACIJI IN ZAPOSLOVANJU INVALIDOV.</font></b><br/>
<font size="4">Gradivo, ki ste ga prejeli je naslednje, mnenje Zakonodajno-pravne službe, mnenje Komisije Državnega sveta za socialno varstvo, delo, zdravstvo in invalide, je objavljeno na spletnih straneh Državnega zbora. Prejeli ste tudi mnenje vlade. Zraven pa imamo vložena tudi dva amandmaja k 1. členu. Gre za amandma koalicijskih poslanskih skupin in pa amandma opozicijskih poslanskih skupin. Mislim, da amandma, ki je bil najprej posredovan, še en amandma je pa umaknjen. </font><br/>
<font size="4">Zdaj na sejo sem vabila predlagatelja, to je skupina poslank in poslancev, s prvo podpisanim gospodom Dejanom Židanom, potem Zakonodajno-pravno službo, Ministrstvo za delo, z nami je gospod državni sekretar gospod Uršič, lepo pozdravljeni, vabili smo Državni svet ter varuha človekovih pravic, gospoda Petra Svetino, ki ga tudi lepo pozdravljam.</font><br/>
<font size="4">Pričenjam torej z drugo obravnavo predloga zakona, v kateri bomo opravili razpravo in glasovanje o posameznih členih predloga. In najprej sprašujem ali želi besedo predlagatelj te točke dnevnega reda? Gospod Židan, izvolite.</font><br/>
<br/>
<font size="4"> </font><b><font size="4">MAG. DEJAN ŽIDAN (PS SD):</font></b><font size="4"> Hvala gospa predsednica za besedo. Lep pozdrav tudi vsem prisotnim poslankam in poslancem, ostalim vabljenim gostom. </font><br/>
<font size="4">Dovolite za uvod, kako je sploh prišlo do tega zakona. V juniju prejšnjega leta sem imel v poslanski skupini obisk gospe, ki je invalidka tretje kategorije in opisala mi je svoj primer, kako pri njej poteka zaposlitvena rehabilitacija. Ko je govorila, da dela več kot 120, 130, 140 ur na mesec, že nekaj mesecev in da poleg invalidnine, ki jo dobiva, pa je nekaj čez 200 evrov mesečno, ne dobi niti dodatka za prehrano in tudi kakršnega drugega dodatnega prejemka, sem kot nepoznavalec tega področja, kot prvo seveda mislil, da je gospa krivično obravnavana. Potem po eni dosti širši razpravi s strokovnjaki, tudi s posameznimi inštitucijami sem ugotovil, da koristen zakon, ki ga imamo v Sloveniji od leta 2004 in to je Zakon o zaposlitveni rehabilitaciji in zaposlovanju invalidov. Da pa ima ta zakon tudi kakšno pomanjkljivost, kakor verjetno vsak zakon, da pa invalidi, ki so bili verjetno prikrajšani, enostavno niso javno odreagirali, zato ker so se pač borili za redno zaposlitev čez čas. In na podlagi tega je nastal en zelo majhen predlog spremembe, ki pa lahko marsikomu pomaga. </font><br/>
<font size="4">Mogoče, da si osvežimo spomin, po septembrskih podatkih je v Sloveniji med vsemi nezaposlenimi približno 12 tisoč 500 invalidov. Od tega približno 10 tisoč invalidov, ki so dolgotrajno nezaposleni in zakon o zaposlitveni rehabilitaciji in zaposlovanju dejansko daje vsaj možnost, da ponovno pridejo do dela. In v ta sistem je vključeno včasih okoli dva tisoč invalidov letno, je pa do sedaj zakon imel naslednjo napako. In sicer če invalid, poznate da nekateri ne smejo delati več kot štiri ure na dan, če ne doseže vsaj 100 delovnih ur na mesec ni bil upravičen do nobenega prejemka. Tisti, ki pa so dosegli več 100 ali več ur, pa so bili upravičeni in so še sedaj v tem trenutku opravičeni do prejemka, ki če ga izrazimo v neto izplačilu je 376 evrov, to je 40 % minimalne plače. S tem v bistvu so v slabšem položaju, kakor pri socialni aktivaciji in predlog spremembe, ki je pred vami je enostavno dosti enostaven. Rešuje težavo ljudi, ki delajo manj v času zaposlitvene rehabilitacije, torej podobno kot pri socialni aktivaciji, tukaj imamo potem kot predlog dve kategoriji, to je kategorija 60 do 128 ur, ki potem </font><br/>
<br/>
<b><font size="4">3. TRAK: (ŠZ) – 14.10</font></b><br/>
<br/>
<font size="4">	(nadaljevanje) ji skušamo pripeljati dodatni prejemek v vrednosti 507 evrov in potem kategorija, ki dela več kot 128 ur na mesec, ki ji želimo pripeljati prejemek 607 evrov mesečno, ob tem pa da tudi tokrat govorimo o potrebi po zagotovitvi tudi prehrane na delu. </font><br/>
<font size="4">Moram tudi povedati, da tekom tudi razprave, pa zlasti na mnenje Zakonodajno-pravne službe smo vložili tudi amandma, ker je Zakonodajno-pravna služba nas opozorila, da imamo izrast, ki ga moramo izbrisati. To je v bistvu neto minimalna plača. To smo tudi in na podlagi tega smo morali na novo preračunati odstotke, da potem pridemo do željenega zneska. To smo tudi naredili in takšen amandma je sedaj tudi vložen, prav tako pa v amandmaju bolj jasno definiramo to, da ne more priti do preveč seštevanja prejemkov, tako da je nedvoumno in jasno zapisano. Tukaj bi se rad tudi zahvalil gospe poslanki, gospe Mojci Žnidarič, ki ste na to opozorili bolj jasno in ste tudi na nek način pomagali, da smo ta amandma tako napisali, ob tem bi pa rad opozoril spoštovana predsednica še na nekaj. Ko smo prvič vložili zakon smo bili na nek način zavrnjeni, v bistvu si želimo, da zakon začne veljati takoj, ko je po proceduri sprejet, pa mine tistih 15 dni od objave v Uradnem listu, vendar nas je Zakonodajno-pravna služba, mislim vendar je bilo jasno rečeno, da poslanci nimamo pravice posegati v že sprejeti proračun, razen če je to na nek način v soglasju z vlado. Torej mi nismo in zaradi tega smo tudi morali spremeniti datum uveljavitve, torej da se začne izvajati komaj leta 2022. Imamo pa tudi sedaj pripravljen osnutek amandmaja. Namreč če smo dobro razumeli stališče, pa v kolikor predstavnik vlade bi nam dovolil in ne bi nasprotoval, da bi danes vložili kot amandma odbora, bi s tem omogočili invalidkam in invalidom, da bi lahko v bistvu korigirano shemo teh prejemkov pri zaposlitveni rehabilitaciji pričeli dobivati po tistem času, torej 15 dni v objavi v Uradnem listu. </font><br/>
<font size="4">Seveda pa je zelo pomembno kakšno bo danes stališče vlade in če bo slučajno takšno, da ne bo nasprotovalo, potem bi tudi povabil, da bi vse poslanske skupine, ki predstavljamo ta Državni zbor, ker verjamem, da je to v skupnem interesu, kot skupni amandma odbora to tudi vložili. Tako, na kratko. Mi smo izračunali finančne posledice tega zakona. Seveda na podlagi podatkov, do katerih lahko pridemo kot opozicija. Težko rečemo, da so točni do vsake decimalke, ampak na podlagi nam dostopnim podatkov smo izračunali finančne posledice za državni proračun v korist invalidov, ki so na zaposlitveni rehabilitaciji v znesku pet milijonov evrov. Torej spoštovane poslanke, spoštovani poslanci prosim, da ta zakon skupaj sprejmemo in v bistvu naredimo nekaj koristnega za invalide in jim dodatno omogočimo, pa jih tudi motiviramo, da stopijo v zaposlitveno rehabilitacijo. </font><br/>
<font size="4">	Hvala za čas.</font><br/>
<br/>
<b><font size="4">	PREDSEDNICA EVA IRGL:</font></b><font size="4"> Najlepša hvala tudi vam za dodatno obrazložitev. </font><br/>
<font size="4">	Zdaj preden dam besedo naprej državnemu sekretarju na Ministrstvu za delo, naj povem da gospoda Aljaža Kovačiča nadomešča gospod Jani Möderndorfer, ki ga lepo pozdravljam. In sedaj dajem besedo gospodu Cvetu Uršiču, državnemu sekretarju, ki bo verjetno odgovoril lahko tudi na to izpostavljeno dilemo, ki ste jo na koncu izrazili. Izvolite gospod Cveto Uršič.</font><br/>
<br/>
<font size="4">	</font><b><font size="4">CVETO URŠIČ: </font></b><font size="4">Hvala lepa gospa predsednica. Spoštovane poslanke in poslanci, spoštovan gospod varuh človekovih pravic, spoštovani gostje. </font><br/>
<font size="4">	Zakon o zaposlitveni rehabilitaciji in zaposlovanju invalidov, kot je poslanec Židan povedal je bil sprejet leta 2004, začel pa se je uporabljati 2005. Zakon je v teh 15 letih pomembno prispeval k boljšim možnostim invalidom. Da si uredijo svoje življenje tako, da sami zaslužijo za potrebe in so na ta način socialno vključeni in tudi izpolnijo svoje karierne in druge želje ter potrebe. To zakon vključuje tako ukrepe na strani aktivne politike, kot tudi pasivne. En izmed teh o katerih danes govorimo je siguren na tej aktivni strani, poleg zaposlitvene rehabilitacije tudi možnost usposabljanja na delovnem mestu in pa seveda potem možnost zaščitne zaposlitve, podporne zaposlitve in podobno. Pomembno je pa seveda</font><br/>
<br/>
<b><font size="4">4. TRAK: (ŠZ) – 14.15</font></b><br/>
<br/>
<font size="4">	(nadaljevanje) prispeval k boljšim možnostim za zaposlovanje tudi skozi pasivne ukrepe, to so denarni prejemki, na eni strani subvencija plače za zaposlene invalide, možnost financiranja prilagoditve delovnih mest in tako naprej. Da je to res potrjujejo recimo samo podatki za leto 2020, če vemo, da se je lani povečalo število brezposelnih zaradi covida. </font><br/>
<font size="4">Ob tem pa moram ponovno poudariti, ker mi vedno poudarimo, z ukrepi iz PKP pa se je ohranila zaposlitev vsaj 300 tisoč delovnih mest se je na strani invalidov lani zmanjšalo število brezposelnih invalidov za 6 %. To pomeni, da so tudi v času krize oziroma ne krize, epidemije so ukrepi na strani spodbud za zaposlovanje invalidov delovali. Ta pravica, denarni prejemek iz naslova zaposlitvene rehabilitacije se, kot je tudi predlagatelj omenil v času od začetka uporabe zakona ni spremenila. Invalidi imajo pravico do plačila stroškov javnega prevoza, plačila stroškov bivanja in pa denarnega prejemka v primeru, kot je bilo pravilno rečeno, če traja usposabljanje oziroma zaposlitvena rehabilitacija vsaj 100 ur na mesec. Kot predlagatelj ugotavlja pa res je izpade ta skupina invalidov, ki so na usposabljanju, ki so vključene v rehabilitacijo manj kot 100 ur. Iz tega vidika vlada podpira predlog, opozarja na dodatno pomanjkljivost, tudi v tem predlogu to je plačilo malice v času izvajanja zaposlitvene rehabilitacije. Glede zadnjega predloga o možnosti začetka uporabe po objavi, pa vlada ni zavzela do sedaj stališča.</font><br/>
<font size="4">	Hvala.</font><br/>
<br/>
<font size="4">	</font><b><font size="4">PREDSEDNICA EVA IRGL:</font></b><font size="4"> Najlepša hvala tudi vam.</font><br/>
<font size="4">	V kolikor bo kasneje še kakšno odprto vprašanje, boste nanj seveda odgovorili. Sedaj pa dajem besedo Zakonodajno-pravni službi, gospe Lenči Arko Fabjan. Izvolite.</font><br/>
<br/>
<font size="4">	</font><b><font size="4">LENČA ARKO FABJAN:</font></b><font size="4"> Ja, hvala za besedo.</font><br/>
<font size="4">	Podali smo pisno mnenje glede predlaganega zakona in bistvena pripomba naša je bila glede opredelitve osnove za izračun denarnega nadomestila, do česar se je opredelil tudi predlagatelj, ko je povedal, da je to našo pripombo upošteval in da je pripravljen amandma, kjer je osnova za izračun minimalna plača, se pravi in ne vem neto minimalna plača. Druga pripomba pa se je ravno tako nanašala na vprašanje, na katerega se je v uvodu opredelil tudi predlagatelj, to je pa vprašanje začetka veljavnosti oziroma uporabe zakona, ker je tu neskladje med predlagano rešitvijo in obrazložitvijo, tako da je vprašanje zasledovanega cilja oziroma kdaj naj bi se dejansko zakon začel uporabljati.</font><br/>
<font size="4">	Hvala.</font><br/>
<br/>
<font size="4">	</font><b><font size="4">PREDSEDNICA EVA IRGL:</font></b><font size="4"> Najlepša hvala tudi vam.</font><br/>
<font size="4">	Sedaj dajem besedo predstavniku Državnega sveta, gospodu Danetu Kastelicu. Izvolite.</font><br/>
<br/>
<font size="4">	</font><b><font size="4">DANE KASTELIC:</font></b><font size="4"> Hvala lepa za besedo. Lep pozdrav. Spoštovane poslanke in poslanci, drugi gostje.</font><br/>
<font size="4">	Tudi sam preden predstavim mnenje Komisije Državnega sveta naj vsem skupaj zaželim srečno, predvsem pa zdravo leto 2021. Komisija Državnega sveta je na svoji 51. seji, 17. decembra obravnavala dopolnitev Zakona o zaposlitveni rehabilitaciji in ugotavlja, da želi predlagatelj s spremembami in dopolnitvami Zakona o zaposlitveni rehabilitaciji zagotoviti predvsem pošteno in pravično nagrado invalidom, ki so vključeni v sistem zaposlitvene rehabilitacije za zakonsko določeno pravico do povračila stroškov in prehrane. Na takšen način bi bili do nagrade za delno upravičeni tudi tisti invalidi, ki na mesečni ravni ne zmorejo opraviti več kot 100 ur dela. Navedeno bi po oceni predlagateljev invalide dodatno motiviralo za vključevanje v storitve zaposlitvene rehabilitacije in tudi njen uspešen zaključek. Hkrati bi se pa tako povečale tudi njihove možnosti zaposlitev ter zvišale stopnjo</font><br/>
<br/>
<b><font size="4">5. TRAK: (ŠZ) – 14.20</font></b><br/>
<br/>
<font size="4">	(nadaljevanje) njihove socialne in pa seveda materialne varnosti. Komisija je bila seznanjena tudi s stališčem pristojnega Ministrstva za delo, družino, socialne zadeve in enake možnosti, ki predlaganim spremembam, kot smo tudi danes slišali ne nasprotuje in je komisiji poročalo, da je predlog zakona o predloženim mnenjem ostalim ministrskim resorjem v okolici. Komisija je bila seznanjena tudi, da svet za invalide Republike Slovenije predlog zakona obravnava na seji 2. decembra in ga soglasno podprl. </font><br/>
<font size="4">Svet za invalide tudi ocenjuje, da Zakon o zaposlitveni rehabilitaciji celovito ureja problematiko usposabljanja in zaposlovanja invalidov, na kar nakazuje tudi aktualni podatki Zavoda Republike Slovenije za zaposlovanje glede števila vključenih v različne možne načine aktivacije, kar je pa tudi izpostavil državni sekretar. Tako kvotni sistem zaposlovanja invalidov, kot tudi ostale olajšave iz tega naslova so skupaj s storitvenim zaposlitvene rehabilitacije namreč vplivale na to, da v letu 2020 ostaja stopnja zaposlovanja brezposelnih invalidov izboljšana iz preteklih let. V svetu za invalide, ki ga sestavljajo predstavniki invalidov oziroma invalidskih organizacij, stroke in države so bile ob obravnavi predloga zakona popolnoma soglasni in ugotovili, da predlog zakona ob minimalnih korekcijah in uskladitvah sistema socialnega varstva predstavlja velik korak v pravo smer. Komisija se je seznanila tudi z mnenjem Nacionalnega sveta invalidskih organizacij, ki je ravno tako izrazil podporo in čimprejšnji uveljavitvi. Ugotavljali smo, da predlaganim rešitvam pristojno ministrstvo ne nasprotuje in upamo, da jim bodo podporo v nadaljevanju zakonodajnega procesa izrekle tudi vse poslanske skupine in poslanci in pa seveda tudi v končni fazi vlada Republike Slovenije, da bi le ta zakon čim prej stopil v veljavo in pa seveda zmanjšal tudi napetost na tiste invalide, ki čakajo, da se jim preko zaposlitvene rehabilitacije uredi ta status.</font><br/>
<font size="4">	Hvala za pozornost.</font><br/>
<br/>
<font size="4">	</font><b><font size="4">PREDSEDNICA EVA IRGL: </font></b><font size="4">Najlepša hvala tudi vam.</font><br/>
<font size="4">	Sedaj pa v teh uvodnih stališčih dajem besedo še varuhu človekovih pravic, gospodu Petru Svetini, ki na varuhu ste se precej časa ukvarjali tudi s tem vprašanjem. Izvolite.</font><br/>
<br/>
<font size="4">	</font><b><font size="4">PETER SVETINA:</font></b><font size="4"> Hvala lepa za besedo, spoštovana gospa predsednica, spoštovani predlagatelj, spoštovane poslanke in poslanci in ostali gostje.</font><br/>
<font size="4">	Zakon o zaposlitveni rehabilitaciji in zaposlovanja invalidov je zagotovo eden najpomembnejših zakonov, ki jih ureja področje invalidov. Pri varuhu pa smo že v letu 2016 prejeli več pobud, v katerih so posamezniki opozarjali na problematiko zaposlitvene rehabilitacije, predvsem v povezavi s pravico do denarnih prejemkom. V skladu s 17. členom ZZRZI-ja ima invalid, ki mu je priznana pravica do zaposlitvene rehabilitacije, pravico do denarnega nadomestila in pa seveda v samo, kot je bilo že danes omenjenih, če dosega najmanj 100 ur in če invalid ni prejemnik denarnega nadomestila ali denarne pomoči iz naslova pravic brezposelnih oseb. Iz pobud je izhajalo, da invalidi večinoma opravijo več kot 100 ur in za dodatne ure niso nagrajeni. Morebitne izostane, tudi upravičeni na primer bolezen, operacije in podobno se ne upoštevajo font ur, torej vključitev rehabilitacije ne pomeni rednega dohodka. Še huje je invalidom, ki zmorejo na podlagi odločbe, ZPIZ-a ali ob morebitnih drugih utemeljenih primerih delati le še v skrajšanem delovnem času, na primer štiri ure. Kljub temu je pogoj enak za vse. 100 ur na mesec, kar je v polovičnem delovnem času skoraj nemogoče. </font><br/>
<font size="4">Pobudniki so ravno tako menili, da so v primerjavi z neinvalidnimi iskalci zaposlitev, ki sicer prejemajo denarno socialno pomoč ob precej slabšem položaju. Prvi prejmejo potem denarno socialno pomoč, ki je malo nižja od denarnega prejemka, ki ga prejme invalid v zaposlitveni rehabilitaciji. Takrat smo se tudi prvič obrnili na Ministrstvo za delo, družino, socialne zadeve in izrazili zavedanje, da denarni prejemek, ki ga prejme oseba vključena v zaposlitveno rehabilitacijo ni plačilo za opravljeno delo. Podali smo jim vse svoje pomisleke in v bistvu smo, kot sem že rekel leta 2016 opozarjali na to, žal smo</font><br/>
<br/>
<b><font size="4">6. TRAK: (ŠZ) – 14.25</font></b><br/>
<br/>
<font size="4">	(nadaljevanje) morali to v naših naslednjih letnih poročilih o 17., 18. in 19. ponovno poudarjati, v tem trenutku pa verjamem, da bo s to spremembo zakona ta nepravičnost odpravljena in sem zelo zadovoljen, da je bilo tudi naše priporočilo upoštevano.</font><br/>
<font size="4">	Hvala lepa.</font><br/>
<br/>
<font size="4">	</font><b><font size="4">PREDSEDNICA EVA IRGL:</font></b><font size="4"> Najlepša hvala tudi vam.</font><br/>
<font size="4">	Hvala tudi vsem za uvodne predstavitve. Sedaj pa prehajamo na obravnavo zakona. Kot že rečeno, že uvodoma sem povedala, da k predlogu zakona sta bila vložena dva amandmaja in sicer k 1. členu. In predlagam, da obravnavo opravimo na način, da razpravljamo po vrsti o vsakem členu in glasujemo o amandmajih. Po glasovanju o amandmajih pa bomo na koncu glasovali še o vseh členih skupaj. Zdaj sprašujem, če kdo temu nasprotuje? Ne. Potem odpiram razpravo k 1. členu in razpravo k dvema vloženima amandmajema. Sprašujem, če želi kdo besedo? Gospod Siter, izvolite.</font><br/>
<br/>
<font size="4">	</font><b><font size="4">PRIMOŽ SITER (PS Levica):</font></b><font size="4"> Ja, hvala lepa, predsednica za besedo. Spoštovane prisotne in prisotni. Lep dober dan.</font><br/>
<font size="4">	Zdaj področje invalidov je na mnogih točkah odprto, to si lahko priznamo, pa je odprto zelo lahek termin, ko govorimo na eni strani sistemskih vprašanjih formata socialna varnost, eno vprašanje s tega področja danes obravnavamo, pa na drugi strani čisto do nekih operativnih stvari, kako imajo, kako je invalidom na invalidskih vozičkih recimo omogočen dostop do neke osnovne infrastrukture in tako naprej. In zdaj ta zakon, jaz sem vesel ta zakon, ki ga imamo pred sabo oziroma predlog zakona nekaj izboljšuje za invalide, ki so vključeni v zaposlitveno rehabilitacijo, zato ga tudi poslanke in poslanci Levice v celoti podpiramo. Opozorim sicer na to, da invalidi, ki so vključeni, torej v zaposlitveno rehabilitacijo ne prejemajo plačila za delo, čeprav, torej niso zaposleni, ampak so vključeni, torej storitev zaposlitvene rehabilitacije za delo, ki ga dejansko opravljajo, za delo, ki ga torej opravljajo, pa so upravičeni do, torej po obstoječem sistemu do nagrade oziroma do denarnega prejemka. Ta prejemek ima v osnovi neko naravo socialnega transferja, čeprav je v bistvu, pa bi moral biti v bistvu plačilo za delo, ker ne glede na to ali je oseba, ki opravlja delo ima status invalida ali ne, delo ki ga opravi, je delo ki ga opravi. Prispevek, ki ga da k delovnem procesu je prispevek, ki ga da, zdaj ne glede na to, v kolikšnem obsegu ali kakšen, torej status ima. In to predstavlja ta osnovni sistemski problem, na katerega opozarjamo in ki ga, sicer ta novela ne odpravlja. In čeprav torej ne odpravlja te sistemske, tega dežnika rešitve pa kot rečeno uvodoma izboljšuje vseeno položaj invalidov, ki so vključeni torej v zaposlitveno rehabilitacijo. </font><br/>
<font size="4">Zdaj problem samega koncepta zaposlitvene rehabilitacije je predvsem v tem, kjer kot rečeno v bistvu ne gre za rehabilitacijo, ampak dejansko operativno gre za neke vrste zaposlitev, za delo. Če je invalid vključen v recimo v proizvodnji proces, ki se izvaja na trgu, na prostem trgu, bi moral biti z naslova svoje dela upravičen do plačila za delo. Zato morebiti zgolj kot neka popotnica je smiselno v prihodnje razmisliti ali pa jasno razločiti med individualnimi pomočmi in rehabilitacijo delovnih zmožnosti, ter na drugi strani med dejanskim izkoriščanjem dela invalidov v proizvodnih procesih, v nekih konkretnih podjetjih, kjer se invalidi, seveda v navednicah, pa potem pravno formalno usposabljajo na delovnem mestu, dejansko so pa polnovredno vključeni v delovni proces, ki na drugi strani generira dobiček. Zdaj drugi razlog, zakaj bomo v Levici ta predlog podprli pa je v bistvu dobra novica ta širok družbeni konsenz, ki ga je spodbudil ali pa ki ta predlog povezuje, zdaj mislim da čisto na vseh nas, na vseh vpletenih naslovih je </font><br/>
<br/>
<b><font size="4">7. TRAK: (ŠZ) – 14.30</font></b><br/>
<br/>
<font size="4">	(nadaljevanje) bila izrečena neka podpora, tudi vlada slišimo ne nasprotuje, pa Zakonodajno-pravna služba je sicer podala pripombe pa se jih zdaj odpravlja s temi amandmaji, ki jih bomo prav tako podprli. No najbolj ključen faktor pa je tukaj, da zakon podpira tako Svet za invalide, potem Nacionalni svet invalidskih organizacij in združenja izvajalcev zaposlitvene rehabilitacije v Republiki Sloveniji. Torej jaz na tej točki, preden zaključim samo izrečem podporo Poslanske skupine Levica zaradi torej točk, ki sem jih obelodanil. </font><br/>
<font size="4">	Ob samem zaključku pa tako. Vedno ko imamo nekaj in v našem slovenskem socialnem redu je veliko odprtih ran, to si moramo priznati in smiselno je iskati sistemske rešitve. Užaloščen sem, ko vsakič znova, tudi v političnem, v nekih teh političnih, parlamentarnih razpravah prihajamo do točke, bomo rešili ta problem, bomo rešili ko pride glavni sistemski zakon, kot recimo poslušamo, ne vem Zakon o dolgotrajni oskrbi, ki je ena taka dolga, ne vem koliko zdaj že, 18 let dolga zgodba. Ampak ko imamo opravka z ranljivimi skupinami in invalidi ranljiva skupina so, tudi starostniki so recimo in tako naprej, jaz mislim da je hitra odzivnost tista, ki šteje bistveno več, kot iskanje nekih sistemskih rešitev v neki nedorečeni prihodnosti v domovih za starejše recimo bi lahko marsikatero nepravilnost že odpravili s hitro odzivnostjo, pa nekako ni bilo političnega konsenza in zdaj samo, čakamo in čakamo in čakamo in vesel sem na drugi stran, da pa vidim, da nek konsenz za hitro ukrepanje pa vsaj na tem področju, torej urejanja statusa invalidov oziroma njihovega socialnega statusa pa le je.</font><br/>
<font size="4">	Hvala lepa.</font><br/>
<br/>
<font size="4">	</font><b><font size="4">PREDSEDNICA EVA IRGL:</font></b><font size="4"> Najlepša hvala tudi vam.</font><br/>
<font size="4">	Ker sedaj nimam prijavljenih več razprav, želim tudi sama na kratko razpravljati o predlagani spremembi zakona. Zdaj najprej naj rečem, da smo vsi skupaj lahko danes ugotovili, da vlada v tej sobi nek konsenz očitno in dejansko smo se odločili, da vsi skupaj naredimo nekaj dobrega in pomemben korak, da izboljšamo situacijo, ki je vezana na invalide. In to je dobro in je tudi pohvalno. Ministrstvo za delo, družino, socialne zadeve in enake možnosti ne nasprotuje spremembi zakona, ki je predlagana, tudi vse poslanske skupine bomo ta zakon podprle. Je za zanimivo vedeti to, da v tem Državnem zboru imamo toliko sprememb zakonodaje, ene stvari se spreminjajo večkrat v letu pri določenih zakonih, tukaj pa je zanimivo, da že vse od leta 2004, 17. člen Zakona o zaposlitveni rehabilitaciji in zaposlovanju invalidov je bil praktično nespremenjen. In zdi se mi prav, da na tem odboru danes opozorimo, da je potrebno na pošten način urediti plačilo oziroma prejemke invalidov, ki so vključeni v sistem zaposlitvene rehabilitacije. Tudi jaz osebno kot predsednica tega odbora to podpiram. Seveda pa bomo potem glasovali tudi še o določenih amandmajih, enega je pripravila vlada, potem pa vzela koalicija, mislim da je to tudi v razmislek in premislek. </font><br/>
<font size="4">Ampak moramo pa vedeti, da takrat, ko je bil ta zakon sprejet, leta 2004, je bila čisto drugačna situacija, nadomestila za primer brezposelnosti so bila višja, to moramo vedeti, medtem ko pa je bila denarna socialna pomoč bistveno nižja, kot je danes. Se pravi, ko gledamo te stvari, jih moramo vedno postaviti v nek širši okvir. Zdaj tudi varuh človekovih pravic, jaz sem prej še kot predsednica Komisije za človekove pravice v tem Državnem zboru smo zelo redno z varuhom sodelovali, seveda najbolj poglobljeno ravno preko poročil varuha človekovih pravic in že takrat se je, zdaj že kar nekaj časa se je opozarjalo na neke vrste anomalije, če tako rečem glede denarnih prejemkov za čas vključitve invalidov storitve zaposlitvene rehabilitacije. </font><br/>
<br/>
<b><font size="4">8. TRAK: (ŠZ) – 14.35</font></b><br/>
<br/>
<font size="4">	(nadaljevanje) Skratka, meni osebno se zdi pomembno, da danes to na nek način postavimo bolj pravično na svoje mesto, tudi ministrstvo se s tem strinja. Bi pa tukaj želela samo povedati, ni direktno vezano na to kar danes obravnavamo, se pa v širini zadeva invalidske problematike, mi smo v preteklosti v Slovenski demokratski stranki večkrat predlagali novelo zakona, ki naj bi najnižje invalidske pokojnine dvignila na raven vsaj socialne pomoči. Takrat moram povedati, da ni bilo posluha tega Državnega zbora, razen tistih, ki smo to predlagali in mislim, da je tudi Levica še podprla takrat ta zakon. </font><br/>
<font size="4">Skratka, zato smo danes naredili en pomemben korak tudi v tem smislu, da lahko stopimo skupaj in naredimo nekaj dobrega. Želela sem samo prikazati kako smo prej imeli možnost, da bi te invalidske pokojnine dvignili vsaj na raven socialne pomoči. Vemo, da gre tukaj, da so najnižje te pokojnine invalidske 200 evrov, od 200 do 300 evrov, ampak najnižje 200 evrov in dajmo si predstavljati kako težko je s takšnimi sredstvi preživeti. Zato se mi zdi današnje ravnanje seveda dobro in modro, seveda pa bo Ministrstvo za delo potem v nadaljevanju lahko odprlo tudi še nekatera področja, ki so odprta v zvezi z vprašanjem invalidskih vprašanj, ampak danes pa to delamo skupaj. Zdaj bi samo to rekla, kar mi je kolega iz naše poslanske skupine, gospod Pojbič zdaj povedal se mi zdi tudi pomembno, kar je gospod Židan predlagal, da bi ta zakon začel veljati 15. dan po objavi v Uradnem listu Republike Slovenije in ne šele leta 2022. Res je, če smo se že odločili, da takšno stvar izpeljemo, potem je najbolje, da se to uredi hitro in da ta pomoč oziroma nadomestila čim hitreje pridejo do tistih, ki jo potrebujejo. Tako, da mislim, da bodo vse poslanske skupine, kot mi je bilo sporočeno vložile to kot amandma odbora, skupen amandma odbora. </font><br/>
<font size="4">Toliko za enkrat z moje strani. Sedaj pa je želela besedo gospa Mojca Žnidarič. Zdaj predlagam gospod državni sekretar, da najprej opravimo to razpravo poslancev, kdor je še prijavljen, pa gospod Pojbič, potem pa vam bom dala besedo. Za enkrat pa drugih nimam prijavljenih, a pa gospod Aleksander Reberšek. Izvolite gospa Mojca Žnidarič.</font><br/>
<br/>
<font size="4">	</font><b><font size="4">MOJCA ŽNIDARIČ (PS SMC): </font></b><font size="4">Hvala lepa za besedo. Lep pozdrav vsem prisotnim. </font><br/>
<font size="4">	Moram reči, da sem zelo vesela, ker vidim, da bomo Zakon o zaposlitveni rehabilitaciji in zaposlovanju invalidov danes s skupnimi močmi izboljšali. Kot je povedal varuh človekovih pravic gre za enega najpomembnejših zakonov na področju zaposlovanja invalidov. V ta zakon oziroma v zaposlitveno rehabilitacijo moram povedati, da se vključujejo predvsem brezposelni invalidi in to ne kar vsi invalidi, ampak predvsem tisti invalidi, ki so težje oziroma težko ovirani. In skozi ta proces usposabljanja, se pravi skozi delo, ki ga opravljajo v zaposlitveni rehabilitaciji, torej iščejo novo priložnost, nove priložnosti za zaposlitev, ki so lahko v običajnem delovnem okolju ali v invalidskih podjetjih, zaposlitvenih centrih ali pa se po zaključku rehabilitacije tudi ugotovi, da so dejansko nezaposljivi in jim potem pripadajo tudi druge trajne pravice in so lahko vključeni v socialne delavnice oziroma v socialno vključenost. </font><br/>
<font size="4">Tako, da res je, varuh človekovih pravic je moral kar nekaj let opozarjati na to, jaz sem sama, pač ti dve leti, kolikor sem tukaj v Državnem zboru in ob obravnavi poročila varuha človekovih pravic se strinjala in apelirala na to, da se ta problematika uredi, kajti dejansko teh 100 ur, ki so jih morali invalidi oddelati, da so dobili 40 % minimalne plače, kar zdaj znese 376 evrov, dejansko nekateri niti niso mogli oddelati, če so imeli na primero odločbo o skrajšanem delovnem času. Res je, da so izvajalci nekako jim šli na roke, </font><br/>
<br/>
<b><font size="4">9. TRAK: (ŠZ) – 14.40</font></b><br/>
<br/>
<font size="4">	(nadaljevanje) da so potem ne vem potem tudi druge storitve, ki so lahko svetovanja ali podporne storitve druge jim dodatno omogočili oziroma pisali, ampak to ni šlo vsak mesec, kajti ure iz zaposlitvene rehabilitacije so se počrpale. </font><br/>
<font size="4">Kot drugo, torej zraven teh ur pa je bilo problematično še to, da tega nadomestila življenjskih stroškov, torej kot se imenuje niti niso mogli dobivati vsi invalidi, kajti izključevalo se je z denarnim nadomestilom za invalidnost, ki ga dobivajo delovni invalidi pri ZPIZ-u ali pa tudi z denarnim nadomestilom za brezposelnost, ki ga dobivajo torej brezposelni  s strani Zavoda za zaposlovanje. Torej ti invalidi niso mogli uveljavljati nič, tudi če so delali 100 ali 170 ur polni delovni čas. Tako da res pozdravljam, se zahvaljujem predlagatelju za to rešitev, kajti pač žal, kot je bilo vidno iz odzivnega poročila vlade v prejšnjih letih se ta rešitev s strani vlade nekako ni našla oziroma očitno niso samo zaradi tega šli odpirati zakona. Je pa prav, da se ta zadeva uredi. Pozdravljam torej tako kot je sedaj predvidena, torej da bodo tudi prejemniki ZPIZ-a, tudi prejemniki denarnega nadomestila pri Zavodu za zaposlovanje lahko dobivali torej razliko do te višine, ki je določena in sicer je tudi v dveh razponih od 60 do 128 ur je 54 % minimalne plače, ker je zdaj vezano na bruto, ni več na neto, torej nad 129 ur pa 607 evrov oziroma 65 % minimalne plače. </font><br/>
<font size="4">Bi pa tukaj mogoče izpostavila ali pa odprla eno dilemo, ki sem jo malo s predlagateljem tudi že predebatirala oziroma pripravljalci zakona in sicer po mojem mnenju zakon še vedno ne bo 100 % pravičen, kajti še vedno so prejemniki denarne socialne pomoči, ki jim Center za socialno delo vedno, ko delajo več kot 60 ur mesečno prizna, torej zraven denarne socialne pomoči še dodatek za delovno aktivnost in pa tukaj bo tudi, torej ker prejemniki se denarne socialne pomoči niso tukaj v zakonu nikjer omenjeni, torej bodo tudi dobivali ta dodate v celoti. Se pravi prejemniki, delovni invalidi, ki pa dobivajo na ZPIZ-u denarno nadomestilo, bodo pa dobivali samo razliko od svoje višine, če je nižja, torej svoje višine denarnega nadomestila do tega limita, ki je tukaj določen. Jaz bi si želela mogoče, da vsi skupaj s skupnimi močmi vseh, ki kakršnokoli znanje ima, predvsem pa tukaj apeliram na ministrstvo, da bi do plenarne seje našli neko še boljšo rešitev, da bi bili vsi v enakopravnem položaju, tako brezposelni invalidi, ki imajo denarno nadomestilo na zavodu, kot brezposelni invalidi, ki prejemajo denarno nadomestilo za tretjo kategorijo ali s strani Zavoda za pokojninsko in invalidsko zavarovanje, kot tisti torej invalidi, ki so brezposelni in imajo prejemek denarno socialno pomoč, torej da niso delovni invalidi, ki bi s strani Zavoda za pokojninsko in invalidsko dobivali ta nadomestila. Se pravi vedno med tekom, ker sem delala na tem področju vedno motilo to, torej da je enim pripadalo, drugim ne, zdaj sicer z izboljšanjem tega zakona bodo skorajda vsi prišli v to, da bodo dobili, ampak eni bodo dobili sorazmeren del, eni pa celoto. </font><br/>
<font size="4">Je pa še potem, kot sem prej omenila, da prejemniki denarne socialne pomoči na Centru za socialno delo dobili še dodatek za delovno aktivnost. Je pa res, da jim pa ti prejemki potem, ko dajo novo vlogo za denarno socialno pomoč se jim pa zadnje tri mesece prejemki vštevajo v novi izračun in lahko potem nadaljnje mesece, se pravi nadaljnjih šest mesecev, ko jim priznavajo denarno socialno pomoč, pa imajo zaradi teh prejemkov nižjo. Tako, da jaz bi pač mogoče res še na to apelirala, da bi ministrstvo, ker člen bo ostal odprt, ker vlagamo danes amandmaje oba amandmaja sta po mojem mnenju zelo smiselna, tako amandma, ki ga predlaga vlada, kot amandma, ki ga je tudi že opozicija na podlagi mnenja Zakonodajno-pravne službe pripravila. Seveda sem zelo vesela, da bomo skupaj potem kot sem slišala pripravili amandma, da bo zakon lahko začel veljati takoj, ne šele z naslednjim letom, tako da mogoče res v tej vsebini, da bi bili čisto vsi potem nekako v enakem položaju. Jaz sem tudi pripravljena sodelovati, če je karkoli potrebno, drugače pa res prosim, da bi tu mogoče na ministrstvu našli </font><br/>
<br/>
<b><font size="4">10. TRAK: (ŠZ) – 14.45</font></b><br/>
<br/>
<font size="4">	(nadaljevanje) še mogoče izboljšano rešitev, da bo potem pravično za vse. Najbolj kar me veseli pri tej zadevi, torej kot sem rekla, zelo sem bila vesela, ko sem videla, da je zakona vložen, še bolj takrat, ko je prišel odziv vlade, kajti zelo sem vesela, da smo znali vsi skupaj stopiti, se pravi tako opozicija, koalicija in res najti rešitev za invalide, da se nismo delili ali pa kot nam je bilo večkrat očitano, ker je zakon opozicije, da ga nismo podprli. Mi v tej vladi, v tej koaliciji torej to zmoremo, znamo, ni pomembno da je to zakon opozicije, smo pripravljeni bili ga tudi izboljšati in sodelovati, tako da res to mi je veselje in takšno politiko sem si zmeraj predstavljala, da bomo vedeli v dobro ljudi stopiti skupaj in tako tudi dejansko sedaj delamo, tako da res mi je to v bistvu največje veselje. Če pa najdemo še tisto drobno rešitev, ki sem jo omenila skupaj, da do plenarne seje še izboljšamo zakon, bom pa še toliko bolj vesela.</font><br/>
<font size="4">	Hvala.</font><br/>
<br/>
<font size="4">	</font><b><font size="4">PREDSEDNICA EVA IRGL:</font></b><font size="4"> Najlepša hvala tudi vam.</font><br/>
<font size="4">	Gospod Aleksander Reberšek, izvolite.</font><br/>
<br/>
<font size="4">	</font><b><font size="4">ALEKSANDER REBERŠEK (PS NSi):</font></b><font size="4"> Hvala lepa za besedo, predsedujoča. Vse skupaj prav lepo pozdravljam, še posebej državnega sekretarja in varuha človekovih pravic.</font><br/>
<font size="4">	Ja, v tej državi se enostavno preveč ukvarjamo s tem, ko bomo zvišali denarno socialno pomoč za zdrave ljudi, za tiste ki bi lahko delali pa ne želijo delati, premalo pa se ukvarjamo s tistimi, ki ne morejo delati oziroma so pri tem ovirani. V Novi Sloveniji prav tako verjamemo, da se delo mora izplačati. Podpiramo pa tudi, da čim več ljudi, čim več naših državljanov tudi dela. Na ta način si ne zagotavljajo le materialno preživetje, temveč tudi skozi delovno aktivnost lažje in pa bolje se na ta način vključijo v družbo, postanejo del nekega kolektiva in dobijo tudi nek dodaten smisel v življenju. Zato podpiramo ukrepe za spodbujanje socialne in pa delovne vključenosti invalidom. Ta zakon o zaposlitveni rehabilitaciji se je začel izvajati leta 2005, to je takrat, ko je Nova Slovenija vodila Ministrstvo za delo in številke jasno kažejo, da je ta zakon dober. Zaradi njega je bistveno manj brezposelnih invalidov, kar je naša želja. V Novi Sloveniji seveda razumemo invalide, zato smo pred leti tudi pripravili zakon o osebni asistenci in na ta način poskrbeli za številne invalide, tudi tiste najtežje. Veseli me, da na tem področju ministrstvo dela, tudi naš minister Janez Cigler Kralj in da ta vlada dela dobro. Obenem pa sem vesel tudi, da podpiramo dobre predloge, tudi tiste, ki pridejo iz opozicije, da si ne mečemo polen pod noge, kdo je predlagal, kdo ni predlagal, ampak da takrat, ko je to potrebno stopimo skupaj. V preteklih letih se je premalo ukvarjalo z vprašanji invalidov, praktično nič, nič se ni praktično naredilo na področju rehabilitacije invalidov in resnično pozdravljam, da se je vlada odločila pomagati tistim, ki živijo na robu. Ta vlada torej rešuje številna vprašanja oziroma številne težave invalidov in upam, da je zagona za naprej ne bo zmanjkalo, sem pa vesel, da korak za korakom rešujemo probleme tiste skupine ljudi, ki so bili leta in leta preslišani.</font><br/>
<font size="4">	Hvala.</font><br/>
<br/>
<font size="4">	</font><b><font size="4">PREDSEDNICA EVA IRGL:</font></b><font size="4"> Hvala tudi vam.</font><br/>
<font size="4">	Besedo dajem gospodu Pojbiču. Izvolite.</font><br/>
<br/>
<font size="4">	</font><b><font size="4">MARIJAN POJBIČ (PS SDS):</font></b><font size="4"> Hvala lepa, spoštovana gospa predsednica.</font><br/>
<font size="4">	Sam lahko povem zelo tudi z veseljem, ker sem že nekaj časa v Odboru za delo, družino in invalidsko vprašanje, ki smo ga obravnavali in ki ga obravnavamo je zelo občutljivo vprašanje. To so ljudje, ki so izpostavljeni močno in ki potrebujejo pomoč in to pomoč jim lahko politika skozi zakonodajo tudi zagotavlja. Lahko povem zelo jasno, da bomo v Slovenski demokratski stranki ta predlog zakona podprli. Seveda sem osebno, govorim v osebnem imenu malo razočaran, da je od 2005 do tega trenutka torej minilo že skoraj </font><br/>
<br/>
<b><font size="4">11. TRAK: (ŠZ) – 14.50</font></b><br/>
<br/>
<font size="4">	(nadaljevanje) 20 let in v tem času je veliko let, vsaj tri mandate skoraj vodila ta resor SD, ki sedaj v opoziciji vlaga spremembo tega zakona. To se mi zdi malo, bom rekel no vprašljivo, ampak ker gre za reševanje stisk in problemov invalidov, hvala bogu, da v tej situaciji kot vlada, praktično eno leto vlada, je sposobna prisluhniti opoziciji in skupaj z opozicijo in skozi ta zakon reševati tudi to problematiko, ki je bila danes s strani predlagatelja tudi izpostavljena. </font><br/>
<font size="4">Zato bomo v Slovenski demokratski stranki ta zakon podprli, hkrati pa se gospe Evi Irgl, predsednici zahvaljujem, da je prej že uvodoma povedala in tudi to verjamem, da bodo vse poslanske skupine podpisale predlog amandmaja, da zakon začne veljati 15. dan po sprejetju. Torej da začne veljati v letu 2021. To je tisto, kar lahko največ naredimo v teh danih okoliščinah za invalide, ki se jih ta zakon dotika. Sam pa sem prepričan in podpiram to, kar je razpravljala že Mojca pred mano iz stranke SMC, da je še kar nekaj odprtih vprašanj, ki jih je treba reševati hitreje, še hitreje ali pa čim bolj hitro. Zato ker je kar nekaj invalidov, ki imajo težave in jaz sem prepričan, da skupaj zmoremo tem invalidom zagotoviti, da bodo lahko v naši družbi enakovredno živeli, kot vsi ostali in to je naša naloga, to je naša dolžnost, to je dolžnost vsakega, ki sedi v tem parlamentu, vseh političnih strank, ne glede na barvo. Res pa je in s tem tudi zaključujem, da sem vesel, da bomo danes takem soglasju sprejeli ta zakon, ki ga invalidi nujno potrebujejo.</font><br/>
<font size="4">	Hvala lepa.</font><br/>
<br/>
<font size="4">	</font><b><font size="4">PREDSEDNICA EVA IRGL:</font></b><font size="4"> Najlepša hvala tudi vam. </font><br/>
<font size="4">	Kot predlagatelj gospod Židan, izvolite.</font><br/>
<br/>
<font size="4">	</font><b><font size="4">MAG. DEJAN ŽIDAN (PS SD):</font></b><font size="4"> Hvala, gospa predsednica.</font><br/>
<font size="4">	Res je, da od leta 2000 naprej smo tudi Socialni demokrati, tudi marsikdo drug vodil ministrstvo, tudi različne vlade so bile takšne in drugačne, ampak po drugi strani je pa tudi res, da smo ta konkretna pobuda, konkretna invalidka je prišla v mojo pisarno junija tega leta. Pa mogoče samo, ko sem jo vprašal zakaj pa niste prišli prej je rekla dosti enostavno, ker vsi ki smo znotraj te zaposlitvene rehabilitacije upamo, da bomo dobili delo za nedoločen čas in se nismo upali izpostaviti in to je bil verjetno razlog, da niso opozorili. Jaz to v bistvu ugibam, ker moram reči to, kar je povedal gospod Pojbič, sem pa izjemno vesel, da vlagamo, kar se zelo redko zgodi v tem Državnem zboru, čeprav zadnjič nam je to uspelo tudi skorajda na Odboru za zdravstvo, da vlagamo vse stranke, politične stranke, ki smo danes v tem prostoru pristne, skupni amandma. To je pa tisto, kar se pa v tej državi res želim. Pa hvala za besedo gospa predsednica. </font><br/>
<br/>
<font size="4">	</font><b><font size="4">PREDSEDNICA EVA IRGL:</font></b><font size="4"> Najlepša hvala tudi vam.</font><br/>
<font size="4">	Zdaj škoda, ker niste član tega odbora ali pa prej recimo Komisije za človekove pravice smo sprejeli kar nekaj zelo pomembnih zakonov in pa tudi tem odprli, kjer smo dosegli zelo visoko stopnjo soglasja. Tako, da jaz moram reči, da se tukaj kar trudimo, da bi res svoje delo opravljali tako kot so nam ga zaupali ljudje, kar pomeni, da skušamo zagotoviti tisto najboljše, kar lahko v tistem trenutku za določeno skupino ljudi in mislim, da tukaj bi morali vsi delati s tem skupnim ciljem, ne glede na politično obarvanost. Sedaj pa dajem besedo gospe Tadeji Šuštar. Izvolite.</font><br/>
<br/>
<font size="4">	</font><b><font size="4">TADEJA ŠUŠTAR (PS NSi):</font></b><font size="4"> Hvala, predsednica za besedo.</font><br/>
<font size="4">	Kot je povedal tudi že moj kolega Aleksander Reberšek v Novi Sloveniji podpiramo predlog zakona, saj spodbuja zaposlovanje in delovno aktivnost invalidnih oseb. In bo po mojem mnenju bi bilo treba narediti še več stvari v smeri zaposlovanja invalidov in to je tudi eden od prvih korakov, da se bolj pravično uredi sistem zaposlovanja. Jaz tudi poznam eno invalidno osebo, sicer visoko izobraženo, je pa na invalidskem vozičku in so jo zavrnili že na več razgovorih oziroma do razgovora sploh ni prišlo, ker delodajalci niso imeli prilagoditev, da bi lahko prišla na razgovor in ni mogla dostopat. In problem pri delodajalcih je, da niti ne razmišljajo o zaposlovanju ali o prilagoditvah delovnih pogojev za </font><br/>
<br/>
<b><font size="4">12. TRAK: (ŠZ) – 14.55</font></b><br/>
<br/>
<font size="4">	(nadaljevanje) invalidne osebe in tako osebe z omejenim dostopom, kljub temu da so sposobne da bi lahko delale osem ur na dan tudi zahtevnejša dela, ne pridejo do zaposlitve. V Sloveniji sicer obstaja pomoč za prilagoditev delovnih mest oziroma subvencij za zaposlovanje invalidnih oseb, ampak vprašanje je, zakaj se delodajalci ne odločajo za to, da bi pomoč izkoristili in da bi ponudili možnost zaposlovanja invalidnih oseb. Problem je tudi to, da se predolgo čaka, da invalidna oseba dobi status invalidne osebe in bi delodajalci lahko izkoristili subvencije oziroma pomoč pri zaposlovanju. Me pa veseli, da je ta predlog vložen, saj se v Sloveniji mora delo izplačati in tudi zakon o zaposlitveni rehabilitaciji na katerega danes sprejemamo spremembe je bil vložen leta 2005, ko je ministrstvo vodil minister NSi, Janez Drobnič in to je samo nadgradnja tega zakona. In v Novi Sloveniji smo vedno bili za spodbujanje delovne aktivnosti invalidov in s tem jim damo tudi možnost, da se socialno vključijo v družbo. </font><br/>
<font size="4">	Hvala.</font><br/>
<br/>
<font size="4">	</font><b><font size="4">PREDSEDNICA EVA IRGL:</font></b><font size="4">  Najlepša hvala tudi vam.</font><br/>
<font size="4">	Zdaj pa gospod Lenart, izvolite. Še vam imam zadnjega zapisanega, potem pa bomo prešli na glasovanje k 1. členu in vloženih amandmajih, potem pa še 2. in 3. člen bom odprla, tako ta izvolite gospod Lenart.</font><br/>
<br/>
<font size="4">	</font><b><font size="4">JOŽEF LENART (PS SDS) : </font></b><font size="4">Hvala lepa za besedo, predsednica. Spoštovani gostje, varuh človekovih pravic, predstavniki državnega sveta in seveda ministrstva ter kolegice in kolegi.</font><br/>
<font size="4">	Torej tudi sam sem se nekako srečal pri delu z delovnimi invalidi na Zavodu za zaposlovanje Republike Slovenije, kot tudi kolegica in seveda sem se že pred časom tudi pogovarjala, da je ta zadeva nujna popravkov in seveda vredna podpore. Torej Zakon o zaposlitveni rehabilitaciji je imel določene pomanjkljivosti, zadeva je tudi precej stara in tako nekako že pred časom, ko smo se pogovarjali o poročilih varuha, smo nekako sprejemali sklepe, da naj se ta priporočila seveda upoštevajo in nekako danes je tukaj na vrsti eden od zakonov, ki seveda sledi tudi tem priporočilom varuha človekovih pravic, da naredimo invalidom delo bolj dostopno. Tako, da nekako imamo v obravnavi najranljivejše skupine, delovne invalide, ki imajo željo, da bi še delali in tukaj je potem bilo na nek način vse od začetka izvajanja zakona 2005 pa do danes na te, če tako rečem nesorazmernosti nekako pozabljeno. In sicer druga nadomestila, tudi socialna pomoč, denarna in tudi nadomestila za brezposelnost so se v tem času nekako dvigala. Tole nadomestilo je pa ostalo na tisti ravni od začetka. </font><br/>
<font size="4">In potem če tako rečem, smo imeli tudi neke druge okoliščine, izključevalne o katerih smo tudi že slišali in potem ne bom več ponavljal tiste, kar je bilo slišano, ampak moram pa reči, da dejansko plačilo za delo invalidov na zaposlitveni rehabilitaciji bo sedaj urejeno boljše in bo vsaj omogočilo nekako dostojno preživetje invalida, ki ima željo delati po svoji preostali delovni zmožnosti. Da pa imamo še veliko dela pa se moram strinjati. In sicer gre za to, kako dejansko pregnati strah delodajalcev, da bi bolj zaposlovali invalide. Kajti mi moramo tukaj še najti kakšne nove motivacijske faktorje, tako nekako poiskati te nove motivacijske faktorje in prebiti tudi včasih kakšne navidezne bariere, če se tako izrazim. Kajti v miselnosti, to gre pač bolj počasi</font><br/>
<br/>
<b><font size="4">13. TRAK: (MK) - 15.00</font></b><br/>
<br/>
<b><font size="4">	</font></b><font size="4">(nadaljevanje) in seveda moramo vedeti, da imamo pri nas kljub vsemu to učinkovitost pri zaposlovanju delovnih invalidov nekako slabšo kot pa v drugih evropskih državah, tako da dela je še veliko. To, kar pa je bilo danes tukaj povedano, pa tudi nekako sklenjeno, seveda podpiram. Hvala lepa. </font><br/>
<br/>
<font size="4">	</font><b><font size="4">PREDSEDNICA EVA IRGL: </font></b><font size="4">Najlepša hvala tudi vam. Sedaj pa dajem na koncu besedo še državnemu sekretarju, potem bomo pa prešli na glasovanje. Izvolite. </font><br/>
<br/>
<b><font size="4">	CVETO URŠIČ: </font></b><font size="4">Hvala lepa gospa predsednica. Najprej čisto osebno. Skupaj s sodelavko Tanjo Dular sva soavtorja tega zakona in sva 2005 opravila zelo zelo veliko aktivnosti, da se je lahko začel uporabljati. Zato sva vam hvaležna, da ste izrazili podporo oziroma izkazali zadovoljstvo s tem, kot je zakon spisan in z njegovimi rezultati, da je pomembno prispeval k boljšemu položaju invalidov na trgu dela. Hvala pa tudi seveda za vsa opozorila. V 15-ih letih, ko se nek predpis uporablja, seveda pride tudi do drugačnega pogleda na posamezne rešitve in tako je na svetu. Treba jih je spremeniti, ko dozori in hvala, kot izgleda je danes dozorel čas, da se en del zakona spremeni, je pa verjetno še kaj drugega v tem zakonu, kar bi bilo možno tudi dopolniti. Da je zakon res dober potrjujejo tudi številke. Lani se je zaposlilo skoraj 3 tisoč brezposelnih invalidov, torej v času epidemije, v času, ko je splošna brezposelnost naraščala, se je zaposlilo ravno toliko invalidov, kot leto poprej, leta 2019, ko je bilo še leto dobrih gospodarskih rezultatov, torej rasti. To pomeni, da so te spodbude v zakonu, približno prave. V ta program, o katerem danes govorimo je bilo vključenih lani približno 1100 brezposelnih invalidov, nekaj več kot 760 je prejemalo 40 % minimalne plače za nagrado za več kot 100 ur. Od tega se jih je skoraj 200 zaposlilo. To pomeni, da tudi ta program pomembno prispeva k temu, da ima invalid boljše možnosti na trgu, da je bolj usposobljen. Res ne gre v tem primeru usposabljanja za enako zgodbo, kot za službo, kot za delo. To je podobna stvar kot praksa dijakov, študentov ali pa podobna stvar kot socialna aktivacija. Neka kombinacija enega in drugega je, torej pridobiva ali osnovne delovne veščine navade ali pa tudi neka dodatna znanja. Zato pač ni enaka zgodba kot gre za plačilo. V imenu Vlade, ta Vlada ima posluh za človeka, ta Vlada je izrazito socialna, jaz mislim, da je to pokazala v vseh PKP, tudi z vidika invalidov, spomnimo se te dodatki, solidarnostni dodatki, ki so bili, so bili namenjeni tudi invalidov in drugim ranljivim skupinam, tako da hvala vsem poslankam in poslancem, članom tega odbora za podporo temu predlogu in tudi na ta način za podporo temu delu, ki ga mi delamo. Seveda k temu, kar je bil dogovoru med poslanci v vašem odboru Vlada ne bo nasprotovala. Hvala lepa. </font><br/>
<font size="4">	Morda za konec samo še to, kar je gospa Irgl omenila, seveda tudi na drugih odborih na komisijah veliko razpravlja o invalidski problematiki, ena izmed tem, ki je vam gospa predsednica zelo blizu je družinski pomočnik in mi smo se tudi v tem primeru zavezali, da bomo letos tudi to zgodbo poskušali urediti, ki se leta in leta ni spremenila in je ravno tako nekako zelo boleča za neko skupino ljudi. Hvala lepa. </font><br/>
<br/>
<font size="4">	</font><b><font size="4">PREDSEDNICA EVA IRGL: </font></b><font size="4">Najlepša hvala tudi vam. Res je, kar zadeva družinske pomočnike, sem jaz zelo dolgo, zelo intenzivno opozarjala na to, da je res potrebno urediti status teh družinskih pomočnikov in nekako pač zagotoviti vsaj na nek način to dostojno življenje, da se uredi ta status. Tako, da jaz bom tudi še naprej na to opozarjala. Verjetno v kratkem pričakujte kakšno poslansko vprašanje na to temo, ampak tako pač je. Sedaj pa mislim, da ni želel nihče več razpravljati, tako da dajem sedaj na glasovanje amandma. </font><br/>
<br/>
<b><font size="4">14. TRAK: (MK) – 15.05</font></b><br/>
<br/>
<font size="4">	(nadaljevanje) Imamo dva amandmaja, in sicer amandma poslanskih skupin koalicije in pa amandma poslanskih skupin opozicije k 1. členu. Najprej bomo glasovali o amandmaju poslanskih skupin koalicije. Tako da dajem takšen amandma na glasovanje. Glasovanje poteka, glasujemo. Se opravičujem, prekinjam, samo malo, prekinjam glasovanje, se opravičujem, meni ni delalo…</font><br/>
<font size="4">	Še enkrat torej dajem na glasovanje amandma koalicijskih poslanskih skupin. Zdaj pa mislim, da bi moralo biti. Glasovanje poteka. </font><br/>
<font size="4">	Kdo je za? (9 članov.) Kdo je proti? (Nihče.)</font><br/>
<font size="4">	Amandma je bil sprejet. </font><br/>
<font size="4">	Na glasovanje dajem še amandma opozicijskih poslanskih skupin. Glasujemo. Glasovanje poteka. </font><br/>
<font size="4">	Kdo je za? (10 članov.) Kdo je proti? (4 člani.)</font><br/>
<font size="4">	Amandma je sprejet. </font><br/>
<font size="4">	Sedaj pa odpiram najprej razpravo k 2. členu, če želi kdo razpravljati? (Ne.) </font><br/>
<font size="4">	Potem dajem, odpiram razpravo k 3. členu. Tudi ne želi nihče razpravljati. </font><br/>
<font size="4">	Imamo pa tukaj še predlog za amandma odbora, že prej sem povedala. Vse poslanske skupine smo se podpisale pod ta predlog in sicer, da se v bistvu, ko se uveljavi, ko je sprejet zakon in je v Uradnem listu objavljen, potem dejansko 15 dni po tem začne veljati, ne pa šele tako kot je bilo prej zapisano leta 2022 in dajem takšen amandma tudi na glasovanje. Glasujemo, glasovanje poteka.</font><br/>
<font size="4">	Kdo je za? (15 članov.) Kdo je proti? (Nihče.)</font><br/>
<font size="4">	Ugotavljam, da je amandma sprejet. </font><br/>
<font size="4">	Sedaj prehajamo še na glasovanje o vseh členih skupaj. Želite obrazložiti svoj glas? Izvolite gospa Sukič. </font><br/>
<br/>
<font size="4">	</font><b><font size="4">NATAŠA SUKIČ (PS Levica): </font></b><font size="4">Hvala lepa spoštovana predsedujoča. Lep pozdrav. Samo rada bi povedala, da bom z največjim veseljem podprla ta predlog zakona, kajti trasira pot k večji socialni vključenosti ene najranljivejših družbenih skupin. Trasira pot k enaki možnosti za vse, trasira pot k večji socialni pravičnosti in pa seveda ukrep, ki je še kako na mestu v boju, predvsem proti revščini socialno ranljivih in torej družbeno zelo šibkih in izpostavljenih skupin. Tako, da bom ta res z veseljem podprla. Hvala. </font><br/>
<br/>
<font size="4">	</font><b><font size="4">PREDSEDNICA EVA IRGL: </font></b><font size="4">Najlepša hvala tudi vam. Želi še kdo obrazložiti glas pred glasovanjem? (Ne.) Potem dajem vse člene skupaj na glasovanje. Glasujemo, glasovanje poteka. </font><br/>
<font size="4">	Kdo je za? (15 članov.) Kdo je proti? (Nihče.)</font><br/>
<font size="4">	Ugotavljam, da so vsi členi sprejeti. </font><br/>
<font size="4">	Zaključujem to točko dnevnega reda. Zahvaljujem se predlagatelju te točke. Moramo še zapisati oziroma določiti poročevalca. Predlagam, da sem to jaz kot predsednica tega odbora, če nimate nič proti. V tem trenutku pa se seveda zahvaljujem vsem, ki ste bili vabljeni k tej točki dnevnega reda in tudi hvala za konstruktivno razpravo, ki smo jo danes opravili. </font><br/>
<br/>
<font size="4">	Sedaj pa prehajamo na</font><b><font size="4"> 2. TOČKO DNEVNEGA REDA – TO JE POROČILO O DELU IN FINANČNEM POSLOVANJU FUNDACIJE ZA FINANCIRANJE INVALIDSKIH IN HUMANITARNIH ORGANIZACIJ V REPUBLIKI SLOVENIJI ZA LETO 2019. </font></b><font size="4">Poročilo je objavljeno na spletnih straneh Državnega zbora. </font><br/>
<br/>
<b><font size="4">15. TRAK: (MK) - 15.10</font></b><br/>
<br/>
<b><font size="4">	</font></b><font size="4">(nadaljevanje) Prejeli ste tudi Mnenje Komisije Državnega sveta za socialno varstvo, delo, zdravstvo in invalide. Objavljeno je bilo na spletnih straneh Državnega zbora. Vabili smo Fundacijo za financiranje invalidskih in humanitarnih organizacij, Ministrstvo za delo in Državni svet. Odbor bo poročilo obravnaval na podlagi četrtega odstavka 41. člena Poslovnika Državnega zbora. Najprej pa dajem besedo predstavniku FIHO, gospodu Vladimirju Kukavici, direktorju FIHO. Izvolite, beseda je vaša. </font><br/>
<br/>
<font size="4">	</font><b><font size="4">VLADIMIR KUKAVICA: </font></b><font size="4">Hvala za besedo gospa predsednica. Spoštovane poslanke, spoštovani poslanci. </font><br/>
<font size="4">	Pred vami je letno poročilo Fundacije za financiranje invalidskih in humanitarnih organizacij v Republiki Sloveniji za leto 2019. Moja zakonska obveza pa je, da vam ga tudi predstavim. Preden pa spregovorim o samem poročilu, mi dovolite, da še enkrat poudarim, da smo lahko v Sloveniji upravičeno ponosni, da določbo 2. člena Ustave, to je, da je Slovenija socialna država, le-ta na področju stalnega in sistemskega financiranja invalidskih in humanitarnih organizacij uresničuje tudi preko naše, to je te posebne fundacije. Rešitev, ki jo je pred 24-imi leti sprejel takratni Državni zbor, nam zavidajo tudi države, ki imajo daljšo demokratično tradicijo, predvsem pa enakopravnost, enakost in socialno zaščito, postavljajo višje na lestvici družbenih prioritet. Fundacija poskuša s financiranjem invalidskih in humanitarnih organizacij zagotoviti tistim državljanom, ki so prikrajšani zaradi invalidnosti drugih bolezni, socialnih, ekonomskih ali drugih danosti, vsaj približno enake pogoje za življenje in delo kot državljanom, ki teh prikrajšanosti ne čutijo. Fundacija tako opravlja izredno pomembno družbeno korektivno vlogo, saj je v teh 22-ih letih delovanja 120.im organizacijam razdelila že skoraj 400 milijonov evrov sredstev, ki so po naši oceni dosegla 350 tisoč uporabnikov. Fundacija FIHO je v poslovno leto 2019 vstopila bolj previdno kot v preteklih štirih, petih letih, ko je vsako leto generirala presežek odhodkov nad prihodki. Svet fundacije je namreč finančni načrt za leto 2019 sprejel v višini 17 milijonov 465 tisoč evrov, kar je bilo 3 % manj kot v letu 2018, ko je le ta znašal 18 milijonov evrov. Ne glede na dejstvo, da je bil finančni načrt za leto 2019 nižji, pa je fundacija tudi v letu 2019 zadovoljivo izpolnjevala svoje poslanstvo in namen. V skladu z 8. členom Odloka o ustanovitvi FIHO je trajno in splošno koristno financirala dejavnosti invalidskih in humanitarnih organizacij na celotnem področju Republike Slovenije. S svojim delom smo omogočili invalidskim in humanitarnim organizacijam izvajanje posebnih socialnih programov in storitev. Hkrati pa smo za izvedbo teh aktivnosti namenili tudi sredstva za delovanje ter naložbe obeh skupin organizacij. V letu 2019 je bilo na podlagi javnega razpisa za razporeditev sredstev FIHO objavljenega še v letu 2018. Za financiranje invalidskih in humanitarnih organizacij namenjeno dobrih 16 milijonov 941 tisoč in sicer 11 milijonov, nula 11 tisoč za invalidske organizacije, to je 65 % sredstev, preostalih 35 % sredstev v višini 5 milijonov 229 tisoč pa je bilo namenjeno za humanitarne organizacije. Za delovanje same fundacije je bilo v finančnem načrtu namenjenih 525 tisoč evrov.</font><br/>
<br/>
<b><font size="4">16. TRAK: (MK) - 15.15</font></b><br/>
<br/>
<b><font size="4">	</font></b><font size="4">(nadaljevanje) To so sredstva v višini slabih 3 % finančnega načrta. Prilivi fundacije so bili tudi v letu 2019 pod željeno ravnjo, saj so znašali dobrih 18 milijonov evrov. Kljub temu pa je fundacija prvič po letu 2013 generira presežek prihodkov nad odhodki, in sicer v višini slabih 2 milijona evrov. Torej, če najprej pogledamo izkaz prihodkov in odhodkov v obdobju od 1. 1. do 31. 12. 2018 lahko ugotovimo, da so prihodki od poslovanja znašali dobrih 17 milijonov 376 tisoč, kar je še vedno bistveno več kot najslabšega leta 2017, pa še vedno veliko pod pričakovanji. Finančni prihodki so znašali dobra 2 milijona in predstavljajo dividende Loterije Slovenije in so bili za 45 % višji kot pa leta 2018. Celotni prihodki fundacije so tako znašali dobrih 19 milijonov 413 tisoč evrov in so bili za 13 % višji kot leta 2018. Če pogledamo še stroške fundacije lahko ugotovimo, da je fundacija uporabila za svoje delovanje 523 tisoč 420 evrov, kar je nekaj manj kot je bilo predvideno v finančnem načrtu. Torej na koncu lahko ugotovimo, da je v letu 2019 fundacija prvič po petih letih generirala presežek prihodkov nad odhodki in sicer v višini milijon 948 tisoč 923 evrov. Pravzaprav vzroke za nižanje prihodkov iz naslova koncesijskih dajatev fundacija FIHO opozarja že nekaj let. V prvi vrsti lahko rečemo, da sta razloga za padanje teh prihodkov sicer dva in sicer v letu 2013 uvedeni 10 % davek od srečk ter kot posledica globalizacije in igranje iger na srečo slovenskih rezidentov tujih prirediteljev le-teh. Prihodki fundacije so na primer pred uvedbo davka od srečk, to je v izjemno uspešnem letu 2012 znašali dobrih 25 milijonov evrov, kar je slabih 35 % več kot danes. Ocenjuje se, da bi lahko prihodki iz naslova koncesijskih dajatev ter lastninskih upravičenj, to je dividend Loterije Slovenije v posameznem koledarskem letu bili večji nekje tam do 25 %. Fundacija tudi že nekaj časa opozarja, da ima sistemske in stalne vire financiranja, nimajo pa ti viri financiranja dimenzije stabilnosti. Nedvomno je neodgovorno, da je tako pomembno področje financiranja splošno koristnih dejavnosti v Republiki Sloveniji. Odvisno zgolj in le od iger na srečo. Na podlagi povedanega lahko ugotovimo, da bo v primeru nadaljevanja nižanja koncesijskih dajatev resno ogroženo delovanje 25-ih invalidskih in 83 humanitarnih organizacij, ki jih je fundacija FIHO financirala v letu 2019 in ki izvajajo življenjsko pomembne socialne program za preko 100 tisoč uporabnikov invalidskih in socialne programe za več kot 250 tisoč uporabnikov v humanitarnih organizacijah. Naj bo to tudi moja zaključna misel. Hvala lepa. </font><br/>
<br/>
<font size="4">	</font><b><font size="4">PREDSEDNICA EVA IRGL: </font></b><font size="4">Najlepša hvala gospod Kukavica za predstavitev. Sedaj pa dajem besedo državnemu sekretarju na Ministrstvu za delo, gospodu Cvetu Uršiču. Izvolite. </font><br/>
<br/>
<font size="4">	</font><b><font size="4">CVETO URŠIČ: </font></b><font size="4">Hvala lepa gospa predsednica. Spoštovane poslanke in poslanci. Spoštovani gospod direktor fundacije, spoštovani drugi gostje. </font><br/>
<font size="4">	Uvodoma želim poudariti, da fundacija opravlja izjemno pomembno družbeno korektivno vlogo s tem, ko zagotavlja izvajanje vrste programov v humanitarnih in invalidskih organizacijah,</font><br/>
<br/>
<b><font size="4">17. TRAK: (MK) - 15.20</font></b><br/>
<br/>
<b><font size="4">	</font></b><font size="4">(nadaljevanje) s katerim se nudi podpora ljudem, ki so najbolj ranljivi ali so to invalidi, o katerih smo govorili že v 1. točki, ali so to ljudje s težavami na področju duševnega zdravja, ljudje, ki živijo v revščini in različne druge ranljive skupine, otroci, starejši. In zato je FIHO vsa ta desetletja, kar obstaja, opravlja torej to, kar sem rekel izjemno pomembno družbeno korektivno delo. Ti programi se financirajo, ki jih izvajajo tovrstne organizacije seveda iz različnih virov. FIHO je zelo pomemben vir, ob tem pa ne smemo pozabiti tudi na razpise na Ministrstvu za javno upravo, ne smemo pozabiti na možnosti namenjena dela dohodnine za tovrstne organizacije in končno tudi naše ministrstvo izvaja vrsto razpisov za sofinanciranje socialno varstvenih programov družinskih in podobnih aktivnosti, ki jih izvajajo invalidske in humanitarne organizacije. S tega vidika je seveda delo fundacije, ki letno razdeli 17, 18, 19 milijonov evrov, odvisno pač od leta do leta pomembno. Pomembno je, da je zagotovljena sistemska podpora, torej, da imamo zakon, ki določa. Res, da je ta vir precej nestabilen, ampak nekje osnovna višina pa je relativno stabilna in se giblje tam kot smo rekli od 16, 17 do 18, 19 milijonov evrov na letni ravni. Zato je treba pač tudi po našem mnenj ohranjati ta vir, to je sredstva iz naslova loterije oziroma iz naslova iger na srečo. Poslovanje, če pogledamo poslovanje v letu 2020 je bilo oziroma 2019 smo še eno leto zadaj je bilo pozitivno. Sredstva so bila vsa razdeljena, tudi za aktivnosti, ki jih iz drugih virov ni, to so investicije in pa delovanje. Recimo samo primeroma, naše ministrstvo financira predvsem izvajanje programov. Samo majhen del sredstev dajemo tudi za samo delovanje, pa še to za strokovno podporo, za ta, kot recimo, če uporabim izraz iz hrvatizma hladni pogon, torej za to osnovno delovanje, najem prostorov, elektrika in vse ostalo, pa so pravzaprav edina sredstva ta oziroma tudi tista iz dohodnine lahko ali pa tudi iz zadnjih razpisov MJU. Tako, da poslovanje je bilo pozitivno, res, da se je v zadnjih letih dvignil delež stroškov za delovanje v primerjavi z vsemi prilivi, skoraj 3 %, bil je že tudi 2,2; 2,3, ampak s tem tudi direktor verjetno bo znal pojasniti, da je prišlo do razvoja tudi znotraj organizacije, kjer so potrebna večja sredstva zaradi informatizacije in ostalih postopkov, ki se izvajajo v fundaciji, zato da se zagotovi sledljivost oziroma sledljivost namenskosti porabe. Tako, da ja, premalo sredstev, to je stalnica. Torej vsi vemo, vsi vi, še bolj kot mi, ki samo na enem področju delamo, da sredstev ni zadosti, ne samo na področju sociale, ampak tudi na drugih področjih, kulture in še druge oblike prostovoljstva. Mislim, da je treba reči na koncu, ne glede na to, da ni sredstev zadosti, so se ta sredstva, ki so porabila namensko in za dobro ljudi, ki jih najbolj potrebujejo. Tako, da stališče Ministrstva oziroma Vlade je, da fundacija opravlja koristno delo, seveda vedno se najdejo kje kakšne pomanjkljivosti v tem poročilu oziroma tudi na Državnem svetu je bilo več govora o notranjih težavah, ki so, notranje težave so del našega življenja in enkrat so večja in enkrat so manjša, verjamem da poslovodstvo skrbi za to, da delo poteka v fundaciji zakonito in racionalno. </font><br/>
<br/>
<b><font size="4">18. TRAK: (MK) - 15.25</font></b><br/>
<br/>
<b><font size="4">	</font></b><font size="4">(nadaljevanje) Verjamem pa, še enkrat bom ponovil to, ta sredstva so izjemno pomembna za dobrobit za možnost življenja ljudi, ki so najbolj ranljivi, zato na ministrstvu seveda podpiramo delovanje fundacije. Hvala. </font><br/>
<br/>
<font size="4">	</font><b><font size="4">PREDSEDNICA EVA IRGL: </font></b><font size="4">Najlepša hvala tudi vam. Sedaj pa dajem besedo predstavniku Državnega sveta gospodu Danetu Kastelicu. Izvolite. </font><br/>
<br/>
<b><font size="4">	DANIJEL KASTELIC: </font></b><font size="4">Hvala za besedo. Lep pozdrav še enkrat, spoštovane poslanke in poslanci, predsednica.</font><br/>
<font size="4">	Komisija za socialno varstvo, delo, zdravstvo in invalide Državnega sveta je na 48. seji 1. oktobra obravnavala Poročilo o delu in finančnem poslovanju Fundacije invalidskih in humanitarnih organizacij, kjer se je seznanila s poročilom in je v konstruktivni in pa plodni razpravi vseh sodelujočih deležnikov izpostavila nekaj naslednjih mnenj in stališč, ki vam jih bom predstavil. Kot je že danes omenil direktor gospod Kukavica je na komisiji izpostavil predvsem pomembnost fundacije FIHO v slovenskem prostoru in da je naša država lahko ponosna, da je to uzakonila pred 24-imi leti in s tem veliko pripomogla k boljšemu življenju slovenskih invalidov. </font><br/>
<font size="4">	Na komisiji smo pozorno spremljali tudi finančni del in predvsem, koliko organizacij si zagotavlja svoje delovanje in pa izvajanje posebnih socialnih programov za več kot 350 tisoč uporabnikov. Je pa tudi izpostavljeno bilo, da je prvič po dolgih letih leto 2019 generira v presežek prihodkov nad odhodki, kar zagotovo je tudi zasluga poslovodstva. Na komisiji nas je tudi direktor seznanil, da je fundacija že sprejela tudi finančni načrt za 2021, ki je približno 10 % višji kot je bil 2020, pa čeprav imamo danes poročilo 2019, ampak je prav, da tudi ostali izvemo. </font><br/>
<font size="4">	Pri tem je tudi sam direktor izpostavil, da se sooča tako fundacija s premalo sredstvi, čeprav so stabilna in dokaj sistemsko urejena, vendar preveč slonijo na igrah na srečo. Napredek je bil v tem času tudi pri sprejemanju določenih aktov, saj je fundacija posodobila in pa sprejela načrt integritete, ki se nanaša na več kot 400 tveganj in ga je sprejela v lanskem letu, kar je zagotovo tudi neka dobra popotnica. </font><br/>
<font size="4">	Komisija se je seznanila tudi s stališčem pristojnega Ministrstva za delo, družino, socialne zadeve in enake možnosti, katero izpostavlja velik pomen fundacije, kar je malo pred menoj tudi pojasnil in pa povedal državni sekretar gospod Uršič. Seznanili smo se na komisiji tudi s stališčem Nacionalnega foruma humanitarnih organizacij Slovenije, ki se zaveda, da je FIHO eden izmed temeljnih stebrov, na katerem mnogo humanitarnih organizacij temelji in nadaljuje oziroma nadgrajuje svoj obstoj. Sredstva FIHO so namreč po njihovemu pojasnilu in mnenju praktično edini vir sredstev za delovanje humanitarnih organizacij, ki se jih lahko namenja tudi za kritje stroškov in naložb, ne samo za izvajanje storitev. Kot izredno pomembno pa izpostavljajo v humanitarnih organizacijah vlogo civilne družbe v FIHO, zato se pri njih zavzemajo, da se možnost odločanja in delovanja civilne družbe v FIHO ohrani tudi v prihodnje. Pri tem so še posebej izpostavili, da so tako humanitarne in invalidske organizacije pomemben deležnik v družbi, ki dejansko poskrbijo za najranljivejše skupine prebivalstva. </font><br/>
<br/>
<b><font size="4">19. TRAK: (MK) - 15.30 </font></b><br/>
<br/>
<b><font size="4">	</font></b><font size="4">(nadaljevanje) Prav tako je na naši komisiji predstavil svoje stališče Nacionalni sveti invalidskih organizacij, ki prav tako poudarja velik pomen programov, ki se izvajajo za invalidske in humanitarne organizacije. Prevzemajo le te velik del odgovornosti do navedenih skupin, ki bi jo v nasprotnem primeru morala prevzeti država, pri tem pa pogosto s svojim delovanjem pričakovanja v zvezi z dodeljenimi nalogami celo presegajo. Obstoječi sistem financiranja invalidskih in humanitarnih organizacij ocenjujejo kot izredno dober, saj po njihovi oceni uspešno izvršuje naloge, ki so bile dodeljene s strani države. Takemu sistemu, ki ga imamo pri nas postavljenega preko fundacij invalidskih in humanitarnih organizacij poleg pohval in pa seveda želja po prenosu tudi v druge države v njihove podsisteme, smo lahko zasledili tudi s strani Združenih narodov, ki je izrecno to dobro delovanje postavil na odboru za invalide. </font><br/>
<font size="4">	Komisija pa je v razpravi poudarila poleg tega, da ima FIHO velik družbeni pomen predvsem skrb, da je vsako leto zapored iz poročila jasno odsevala neka notranja nesoglasja, za katera pa komisija ocenjuje, da ni toliko primerno, da se izpostavljajo v letnih poročilih in seveda take stvari so stvar poslovodstva in pa organov vodenja, katera naj tudi sami v svojih vrstah rešijo. </font><br/>
<font size="4">	Skratka, komisija pa tudi podpira napore direktorja, da za delo fundacije zagotovi primerne podlage, tako s kadrovskega kot finančnega vidika. Od njega pričakujejo, da kadrovsko sestavo strokovne službe okrepi oziroma prilagodi na način, da bo ustrezala nalogam, katerih izvajanje terja poslanstvo fundacije. Komisija delovanje FIHO s finančnega vidika ocenjuje kot dobro in izreka pohvale direktorju za njegovo vodenje, obenem pa opozarja, da bi, ne samo vodstvo FIHO, ampak predvsem država morala zagotoviti, da bo izvajanje posebnih socialnih programov invalidskih in humanitarnih organizacij kot dopolnitev ostalih sistemov zaščite najranljivejših skupin prebivalstva potekalo nemoteno. Posledično viri financiranja ne morejo biti odvisni zgolj od iger na srečo, ampak morajo imeti v vir financiranja vgrajene tudi elemente stabilnosti, ne zgolj sistemskosti in stalnosti, kar pa je tudi že opozoril sam direktor.</font><br/>
<font size="4">	Komisija na koncu še dodatno opozorilo in pa tudi pričakuje v naslednjih letih od poslovodstva, da v okviru poročila predloži tudi revidirane računovodske izkaze poslovanja FIHO, saj bodo tudi slednji lahko doprinesli k njegovemu bolj transparentnemu delovanju. Komisija se je na koncu dotaknila tudi dejstva, da so po dolgih letih obstoja v okviru aktualnega mandata prvič v letu 2019 upravljavske položaje FIHO prevzeli predstavniki Vlade Republike Slovenije, namesto predstavniki uporabnikov, pri čemer je bilo izraženo pričakovanje, da bosta v drugem delu, v tem delu, ki sedaj teče aktualnega mandata predstavnika Vlade Republike Slovenije delovala bolj povezovalno. Naloga Sveta FIHO ni samo potrjevanje finančnega poročila in pa sprejemanja programov, ampak tudi po mnenju komisije zagotavljanje stabilnega vira financiranja in pa seveda priprava strategije za nadaljnji razvoj fundacije. Hvala za pozornost. </font><br/>
<br/>
<font size="4">	</font><b><font size="4">PREDSEDNICA EVA IRGL: </font></b><font size="4">Najlepša hvala tudi vam. Sedaj pa bom odprla razpravo poslank in poslancev. Vidim, da se je prvi k razpravi prijavil gospod Jani Möderndorfer, potem ne vidim ostalih prijavljenih, ampak že želite se seveda lahko prijavite. Izvolite gospod Möderndorfer. </font><br/>
<br/>
<b><font size="4">	JANI (JANKO) MÖDERNDORFER (PS LMŠ): </font></b><font size="4">Hvala lepa predsednica. To poročilo, saj veste, kako je s poročili v Državnem zboru. Kadarkoli pridejo so več ali manj dolgočasna,</font><br/>
<br/>
<b><font size="4">20. TRAK: (MK) - 15.35</font></b><br/>
<br/>
<b><font size="4">	</font></b><font size="4">(nadaljevanje) en kup številk je, ne da se nam jih brati, ker so obsežna in predvsem, kar je pa najbolj pomembno, predvsem moraš poznati materijo, če hočeš o takih poročilih razpravljati. Nesporno je poročilo FIHO, eno bolj pomembnih poročil, ki prihaja v Državni zbor, ker seveda tako kot smo zdaj slišali v uvodu tako direktorja kot državnega svetnika in državnega sekretarja, kjer so vsi trije v en glas pripovedovali eno in isto, to pa je, da gre za pomembno organizacijo, ki zagotavlja stabilen vir financiranja invalidskih in humanitarnih organizacij. </font><br/>
<font size="4">	Sam osebno, ko na hitro pogledam to poročilo in tako naprej, brez zamere, ne mi zameriti, pač jaz ne bom tako »polite« in vljuden in tako naprej in vse je super in krasno in vse fantastično deluje, ker vemo vsi, da temu ni tako. Seveda zato niso odgovorni tisti, ki danes sedijo v FIHO, ampak so v bistvu že očetje FIHO krivi in predvsem je kriva država, ker je dopustila, da je do takšnega načina organizacije sploh prišlo, z ogromno neznankami in premalo varovalkami. Skozi vsa ta leta, od nastanka FIHO, pa do danes se je pač popravljajo, spreminjalo zakon, ampak ni se pa rešilo osnovnega koncepta. Ne more o teh sredstvih, o dodelovanju sredstev odločati tisti, ki bo ta sredstva tudi uporabljal. V tem poročilu, če boste natančno prebrali boste videli, da so leta 2017 sprejeli odločitev, da posamezna organizacija se izloči, ko bodo odločali o določenih sredstvih, kamor grejo, zato, da pač ne bi bilo preveč povezanost in tako naprej, ampak, ko odločijo o tisti organizaciji, se ta seveda, ker se je izločil, spet nazaj vrnil in tako naprej. Zdaj bom zelo preprosto povedal. Veste, kje je problem? Da sploh ne bi smeli oni odločati o teh stvareh, sploh ne. Zaradi tega, ker edino na ta način bi lahko govorili o transparentnosti in natančnosti in pravičnosti deljenja sredstev. Jaz ne dvomim, jaz sploh ne dvomim, da vsa sredstva niso bila pravilno uporabljena v skladu s tistim, za kar so bili zahtevki podani in potem tudi odobreni, da se ne bomo narobe razumeli, sploh ne dvomim. Ampak ali so bili pravično razdeljeni, v to pa dvomim, to vam pa povem, da dvomim. Zakaj? Zaradi tega, ker skušnjava vedno dela in prsti vedno srbijo. Zaradi tega, a veste, vsaka organizacija mora preživeti in se vedno bori za svoje interese, to je logično in normalno, bodimo pošteni, vsak najprej poskrbi za svojo družino, potem poskrbi za sosede, potem pa še za koga drugega, seveda, če imaš čas, voljo, denar in malo odnosa do stvari. Mene je oče vedno učil poskrbi zase, ker če ne boš za sebe poskrbel ne boš mogel za druge skrbeti, ker boš ti prej propadel. In tako funkcionira, roko na srce, tudi vsa filozofija v FIHO. Če vi mislite, da te organizacije tako frendly med seboj funkcionirajo, se motite, ne. Zdaj, kako zagotoviti, da bo ta FIHO pa lahko izpolnil tisto načelo, ki se reče pravično deljenje denarja? Samo na en način. To pa je, da se predstavniki organizacije izločijo iz procesa odločanja samega o sebi. Na nek način, na videz, če bi izpustili KPK notri, pa bi rekli, da so to funkcionarji, pa niso, zato tega ne more biti, bi seveda bilo zadoščenost videzu nepristranosti, ker se je nekdo izločil iz postopka odločanja. Saj veste, to je približno tako kot pri nas poslancih ali pa drugih funkcionarjih, ko se izločamo. Ampak veste, roka roko umije. Dve, tri organizacije se dogovorita, ti boš mene podprl, jaz bom tebe podprl in temu primerno seveda potem tudi funkcionira to odločanje. Druga bolečina, ki jo imam seveda pri tem poročilu je, da vsakič, ko odprem novo poročilo je vedno več organizacij v tem FIHO. To je grozljivo, jaz se spomnim 25 let nazaj jih je bilo 7, potem jih je bilo 9, potem jih je bilo 12, ali vi veste, a ste dobro poslušali, koliko jih je zdaj. Samo humanitarnih je 83. Saj to je noro, mi smo naredili komplot nemogočega. Veste, denar se ne množi, lahko je inflatoren, ampak ne bo pa zadel bistva, to pa je, kako rešiti problem osnovnega poslanstva, ki ga FIHO ima, to pa je, da seveda sfinancira organizacije in delo teh organizacij. Drži to, kar je rekel državni sekretar, seveda dobivajo tudi razpis, ampak veste, v primerjavi s FIHO je to drobiž. </font><br/>
<br/>
<b><font size="4">21. TRAK: (MK) - 15.40</font></b><br/>
<br/>
<b><font size="4">	</font></b><font size="4">(nadaljevanje) Poleg tega, drobiž – mogoče sem grdo rekel drobiž – ne drobiž za posamezen projekt, na katerega so se prijavili, ampak v vsakem primeru brez FIHO te organizacije ne preživijo. Preprosto ne preživijo. Kot je rekel državni sekretar hladni pogon, jaz temu rečem režijski stroški. Skratka, veste, če hoče organizacija delovati in bojim se, da bomo kmalu prišli, če bomo obdržali takšen način financiranja, da bodo vsi delali samo še za režijske stroške in plače, zato da bodo preživeli. Veste, možgani v človeku so vedno tako narejeni, da najprej poskrbijo zase. Ko greste na mraz, kateri deli začnejo najprej zmrzovati, ki so najdlje od možganov; prsti, nos in tako naprej. In isto bo tukaj funkcioniralo v teh organizacijah. Najprej bodo odsekali vse tisto, zaradi česar v bistvu je njihovo osnovno poslanstvo. To pa je izvajanje programov. In zato, tukaj je poziv pa predvsem vsakokratni Vladi, državi, nenazadnje tudi nam, ko bomo se srečali s tem vprašanjem, veste, Vlada nikoli nima tega poguma, pa to ne govorim zdaj o tej Vladi, to govorim o vseh vladah do zdaj, ki so bile. Nimajo poguma resno pristopiti k vprašanju reševanja financiranja tovrstne dejavnosti. Jaz se namreč ne strinjam s tezo, ki jo je rekel državni sekretar, tukaj sva si pač različna. To je besedna zveza, da ima FIHO med drugim tudi poslanstvo, da je, se pravi korektivno nalogo, oprostite, FIHO ni bil ustanovljen za to, da bo delal korekcije na teh organizacijah. Ampak za neposredno financiranje teh organizacij. Torej ni korekcija, korekcijo kvečjemu dela država. Veste, ko jim zmanjka zato, da flika z dodatnimi programi za spodbujanje in tako naprej, ravno kontra obrnjena slika je. Ali je tako prav ali ne, to pa je vprašanje, s katerim se moramo mi ukvarjati. In jaz sem prepričan, da ni prav tako, da je to narobe. Veste, zelo fajn bi bilo, če bi vsi igrali igre na srečo, v bistvu dvakrat več kot igrajo, igramo ali pa tisti, ki danes sploh še ne igrajo, pa bi še vsi igrali, potem bi bili srečni. Veste, kdaj so najbolj srečne nevladne organizacije od teh humanitarcev, invalidov, kdaj so najbolj srečni? Ko ni dobitka. Dlje časa, ko ga ni boljše za njih, ker je več keša v obtoku, ne takrat, ko je dobitek. To je zguba in prehitro se izplačajo stvari in zadeva stoji. Zato bi bilo smotrno enkrat resno odpreti diskusijo, kakšen način financiranja mi sploh hočemo imeti in ali je ta model, ki oprostite ne funkcionira 24 let, ampak funkcionira od ranke, ranke Jugoslavije. Tiste stare, še pred drugo svetovno vojno. To je bil način, ko sta samo dve invalidski organizaciji financirale iz tega načina financiranja. To so bili slepi in gluhi. Potem se je pa to množilo od tukaj do večnosti in seje pripopalo vse živo možno. Jaz nimam nič proti, če so se, ampak način financiranja, zdaj vam hočem predstaviti, je ostal popolnoma enak, maltene tisti, ne Jugoslavija, ampak predprejšnja Jugoslavija. Se pravi, ljudje naj igrajo, zadeva se bo pa vrtela. Ampak veste, takrat je bilo teh invalidskih organizacij bistveno malo, pa še eno stvar ne smemo pozabiti, bilo jih je 22 milijonov, danes imamo pa v obtoku samo dva milijona prebivalcev, pa niz še drugih organizacij, ki se ukvarjajo s tovrstno dejavnostjo. Ne pozabimo še na športnike, da so tukaj zraven, skratka, da ne omenjam, kaj vse je vmes se zgodilo v tem času, da smo do danes prišli in koliko se je v bistvu, vir financiranja pravzaprav konstantno krči, na drugi strani pa kot balon rastejo organizacije in so zraven. Humanitarne organizacije, oprostite, bom odprl tretjo dilemo, ki jo imam. Mi imamo lepo besedo, ki ji rečemo humanitarne organizacije. Vsa čas poslanstvu in delu, ki ga opravljajo. Ampak oprostite, mi imamo notri organizacije, ki bi jih morali financirati iz enega drugega vira. Govorim o organizacijah, ki združujejo ne invalide, ampak bolnike. Mi smo pa v tej državi rekli, da bo to financirala bolnike tudi na preventivnem področju, zdravstvena blagajna. </font><br/>
<br/>
<b><font size="4">22. TRAK: (MK) - 15.45</font></b><br/>
<br/>
<b><font size="4">	</font></b><font size="4">(nadaljevanje) In jaz bi rad zdaj enkrat končno prišel do tega, kdo zdaj to nalogo opravlja. Mi smo pa spretno to naredili tako, da smo zdaj tem društvom rekli in spremenili zakonodajo uredili tako, da so zdaj vsi humanitarci. Veste, ampak humanitarci je tudi ZPM. Tam ni bolnikov. Tam so samo potrebe po težavnostih takšnih in drugačnih problemih, socialnih stiskah, duševnih stiskah in tako naprej, ampak to ni bolezen, oprostite, to nima veze z boleznijo. Potem imamo pa bolnike zaradi posledice, ki so se zgodile zaradi bolezni. Mi smo pa zdaj to vse skupaj združili, da so to zdaj vsi invalidi pa niso. To sploh niso invalidi. Ne želim in nočem, da me razumete, da delam razliko med njimi. Ampak to je še en dodatni argument več, zakaj ugotavljamo, da se ta balon širi, ker je tega vedno več, jutri bomo spet dobili novo bolezen, se bo ustanovilo novo društvo in začelo se bodo združevati bolniki, ki so zainteresirani, da uveljavljajo, propagirajo in rešujejo svoje težave in bodo ugotovili, da rabijo denar. In na koncu se bodo vprašali, kdo že, kdo že in na koncu bodo prišli do državnega sekretarja in državni sekretar bo rekel, glejte, zato smo pa mi v državi uredili, da imamo FIHO. Dajte se obrniti na njih. Veste, postopek pa ni tako simple, da stopiš v ta bazen tega FIHO, spomnite se JHD in teh sporov izpred 10-ih let in tako naprej. Danes so že vkomponirati notri in so že vključeni in to še ne pomeni, sploh ne bom govoril o notranjih sporih, je škoda in izguba časa in besed okoli tega. In na ta način seveda imamo ta bazen prevelik. In nam bo resno postavljen problem, kako bomo te stvari reševali v prihodnosti. Mi moramo in zato mora imeti Vlada, ki vlada odgovor na to vprašanje. Premalo je, če rečemo, znameniti stavek, saj veste, denarja je vedno premalo. Potreb je veliko, denarja je vedno premalo. Ne, ne, ne, ne, jaz ne govorim o tem, jaz verjamem, da marsikdo živi v oblakih, pa bi rad imel ne vem kaj na joysticku, pa vse da bi funkcioniralo, ampak te organizacije ne govorijo o tem. Govorijo o nekem normalnem delovanju, ki je iz leta v leto slabše. To je problem. In to je treba rešiti. Tretja stvar. Zdaj še okoli poročila, jaz moram reči, da sem malo razočaran, ne vem, kdo je to poročilo sicer pisal, ponavadi ga direktor ne piše, pišejo ga različni strokovni sodelavci, potem pa mora on to zadnji finalni pregled narediti in se š kakšno stvarjo strinjati ali pa ne in tako naprej. Ampak dejstvo je, da je on na koncu podpisan pod to. Ker je podpisan seveda je tudi odgovoren za to poročilo. In jaz moram reči, jaz sem si odprl spletno stran FIHO in sem bil najprej tako malo scarry, sem mislil, da je spletna stran v izdelavi, ampak ni v izdelavi. Na spletni strani sploh ne vem kdo je sekretar, na spletni strani sploh ne vem, kdo so člani Nadzornega odbora FIHO, skratka, jaz nimam nobene informacije na tej spletni strani. Tukaj imam tri komisije, na prvi stopnji so tri pikice, sploh ne vem kaj tam manjka, kaj tam ne manjka, kdo je namestnik, kdo je predsednik sploh ne piše. Skratka bogo. Ko pa berem to poročilo in delam primerjavo s to spletno stranjo pa ugotovim, ker tukaj pa imam malo bolj natančen seznam, kdo kje je in kdo ni, pa ugotovim seveda eno veliko površnost, ne mi zameriti, ampak če že govorimo na strani 6, če že govorimo, kdo je kje član, recimo dam primer, člani komisije se opravičujem na strani 7 je to, člani Komisije za ocenjevanje in pripravo predlogov za razporeditev sredstev FIHO na invalidskih organizacijah je ena komisija, druga komisija je pa tista, ki dodeljuje denar na humanitarcih. Na invalidskih imate imena razdeljena, vpisana notri, na humanitarnih pa tega nimate. Imate pa to na spletni strani, ampak jaz več ne vem, kdo je kdo. Druga stvar, če hočemo biti transparentni v tej organizaciji, dajmo na glas povedati iz katere organizacije prihajajo te člani. Pa ne zaradi nas poslancev Državnega zbora, zaradi invalidov, zaradi članov humanitarne organizacije, da bodo vedeli, kdo odloča o njihovem denarju. To je zelo pomembno. Zaradi njih napišite ta Lojze prihaja od tam, ta pinko palinko prihaja od tam in ta prihaja od tam. Zato, da bomo tudi za prihodnost vedeli, kateri so ljudje, ki se konstantno eni in isti svaljkajo po teh komisijah že 20 let. Jaz ne morem verjeti, da FIHO ne premore drugih ljudi kot samo ene in iste. </font><br/>
<br/>
<b><font size="4">23. TRAK: (MK) - 15.50</font></b><br/>
<br/>
<b><font size="4">	</font></b><font size="4">(nadaljevanje) Zato, da bom polite ne bom na glas govoril, kdo se že svaljka 20 let v teh organizacijah. To je nemogoče. In zato je to zaupanje, da je bilo pravično razdeljeno bistveno manjše. In to boste se slej ko prej mogli spopasti s tem vprašanjem, da boste odprli in prikazali, da ste res iskreni, da mislite resno, pa ne bom bral teh imen, lahko si sami odprete pa primerjavo naredite in tako naprej. Potem so še tukaj ene druge stvari. Nekdo, ki zaseda najvišje funkcije v FIHO je istočasno tudi član Komisije za razdeljevanje oziroma ocenjevanje programov. To res rabimo? Dajte se odločiti, ali imate v vseh organizacijah res premalo ljudi, ki vedo, imate eno fantastično, en fantastičen stavek, ki se mu reče, da v teh komisijah lahko delujejo, vam bom prebral na glas s formalnimi in neformalnimi znanji. A veste, kaj to pomeni? Kdorkoli z drugimi besedami. Kdorkoli. Pogoj je, da pride iz teh organizacij. Torej zato izgovor, da je premalo ljudi, ki bi vedeli, kako se temu dela in streže je adijo. To je slab izgovor. </font><br/>
<font size="4">	Potem naslednja stvar, ki se mi zdi še zelo pomembna za omeniti pa je, moram reči, iskreno povem, to pa bom na glas povedal, izredno sem razočaran, da je seveda imenovan bil v konstantno super junak, strokovnjak za vsa področja gospod Mitja Čander, to ime poznamo že vemo, kje vse je peljal svojo zgodbo in zdaj vidim, da je to človek za posebne namene in posebne misije, ki ga mora nekdo nekam spraviti, zato da spelje določeno organizacijo tako kot je treba. Ne vem, ob tem poročilu bom seveda rekel naslednje, ne vem, če je interes te Vlade, a res želi spreminjati zakon in celo razdeliti FIHO na dva dela oziroma ta del posebej ločiti humanitarce, posebej ločiti invalide. Ne vem, mogoče je pa zato bil imenovan, špekuliram, nimam pojma. Ne vem. Ampak definitivno je sporočilo z imenovanjem te osebe, ki je kompromitiram bila že na več področjih, sicer bolj iz kulturnih krogov, ker je tam bolj doma, ne vem, kaj dela zdaj po novem v FIHO, je pa res, da je lahko član tudi kakšnih teh organizacij in je to tudi razlog zagotovo, vsaj iz mojega poznavanja vem, da je, da se je znašel zdaj v tem organu, kjer bo seveda, ki je pa ključen in bo odločal o delovanju in funkcioniranju tega odbora. Namreč nadzorni odbor je tisti, ki odloča o ključnih zadevah. Potem pa formalno se spelje vse skozi ostale organe in je zadeva speljana tako kot je treba. Tako da me veseli, da ste imeli nekaj ostanka denarja, že zaradi samega rezervnega sklada je zelo fajn, da je ta denar vedno na zalogi, ker prihajajo tudi suhi mesci in takrat je zelo fajn, da se ta denar uporabi prav za te namene. Je pa tako veste, tam kjer je velik denarja in to ni malo denarja, to je velik denarja, tam kjer je veliko denarja je zelo rado veliko botrov zraven in je vedno zanimivo. In prav zato v Državnem zboru ne smemo biti tiho in moramo zelo natančno prebirati ta poročila in spremljati, kaj počnejo te organizacije. Veste, ta strah, dajmo pustiti invalide in humanitarce pri miru, glede saj oni delajo res dobro delo, pa že tako se nam smilijo in bogi so, pa ne vem kaj še vse. Ne, nasprotno, invalidi nočejo biti bogi. Invalidi hočejo biti enakopravni. Samo, če hočejo biti enakopravni, potem morajo tudi v vse ostale atribute poseči, kar pa pomeni transparentnost, učinkovitost in predvsem pravičnost. Da ne govorimo o zakonitosti, zato je treba biti brez dlake na jeziku, kadar se pogovarjamo o teh stvareh. Zakaj? Zato, ker bodo potem bistveno bolj natančno in bistveno bolj pogumno lahko tudi zahtevali od te države določene stvari. Veste, stvar mora biti sorazmerna v eno in drugo smer, ne samo bi radi denar. Denarja je premalo. </font><br/>
<br/>
<b><font size="4">24. TRAK: (MK) - 15.55</font></b><br/>
<br/>
<b><font size="4">	</font></b><font size="4">(nadaljevanje) Tako, da jaz sem danes poskušal predvsem odpreti določene probleme, ki jih ta FIHO ima oziroma jih jaz tako zaznavam in ni enostavno. Zato jaz vedno rečem, kdorkoli je direktor te organizacije, lahko praznuje in se mu čestita samo prvi dan, ker vse ostale naslednje dni ima samo problem in težave. Veliko sreče še naprej in upam, da se vidimo pri naslednjem poročilu. </font><br/>
<br/>
<font size="4">	</font><b><font size="4">PREDSEDNICA EVA IRGL: </font></b><font size="4">Najlepša hvala za to izčrpno razpravo. Zdaj pa ne vidim nikogar več prijavljenega k razpravi, tako da ugotavljam, da se je Odbor za delo, družino, socialne zadeve in invalide seznanil s Poročilom o delu in finančnem poslovanju Fundacije za financiranje invalidskih in humanitarnih organizacij Republike Slovenije v letu 2019. S tem torej zaključujem obravnavo poročila.</font><br/>
<br/>
<font size="4">	In prehajamo še na 3. točko, </font><b><font size="4">TO JE TOČKA RAZNO. </font></b><font size="4">Želi kdo razpravljati? Vidim, da ne. Tako, da tudi to točko zaključujem. Vsem se zahvaljujem za udeležbo na današnji seji. Lepo vas pozdravljam, predvsem pa vam želim lep dan in srečno, kamor pač ste že namenjeni. Srečno, nasvidenje. </font><br/>
<br/>
<b><font size="4">Seja je bila končana 12. januarja 2021 ob 15.56.</font></b>
</root>