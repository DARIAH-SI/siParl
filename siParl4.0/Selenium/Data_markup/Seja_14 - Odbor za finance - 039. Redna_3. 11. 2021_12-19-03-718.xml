<root>
<h5 class="label"><span>Vsebina zapisa seje</span></h5><div align="center">
<p><b><font size="4">REPUBLIKA SLOVENIJA</font></b><br/>
<b><font size="4">DRŽAVNI ZBOR</font></b><br/>
<b><font size="4">ODBOR ZA FINANCE</font></b><br/>
<b><font size="4">39. seja</font></b><br/>
<br/>
<b><font size="4">(3. november 2021)</font></b></p></div><br/>
<b><font size="4">Sejo je vodil Robert Polnar, predsednik odbora.</font></b><br/>
<b><font size="4">Seja se je začela ob 14. uri. </font></b><br/>
<br/>
<b><font size="4">1. TRAK: (DAG) </font></b><br/>
<br/>
<b><font size="4">	PREDSEDNIK ROBERT POLNAR: </font></b><font size="4">Spoštovani gospe in gospodje, lepo pozdravljeni! Začenjam 39. sejo Odbora za finance. </font><br/>
<font size="4">	Nisem prejel nobenega obvestila o tem, da bi bil kdo zadržan in se seje ne bi mogel udeležiti. Prejel pa sem kar nekaj pooblastil, in sicer: Alenka Bratušek nadomešča Marka Bandellija iz Poslanske skupine SAB, Nada Brinovšek nadomešča Eleno Zavadlav Ušaj iz Poslanske skupine Slovenske demokratske stranke, Nik Prebil nadomešča Andrejo Zabret iz Poslanske skupine Liste Marjana Šarca, Karmen Furman nadomešča Franca Rosca iz Poslanske skupine Slovenske demokratske stranke in Dušan Šiško nadomešča Janija Ivanušo iz Poslanske skupine Slovenske nacionalne stranke. </font><br/>
<font size="4">	</font><br/>
<font size="4">	S sklicem seje ste prejeli dnevni red seje odbora. Ker v poslovniškem roku nisem prejel predlogov za spremembo dnevnega reda, je ta določen, kot je bil predlagan s sklicem seje.</font><br/>
<br/>
<font size="4">	Prehajamo na </font><b><font size="4">1. TOČKO DNEVNEGA REDA – PREDLOG ZAKONA O SPREMEMBAH IN DOPOLNITVAH ZAKONA O TROŠARINAH, DRUGA OBRAVNAVA.</font></b><br/>
<b><font size="4">	</font></b><font size="4">Predlagatelj zakona je Vlada. </font><br/>
<font size="4">	K obravnavi te točke dnevnega reda so bili vabljeni predstavnice in predstavniki Ministrstva za finance in Zakonodajno-pravne službe. </font><br/>
<font size="4">	Kot dodatno gradivo poleg predloga zakona ste prejeli še mnenje Zakonodajno-pravne službe in mnenje Komisije Državnega sveta za gospodarstvo, obrt, turizem in finance. </font><br/>
<font size="4">	Rok za vlaganje amandmajev je potekel 28. oktobra letos. Amandmaje so vložile poslanske skupine SDS, NSi in SMC, in sicer k štirinajstim členom predloga zakona. </font><br/>
<br/>
<font size="4">	Začenjam </font><b><font size="4">drugo obravnavo </font></b><font size="4">predloga zakona.</font><br/>
<font size="4">	Za uvodno predstavitev dajem besedo predstavnici Ministrstva za finance, državni sekretarki Maji Hostnik Kališek. </font><br/>
<br/>
<font size="4">	</font><b><font size="4">MAG. MAJA HOSTNIK KALIŠEK: </font></b><font size="4">Hvala lepa.</font><br/>
<font size="4">	Spoštovani predsednik, spoštovane poslanke in spoštovani poslanci! Dovolite mi, da kratko predstavim poglavitne rešitve Predloga zakona o spremembah in dopolnitvah Zakona o trošarinah, ki ga je Vlada predložila Državnemu zboru v obravnavo in sprejetje po rednem postopku. </font><br/>
<font size="4">	Poglavitni cilj novele zakona je izpolnitev obveznosti uskladitve s predpisi Evropske unije, in sicer z Direktivo Sveta EU, ki določa splošni režim za trošarino, in z Direktivo Sveta EU, ki spreminja Direktivo o uskladitvi strukture trošarin za alkohol in alkoholne pijače. </font><br/>
<font size="4">	Na področju trošarinskega režima se z novelo zakona predlaga elektronsko spremljanje gibanja trošarinskih izdelkov, sproščenih v porabo z dobavo za komercialni namen od 13. februarja 2023. Predlaga se povezovanje podatkov trošarinskih in carinskih postopkov in predlaga skupna stopnja EU za delne izgube trošarinskih izdelkov, ki nastanejo pri gibanju trošarinskih izdelkov zaradi njihovih fizičnih in kemičnih značilnosti ter zunanjih dejavnikov. </font><br/>
<font size="4">	Pri gibanju trošarinskih izdelkov v režimu odloga plačila trošarine znotraj Slovenije se z novelo zakona predlaga opustitev uporabe papirnatega trošarinskega dokumenta in obvezna uporaba računalniško podprtega sistema od 1. januarja 2023. Na področju trošarinske obravnave alkohola in alkoholnih pijač se z novelo zakona predlaga izdaja potrdila za neodvisnega malega proizvajalca alkoholnih pijač v Sloveniji. Ta bo spremljal gibanje alkohola in alkoholnih pijač prejemnikov v drugo državo članico Unije, </font><br/>
<br/>
<b><font size="4">2. TRAK: (TB) – 14.05</font></b><br/>
<br/>
<font size="4">	(nadaljevanje) v kateri lahko mali proizvajalec uveljavlja nižjo trošarino za malega proizvajalca alkohola ali alkoholnih pijač. Za malega proizvajalca piva v Sloveniji se predlaga določanje statusa na podlagi proizvedenih količin v preteklem in ne več v tekočem koledarskem letu.</font><br/>
<font size="4">	Predlagana novela zakona ne bo imela neposrednih posledic na državni proračun. Predlagane rešitve posredno pozitivno vplivajo na višino pobrane trošarine, saj so instrument za poenostavitev postopkov obračuna trošarine v nekaterih primerih oziroma instrument za preprečevanje izogibanja plačevanju trošarin v trgovanju med državami članicami.</font><br/>
<font size="4">	Spoštovani poslanke in poslanci, v skladu z vsem povedanim, Vlada predlaga, da predlog zakona podprete.</font><br/>
<font size="4">	Hvala.</font><br/>
<br/>
<font size="4">	</font><b><font size="4">PREDSEDNIK ROBERT POLNAR:</font></b><font size="4"> Hvala, gospa državna sekretarka.</font><br/>
<font size="4">	Zdaj dajem besedo predstavnici Zakonodajno-pravne službe Državnega zbora. Tokrat je to gospa Sladjana Ješić.</font><br/>
<font size="4">	Prosim.</font><br/>
<br/>
<font size="4">	</font><b><font size="4">SLADJANA JEŠIĆ:</font></b><font size="4"> Hvala za besedo.</font><br/>
<font size="4">	Lepo pozdravljeni!</font><br/>
<font size="4">	Zakonodajno-pravna služba je predlog zakona, katerega cilj je uskladitev Zakona o trošarinah z dvema direktivama EU preučila z vidika njegove skladnosti z Ustavo, pravnim sistemom iz zakonodajno tehničnega vidika, ter pripravila pisno mnenje, ki obsega uvodni del in pripombe k posameznim členom. </font><br/>
<font size="4">Izpostavila bi pripombo iz uvodnega dela mnenja, ki se nanaša na pristop pri prenosu vsebine direktiv v nacionalni pravni red. V določenih členih gre namreč za dobeseden prenos v(?) delo direktive, kar ni ustrezno, saj zakonodajalec ne more določati zavezujočih ravnanj organov drugih držav članic na njihovem ozemlju. Določbe bi zato bilo treba oblikovati tako, da urejajo oziroma določajo le zavezujoča ravnanja pristojnih organov Republike Slovenije. K posameznim členom pa je Zakonodajno-pravna služba v mnenju podala pripombe, ki so večinoma zakonodajno tehnične narave, nekatere pa so bile tudi z vidika večje jasnosti in določnosti.</font><br/>
<font size="4">Vloženi so bili amandmaji Poslanskih skupin SDS, NSi in SMC, ki v večji meri ustrezno upoštevajo zakonodajno tehnične pripombe iz mnenja, ne pa tudi pripomb iz uvodnega dela mnenja in tudi ne vseh pripomb, ki se nanašajo na večjo jasnost in določnost zakonskih norm.</font><br/>
<font size="4">Hvala.</font><br/>
<br/>
<font size="4">	</font><b><font size="4">PREDSEDNIK ROBERT POLNAR:</font></b><font size="4"> Hvala, gospa Ješić.</font><br/>
<font size="4">	Končali smo z uvodnimi predstavitvami.</font><br/>
<font size="4">	Gospe in gospodje, odboru predlagam, da po končani razpravi o členih, v skladu s tretjo alinejo 128. člena Poslovnika Državnega zbora, glasuje skupaj o vseh členih. Ali kdo temu nasprotuje? (Ne.) Ne.</font><br/>
<font size="4">Prehajamo na razpravo in odločanje o členih, ter vloženih amandmajih, na podlagi »vložitvenega« lista predloženih amandmajev.</font><br/>
<font size="4">	</font><br/>
<font size="4">	V razpravo dajem 1. in 2. člen, h katerima ni bilo vloženih amandmajev. Želi kdo besedo? (Ne.) Ne želi.</font><br/>
<font size="4">	Prehajamo na 3. člen. K 3. členu je bil vložen amandma Poslanskih skupin SDS, SMC in NSi. Predlagam, kolegice in kolegi, da v nadaljnjem postopku pri vsakem amandmaju ne berem, kdo je predlagatelj, ker so predlagatelji vedno isti, se pravi, Poslanske skupine SDS, SMC in NSi.</font><br/>
<br/>
<font size="4">	Amandma k 3. členu. Torej, želi kdo besedo? (Ne.) Ne želi, zato prehajamo na odlo…. </font><br/>
<font size="4">Postopkovno, poslanka Monika Gregorčič, prosim.</font><br/>
<br/>
<b><font size="4">MONIKA GREGORČIČ (PS SMC):</font></b><font size="4"> Vljudno prosim, spoštovani predsednik, za 5 minut odmora pred pričetkom glasovanja za posvet.</font><br/>
<br/>
<font size="4">	</font><b><font size="4">PREDSEDNIK ROBERT POLNAR:</font></b><font size="4"> Dobro.</font><br/>
<font size="4">	Zdaj je ura 14.09. Prekinjam sejo, nadaljevali bomo ob 14. uri 15 minut.</font><br/>
<br/>
<font size="4">	(Seja je bila prekinjena ob 14.09.)</font><br/>
<br/>
<b><font size="4">3. TRAK (VI) 14.15</font></b><br/>
<br/>
<font size="4">	(Seja se je nadaljevala ob 14.15.)</font><br/>
<br/>
<b><font size="4">	PREDSEDNIK ROBERT POLNAR:</font></b><font size="4"> Spoštovani gospe in gospodje! Nadaljujemo sejo.</font><br/>
<font size="4">	Najprej še eno pooblastilo, in sicer poslanec Miha Kordiš nadomešča poslanca Luko Mesca iz Poslanske skupine Levica. </font><br/>
<br/>
<font size="4">	Prehajamo na glasovanje o amandmaju k 3. členu, predlagatelji Poslanske skupine SDS, SMC in NSi. Glasujemo. </font><br/>
<font size="4">	Kdo je za? (11 članov.) Kdo je proti? (Nihče.)</font><br/>
<font size="4">	Ugotavljam, da je amandma sprejet. </font><br/>
<br/>
<font size="4">	Tudi k 4. členu imamo amandma. Želi kdo razpravljati? (Ne.) Ne želi, zato prehajamo na odločanje o amandmaju k 4. členu. Glasujemo. </font><br/>
<font size="4">	Kdo je za? (11 članov.) Kdo je proti? (Nihče.)</font><br/>
<font size="4">	Ugotavljam, da je amandma sprejet. </font><br/>
<br/>
<font size="4">	V obravnavo dajem 5. člen, h kateremu ni bilo vloženih amandmajev. Ni razprave.</font><br/>
<br/>
<font size="4">Prehajamo na amandma k 6. členu. Želi kdo besedo? (Ne.) Prehajamo na odločanje o amandmaju k 6. členu. Glasujemo. </font><br/>
<font size="4">	Kdo je za? (11 članov.) Kdo je proti? (Nihče.)</font><br/>
<font size="4">	Ugotavljam, da je amandma sprejet. </font><br/>
<br/>
<font size="4">	V obravnavo dajem člene od 7 do vključno 10, h katerim ni bilo vloženih amandmajev. Ni razprave.</font><br/>
<br/>
<font size="4">	Zato prehajamo na amandma k 11. členu. Glasujemo o amandmaju k 11. členu. </font><br/>
<font size="4">	Kdo je za? (11 članov.) Kdo je proti? (Nihče.)</font><br/>
<font size="4">	Ugotavljam, da je amandma sprejet. </font><br/>
<br/>
<font size="4">	V obravnavo dajem člene od 12 do vključno 14, h katerim ni bilo vloženih amandmajev. Razprave ni. </font><br/>
<br/>
<font size="4">	Zato prehajamo na amandma za nova 14.a in 14.b člen. Želi kdo besedo? (Ne.) Ne, prehajamo na odločanje o amandmaju za nova 14.a in 14.b člen. Glasujemo. </font><br/>
<font size="4">	Kdo je za? (11 članov.) Kdo je proti? (Nihče.)</font><br/>
<font size="4">	Ugotavljam, da je amandma sprejet. </font><br/>
<br/>
<font size="4">	V obravnavo dajem člene od 15 do vključno 22, h katerimi ni bilo vloženih amandmajev. Ni razprave. </font><br/>
<br/>
<font size="4">	Zato prehajamo na amandma k 23. členu. Prehajamo na odločanje. Glasujemo o amandmaju k 23. členu. </font><br/>
<font size="4">	Kdo je za? (11 članov.) Kdo je proti? (Nihče.)</font><br/>
<font size="4">	Ugotavljam, da je amandma sprejet. </font><br/>
<br/>
<font size="4">	Tudi k 24. členu imamo amandma. Želi kdo besedo? (Ne.) Prehajamo na odločanje. Glasujemo o amandmaju k 24. členu. </font><br/>
<font size="4">	Kdo je za? (11 članov.) Kdo je proti? (Nihče.)</font><br/>
<font size="4">	Ugotavljam, da je amandma sprejet. </font><br/>
<br/>
<font size="4">	Prehajamo na 25. člen in amandma k 25. členu. Razprave ni, zato glasujemo. </font><br/>
<font size="4">	Kdo je za? (11 članov.) Kdo je proti? (Nihče.)</font><br/>
<font size="4">	Ugotavljam, da je amandma sprejet.</font><br/>
<font size="4"> </font><br/>
<font size="4">	V obravnavo dajem člene od 26 do vključno 31, h katerim ni bilo vloženih amandmajev. Razprave ni. </font><br/>
<br/>
<font size="4">	Zato prehajamo na 32. člen, h kateremu je bil vložen amandma. </font><br/>
<br/>
<b><font size="4">4. TRAK: (NB) – 14.20</font></b><br/>
<br/>
<font size="4">	(Nadaljevanje) Začenjam glasovanje o amandmaju k 32. členu. Glasujemo. </font><br/>
<font size="4">	Kdo je za? (11 članov.) Kdo je proti? (Nihče.)  </font><br/>
<font size="4">	Ugotavljam, da je amandma sprejet. </font><br/>
<br/>
<font size="4">	V obravnavo dajem 33. člen h kateremu ni bilo vloženih amandmajev. </font><br/>
<br/>
<font size="4">	Prehajamo na 34. člen kjer imamo amandma. Začenjam glasovanje o amandmaju k 34. členu. Glasujemo. </font><br/>
<font size="4">	Kdo je za? (11 članov.) Kdo je proti? (Nihče.)  </font><br/>
<font size="4">	Ugotavljam, da je amandma sprejet.</font><br/>
<br/>
<font size="4">	V razpravo dajem 35. člen h kateremu ni bilo vloženega amandmaja. </font><br/>
<br/>
<font size="4">	Prehajamo torej na 36. člen kjer imamo en amandma. Začenjam glasovanje o amandmaju k 36. členu. Glasujemo. </font><br/>
<font size="4">	Kdo je za? (11 članov.) Kdo je proti? (Nihče.)  </font><br/>
<font size="4">	Ugotavljam, da je amandma sprejet.</font><br/>
<br/>
<font size="4">	Prehajamo na amandma k 37. členu. Glasujemo. </font><br/>
<font size="4">	Kdo je za? (11 članov.) Kdo je proti? (Nihče.)  </font><br/>
<font size="4">	Ugotavljam, da je amandma sprejet.</font><br/>
<br/>
<font size="4">	Tudi k 38. členu imamo amandma. Začenjam glasovanje o amandmaju k 38. členu. Glasujemo. </font><br/>
<font size="4">	Kdo je za? (10 članov.) Kdo je proti? (Nihče.)  </font><br/>
<font size="4">	Ugotavljam, da je amandma sprejet.</font><br/>
<br/>
<font size="4">	In še zadnji, 39. člen, tudi tukaj imamo amandma. Začenjam glasovanje o amandmaju k 39. členu. Glasujemo. </font><br/>
<font size="4">	Kdo je za? (11 članov.) Kdo je proti? (Nihče.)  </font><br/>
<font size="4">	Ugotavljam, da je amandma sprejet.</font><br/>
<br/>
<font size="4">	Na ta način zaključujem razpravo o členih in v skladu s prej sprejeto odločitvijo odbora prehajamo zdaj na glasovanje o vseh členih skupaj. Začenjam glasovanje o vseh členih skupaj. Glasujemo. </font><br/>
<font size="4">	Kdo je za? (11 članov.) Kdo je proti? (Nihče.)  </font><br/>
<font size="4">	Ugotavljam, da je amandma sprejet.</font><br/>
<br/>
<font size="4">	S tem zaključujem obravnavo Predloga Zakona na odboru za finance. Vsi sprejeti amandmaji bodo vključeni v dopolnjen predlog predloga zakona, ki bo sestavni del poročila odbora. </font><br/>
<font size="4">Predlagam, da kot poročevalec na seji Državnega zbora nastopim sam kot predsednik odbora.</font><br/>
<br/>
<font size="4">Na ta način zaključujem 1. točko dnevnega reda. </font><br/>
<br/>
<font size="4">	In prehajamo na </font><b><font size="4">2. TOČKO DNEVNEGA REDA – PREDLOG ZAKONA O SPREMEMBI ZAKONA O PRISPEVKIH ZA SOCIALNO VARNOST.</font></b><br/>
<font size="4">	Predlagatelj zakona je skupina poslank in poslancev s prvo podpisanim poslancem Miho Kordišem. K obravnavi te točke so vabljeni: Miha Kordiš v imenu predlagatelja, predstavnice in predstavniki Ministrstva za finance in Zakonodajno-pravne službe. Kot gradivo ste poleg predloga zakona prejeli tudi mnenje Zakonodajno-pravne službe, mnenje Vlade Republike Slovenije, skupni dopis predstavnikov reprezentativnih delodajalskih organizacij, dopis Zavoda za zdravstveno zavarovanje Slovenije in mnenje Komisije Državnega sveta za gospodarstvo, obrt, turizem in finance. Rok za vlaganje amandmajev je potekel 28. oktobra letošnjega leta, amandmaji niso bili vloženi.  </font><br/>
<font size="4">	</font><br/>
<b><font size="4">5. TRAK: (DAG) – 14.25</font></b><br/>
<br/>
<b><font size="4">	</font></b><font size="4">(nadaljevanje) Spoštovani kolegice in kolegi, preden preidemo na obravnavo predloga zakona, mi dovolite, da vas spomnim, da smo podobno besedilo predloga zakona že obravnavali letos na 35. seji Odbora za finance, ki je bila 22. junija. Od takrat do danes je ta zakonski predlog nekoliko modificiran, ne kaj bistveno, najbolj v časovni komponenti glede začetka veljavnosti zakona. </font><br/>
<font size="4">Za vse ostalo pa dajem besedo predlagatelju, poslancu Mihi Kordišu. </font><br/>
<font size="4">Kolega Kordiš, izvolite.</font><br/>
<br/>
<font size="4">	</font><b><font size="4">MIHA KORDIŠ (PS Levica): </font></b><font size="4">Hvala za besedo, predsedujoči. </font><br/>
<font size="4">	V tej zakonski pobudi v Levici predlagamo, da se nekoliko dvigne prispevna stopnja za delodajalce in na ta način zagotovi dodatne vire za pokojninsko blagajno. Slovenska pokojninska blagajna je grozno podhranjena. Če to izpostavim, ne bom povedal ničesar novega. Verjetno ne bom povedal tudi ničesar novega, če izpostavim dva obraza oziroma dve posledici te podhranjenosti pokojninske blagajne. Prva je revščina med upokojenci. Pokojnine pri nas so silno nizke, kar 40 % upokojencev prejema pokojnine nižje od 600 evrov. Zdaj se je situacija malce popravila, ker smo na srečo uspeli z zakonsko pobudo, da se najnižje pokojnine za polno dobo dvignejo na 600 in nekaj evrov, pa vseeno, to ne izčrta revščine, ki vlada med upokojenci. Če želimo revščino upokojencev nasloviti, potem moramo pokojninski blagajni priskrbeti dodatne vire. Še ena številka, še bolj grozljiva kot statistika v odstotkih, je absolutno število upokojencev, ki živijo pod pragom tveganja revščine. Ljudje, ki so delali celo življenje, prispevali družbi po svojih najboljših močeh, pa vseeno ne zmorejo z dohodkom na stara leta preživeti. 97 tisoč takih posameznikov in posameznic imamo v tej državi. Drugi obraz oziroma druga posledica podhranjenosti pokojninske blagajne pa je strošek, ki ga nosi državni proračun. Ker iz prispevkov v pokojninsko blagajno ne zberemo dovolj sredstev, da bi z njimi pokrivali pokojninske obveze, ki jih kot država in skupnost imamo do upokojencev, mora svoje primakniti iz integralnega proračuna Republika Slovenija, iz mase sredstev, ki jih zberemo kot skupnost iz davčnega naslova.</font><br/>
<font size="4">Trenutno se transfer v pokojninsko blagajno giba nekoliko čez milijardo evrov, v razmerah pretekle krize je bil ta transfer še večji. To je milijarda evrov, ki bi jo tako zelo potrebovali za naslovitev vsesplošne krize, ki jo kot družba živimo. Lahko se pogovarjamo o skrbstvu starejših, za katere bi bila potrebna gradnja novih domov starejših. Lahko se pogovarjamo o stiski mladih, ki ne morejo priti do svojega stanovanja, ker nam manjka 10 tisoč javnih neprofitnih stanovanj. Tudi o odzivu na podnebni zlom bi lahko spregovorili besedo ali dve. Vsi ti ukrepi potrebujejo financiranje in državni proračun ima milijardo evrov manj manevrskega prostora, zato ker se pokojninska blagajna s prispevki ne more sama vzdrževati in moramo prispevati vsi skupaj za to, da zagotovimo izplačilo teh pokojnin. </font><br/>
<font size="4">	Izvirni greh luknje v pokojninski blagajni je nastal leta 1996, ko se je takratna Vlada Janeza Drnovška odločila, da bo praktično prepolovila prispevno stopnjo za delodajalce. In sicer jo je s 15,5 % znižala za 6,65 odstotne točke na 8,85 %. To je proizvedlo za posledico že omenjeno nujo po transferju sredstev iz integralnega državnega proračuna v pokojninsko blagajno, hkrati pa je ustvarilo še eno novo, dodatno krivico – prispevna stopnja za delavce je namreč ostala na enaki ravni. In imamo sila nenavadno situacijo, v kateri delodajalci prispevajo v pokojninsko blagajno skoraj še enkrat manj, kot prispevajo zaposleni. Plače delavcev so oprispevčene za pokojnine v višini 15,5 %, dočim, kot sem že omenil, prispevek delodajalca znaša 8,85 %. 22 let tega nevzdržnega stanja je privedlo do – govorim o skupni masi – 20 milijard evrov težke izgube v pokojninski blagajni. To je 20 milijard evrov, ki so se stočile v žepe delodajalcev,</font><br/>
<br/>
<b><font size="4">6. TRAK (VI) 14.30</font></b><br/>
<br/>
<font size="4">	(nadaljevanje) v pričakovanju, da bomo prišli do razvojnega preboja in razmaha gospodarstva, kar se seveda nikoli ni zgodilo. Vse kar se je zgodilo, je bil transfer sredstev v davčne oaze, ki so za seboj prepustili luknjo v pokojninski blagajni za teh že izpostavljenih 20 milijard evrov. To situacijo torej v Levici želimo popraviti. Kako? Predlagamo postopni dvig prispevne stopnje za delodajalce sledeč ukrepu kot smo ga v začetku 90. v tej družbi že poznali, in sicer da se v bodočih štirih letih prispevna stopnja za delodajalce dviguje 0,8 odstotne točke vsako leto. Po štiriletnem obdobju z dvigom prispevne stopnje na dobrih 12 % za delodajalce bi to pomenilo pol milijarde evrov novih dodatnih prihodkov v pokojninsko blagajno, s katerimi bi bodisi razbremenili državni proračun in mu omogočili manevrski prostor za dodatne prepotrebne investicije, bodisi zagotovili dodatna nova sredstva s katerimi se lahko spoprimemo s fenomenom revščine in trpljenja med upokojenci. Ker lahko pričakujem argumente kako tovrsten dvig prispevkov za delodajalce ni vzdržen, da bo klecnilo gospodarstvo in ne vem kaj še vse in kako je potrebno celostno gledati in na pokojninsko blagajno in na njeno socialno sliko in na njene gospodarske učinke in vse to, naj že kar v uvodni predstavitvi te očitke oziroma pomisleke naslovim. Torej, znesek o katerem se pogovarjamo, ki bi ga do leta 2026 zagotovili pokojninski blagajni, znaša v resnici samo 7,9 % vsega dobička, ki je proizvedeno v gospodarskem sektorju. Torej, tako v podjetjih v lasti države, kot v podjetjih v zasebni lasti. To je zanemarljiva številka. Skupaj se pogovarjamo o 366,2 milijona evrov dodatnega prihodka s strani zasebnih lastnikov podjetij oziroma pravnih oseb. Država bi prispevala 61,2 milijona evrov kot delodajalec, znižala pa bi se za zasebnike tudi odmera za davek na dohodek pravnih oseb, ker bi morali plačevati 76,6 milijonov evrov manj davka na dobiček. Skratka, kar želim s tem zadnjim argumentom in številkami podkrepiti je, da kot družba nimamo problema s premalo ustvarjenega bogastva zato, da bi lahko dodatno napolnili pokojninsko blagajno. Problem s katerim se soočamo je problem redistribucije. Ustvarjenega bogastva je dovolj, samo država ga mora s svojimi redistributivnimi mehanizmi zajeti tam, kjer je in v dobičku gospodarstva zagotovo ta sredstva obstajajo in ga premestiti zato, da odgovori na družbene probleme in družbene izzive. V tem konkretnem slučaju za dodatno financiranje pokojninske blagajne, preko tega pa bodisi razbremenitve državnega proračuna, bodisi naslavljanje revščine med upokojenci. Za primerjavo teh 366,2 milijona evrov, na katere so se tako žolčno odzvale delodajalske organizacije, češ, da gospodarstvo tega ne bo zmoglo, je za cel red velikosti nižje od dejanskih dobičkov, ki se v gospodarstvu ustvarjajo, pa pretežno ostajajo v žepih kapitala. Samo v prejšnjem letu, ko smo že trpeli epidemijo korona virusa, so se ti dobički gibali okoli 3 milijard evrov, malo manj. V letih pred tem pa so dosegali 4 oziroma 5 milijard evrov. Torej, kot rečeno, še s temi številkami, družba je dovolj bogata, sredstev je dovolj, le ta sredstva je potrebno preusmeriti tja kjer družbena potreba obstaja. V danem slučaju je to pokojninska blagajna. Zato, da pripoznamo aktualno situacijo nestabilnosti v razmerah epidemije Covid-19 predlagamo tudi, da ta zakonska intervencija in postopen dvig prispevkov ne stopi v veljavo kar takoj, ampak stopi v veljavo šele z letom 2023, ko bo po oceni Umarja, BDP realno narasel za 3,3 odstotne točke. </font><br/>
<font size="4">Hvala. </font><br/>
<br/>
<b><font size="4">PREDSEDNIK ROBERT POLNAR:</font></b><font size="4"> Hvala, gospod poslanec. </font><br/>
<font size="4">Sedaj dajem besedo predstavnici Ministrstva za finance, državni sekretarki gospe Maji Hostnik Kališek.</font><br/>
<font size="4">Izvolite. </font><br/>
<br/>
<b><font size="4">MAG. MAJA HOSTNIK KALIŠEK:</font></b><font size="4"> Hvala.</font><br/>
<font size="4">Spoštovani predsedujoči! Spoštovani poslanke in poslanci!</font><br/>
<font size="4">Vlada Republike Slovenije predloga zakona o spremembi zakona o prispevkih za socialno varnost, ki ga je vložila skupina poslancev, ne more podpreti.</font><br/>
<br/>
<b><font size="4">7. TRAK: (SB) – 14.35</font></b><br/>
<br/>
<font size="4">	(nadaljevanje) Vsebina predloga zakona je bila že predstavljena s strani predlagatelja, zato bom v nadaljevanju predstavila argumente iz mnenja Vlade, ki ga je Vlada sprejela in posredovala v Državni zbor. V mnenju je uvodoma pojasnjeno, da se je z Belo knjigo o pokojninah natančno analizirala tematika vzdržnosti pokojninske blagajne, dostojne višine pokojnin ter višina prispevkov za pokojninsko in invalidsko zavarovanje. Na podlagi Bele knjige o pokojninah so bila predstavljena usklajena izhodišča za prenovo pokojninskega in invalidskega zavarovanja v Republiki Sloveniji. Predlog zakona enostransko posega v pokojninski sistem brez celovitega pregleda financiranja sistema ter obširne preučitve vpliva sprememb na celoten sistem ter tudi na druge sisteme. Pri prihodnji prenovi sistema bi bilo treba pregledati pomanjkljivosti sistema v celoti, in sicer tako z vidika financiranja kot tudi določitve pogojev za priznanje pravic ter sami višine pravic. Predlog poslanskega zakona pomeni dodatno obremenitev delodajalcev z dvigom prispevkov in posledično zviševanje stroškov dela, kar predstavlja negativen vpliv na gospodarsko rast in poslovanje podjetij. Poleg poslabšanja poslovnega okolja je potrebno računati tudi na vpliv predlaganega ukrepa na povečano tveganje za naraščanje sive ekonomije in dela na črno kot posledica višje obremenitve dela. Gospodarstvo je nujno treba ohranjati tako stopnja investiranja kot tudi področje raziskovalno-razvojne dejavnosti in inovacij, na katerih bi morala temeljiti dolgoročna vzdržna rast produktivnosti. Vlada se strinja, da moramo delati z roko v roki in ustvarjati splet različnih politik, ki omogočajo rast produktivnosti in blagostanje tako posameznika kot družbe, pri čemer pa zgolj dvig prispevnih stopenj za pokojninsko in invalidsko zavarovanje ni edini ukrep. </font><br/>
<font size="4">	Spoštovani! Vlada predlogu zakona nasprotuje in meni, da je treba cilje naslovljene s tem predlogom zakona nasloviti sistemsko z upoštevanjem vseh elementov sistema in vplivov na druge družbene podsisteme ter da mora biti dosežen širši družbenih konsenz glede doseganja teh ciljev ter tudi načina financiranja ravni socialne varnosti. Glede na navedeno Vlada predlaga, da se predlog zakona ne podpre. Hvala.</font><br/>
<br/>
<b><font size="4">	PREDSEDNIK ROBERT POLNAR:</font></b><font size="4"> Hvala, gospa državna sekretarka. </font><br/>
<font size="4">	Zdaj dajem besedo predstavnici Zakonodajno-pravne službe gospe Sladjani Ješić, prosim.</font><br/>
<br/>
<b><font size="4">	SLADJANA JEŠIĆ:</font></b><font size="4"> Hvala za besedo.</font><br/>
<font size="4">	Zakonodajno-pravna služba je z vidika svojih poslovniško določenih nalog preučila predlog zakona in pripravila pisno mnenje. Predlog zakona naj bi začel veljati šele 1. januarja 2023, kar predlagatelj utemeljuje s predvideno rastjo BDP-ja. V mnenju smo zato opozorili, da tudi v primeru, da se makroekonomske napovedi ne bi uresničile do začetka veljavnosti predloga zakona niti njegove prehodne določbe niti materialni določb Zakona o prispevkih za socialno varnost ne bo mogoče novelirati.</font><br/>
<font size="4">	Hvala. </font><br/>
<br/>
<b><font size="4">	PREDSEDNIK ROBERT POLNAR</font></b><font size="4">:</font><b><font size="4"> </font></b><font size="4">Hvala, gospa Ješić.</font><br/>
<font size="4">	Tako, kolegice in kolegi, zdaj smo končali z uvodnimi predstavitvami. Odboru predlagam, samo trenutek, kolega Kordiš, ja, razumem, samo moram to še prej formalno speljati.</font><br/>
<font size="4">	Odboru predlagam, da po končani razpravi o členih v skladu s tretjo alinejo 128. člena Poslovnika glasuje o vseh členih skupaj. Ali kdo temu nasprotuje? (Ne.) Prehajamo na razpravo o členih, kakor rečeno amandmajev ni bilo vloženih, členi pa so trije.</font><br/>
<font size="4">	Najprej dobi besedo predlagatelj poslanec Miha Kordiš.</font><br/>
<font size="4">	Prosim. </font><br/>
<br/>
<b><font size="4">	MIHA KORDIŠ (PS Levica):</font></b><font size="4"> Hvala za besedo. </font><br/>
<font size="4">	Kot odziv na stališče Vlade bi lahko priobčil kar naslednje zelo na kratko. Medtem, ko smo v Levici kot predlagatelji tega dviga prispevkov za delodajalce postregli z izračuni, številkami, vsemi posledicami za gospodarstvo, nam je Vlada vrnila z zavrnitvenim mnenjem na način floskul, češ kako se bo zmanjšala konkurenčnost podjetij, kako to pomeni dodatno obremenitev kapitala zaradi katerega bo prišlo do obsega sive ekonomije in podobno. Torej, niti ene same konkretne številke, niti enega samega konkretnega izračuna, čeravno na nas naslavlja kritiko kako ne pristopamo k financiranju pokojninske blagajne dovolj sistemsko. Situacija je prav nasprotna. Vlada je tista, ki nastopa iz stališča ideologije delodajalcev, ideologije kapitala,</font><br/>
<br/>
<b><font size="4">8. TRAK: (TB) – 14.40</font></b><br/>
<br/>
<font size="4">	(nadaljevanje) po kateri je vsak davek preveč, po kateri je preveč vsaka davščina in kako so delavske plače vedno previsoke. Nikoli dovolj, nikoli dovolj. Argument, ki naj to podpre, pa je, da bo Slovenija sicer izgubila konkurenčno bitko. Ampak, vprašajmo se, kako želimo v globalnem merilu gospodarsko tekmovati? Z nizkimi plačami? Socialnim dumpingom? Revščino na stara leta? Ali nemara s kakovostjo? S kakovostjo dela, z usklajenimi proizvodnimi verigami, ki lahko lovijo niše v globalnih trgih in realizirajo polno ustvarjeno vrednost? Jaz mislim, da je ta druga alternativa tista, ki jo moramo zasledovati. Dvig prispevkov za delodajalce pa bo k temu prej prispeval pozitivno in ne negativno. Zakaj? Zaradi tega, ker bo prisilil tok kapitala v investiranje v panoge, ki so bolj dobičkonosne in ne zgolj parazitiranju na nizkih davščin, na davčnih olajšavah in nizkih plačah.</font><br/>
<font size="4">	</font><br/>
<font size="4">	</font><b><font size="4">PREDSEDNIK ROBERT POLNAR:</font></b><font size="4"> Hvala, gospod poslanec.</font><br/>
<font size="4">	Prehajamo na razpravo. Kolegice in kolegi, prvi je prijavljen poslanec Primož Siter. Sprašujem, ali želi še kdo razpravljati? Potem bom za njim imel sam eno krajšo razpravo.</font><br/>
<font size="4">	Kolega Siter, izvolite, prosim.</font><br/>
<br/>
<font size="4">	</font><b><font size="4">PRIMOŽ SITER (PS Levica):</font></b><font size="4"> Ja, hvala lepa, za besedo.</font><br/>
<font size="4">	Pozdravljeni kolegice in kolegi!</font><br/>
<font size="4">	Zdaj, dejstvo je, da naš pokojninski sistem ni optimalen, pa sem zelo prijazno »ubesediščil« oziroma lahko rečem, da ni vzdržen, ni funkcionalen. Za, že samo, če pogledamo, na najbolj makro ravni z pokrivanjem obveznosti Zavoda za pokojninsko in invalidsko zavarovanje, vsako leto, potrebno dopolnilo oziroma transfer sredstev iz državnega proračuna. Po oceni Ministrstva za finance, je lani, lansko leto, za 2020, je znašal 1,2 milijardi. V letih 2013 in 2014, če pogledamo nazaj, pa je recimo presegel celo 1,6 milijarde. Se pravi, pokojninski sistem v svojem finančnem delu, kakor je zastavljen, ni funkcionalen in zdaj, če želimo upokojencem zagotoviti neko dostojno življenje, dostojno starost, dostojne pokojnine, ne da bi hkrati osiromašili proračun, moramo seveda kot je uvodoma pojasnil Miha, povečat prispevke za pokojninsko in invalidsko zavarovanje in ker na eni strani, zdaj pridem do točke tudi, ki jo je omenila predstavnica Vlade, ko je govorila o širšem družbenem konsenzu, je seveda smiselno razumet naslednje. Ker so prispevki zaposlenih zdaj na 15,5 %, je edini smiselni in med najvišjimi v Evropski uniji, je kakopak edina pravična rešitev dvig stopnje, prispevne stopnje na drugi strani, torej pri delodajalcu, ki pa trenutno znaša, kot smo slišal od leta 1996 ali 1997, samo dobrih 8 %.</font><br/>
<font size="4">	Zdaj, predlog oziroma ukrep, ki ga imamo, predsednik, na mizi, je javnofinančno vprašanje oziroma ima svojo javnofinančno noto, ampak, je neposredno povezan z socialnim zemljevidom, zemljevidom Slovenije oziroma kakovosti življenja med upokojenci ali pa bolj pravično reči, ne kvaliteto, ne kakovostjo življenja med upokojenci. Revščina je najbolj razpašena ravno med upokojenci, v Sloveniji, od tistih 260 tisoč ljudi, ki živi v Sloveniji pod pragom revščine, jih je skoraj 100 tisoč upokojencev. Najtanjšo piskajo ženske, samske ženske, starejše, nad 65. let. In že samo iz tega razloga, je kakopak naša dolžnost, da v pokojninski sistem, ki ne funkcionira, ki ne prinese niti nekega osnovnega preživetja upokojencem, upokojenkam, v ta sistem posežemo, na edini pravičen način, da seveda delavcev ne obremenjujemo še dodatno, da pa na drugi strani obdavčimo kapital oziroma delodajalce.</font><br/>
<font size="4">	Še ena stvar, ki bržkone se zna tudi v razpravi največkrat vzniknit, je pa ta gospodarski element oziroma element oziroma vprašanje, kaj se pa zdaj ob takšni stvari lahko,</font><br/>
<br/>
<b><font size="4">9. TRAK: (NB) – 14.45</font></b><br/>
<br/>
<font size="4">	(Nadaljevanje) ob takšnem koraku lahko zgodi z gospodarstvom oziroma kakšne usodne posledice, če se izrazim v navednicah, bi imel takšen dvig na gospodarstvo. Argument za katerega, na katerega smo pomislili v Levici med tem, ko smo ustvarjali ta predlog in razlog zakaj prijazno naslavljamo Državni zbor s tem ukrepom, z razumevanjem tudi do gospodarske srenje in ga premikamo v prihodnost. Mi razumemo, da smo se na tej točki znašli v nekem gospodarskem in socialnem krču in zato tega predloga tudi v bistvu, predloga za dvig prispevkov ne mečemo na plano v času krize. Z njim čakamo na leto 2023, ko bo tako Urad za makroekonomske raziskave, BDP realno narasel za 3,3 odstotka, zaradi dviga prispevnih stopenj bi v letu 2023 stroški dela za delodajalce sicer narasli za 126 milijonov, toda od tega bi 15,3 milijone evra prispevala država, torej kot delodajalec, poleg tega bi zaradi zmanjšanja osnovne za odmero davka na dobiček pravnih oseb delodajalci plačali torej 19,2 milijona evrov manj davka na dobiček. Dobiček delodajalcu torej v zasebnem sektorju bi se torej leta 2023 zmanjšal za 91,5 % glede na dobičke gospodarskih družb v zadnjih letih je to, ta znesek torej zanemarljiv. Torej, iz same smiselnosti obrambe slovenskega pokojninskega sistema zaradi smiselnosti socialne dimenzije predlaganega sklepa in / nerazumljivo/, da rečem po domače, iz zdrave pameti, je smiselno ta zakon oziroma ta ukrep podpreti še enkrat, ker se rad v svojih razpravah oprem na socialna vprašanja predvsem iz tega klica potem, da družbo naredimo bolj pravično, še posebej do ljudi, ki so v bistvu za to družbo pravično in bogato kakršna je, garali celo življenje. </font><br/>
<font size="4">	Hvala lepa. </font><br/>
<br/>
<b><font size="4">	PREDSEDNIK ROBERT POLNAR:</font></b><font size="4"> Hvala, gospod poslanec. </font><br/>
<font size="4">	Gospe poslanke, gospodje poslanci, dovolite mi krajšo razpravo. Za mene je najbolj indikativen dokument v zvezi s predlagano spremembo in dopolnitvijo Zakona o prispevkih za socialno varnost, dokumentacija, ki smo jo dobili v dveh časovnih obdobjih letošnjega leta od reprezentativnih organizacij delodajalcev. Kot rečeno, smo mi o podobnem zakonu kot je danes na dnevnem redu že razpravljali na seji 22. junija, takrat je bil ta zakon zavrnjen. Jaz sem glasoval za, tudi danes bom glasoval za. In 24. marca letos so nam delodajalci poslali izjemno hud opomin, da naj se ne igramo s takimi zadevami, da je treba zakon zavrniti, ker je v državi 89 tisoč brezposelnih, in da grozi naraščajoča stopnja brezposelnosti in naraščanje števila brezposelnih. Če pogledate dokument, ki so nam ga poslali isti predlagatelji 13. oktobra, se prvi, šest in pol mesecev kasneje, so v njemu ta odstavek izpustili, kar je tudi logično, zato ker število brezposelnih septembra meseca je bilo 66 tisoč. Kakor rečeno, marca jih je bilo 89 tisoč. To se pravi, da tista osnovna napoved, tisti ki so najbolj proti dvigu prispevne stopnje delodajalcev, se je pokazala kot popolnoma neustrezna. Trije elementi so s katerimi se vedno nasprotuje predlagani spremembi, to je zvišanje stroška dela, konkurenčnost gospodarstva, zlasti konkurenčnost do tistih držav s katerimi imamo najbolj razvite trgovinske odnose in pa poslabšanje pogojev slovenskega poslovnega okolja. Dovolj je, da zelo v kratkih črtah pogledamo, kako je to izgledalo od ukinitve oziroma od zmanjšanja prispevne stopnje delodajalcev </font><br/>
<br/>
<b><font size="4">10. TRAK: (DAG) – 14.50</font></b><br/>
<br/>
<b><font size="4">	</font></b><font size="4">(nadaljevanje) leta 1996 za tistih 6,65 %. Ideja je bila, da se bo to kompenziralo z Zakonom o davku na izplačane plače. To se je tudi delalo, vendar samo nekaj časa. In Zakon o davku na izplačane plače je največji učinek dosegel leta 2005, ko je bilo 506 milijonov evrov prihodkov, kar je takrat pomenilo 7,44 % celotnih prihodkov proračuna. Leta 2008 oziroma na začetku leta 2009 tega davka ni bilo več, ker je bil ukinjen. </font><br/>
<font size="4">	Drugi element, ki zelo nazorno kaže, kako Slovenija, slovenska država eksperimentira s poslovnim okoljem oziroma z ugodnostjo poslovnega okolja za gospodarske družbe, pa je davek od dohodkov pravnih oseb. Leta 2008, denimo, so bili prihodki na letni ravni milijardo 257 milijonov, leta 2013 samo še 265 milijonov evrov, v petih letih torej za 992 milijonov evrov navzdol. Za ilustracijo, leta 2019 997 milijonov, lansko leto 772 milijonov evrov. </font><br/>
<font size="4">	In v takšnih okoliščinah, v takšnih eksperimentih z višino davčne stopnje, potem, denimo, z višino davčnih olajšav – mi smo pri zadnjem sprejemanju sprememb in dopolnitev Zakona o davku od dohodkov pravnih oseb tudi na veliko razpravljali o ugodnosti slovenskega poslovnega okolja, ugotovili pa smo, da v letu 2019 je država pobrala 997 milijonov evrov takega davka, odpisala oziroma z davčnimi olajšavami pa se je odrekla milijardi 950 milijonom evrov. In v takšnem eksperimentiranju, ki mu jaz pravim čisto po slovensko in po domače, da to ni eksperimentiranje, ampak je opotekanje, nasprotovati temu, da bi se v štirih letih vsako leto postopno dvigala stopnja prispevkov delodajalcev za 0,8 %, je nekoliko nenavadno. Zato bom jaz podprl predlog, ki so ga kolegi iz Poslanske skupine Levica pripravili, enako kot sem to storil tudi na junijski seji Odbora za finance. Hvala lepa. </font><br/>
<font size="4">	Poslanec Jožef Horvat, izvolite. </font><br/>
<br/>
<font size="4">	</font><b><font size="4">JOŽEF HORVAT (PS NSi): </font></b><font size="4">Hvala za besedo, spoštovani gospod predsednik.</font><br/>
<font size="4">	Spoštovana državna sekretarka, drage kolegice in kolegi!</font><br/>
<font size="4">	Poglavitna rešitev zakona, ki ga predlaga Levica, je torej dvig prispevne stopnje delodajalcev s sedanjih 8,85 % na 12,05 %, torej za 36 %, do leta 2026, torej postopoma. Torej za 36 %. Res je, kot je predsednik že ugotovil, podobno besedilo smo že pred nekaj meseci obravnavali. Takrat smo ga mi zavrnili in zavrnili bomo tudi tokratno novelo zakona. </font><br/>
<font size="4">	Predlagatelj navaja tudi revščino, ki je problem v Sloveniji, je pa na nek način, roko na srce, tudi priljubljena tema. Do revežev, do tistih izključenih, tistih na robu družbe moramo biti seveda izjemno rahločutni in ne smemo jih imeti za to, da o njih govorimo in na ta način preko njih dobivamo politične točke. Dejstvo je, da je stopnja tveganja revščine v Sloveniji v zadnjih letih med najnižjimi v Evropi, hvala bogu; v letu 2020 je bila nižja samo na Češkem in Slovaškem. Zdaj pri tej točki dnevnega reda gotovo ne smem govoriti o algoritmu, kako se izračuna stopnja tveganja revščine, ampak mnogi komentatorji, jasno, tudi politiki nam ob pravičniškem zgražanju nad dejstvom, da je 254 tisoč oseb revnih, nam pa tudi zamolčijo, kje je Slovenija glede revščine v primerjavi z drugimi evropskimi državami. Razmeroma ugodno mesto Slovenije na lestvici revščine je posledica predvsem – in hvala bogu – </font><br/>
<br/>
<b><font size="4">11. TRAK: (TB) – 14.55</font></b><br/>
<br/>
<font size="4">	(nadaljevanje) socialnih transferjev, otroški dodatki, socialne pomoči, razmeroma visoke minimalne plače, nizke povprečne plače in pokojnine, ter visoke dohodkovne enakosti. O dohodkovni enakosti, o egalitarnosti družbe, govori Ginijev koeficient. Mi smo zelo, ena najbolj egalitarnih družb v Sloveniji, pardon, v Evropi – v Evropi -. Ko bomo egalitarni v blaginji, bomo najbrž vsi zadovoljni, nikakor pa ne, če smo egalitarni v revščini.</font><br/>
<font size="4">	Razmeroma nizke, najnižje pokojnine, o katerih danes tudi govorimo, so žal posledica nizkih prispevkov za pokojninsko in invalidsko zavarovanje, v razmeroma kratki pokojninski dobi, za zelo veliko število slovenskih upokojencev. Spet smo rekorderji v Evropi, ko govorimo o tem in to je dejstvo, da relativno pozno gremo na trg dela in da se zelo hitro umikamo iz trga dela.</font><br/>
<font size="4">	Zdaj, nekoliko številk. Na Odboru za finance je fajn, če imamo pred seboj številke in jih primerjamo. Zakaj primerjamo? Najbrž smo si vsaj v eni zadevi jasni, da, ko govorimo o gospodarskih subjektih, o gospodarstvu, v gospodarstvu so delodajalci in so delojemalci in ko govorimo o konkurenčnosti, se najprej strinjamo, da med seboj konkurirajo gospodarske družbe in, kar je po moji oceni še bolj pomembno, med seboj konkurirajo države. Razen če se gremo popolne izolirane države, potem se lahko gremo svojih lastnih iger, svojih lastnih, če hočete, prispevkov, davkov in tako naprej in se z nobenimi ne primerjamo. Žal ne gre. Imamo nenazadnje skupni evropski trg.</font><br/>
<font size="4">	Glede na poročilo Svetovnega ekonomskega foruma o konkurenčnosti svetovnih gospodarstev za leti 2017 do 2018, je v Sloveniji zelo nespodbudno okolje za investicije in izjemno nespodbudno okolje za delo. Pravimo, da se v Sloveniji ne izplača delati. Smo namreč na 135. mestu od 137. držav, po tem, v kolikšni meri davki in socialni prispevki, o katerih govorimo, znižujejo pripravljenost za delo. Za nami sta samo še Grčija in Brazilija. Pri spodbudnosti davčnega okolja in za investicije, pa je Slovenija na 113. mestu od 137., v družbi Jemna, Burondija(?), Dominikanske Republike in Tanzanije.</font><br/>
<font size="4">	Predlagatelji bi nas očitno radi spravili še globlje, najbrž čisto na konec oziroma na dno lestvice, pa verjamem, da nimajo takšnega namena. Tudi novejši podatki švicarskega inštituta za razvoj menedžmenta niso spodbudni. Na svoji svetovni lestvici konkurenčnosti za leto 2021, med 64. državami, ki so bile zajete v raziskavi, je Slovenijo ta inštitut umestil šele na 40. mesto. Na 40. Po podatkih OECD za leto 2019, gre v Sloveniji povprečno 43,6 procenta plače, beri stroškov dela, za davke in socialne prispevke, medtem ko je povprečje držav OECD pod 36 %. Se pravi, 43,6 Slovenija, OECD, povprečje 36. Tudi delež prispevkov, ki jih plača delodajalec, je v Sloveniji višji od povprečja OECD. Posebej so zaskrbljujoči kazalniki najvišje mejne davčne stopnje, kjer je Slovenija med državami OECD po podatkih za leto 2020, z 61,1 %, celo na prvem mestu – na prvem mestu.</font><br/>
<br/>
<b><font size="4">12. TRAK: (DAG) – 15.00</font></b><br/>
<br/>
<b><font size="4">	</font></b><font size="4">(nadaljevanje) Ob povečevanju plače se neomejeno povečuje tudi znesek plačila prispevkov, čeprav so pravice iz prispevkov omejene; imamo torej neko kapico, kar zadeva pravice iz prispevkov, na primer, pri pokojnini. Delež, ki ga morajo zaposleni pri najvišji obdavčitvi za vsak zaslužen evro preko davkov in prispevkov nameniti državi, je torej v primerjavi z vsemi državami OECD pri nas najvišji. Za ilustracijo: pri najvišji obdavčitvi gre od vsakega na novo zasluženega evra več kot 61 centov državi za davke in prispevke. To je najvišji delež v OECD. Vpliv take obdavčitve na motivacijo za delo je najbrž vsem jasen. Številna podjetja naglas opozarjajo, da vrhunskih kadrov enostavno ne morejo ustrezno nagraditi. Svet in z njim Slovenija naglo drvi v peto industrijsko revolucijo. Priče smo pametnim mestom, pametnim skupnostim, digitalizaciji. Razvoj nas vsak dan spremlja na vsakem koraku, zato so ključni dobri razvojniki, inženirji, sposobni menedžerji, strokovnjaki. Naša podjetja morajo oblikovati razvojna in inovativna jedra… </font><br/>
<br/>
<font size="4">	</font><b><font size="4">PREDSEDNIK ROBERT POLNAR: </font></b><font size="4">Kolega Horvat, zdaj vas pa prosim, da se vendarle usmerite na tiste tri člene predloga sprememb zakona, ki jih danes obravnavamo. Zdaj ste zašli pravzaprav na globalne teme, Slovenijo primerjate z državami z jugozahoda Arabskega polotoka, s centralnoafriškimi državami. To ni tema te točke dnevnega reda. Tako bi vas vljudno prosil, da se orientirate na to, kar imamo na dnevnem redu. </font><br/>
<font size="4">Izvolite, prosim. </font><br/>
<br/>
<font size="4">	</font><b><font size="4">JOŽEF HORVAT (PS NSi): </font></b><font size="4">Hvala lepa za opozorilo, gospod predsednik. Navajal sem samo rezultate vsem znanih raziskav, nisem se fokusiral na zemljepis. </font><br/>
<font size="4">	Zaključujem. Naša podjetja morajo oblikovati razvojna in inovativna jedra, v njih delavce ustrezno nagraditi in seveda k nam pritegniti tudi dobre strokovnjake iz tujine. Zdaj lahko opažamo obraten trend – ker naša podjetja zaradi nestimulativne davčne zakonodaje ne morejo nagraditi vrhunskih kadrov, ti odhajajo v tujino in škoda je izjemna. Predlog Levice to samo še poglablja, zato ga bomo mi zavrnili. </font><br/>
<font size="4">	Hvala lepa za pozornost.</font><br/>
<br/>
<font size="4">	</font><b><font size="4">PREDSEDNIK ROBERT POLNAR: </font></b><font size="4">Hvala, gospod poslanec.</font><br/>
<font size="4">	Besedo ima predlagatelj, poslanec Miha Kordiš.</font><br/>
<br/>
<font size="4">	</font><b><font size="4">MIHA KORDIŠ (PS Levica): </font></b><font size="4">Hvala za besedo, predsedujoči.</font><br/>
<font size="4">	Če bi se naslonil na izvajanje predgovornika iz vrst Nove Slovenije, bi zelo hitro človek lahko potegnil zaključek, da je aktualni državni udar v Sudanu posledica prispevkov in davkov, kot jih tam imajo, ali pa nemara davkov in prispevkov, kot jih imamo pri nas; približno tako se je slišalo to razpravo. Ampak naj grem po vrsti v svojem odzivu.</font><br/>
<font size="4">	Za začetek, revščina, priljubljena tema. Saj se kar grozno sliši, ja, v Levici zelo veliko govorimo o revščini, pa smo v 21. stoletju, v razvitem svetu, ko o revščini sploh ne bi smeli govoriti – zakaj ne? -, ker je sploh ne bi smelo biti. Pa jo imamo. Še kako jo imamo. Podatki Statističnega urada, 250 tisoč ljudi v tej državi, v razviti državi, živi pod pragom tveganja revščine. Primerjajmo do z dobički, kot so bili v tej družbi ravno na plečih konkurenčnega pritiska revežev na plače ustvarjeni: v lanskem letu, ko je divjala epidemija covida-19, je bil dobiček gospodarstva oziroma dobiček kapitala še vedno 2,8 milijarde evrov čistega; v letu pred tem 4,6 milijarde evrov čistega. In za vsa leta nazaj, ko pogledamo, se gibamo nekje okrog teh številk. Ustvarjenega bogastva je bilo torej ogromno. Čisti dobiček je v letu 2015 narasel za 81 %, v letu 2016 za 70 %, 2017 za 15 %, no, v letu 2018 pa še za dodatnih 16 %. In ti gromozanski dobički, merjeni v milijardah evrov, so v hudem kontrastu z revščino, ki jo pri nas trpijo ljudje, že omenjenih četrt milijona ljudi, med katerimi je tudi skoraj 100 tisoč upokojencev.</font><br/>
<br/>
<b><font size="4">13. TRAK: (DAG) – 15.05</font></b><br/>
<br/>
<b><font size="4">	</font></b><font size="4">(nadaljevanje) Še več, danes je upokojencev pod pragom tveganja revščine več, kot jih je bilo leta 2019. Torej, nobeno razdavčevanje, nobeno razprispevčenje, nobena gospodarska rast zelo očitno te revščine ne naslavlja, seveda, saj je ne more. In to je točka, na kateri pade celotna ideologija Vlade, stranke SDS, stranke Nove Slovenije pa še posebej, po kateri naj kar vsepovprek režemo davke, režemo prispevke in potem bo ustvarjeno bogastvo avtomatsko prihajalo do ljudi. Šišmiš! Samo še več tega ustvarjenega bogastva se bo steklo v žepe privilegirancev, v davčne oaze in tako naprej, ljudje in družba v celoti pa bodo vedno bolj revni. In tu preprosto ni nobenega drugega mehanizma niti magične paličice, s katero se lahko naslovi revščino med upokojenci, a tudi sicer drugače kot skozi redistributivne mehanizme države. Se pravi, naloga države je, da ohranja našo skupnost kot celoto in tam, kjer imamo opravka z revščino, to revščino odpravlja, s tem, da preusmerja vire iz tam, kjer jih je obilo, tja, kjer jih manjka, z davki, s prispevki, povedano preprosto. In zdaj, če imamo opravka z milijardnimi dobički na eni strani pa z revščino upokojencev na drugi strani, je to lahko le zato, ker so vsi ti dobički, milijardni, ustvarjeni na račun revnih upokojencev ali bodočih revnih upokojencev. Samo zato, ker je prispevna stopnja za delodajalce v pokojninsko blagajno prenizka. Na revščini starostnikov, na revščini delavcev bi gradili konkurenčnost slovenskega gospodarstva? To je vizija, ki pelje zgolj v spiralo do dna. To je vizija bolgarskega razvojnega modela. In če že poslušamo tu o nekih neoliberalnih think tankih, ki bi najraje cel svet spremenili v eno veliko davčno oazo in ki so jim najbolj grozna stvar na tem svetu ravno davki in prispevki ter socialna država, potem pa povejmo še, kako globoko pod povprečjem je Slovenija pri obdavčitvi dobičkov kapitala, ravno v primerjavi z državami, s katerimi se tako zelo radi gledamo vštric, z Nemčijo in Francijo na čelu, recimo, kjer se ta obdavčitev kapitala približuje 30 % oziroma gre še čez. In to je pravilo, ki ga zasledimo prav v vseh razvitih državah – bolj ko je država razvita, večja je obdavčitev dobička. In ni dobiček obdavčen kot posledica razvitosti, razvitost teh držav je posledica pametne redistribucije in visoke obdavčitve kapitala. Tiste države, s k katerimi se ne želimo primerjati, pa so one, ki imajo najmanjše prispevke, ki imajo najnižje davke, recimo, Bolgarija, če se želimo vzorovati po tem slabem primeru. Države periferije torej, ki tekmujejo na način socialnega dumpinga, okoljskega dumpinga, plačnega dumpinga in tako dalje. In v Levici smo trdno na stališču, da je treba tako za družbo v celoti kot tudi za gospodarstvo zagrabiti popolnoma drugače in graditi na kakovosti, na sklenjenih proizvodnih verigah. Da pa to zagotovimo, pa je treba preusmeriti investicije kapitala iz delovno intenzivnih panog, kjer se pri nas še kar zadržuje in parazitira na nizkih plačah, na nizkih prispevkih, včasih celo na nelegalnem plačevanju delavcev, pa na raznoraznih subvencijah države in davčnih odpustkih, zato da ustvarja neke presežke za žep lastnikov teh delovno intenzivnih panog, na splošno družbeno škodo. Že ko smo dvigovali minimalno plačo, smo v Levici izpostavili, da bo ta imela ne le učinek na zaposlene, ker jim bo olajšala življenje in jim dvignila prihodke, ker si pač zaslužijo več od predhodne definicije minimalne plače, takrat smo izpostavljali tudi, da na način dvigovanja stroškov dela, če želite uporabo tega termina, silimo kapital v reorientacijo v investicije v panoge, kjer se dobički ustvarjajo ne z izžemanjem delavcev, ampak z ustvarjalnostjo, inovativnostjo, tehnološko prebojnostjo in tako naprej. Ta dvig prispevkov za delodajalce, ki ga predlagamo, je strukturno v prav enaki funkciji. Ali res želimo biti v nedogled podizvajalsko gospodarstvo?</font><br/>
<br/>
<b><font size="4">14. TRAK: (DAG) – 15.10</font></b><br/>
<br/>
<b><font size="4">	</font></b><font size="4">(nadaljevanje) Gospodarstvo, ki je sposobno zgolj proizvajati polizdelke za nemške industrijske konglomerate, ki nam potem avte nazaj drago prodajajo? Tako iz čistega gospodarskega vidika lahko gledamo ta redistributivni ukrep dviga prispevnih stopenj za delodajalce za dodatne prispevke v pokojninsko blagajno, kot nekaj, kar lahko poganja naše gospodarstvo navzgor, prav nasprotno od tega, kar Vlada, recimo, in delodajalske organizacije trdijo, da jih bomo potegnili navzdol. Ni res. Ni res. Pa še enkrat primerjajmo, koliko bi to zasebni kapital leta 2026 pri nas prišlo: 366,2 milijona evrov, vzporedimo to s čistimi dobički, v lanskem letu skoraj 3 milijarde evrov. Ne gre za to, ali si mi kot družba lahko privoščimo ta dodaten transfer v pokojninsko blagajno ali si tega ne moremo, ampak, ali obstaja politična volja, da zelo preprosto, po robinhudovsko vzamemo bogatim in namenimo revnim. </font><br/>
<br/>
<font size="4">	</font><b><font size="4">PREDSEDNIK ROBERT POLNAR: </font></b><font size="4">Okej, hvala, kolega Kordiš, gospod predlagatelj.</font><br/>
<font size="4">	Nadaljujemo razpravo. Na vrsti je poslanec Jože Lenart. </font><br/>
<br/>
<font size="4">	</font><b><font size="4">JOŽE LENART (PS LMŠ): </font></b><font size="4">Hvala za besedo, predsednik.</font><br/>
<font size="4">Ja, želim obrazložiti, zakaj zame ta točka ni sprejemljiva, da jo podprem. In tudi v Listi Marjana Šarca smo skeptični, predvsem pa previdni do gospodarstva. Pa bom kratko obrazložil. </font><br/>
<font size="4">	Glejte, ta dvig z 8,85 % na 12,05 % v teh treh letih oziroma štirih, vsak bi si mislil, kajne, saj to pa ni bistveno veliko, pa dajmo. Vendar, gremo postopoma. Glejte, še dve leti ni od tega, kar smo dvignili minimalno plačo. In to je bil velik korak, zelo velik korak za zaposlene, predvsem tiste z najnižjimi plačami. In to smo potrdili. Ampak vsi smo bili priče odzivu gospodarstva, pa ne tistega gospodarstva, kjer se ustvarjajo zelo visoke dodane vrednosti, govorimo o Petrolu, govorimo o Krki, govorimo o Leku in še tistih uspešnih podjetjih, kjer na zaposlenega zagotavljajo oziroma ustvarijo dodano vrednost zelo visoko. Gre za podjetja v delovno intenzivnih panogah in ta so problematična. Glejte, za leto 2020 so bile obremenitve z davki in socialnimi prispevki v Sloveniji 37,8 % na BDP, povprečje Evropske unije pa je 41,5 %; zdaj se opravičujem, če sem za kakšno desetinko napačno povedal za Evropsko unijo, ampak tu nekje, za dobre tri indeksne točke je razlike. Če bi tako rekel, Slovenija potem ne pretirava z obdavčitvijo, govorim o vseh davkih na BDP. Seveda je pa problem, da so že sedaj plače bistveno višje obremenjene, kot pa je povprečje Evropske unije, bistveno manj pa kapitalski davki. In tu se moramo vprašati, ali je smiselno zdaj dodatno obremenjevati davke. Že tako in tako nam grozijo tujci, da odhajajo iz Slovenije. Že ta minimalna plača je marsikoga verjetno spodbudila k temu, da je selil svojo dejavnost tja, kjer so plače nižje in kjer so davki celo nižji; tu pač razviti svet tako dela in tako polni svoje blagajne. Zato je tako velika razlika tudi z Avstrijo, ki dosega 100 % višjo dodano vrednost kot pa Slovenija. Zato, ker smo tudi mi v Sloveniji v pretežni meri dobavitelji tem multinacionalkam, ki potem ta kapital, davke, transferirajo v svoje dežele in doma s pridom potem plačujejo davke in bogatijo svoj BDP in dodano vrednost. To je ta problem. In kaj bi danes napravili? Poleg tega, da smo že dvignili minimalno plačo, kar še nosi posledice za sabo, bomo tudi s tem predlogom danes, da dodatno obremenimo, čeprav v breme delodajalca, ampak kljub temu, saj gre vse v strošek podjetij.</font><br/>
<br/>
<b><font size="4">15. TRAK: (DAG) – 15.15</font></b><br/>
<br/>
<b><font size="4">	</font></b><font size="4">(nadaljevanje) In tiste delovno intenzivne panoge, ki jih pa tudi rabimo – saj si ne moremo zamisliti, da bomo brez čistilnih servisov, da bomo brez še tistih dejavnosti, tekstilnih, tudi lesno-predelovalnih dejavnosti, ki jih želimo oživeti. Veliko je teh podjetij, tudi sami so me klicali takrat, ko smo dvignili minimalno plačo, kako bodo preživeli. Pa sem jim rekel, boste morali razmišljati, da boste delali izdelke z višjo dodano vrednostjo, tu druge ni. Seveda, na drugi strani pa, če gledamo tista podjetja, sploh tujce, ki pa imajo velike dobičke, ustvarjajo visoko dodano vrednost, za njih sploh ni problem. Ne moremo pa zdaj za vse enako ravnati. Mi se moramo zavedati, da bodo začela propadati ta podjetja. In verjetno naše gospodarstvo še ni pripravljeno na to. Ali si lahko danes zamislimo, da bi bila med nami še Mura z nekaj tisoč zaposlenimi, da bi danes ta ukrep… Že minimalna plača, kako bi na njih vplivala. In zato je danes ni več. In potem s takim ukrepom, se moramo zavedati, da bodo številna podjetja na tem nivoju pač propadala. To je tisti glavni razlog, s katerim jaz utemeljujem, da ta predlog danes za Slovenijo še ni sprejemljiv. </font><br/>
<font size="4">	Hvala. </font><br/>
<br/>
<font size="4">	</font><b><font size="4">PREDSEDNIK ROBERT POLNAR: </font></b><font size="4">Hvala, gospod poslanec. </font><br/>
<font size="4">	Predlagatelj ima besedo.</font><br/>
<font size="4">Poslanec Miha Kordiš, izvolite.</font><br/>
<br/>
<font size="4">	</font><b><font size="4">MIHA KORDIŠ (PS Levica): </font></b><font size="4">Hvala za besedo.</font><br/>
<font size="4">	Izkazano imamo družbeno potrebo, ki jo poznamo kot revščino, v danem slučaju revščino med upokojenci. Bom še enkrat izpostavil, da imamo skoraj 100 tisoč upokojencev, ki živijo pod pragom tveganja revščine. Kako zadovoljuje država in skupnost družbene potrebe – preko davkov in prispevkov, ki se nabirajo v javnih institucijah, potem pa v skupni masi investirajo, ali so to domovi za starejše, ali je to izgradnja železniških povezav, stanovanj za mlade, ali v socialne ukrepe, ki lahko naslovijo revščino prebivalstva. Zdaj, če pravite, da so prispevki previsoki oziroma da ne smemo dvigovati prispevkov, pa če to vzporejamo tudi z neprestanimi tendencami po zniževanju obdavčitve dobičkov kapitala, pa s tendencami, da se zniža dohodnino, ja, kaj pa potem še ostane? Ja, kje pa bomo dobili sredstva za to, da bodo ljudje v tej državi lahko preživeli? Davki niso v redu, prispevki niso v redu, gremo vse to porezat… Ja, kaj pa bo financiralo potem programe pa državo? Kaj bo financiralo navsezadnje nek razvojni preboj v višjo dodano vrednost, v to, da bomo delali končne produkte in ne bomo, tako kot sami ugotavljate, neprestano potisnjeni v položaj korporativnega podizvajalca, skozi katerega ustvarjena vrednost odteka v metropole, večinoma so to nemške korporacije. Glavni nasprotnik tega našega dviga so organizacije kapitala, z Gospodarsko zbornico na čelu. A taisti ljudje, ki naj bi imeli družbeni mandat za to, da razvijajo gospodarstvo, kaj so naredili v zadnjih dveh, treh desetletjih – vzdrževali so delovno intenzivne panoge z nizko dodano vrednostjo, parazitirali na državnih subvencijah, na davčnih odpustkih, več kot z razvojem industrije so se ukvarjali s političnim lobiranjem, da se jim davke poreže. Ali res mi magično pričakujemo, da bo ta kapitalistična kasta, ki je v osnovi kasta rentnikov - ne produktivnih kapitalistov, rentnikov -, sama od sebe iz ustvarjenih dobičkov in iz nizkih prispevkov oziroma če ohranimo prispevke na obstoječi ravni, na račun revščine upokojencev izpeljala nek razvojni preboj? Ne bo ga! Če bi ti gospe in gospodje, lastniki kapitala, de facto rentniki, želeli izpeljati ta razvojni preboj, bi ga že, bi ga že zdavnaj, z milijardnimi dobički, ki se ustvarjajo vsako leto, celo sredi epidemije covida-19, ko je ogromno ljudi v tej državi trpelo in še vedno trpi, s pomanjkanjem, izolacijo in tako naprej. Ne, politike države, skupni zajem sredstev, so tiste, ki lahko vodijo v razvojni preboj in tudi restrukturacijo gospodarstva. Kapital sam od sebe tega ne bo storil, išče dobičke, najlažje in najhitreje, kjer jih lahko dobi, to je pač vgrajeno v njegovo logiko. Ne pravim, da je zdaj kdo tu slab človek, pač, preprosto, to je način delovanja kapitalističnega trga. Pika. In brez javne intervencije, brez državnega posega drugače ne bo. </font><br/>
<font size="4">	In še moj drugi argument,</font><br/>
<br/>
<b><font size="4">16. TRAK: (DAG) – 15.20</font></b><br/>
<br/>
<b><font size="4">	</font></b><font size="4">(nadaljevanje) s katerim bi rad zavrnil tovrstno sklepanje, kot smo ga lahko slišali, je pa čisto načelen. Zakaj bi omogočili posameznim kapitalom ustvarjanje visokih dobičkov neposredno na račun revščine upokojencev? Pa zakaj bi se nekdo vozil okrog z ne vem kako luksuznimi avtomobili, imel pet različnih vikendov, tri jahte in ne vem kaj še vse, pospravil v vsak žep milijon ali več milijonov evrov dobička, plačeval bo pa take prispevke, da bodo potem delavci, ko bodo enkrat svoje življenje v firmi pri taistem človeku pustili in si zapravili zdravje, šli v penzijo, s katero ne bodo mogli preživeti. Ali se vam zdi to prav? Ne, naloga države je ravno, da na svojem teritoriju vzpostavlja pogoje tudi gospodarskega delovanja z ozirom na družbene potrebe. Družbena potreba je razlog, da socialno državo sploh imamo. In to je tista vstopna točka, skozi katero se moramo ozirati na to, kakšne davke in prispevke v tej državi pobiramo. In če imamo luknjo v pokojninski blagajni, ja, potem imamo zelo očitno prenizko raven prispevkov. </font><br/>
<br/>
<font size="4">	</font><b><font size="4">PREDSEDNIK ROBERT POLNAR: </font></b><font size="4">Kolega Kordiš, zdaj vas pa prosim eno stvar, ker se ponavljate v svoji argumentaciji, da bi morda počasi zaključili. Ste že? Aha, hvala lepa. </font><br/>
<font size="4">	Kolegice in kolegi, preden nadaljujemo razpravo, pozivam, imamo tri člene v predlaganih spremembah Zakona o prispevkih za socialno varnost, zaneslo nas je zdaj že praktično na, recimo temu, filozofsko debato o tem, kaj je kapitalizem in kakšno vrsto kapitalizma bi mi želeli imeti. Gre pa pravzaprav za to, da bi v štirih letih za 3,2 % dvignili prispevno stopnjo delodajalcem. </font><br/>
<font size="4">	Naslednja je na vrsti za razpravo poslanka Monika Gregorčič. </font><br/>
<br/>
<font size="4">	</font><b><font size="4">MONIKA GREGORČIČ (PS SMC): </font></b><font size="4">Hvala lepa, predsednik, za besedo.</font><br/>
<font size="4">	Jaz ne bom ponavljala za svojimi predhodniki, tistimi, ki so izrazili nenaklonjenost in nepodporo temu predlogu zakona. Bi pa izpostavila, da si tudi v SMC želimo in stremimo k cilju, da bi vsaj v bližnji prihodnosti naše gospodarstvo bilo zmožno razvojnega preboja in konkuriranja predvsem z možgani in ne več toliko z mišicami. In temu cilju pač ta danes predlagana novela nikakor ne sledi oziroma predstavlja celo dodatno oviro na tej poti. Zakaj? Četudi so na mestu opozorila o prenizkih pokojninah pa o primanjkljaju oziroma nezadostnem financiranju, nezadostnih finančnih virih pokojninske blagajne, naj spomnim na Belo knjigo o pokojninah, kjer je narejena zelo natančna analiza o vzdržnosti pokojninske blagajne in tudi smer možne rešitve. Naj jo tu ponovim. Gre celo za predlog zniževanja prispevne stopnje zavarovancev, za nižanje stroškov dela, ampak za razširitev zavarovalnih osnov, od katerih se pokojninski prispevki plačujejo. In to je, mislim, da ena takšna vzdržna smer rešitve, ki obenem ne bi ogrozila konkurenčnosti našega gospodarstva, se pravi, konkurenčnosti delovne sile, ki bi ne samo zadržala odliv najbolj visoko produktivnih kadrov v tujino, ampak morda – bodimo ambiciozni – jih tudi privabila in ustvarila v naši državi atraktivno okolje za privabljanje mladih kadrov, zato da se lahko naše gospodarstvo razvija v smeri modernih tehnologij, digitalizacije, zelenega preboja, če želite. Vse to so namreč segmenti, panoge, ki terjajo ali pa ki obetajo visoko dodano vrednost in tudi produktivnost. In k temu moramo stremeti kot družba, zato da bomo vsi potem bolje živeli in da bodo na širši pogled in na daljši rok</font><br/>
<br/>
<b><font size="4">17. TRAK: (DAG) – 15.25</font></b><br/>
<br/>
<b><font size="4">	</font></b><font size="4">(nadaljevanje) prihodki tako v pokojninsko blagajno kot ostali pobrani prispevki ter davki večji. Se pravi, širitev osnove in ne privijanje davčnega bremena na tiste, ki pač ustvarjajo, in dušenje gospodarske pobude. </font><br/>
<font size="4">	Kar mene osebno v retoriki predlagatelja moti ali pa zelo skrbi, je pa osredotočanje in analiziranje tako imenovanih dobičkov, ki jih grdi kapitalisti ustvarjajo. Predlagatelj sicer ni nadaljeval, ampak lahko bi ga tudi razumeli, v smislu, da bi si želel rešitev v smeri nacionalizacije dobičkov in socializacije izgub, potem pa bomo na koncu vsi enaki v revščini. 	Tako razvojni preboj ta naša družba, naša država potrebuje, ampak tega razvojnega preboja, tega ustvarjajo v bistvu podjetni posamezniki, gospodarstvo, svobodna gospodarska pobuda, ki ustvarja dodano vrednost, in to je pač tista gonilna sila napredka. Seveda je pa bistven sestavni del tudi pravična obdavčitev in pravično plačilo za opravljeno delo. Temu pa ta predlog novele ne sledi, zato ga ne morem podpreti. </font><br/>
<font size="4">	Hvala. </font><br/>
<br/>
<font size="4">	</font><b><font size="4">PREDSEDNIK ROBERT POLNAR: </font></b><font size="4">Hvala. </font><br/>
<font size="4">	Poglejte, gospe in gospodje, do kod se lahko razpali debata o nečem, kar smo v tej državi že imeli – do leta 1996 je bila prispevna stopnja delodajalcev 15,5 %. </font><br/>
<font size="4">	Predlagatelj Miha Kordiš, imate besedo. </font><br/>
<br/>
<font size="4">	</font><b><font size="4">MIHA KORDIŠ (PS Levica): </font></b><font size="4">Hvala za besedo, predsedujoči.</font><br/>
<font size="4">	Silno bi bil vesel, če bi bili v nasprotovanju temu našemu zakonu, da se prispevna stopnja za delodajalce dvigne, da se nabere več sredstev v pokojninsko blagajno in da se rešuje revščino upokojencev, če bi bili kritiki tega našega ukrepa na katerikoli točki opremljeni, bom zdaj rekel, s kakršnokoli analizo in s kakršnimikoli številkami. Vse, kar poslušamo, so floskule na floskule, pa ubogo gospodarstvo, v oklepaju seveda lastniki kapitala, ki da si ne zmorejo privoščiti malo večjih prispevkov, zato da bodo upokojenci bolje živeli. Čakajte! Kapital, ki letno ustvarja v tej državi milijardne dobičke - bom ponovil, lani 2,8 milijarde, leto prej skoraj 5 milijard evrov in tako naprej -, je ubogi, ubogi, ne more si dviga prispevkov privoščiti, podrlo se bo gospodarstvo, podrla se bo družba… Ampak očitno si pa kot skupnost, po vaše, lahko privoščimo revne upokojence. Aja, to si pa lahko privoščimo - ljudi, ki morajo na stara leta brskati po smeteh, zaradi tega, ker nimajo dostojne penzije! Pa jih imamo skoraj 100 tisoč v tej državi. Aja, to pa gre, kajne. Ubogi gospodje kapitalisti, z malo višjimi prispevki pri milijardah čistih dobičkov, da bi en delček tega… </font><br/>
<br/>
<font size="4">	</font><b><font size="4">PREDSEDNIK ROBERT POLNAR:</font></b><font size="4"> Kolega Kordiš, to zdaj že četrtič poslušamo v okviru vaše argumentacije, pa bi vas prosil, da se ne ponavljate, ker bi bilo treba počasi tole zaključiti. </font><br/>
<br/>
<font size="4">	</font><b><font size="4">MIHA KORDIŠ (PS Levica): </font></b><font size="4">Ja, predsedujoči, jaz se odzivam na ponavljajoče se trditve. Če ne bi bile trditve v nasprotovanju temu zakonu kar naprej na dnevnem redu enega pa drugega razpravljavca, tudi jaz kot predlagatelj ne bi imel potrebe, da se neprestano priglašam k besedi in te kvazi argumente pobijam. Vzrok in posledica. </font><br/>
<br/>
<font size="4">	</font><b><font size="4">PREDSEDNIK ROBERT POLNAR:</font></b><font size="4"> Saj imate možnost tudi, da se ne priglasite k besedi in enostavno se ne ponavljate. Zato ker, saj veste, kako je, saj je dovolj, če se enkrat pove. Tule smo pametni ljudje, pa si te stvari zapomnimo.</font><br/>
<font size="4">Izvolite, prosim.</font><br/>
<br/>
<font size="4">	</font><b><font size="4">MIHA KORDIŠ (PS Levica): </font></b><font size="4">Očitno ne, kajne, če se neprestano te trditve ponavljajo. </font><br/>
<font size="4">	Skratka, bom zaključil. Imamo kot družba dovolj sredstev, mi samo želimo, da se 366 milijonov evrov na leto preusmeri v pokojninsko blagajno iz naslova višjih prispevkov na plače, ki jih izplačujejo delodajalci. To je vse. Nobene gospodarske kataklizme ne bo zaradi tega, nobene gospodarske krize ne bo zaradi tega, bo pa državni proračun malo manj obremenjen, pokojninska blagajna bo imela nekoliko več sredstev, na podlagi katerih lahko rešujemo potem revščino upokojencev. </font><br/>
<font size="4">	In, mimogrede, čisto zadnja fusnota. Nacionalizacija dobičkov v tej družbi kot koncept že poznamo - temu se reče davki, davki na dohodek pravnih oseb, to je dobesedno nacionalizacija dobičkov. </font><br/>
<br/>
<b><font size="4">18. TRAK: (SC) – 15.30</font></b><br/>
<br/>
<font size="4">	</font><b><font size="4">PREDSEDNIK ROBERT POLNAR: </font></b><font size="4">Hvala, gospod poslanec. </font><br/>
<font size="4">	Nadaljujemo z razpravo. Naslednja je na vrsti poslanka Alenka Bratušek. </font><br/>
<font size="4">	Prosim. </font><br/>
<br/>
<font size="4">	</font><b><font size="4">MAG.</font></b><font size="4"> </font><b><font size="4">ALENKA BRATUŠEK (PS SAB): </font></b><font size="4">Se skoraj nisem želela oglasiti, ampak mislim, da je prav, da jasno povemo, da zaradi tega zakona, ki je danes na mizi upokojenci ne bodo imeli niti evra več, niti evra več. Tako, da je nekorektno razlagati, da bodo zaradi tega upokojenci manj lačni in vse ostalo. Zakon o pokojninskem in invalidskem zavarovanju določa, da toliko sredstev kot v pokojninski blagajni zmanjka zagotovi državni proračun tako, da nobenemu upokojencu za enkrat ni treba skrbeti, da bo ostal brez pokojnine in zaradi tega predloga ne bo niti ena sama pokojnina višja za niti eden evro. Lahko se pogovarjamo tudi o takšnih rešitvah kot jih je predlagala Levica, ampak bi bilo potrebno stvari pogledati nekoliko bolj kompleksno. Ob tem, ko imamo napovedano gospodarsko rast za letošnje leto 6,1 odstotek ima državni proračun primanjkljaja 7,9 odstotkov. Jaz ne vem, če si predstavljamo v kako katastrofalni situaciji je naša država in rokohitrske spremembe dvigovanje davkov bom rekla na hitro lahko stvari še poslabša. Treba je premisliti treba je pogledati. Mi ne nasprotujemo kar tako bom rekla na počez vsemu, kar se predlaga. Danes tega predloga ne bom oziroma ne morem podpreti. Apeliram pa, spoštovani kolega, da ne razlagamo ali pa ne razlagate, da bodo zaradi tega upokojenci dobili eden sam cent višji pokojnino, ker je ne bodo. Upokojenci imajo določene pokojnine se strinjam lahko so in za marsikoga so prenizke, ampak s tem zakonom ne bomo zagotovili boljšega standarda upokojencev. </font><br/>
<br/>
<font size="4">	</font><b><font size="4">PREDSEDNIK ROBERT POLNAR:</font></b><font size="4"> Hvala, gospa poslanka. </font><br/>
<font size="4">	Poslanec oziroma predlagatelj je poslanec Kordiš. </font><br/>
<font size="4">	Prosim. </font><br/>
<br/>
<font size="4">	</font><b><font size="4">MIHA KORDIŠ (PS Levica): </font></b><font size="4">Gospa Bratušek, na nobeni točki nisem trdil, da se dvig prispevne stopnje za delodajalce avtomatsko prevede v višje pokojnine. Nikjer tega nisem rekel na tak mehaničen način niti približno. Že takoj v uvodni predstavitvi sem izpostavil, da imamo transfer iz državne blagajne trenutno v višini dobre milijarde evrov, ki se steče v pokojninsko blagajno in s tem, ko v pokojninski blagajni dovedemo dodatne vire se lahko pogovarjamo o dvojem bodisi o koristnih investicijah, ki jih s tako sproščenim državnim proračunom lahko sprovedemo bodisi o reševanju revščine upokojencev na podlagi teh novo zajetih virov. Skoraj v vsaki razpravi sem izpostavil kako ta mehanika deluje. Sem pa, zaradi konciznosti in usmerjenosti razprave seveda v prvi plan postavil reševanje revščine med upokojenci čisto iz moralnih razlogov, če želite, ker to, da ljudje celo življenje delajo in prispevajo ali pa ne zmorejo, ker so invalidi, potem pa nimajo penzije s katerim bi dostojno preživeli to ni za nikamor. Res je, da višino pokojnin to pa je neposredno povezano urejajo kakšni drugi zakoni. K enemu takemu smo v Levici v tem mandatu že predlagali amandma in z javnim pritiskom izborili in prisilili koalicijo, da je dvignila pol pokojnine za polno dobo na 620 evrov. To je bila naša zmaga. </font><br/>
<br/>
<font size="4">	</font><b><font size="4">PREDSEDNIK ROBERT POLNAR:</font></b><font size="4"> Gospod predlagatelj, to kar sedaj govorite, ni tema točke dnevnega reda. Sedaj vas ponovno pozivam, potem vas bom pa moral začeti opominjati. Držite se dnevnega reda. Agitacija in propaganda ni stvar te točke dnevnega reda. </font><br/>
<font size="4">	Izvolite, prosim. </font><br/>
<br/>
<font size="4">	</font><b><font size="4">MIHA KORDIŠ (PS Levica): </font></b><font size="4">Ravno agitacija in propaganda in javni pritiski je bila tista, ki je upokojencev prinesla 620 evrov penzije zagotovljene za polno dobo. Je pa res ne glede na to kolikor mi zakonsko dvigujemo te pragove najnižjih pokojnin s tem ne moremo v nedogled obremenjevati niti proračuna niti blagajne, zato je potrebno preskrbeti dodatne vire</font><br/>
<font size="4">  </font><br/>
<b><font size="4">19. TRAK: (SC) – 15.35</font></b><br/>
<br/>
<b><font size="4">	</font></b><font size="4">(nadaljevanje) in to je razlog zakaj smo v Levici predlagali ta Zakon za višje prispevke za delodajalce. </font><br/>
<font size="4">	Še čisto zadnja misel za vse kolege iz opozicije, s katerimi gre Levica v naslednjo Vlado tole smo napisali v koalicijskem sporazumu o sodelovanju za mandatno obdobje 2018-2022, citiram: »S ciljem približevanja obremenitve za delodajalce in delojemalce bomo postopoma dvignili prispevke stopnje PIS za delodajalce in sicer do konca mandata o stopnji 0,8 odstotka točke dviga za delodajalce na leto.« SD se je pod podpisal in LMŠ se je pod to podpisal in stranka Alenke Bratušek se je pod to podpisala navsezadnje tudi Desus in SMC, ampak vemo kako se je politična krajina spremenila v zadnjih dveh letih tako da njihove podpisa ne jemljem preveč resno. </font><br/>
<br/>
<font size="4">	</font><b><font size="4">PREDSEDNIK ROBERT POLNAR:</font></b><font size="4"> Okej, hvala lepa. </font><br/>
<font size="4">	Sedaj pa še enkrat pozivam, kolegice in kolegi, ostanimo utirjeni. Sedaj smo krepko iztirili iz točke dnevnega reda in teh predlaganih treh členov vrnimo se nazaj. Gospod predlagatelj vas tudi prosim, da ne greste preveč v širino. Sedaj pa imamo zaporedje tako. Najprej bo imela replika gospa Bratušek, potem je prijavljen gospod Han. Kolega Horvat, vi ste želeli replicirati kolegu? Okej, za kolegom Hanom bo imel razpravo še gospod Jožef Horvat. </font><br/>
<font size="4">	Gospa Bratušek, izvolite. </font><br/>
<br/>
<font size="4">	</font><b><font size="4">MAG.</font></b><font size="4"> </font><b><font size="4">ALENKA BRATUŠEK (PS SAB): </font></b><font size="4">Jaz sem se k razpravi prijavila, zaradi stavka »lačni upokojenci bodo imeli več«. Na srečo obstajajo magnetogrami in bomo lahko preverili kaj je bilo rečeno, ampak jaz samo še enkrat opozarjam, da zaradi tega zakona pokojnine višje ne bodo to je vse. Bi se zagotovili dodatni prihodki, ki bi jih plačali delodajalci sedaj pač ta del skladno z zakonom pokrije državni proračun in v vsej slovenski zgodovini in tako bo tudi naprej upokojenci še nikoli niso ostali brez pokojnin. </font><br/>
<br/>
<font size="4">	</font><b><font size="4">PREDSEDNIK ROBERT POLNAR:</font></b><font size="4"> Hvala, gospa poslanka. </font><br/>
<font size="4">	Nadaljujemo z razpravo. Na vrsti je poslanec Matjaž Han. </font><br/>
<font size="4">	Prosim. </font><br/>
<br/>
<font size="4">	</font><b><font size="4">MATJAŽ HAN (PS SD): </font></b><font size="4">Hvala lepa, predsednik. </font><br/>
<font size="4">	Spoštovani gostje, državna sekretarka. </font><br/>
<font size="4">	Seveda bi bilo politično modro v tej temi biti tiho se skriti in nič povedati. Jaz moram reči, da se strinjam z gospodom Kordišem, da se je politična krajina spremenila se je, samo ni problem, da se je politična krajina spremenila problem je, da se je spremenila finančna slika te naše države in če kdaj je treba imeti sedaj v naslednjih tednih, mesecih neko realno politiko kaj sploh iz te države mi želimo imeti. Na naslednjo točko, ko se bo javil Fiskalni svet pa v naslednjih tednih, ko bomo sprejemali proračun verjetno nam bo jasno, da niti približno nismo na tisti poti, ki bi si vsi skupaj želeli. Jaz sem se naveličal poslušati razne zgodbe o uspehu grafe kako nam gre vse fajn, kako nam gre vse v redu samo nam se na koncu ne bo izšlo. Če bi vzeli vse mi tu, kar se tam vmes sprejema v tem Državnem zboru sprejelo, gospe in gospodje, mi se moramo izseliti iz te države. Če se nam bo sprejela hvala bogu, da imamo v tem Državnem zboru še kakšne realiste, da bi Zakon o dohodnini se sprejel, da bomo sprejeli proračun takšen kakor ste si ga vladna koalicija zadala. Da sprejmemo vse predloge, ki jih ima opozicija v zadnjem tednu ne broj idej kako je treba ta svet reševati nam se ne bodo seštele zgodbe. Ta zgodba, zakon, ki ga imamo pred seboj verjamem je dobronamerno, ampak to, kar je rekla Alenka je bistvo in to je treba javnosti absolutno povedati. Upokojenci, ja imajo premajhne pokojnine definitivno samo ne s tem zakonom ga ne rešujemo, potem moramo drugi zakon sprejeti. Predvsem pa moramo nekaj narediti v tej državi. Čez 2 ure predsednik bo na nekem drugem odboru prošnja sindikatu o tem, da bi se v tej državi začeli pogovarjati in se pogovarjati preko socialnega dialoga.</font><br/>
<font size="4">      </font><br/>
<b><font size="4">20. TRAK: (SC) – 15.40</font></b><br/>
<br/>
<b><font size="4">	</font></b><font size="4">(nadaljevanje) To so zakoni za socialni dialog. To je zakon, kjer se morajo Vlada, ki ima makroekonomijo pred seboj, gospodarstveniki, ki kakorkoli ustvarjajo v tej državi in če ne bomo imeli dobrih gospodarstvenikov ne bomo mogli imeti vse to, kar si želimo in sindikati in delavci in mi se moramo usesti nazaj za mizo. </font><br/>
<br/>
<font size="4">	</font><b><font size="4">PREDSEDNIK ROBERT POLNAR:</font></b><font size="4"> Gospod Han, poglejte.</font><br/>
<font size="4">Vi sedaj govorite o zadevah, ki se tiče Ekonomsko socialnega sveta, ampak mi imamo sedaj na dnevnem redu točko, ki se ji reče Zakon o prispevkih za socialno varnost. V štirih letih / medsebojno pogovarjanje/ Samo malo, prosim. Ne, tam nergajo in jih moram umiriti. Druga stvar. Govorite o temi ne pa o ekonomsko socialnem svetu. To sedaj nima veze s to točko dnevnega reda nima veze. Nima veze, nobene veze nima. Tukaj se pogovarjajo o štirih letih začenši z letom 2023 in dvigom prispevne stopnje v vsakem letu za 0,8 odstotka. Možno je seveda to tudi razširjati. Do sedaj sem dovoljeval razpravo o vseh mogočih zadevah še celo povedal sem, da bom zakon podprl, potem mi pa kolega Kordiš servira, da je to Robinhudovski zakon se pravi, da je roparski zakon, kar posredno pomeni, da bom podpiral ropanje, ampak recimo to je malo literarna razlaga cele zgodbe. Preširoko smo šli in vas prosim, da ostanemo znotraj okvira tega, kar je točka dnevnega reda. </font><br/>
<font size="4">	Kolega Han, prosim. </font><br/>
<br/>
<font size="4">	</font><b><font size="4">MATJAŽ HAN (PS SD): </font></b><font size="4">Veste, gospod predsednik, sedaj če z drugim lahko na neki način pometate, z menoj ne boste, zato ker jaz mislim, da vsak zakon v tej državi, ki ga sprejmemo, ni samo problem treh členov ali pa petih členov, ampak so tukaj problem socialnega dialoga, je tukaj mnenje Zakonodajno-pravne službe, je tukaj mnenje enega od dela se pravi socialnih partnerjev in jaz na tak način zakone berem. Jaz ne rabim imeti politične točke zato, ker se samo eni strani dopade, ker je sedaj fajn reči, da bodo imeli pa upokojenci, da zaradi tega zakona ne bodo več lačni. To je laž in to ni korektno. Do upokojencev ne do mene, do upokojencev ni korektno. Če mi napiše Zakonodajno-pravna služba, da mi do leta 2023 ne vemo kakšno bomo imeli gospodarsko rast in da zaradi predhodnih določb ne bomo mogli spreminjati tega zakona, potem kaj pa je drugega, kaj naj jaz o teh treh členih povem gospod predsednik. Kaj naj povem o teh treh členih, ki tukaj pišejo? Saj nisem iz lune padel. V filozofijo posameznikov in v razvoju gospodarstva se pa jaz ne bom sedaj tukaj spuščal. Jaz, zaradi tega, ker ni usklajen s socialnimi partnerji, zato ker je ta trenutek nerealen in zato, ker ne rešuje tistega, za katerega verjamem, da se tudi Miha bori pa Alenka pa Desus pa SDS pa Nova Slovenija pa mi, da bi upokojenci lažje živeli ta zakon tega ne rešuje, ampak dela smo še eden problem pri vseh problemih, ki jih ima ta država ta trenutek finančni.  </font><br/>
<font size="4">	Hvala lepa. </font><br/>
<font size="4">	</font><br/>
<font size="4">	</font><b><font size="4">PREDSEDNIK ROBERT POLNAR:</font></b><font size="4"> Hvala, gospod poslanec. </font><br/>
<font size="4">	Najprej. Jaz absolutno nimam namena ali pa ne želim, da bi s komurkoli pometal, to mislim, da sem sedaj v treh letih pa pol dokazal tako, da take kritike ne morem sprejeti prosim pa, da ostajamo v okviru točke dnevnega reda. Možno je seveda to tudi razširjati, ampak tukaj je pa tisto široko polje proste presoje, vendarle nekoliko omejeno. Tam je gospa Bratušek signalizirala ali želite repliko? Ne. razpravo nadaljujem. </font><br/>
<font size="4">	Na vrsti je poslanec… Samo trenutek. Kolega Kordiš, vi bi želeli kot predlagatelj? (Da.)</font><br/>
<font size="4">	Izvolite, prosim, imate besedo. </font><br/>
<br/>
<font size="4">	</font><b><font size="4">MIHA KORDIŠ (PS Levica): </font></b><font size="4">Zelo kratko predsedujoči. Mi je prav žal, da se bom ponovil, ampak se bom probal ponoviti zelo strnjeno. </font><br/>
<font size="4">	Torej, na nobenemu mestu nisem izven konteksta trdil, da če sprejmemo pa ta zakon dvig prispevnih stopenj za delodajalca se bo pa to, kar avtomatsko prevedlo v reševanje revščine upokojencev pač nisem. To, da sedaj nekateri poslanci tukaj neprestano to nitko pletete je v resnici nekorektno sem pa dejal in postavil v kontekst kako se pri nas pokojnine financirajo iz pokojninske blagajne in da ta pokojninska blagajna potrebuje dodatne vire. Kot mi predlagamo ta dvig prispevne stopnje vse te vire pridobiva na družbeno pravičen način,</font><br/>
<br/>
<b><font size="4">21. TRAK: (SC) – 15.45</font></b><br/>
<br/>
<b><font size="4">	</font></b><font size="4">(nadaljevanje) da se vzame tam, kjer je iz dobičkov kapitala in preusmeri tam kjer ni v pokojninsko blagajno s tem vzpostavi osnovno na podlagi katere lahko zavihamo rokave in nadalje rešujemo revščino med upokojenci. To pa je moj celotni argument. Tako, da če želite polemizirati z njim, potem ga vzemite tako kot je bil predstavljen in ne izven konteksta.  </font><br/>
<font size="4">	Hvala. </font><br/>
<br/>
<font size="4">	</font><b><font size="4">PREDSEDNIK ROBERT POLNAR:</font></b><font size="4"> Hvala, gospod poslanec. </font><br/>
<font size="4">	Nadaljujemo z razpravo. Na vrsti je ponovno poslanec Jožef Horvat. </font><br/>
<br/>
<font size="4">	</font><b><font size="4">JOŽEF HORVAT (PS NSi): </font></b><font size="4">Hvala lepa, gospod predsednik. </font><br/>
<font size="4">	Obljubljam, da bom čisto kratek in da se bom referenciral na teme, na vsebine, ki so bile že razpravljane. </font><br/>
<font size="4">	Jaz bi vedno želim, da bi tukaj v parlamentarni razpravi našli neke skupne točke. To je najbrž bistvo parlamentarne razprave in če najdemo skupne točke so, potem takšne rešitve najbrž tudi zelo dobre. Jaz sem našel najmanj dve. Absolutno se strinjam s kolegico Alenko Bratušek, ki pravi, da se s tem zakonom ne ureja pokojnin, zato imamo Zakon o pokojninskem in invalidskem zavarovanju in tudi, če bi ta zakon sprejeli se penzije ne bodo dvignile niti za eden cent in tudi število revežev med upokojenci se ne bo zmanjšalo. </font><br/>
<font size="4">	Druga stična točka, ki sem jo našel je s predlagateljem. Tudi mi najbrž nihče ne želi, da smo v Sloveniji več ali manj neki podizvajalci včasih smo rekli »lon arbeiterji« saj vemo kakšno imamo produktivnost in tako naprej. Kaj pa to pomeni, če ne želimo biti »lon arbeiterji«, če ne želimo biti podizvajalci? To pa pomeni, da moramo veliko investirati in to delamo. Leto 19, ki je bilo leto z visoko konjunkturo leto pred zdravstveno krizo, ko je res bilo 4,6 milijarde evrov čistega dobička v slovenskem gospodarstvu pa moramo dodati vsaj nekaj številk in samo eno bom povedal, zaradi krajše razprave. V istem letu, kolega predlagatelj, je bilo 16,5 milijard neposrednih tujih naložb, zato ker imamo najbrž relativno le dobro atraktivno poslovno okolje torej investicije ja. Še enkrat za zavrnitev tega zakona. </font><br/>
<font size="4">	Hvala lepa. </font><br/>
<br/>
<font size="4">	</font><b><font size="4">PREDSEDNIK ROBERT POLNAR:</font></b><font size="4"> Hvala, gospod poslanec. </font><br/>
<font size="4">	Predlagatelj Miha Kordiš, prosim. </font><br/>
<br/>
<font size="4">	</font><b><font size="4">MIHA KORDIŠ (PS Levica): </font></b><font size="4">Hvala.</font><br/>
<font size="4">Rekel sem sicer replika, ampak navsezadnje je pa tudi vseeno, ker bi izrekel samo eno misel kolegu, ki je govoril pred menoj. </font><br/>
<font size="4">	Poglejte, ne morete v eni razpravi naštevati neke raziskave neoliberalnih tink tankov, ki vsi po vrsti ugotavljajo kako je trg dela v Sloveniji grozen, kako se pri nas ne splača investirati, potem pa eno razpravo za tem razlagati koliko imamo tujih investicij in da imamo še okej poslovno okolje ali vi poslušate sami sebe? </font><br/>
<br/>
<font size="4">	</font><b><font size="4">PREDSEDNIK ROBERT POLNAR:</font></b><font size="4"> Hvala lepa.</font><br/>
<font size="4">Gospe in gospodje, na tak način ne bomo prišli nikamor. Jaz predlagam glede na to, da smo si vse povedali, da počasi zaključimo to zadevo. </font><br/>
<font size="4">Tri minutna replika poslanec Jožef Horvat. Hvala lepa.</font>
<ul>
<ul><font size="4">Gospa Bratušek, imate repliko? Razpravo. </font><br/>
<font size="4">Izvolite. </font></ul>
</ul>
<br/>
<font size="4">	</font><b><font size="4">MAG.</font></b><font size="4"> </font><b><font size="4">ALENKA BRATUŠEK (PS SAB): </font></b><font size="4">Jaz sem želela v svoji razpravi dodati samo še eno stvar in to je, da je to najbolj tipičen zakon, ki bi ga moral obravnavati Ekonomsko socialni svet, najbolj tipičen zakon, ki bi ga moral obravnavati Ekonomsko socialen svet in tudi to je eden od razlogov, da sama danes tega predloga ne bom podprla. Predsednik, ko ste prej razlagal kako to ta zakon nima nič s socialnim dialogom jaz se s tem ne morem strinjati. V naši državi na žalost je pod to Vlado socialni dialog zastal, zakaj vedo oni, verjetno je lažje njim delati na tak način. Seveda v okviru socialnega dialoga se je treba pogovarjati, sprejemati kompromise, ampak prav zato je socialni dialog dober, ker ko pride predlog na mizo skupaj pogledajo predlagane ukrepe in recimo, da smo zbrani ali pa določeni tisti, ki so na najmanjšem možnem imenovalcu pač sprejemljivi za vse. Tako da, absolutno je to zakon, ki bi ga moral obravnavati najprej pred nami, da bi slišali tudi mnenje Ekonomsko socialni svet. To sem samo želela dodati. </font><br/>
<br/>
<font size="4">	</font><b><font size="4">PREDSEDNIK ROBERT POLNAR:</font></b><font size="4"> Hvala lepa.</font><br/>
<font size="4">Zaključujem razpravo. Sedaj sem zaključil razpravo. Ne, razprava je zaključena.</font><br/>
<font size="4">	</font><br/>
<b><font size="4">22. TRAK: (SC) – 15.50</font></b><br/>
<br/>
<b><font size="4">	</font></b><font size="4">(nadaljevanje) Razprava je zaključena in prehajamo na odločanje. In sicer bomo v skladu s prej sprejeto odločitvijo odbora prešli na glasovanje o vseh členih skupaj, trije členi so torej. </font><br/>
<font size="4">	Prehajamo na glasovanje. Obrazložitev glasu poslanec Miha Kordiš. </font><br/>
<br/>
<font size="4">	</font><b><font size="4">MIHA KORDIŠ (PS Levica): </font></b><font size="4">Hvala za besedo, predsedujoči. </font><br/>
<font size="4">	Seveda bomo v Levici dvig prispevne stopnje za delodajalce in zajem dodatnih virov za pokojninsko blagajno podprli. Ta zakon smo poslali tudi v Državni zbor. Vsaj v ideji tega zakona v osnovi nismo sami oziroma vsaj ne bi smeli biti. V koalicijskih sporazum prehodne vlade to je vlade Marjana Šarca smo namreč napisali, citiram: »S ciljem približevanja obremenitve za delodajalce in delojemalce bomo postopoma dvignili prispevne stopnje PIS za delodajalce in sicer do konca mandata v stopnji 0,8 odstotne točke dviga za delodajalce na leto.«, konec citata. To je nekaj, po kar se v Levici polno srčno podpisujemo. Je ukrep družbene pravičnosti, v katerega verjamemo. Pod to so se takrat podpisala tudi Lista Marjana Šarca, Stranke SD, SMC, Stranka Alenke Bratušek in Desus. Kako se bo sedaj ta zaveza udejanjila na današnjem glasovanju? Ali naše besede… </font><br/>
<br/>
<font size="4">	</font><b><font size="4">PREDSEDNIK ROBERT POLNAR:</font></b><font size="4"> Kolega Kordiš, samo trenutek. Tamle kolegici prosim, tišina. </font><br/>
<font size="4">	Prosim, izvolite in nadaljujete. </font><br/>
<br/>
<font size="4">	</font><b><font size="4">MIHA KORDIŠ (PS Levica): </font></b><font size="4">…naše zapisane misli in prioritete o razvoju družbe kaj veljajo ali ne? Če želimo družbo popeljati v neko alternativo tem temnim časom, ki jih živimo, zaradi vlade Janeza Janše, potem je nujne prvi ukrep sprememba o politični drži natančneje, da naše zaveze do ljudi, naše obljube, ki jih dajemo na volitvah in sicer nekaj veljajo. Antijanšizem ni toliko to, da se ti na Twitterju lepo obnašaš, ampak to, da tisto, kar ljudem obljubiš tudi izvedeš in to je temeljna razlika, po kateri se bo merila aktualna vlada in po kateri se bo meril uspeh naslednje Vlade, če bo sposobna delati ne samo na Twitterju drugače, ampak dejansko voditi družbo drugače in poseči po temeljitih redistributivnih ukrepih, s katerimi bo za delavsko večino ljudi v tej državi bolje, zato pa bo potrebno dvigniti obdavčitve kapitala, zato bo potrebno dvigniti prispevke in nasloviti tudi deficit v pokojninski blagajni, preko tega pa tudi revščino med upokojenci. </font><br/>
<font size="4">	Hvala. </font><br/>
<br/>
<font size="4">	</font><b><font size="4">PREDSEDNIK ROBERT POLNAR:</font></b><font size="4"> Hvala, gospod poslanec. Prehajamo na odločanje. Glasujemo. </font><br/>
<font size="4">	Kdo je za? (4 člana.) Kdo je proti? (8 članov.)</font><br/>
<font size="4">	Ugotavljam, da členi niso sprejeti. </font><br/>
<br/>
<font size="4">	Glede na to, da členi niso sprejeti… Samo malo prosim kolegice in kolegi. Glede na to, da členi niso sprejeti na podlagi razlage Komisije za poslovnik glede drugega odstavka 61. člena Poslovnika Državnega zbora z dne 9. decembra 2009 ugotavljam, da je obravnava predloga zakona na matičnem delovnem telesu končana. Odbor bo pripravil poročilo, v katerega bo to odločitev tudi vključil.</font><br/>
<br/>
<font size="4">Na ta način zaključujem to točko dnevnega reda. </font><br/>
<br/>
<font size="4">	Prehajamo na </font><b><font size="4">3. TOČKO DNEVNEGA REDA - PREDLOG ODLOKA O SPREMEMBAH ODLOKA O OKVIRU ZA PRIPRAVO PRORAČUNOV SEKTORJA DRŽAVA ZA OBDOBJE OD 2020 DO 2022. </font></b><br/>
<b><font size="4">	</font></b><font size="4">Predlog odloka je Državnem zboru predložila Vlada in sicer 23. septembra letošnjega leta. Odbor obravnavna predlog odloka na podlagi šestega odstavka 6. člena Zakon o fiskalnem pravilu in kot matično delovno telo tudi na podlagi 107., 108. 169.a in 171. člena Poslovnika Državnega zbora. K tej točki so vabljeni Ministrstvo za finance, Fiskalni svet, Urad za makroekonomske analize in razvoj ter Zakonodajno-pravna služba. Poleg predloga sprememb odloka smo prejeli še naslednja gradiva: oceno Fiskalnega sveta,  </font><br/>
<br/>
<b><font size="4">23. TRAK: (SC) – 15.55</font></b><br/>
<br/>
<b><font size="4">	</font></b><font size="4">(nadaljevanje) oceno skladnosti Predloga Odloka o spremembah Odloka o okviru za pripravo proračunov sektorja država za obdobje od 20 do 22 s fiskalnimi pravili z dne 8. oktobra, prejeli smo mnenje Zakonodajno-pravna službe z dne 20. oktobra in stališče Vlade do ocene Fiskalnega sveta malo prej omenjene z dne 21. oktobra. Rok za vlaganje amandmajev je potekel 28. oktobra, amandmaji niso bili vloženi. </font><br/>
<br/>
<font size="4">	Pričenjam </font><b><font size="4">drugo obravnavo</font></b><font size="4"> predloga odloka, o kateri bomo na podlagi 171. člena v povezavi s 126. členom Poslovnika Državnega zbora opravili razpravo in glasovanje o posameznih delih oziroma členih predloga odloka.</font><br/>
<font size="4">Za uvod dajem besedo predstavniku Vlade, to je minister za finance, gospod Andrej Šircelj. </font><br/>
<font size="4">Gospod Šircelj, izvolite. </font><br/>
<br/>
<font size="4">	</font><b><font size="4">MAG. ANDREJ ŠIRCELJ: </font></b><font size="4">Hvala lepa. </font><br/>
<font size="4">	Spoštovani predsednik, spoštovani poslanke in poslanci!</font><br/>
<font size="4">	Zaradi izjemnih okoliščin, ki so nastale, zaradi epidemije Covid-19 se je obseg dopustnih izdatkov za državni proračun povečal. Treba je bilo zagotoviti dodatna sredstva za izvajanje ukrepov povezanih z obvladovanjem nalezljive bolezni Covid-19 in treba je bilo sprejeti ukrepe za spodbujanje gospodarske aktivnosti po krizi za leto 21 ter za leto 22. Če govorimo predvsem o obvladovanju nalezljivih bolezni je bilo seveda večina teh ukrepov namenjenih preventivi, zdravljenju ljudi in reševanju življenj. Vlada Republike Slovenije, zato predlaga spremembo odloka in sicer v delu, ki se nanaša na leto 21, saj sta bili po zadnji spremembi odloka, ki jo je sprejel Državni zbor sprejeta še dva zakona in sicer Zakon o interventnih ukrepih za pomoč gospodarstvu in turizmu pri omilitvi posledic epidemije Covid-19 in Zakon o nujnih ukrepih na področju zdravstva, ki sta povezana z ukrepi za lajšanje posledic Covid-19 in dodatnimi ukrepi za nujno podporo začetnemu okrevanju. Teh sredstev ob prejšnji spremembi odloka in pri pripravi proračuna za leto 21 oziroma sprememb proračuna za 21 ni bilo mogoče načrtovati. Vsekakor pa sta oba zakona in seveda tudi ukrepi imeli določene finančne posledice na strani odhodkov. Razlog za sprejetje navedenih zakonov je v dejstvu, da je Slovenijo jeseni 2020 zajel drugi val epidemije in Vlada je 19. oktobra ponovno razglasila epidemijo, ki je trajala do 15. junija leta 2021. Stanje se je v gospodarstvu takrat poslabšalo predvsem, zaradi tega, ker so bili sprejeti omejitveni ukrepi pri storitvenih dejavnostih predvsem pri storitvenih dejavnostih najbolj na področju gostinstva, turizma, industrije, srečanj in dogodkov, športa in kulture. Sprejeti ukrepi za pomoč gospodarstvu in posameznikom so – to lahko danes potrdimo – pozitivno vplivali na gospodarsko rast, - o tem več predstavnica Umarja – na trg dela še posebej če gledamo podatek o nezaposlenih. To je seveda tudi razlog, da smo sprejeli ukrepe, ki so dali svoj učinek. </font><br/>
<font size="4">	Nekaj podatkov glede primanjkljaja in dolga tako v Sloveniji v primerjavi seveda tudi z nekaterimi državami Evrope, ki jih objavlja Eurostat v zadnji objavi z dne 21. 10. tega leta je objavil Eurostat podatke o primanjkljaju in dolgu države v letu 2020 in povprečni primanjkljaj na euro območju je znašal 7,2 odstotka BDP. Višje primanjkljaje od Slovenije, ki imajo 7,7 odstotka pa so v letu 2020 beležile Španija, Grčija, Malta, Italija, Belgija, Francija in Avstrija.  </font><br/>
<br/>
<b><font size="4">24. TRAK: (NB) – 16.00</font></b><br/>
<br/>
<font size="4">	(Nadaljevanje) Povprečni dolg držav Evroobmočja v letu 2020 je znašal 97,3 odstotka bruto družbenega proizvoda, Slovenija ima za to leto ocenjen dolg 79,8 odstotka bruto družbenega proizvoda in višji dolg od Slovenije so med drugim beležile Belgija, Grčija, Španija, Francija, Italija, Ciper, Avstrija in Portugalska. Delež izdatkov države je v Sloveniji v letu 2020 znašal 51,3 % bruto družbenega proizvoda, v povprečju držav evro pa 53,8. Primanjkljaj sektorja države bo Vlada v letu 2021 znižala za 0,2 % točke v primerjavi z letom 2020 in sicer na 7,5 % bruto družbenega proizvoda. Med tem se bo v drugih državah Evropske unije ta primanjkljaj povečal za 0,6 odstotke točke v povprečju evro držav pa za 0,8 odstotne točke. Tukaj dejansko to pomeni, da pri nas se primanjkljaj znižuje, med tem ko v povprečju Evrope in evro skupine se povečuje. </font><br/>
<font size="4">	Mednarodni denarni sklad je v svoji zadnji publikaciji za oktober napoveduje primanjkljaj v višini 7,0 odstotka bruto družbenega proizvoda. </font><br/>
<font size="4">	Sama vsebina odloka, samo nekaj besed. O tem, zaradi negotovih razmer in nepredvidljivih situacij imamo na fiskalnem področju tudi enega izmed razlogov, da odstopamo od običajnih fiskalnih pravil oziroma upoštevamo inštrument izjemnih okoliščin, ki velja tako v letu 2020, 2021 in naj bi veljal tudi v letu 2022. Izjemne okoliščine nam po Zakonu o fiskalnem pravilu omogočajo prilagoditev obsega izdatkov, saj bo spoštovanje fiskalnih pravil, tiste v osnovni varianti pomembno takrat, ko velja izjemna okoliščina, ki se tudi na ravni EU sprejme in takrat se tudi na ravni EU sprejme smer delovanja fiskalne politike za naslednja leta. Na tej podlagi Vlada predlaga spremembo veljavnega odloka v delu, ki se nanaša na leto 2021 in sicer se bo s predlaganimi spremembami za leto 2021 dovoljena zgornja meja izdatkov sektorja država povečala na 25 milijard 800 milijonov evrov, povečala se bo za 500 milijonov evrov, primanjkljaj pa se bo znižal na 7,5 % bruto družbenega proizvoda, kar pomeni, da se bo znižal za 1,1 odstotne točke glede na sedanji ocenjen primanjkljaj. Po denarnem toku se bo zgornja dovoljena meja odhodkov povečala na 14 milijard 990 milijonov oziroma za 670 milijonov evrov, primanjkljaj pa se bo znižal za 0,7 odstotne točke na 7,9 odstotka bruto družbenega proizvoda. S tem se bo omogočilo nadaljnje nemoteno financiranje vseh ukrepov po COVID-19 zakonodaji in dodatnih ukrepov za nujno podporo začetnemu okrevanju. Govoril sem o sami vsebini, če govorim o državnem proračunu in sektor država, potem lahko rečem, da poleg novih sprejetih zakonov za omilitev posledic spopadanja z epidemijo in s tem dodatnih obveznosti za državni proračun je pomembno tudi to, da se nekateri zahtevki po COVID-19 zakonodaji vlagajo z zamikom, to je že na podlagi same zakonodaje in tako se bo del ukrepov iz leta 2020, se je prenesel v letošnje leto, vloge za plačilo obveznosti za ukrepe iz leta 2021 pa je bilo mogoče vložiti do 13. septembra 2021. S tem so se zahteve po izplačilu sredstev iz državnega proračuna premaknile v zadnjo četrtino leta. Slovenija je za COVID-19 ukrepe letos že izplačala 2,5 milijarde evrov, do konca leto bo za to namenila okoli % odstotkov bruto družbenega proizvoda. </font><br/>
<br/>
<b><font size="4">25. TRAK: (NB) – 16.05</font></b><br/>
<br/>
<font size="4">	(Nadaljevanje) Na Vladi ravno tako ocenjujemo, da se bodo podpore v letu 2021 povečale tudi v večini ostalih držav Evropske unije, tako v Italiji, Franciji, Nemčiji, Latviji, Grčiji, Portugalskem in na Slovaškem. Tukaj mislim podpore v zadnjem letu, ki so posledica Covid ukrepov. </font><br/>
<font size="4">	Omenim pa naj seveda tudi, da se pospešujejo tudi državne investicije. Državne investicije so pomemben dejavnih spodbujanja dolgoročne rasti razvoja gospodarstva in hkrati seveda tudi kreiranja delovnih mest. V desetih mesecih letošnjega leta je bilo za investicije iz državnega proračuna že izplačanih okoli 740 milijonov evrov, kar je pa polovico več kot v tem času lani. Takrat je bilo izplačanih 498 milijonov evrov in za okoli 30 % več kot v enakem obdobju leta 2019. Na ravni sektorja država v letu 2021 ocenjujemo rast investicij v višini 38 % glede na leto 2020. Te bodo znašale 2,7 milijarde evrov ali 5,3 odstotka bruto družbenega proizvoda. Glede na leto 2019 pa se bodo investicije države v letu 2021 povečale za 44 odstotkov. Na pomembnost investicij v izdatkih države kaže tudi podatek, da bi primanjkljaj sektorja države brez upoštevanja izdatkov za investicije v letu 2021 znašal 2,1 % bruto družbenega proizvoda. Prej sem omenil, da sedaj znaša 7,5 % z investicijami. Primanjkljaj državnega proračuna pa bi znašal v tem primeru 4,6 %, sedaj 7,9 %. Tudi iz tega se tudi vidi vloga investicij pri izdatkih, da rečem na ta način, poudarjam pa to zaradi tega, ker tovrstne podatke omenja tudi Evropska komisija, hkrati pa pomeni investicij za absorpcijsko sposobnost gospodarstva in države, omenjajo tudi OECD, IMF in investiranje imajo za enega izmed glavnih vzvodov, da se zagotovi večja odpornost in da se zagotovi hkrati tudi zadostno okrevanje države. </font><br/>
<font size="4">	Hvala lepa, spoštovani poslanci in poslanke. </font><br/>
<br/>
<b><font size="4">	PREDSEDNIK ROBERT POLNAR: </font></b><font size="4">Hvala, gospod minister. </font><br/>
<font size="4">	Zakonodajno-pravna služba je odlok pregledala in nanj ni imela pripomb. Gospa Bien Karlovšek tudi ni potrebno da o tem spregovorite. Zato prehajamo naprej. </font><br/>
<font size="4">	Najprej bo na vrsti predsednik Fiskalnega sveta, potem bo minister dobil možnost za odgovor na stališča Fiskalnega sveta in nazadnje še gospa direktorica Urada za makroekonomske analize in razvoj. </font><br/>
<font size="4">Na vrsti je torej predsednik Fiskalnega sveta, gospod Davorin Kračun. </font><br/>
<font size="4">Izvolite, prosim. </font><br/>
<br/>
<b><font size="4">	DAVORIN KRAČUN: </font></b><font size="4">Spoštovani gospod predsednik, gospod minister, spoštovani visoki zbor!</font><br/>
<font size="4">Predlog spremembe okvira za obdobje 2020 do 2022, ki se nanaša zgolj na leto 2021, vsebuje po mnenju Fiskalnega sveta mnoge elemente neustreznega načrtovanja v razmerah, ko so uveljavljene izjemne okoliščine, kar je le deloma opravičljivo z negotovostmi zaradi epidemije. Predlaganih sprememb okvira ne spremljajo javno predstavljeni proračunski dokumenti, ki bi po mnenju Fiskalnega sveta povečali transparentnost procesa spreminjanja okvira. V okviru izdelave ocene predlagane spremembe okvira je zato Fiskalni svet od Vlade dodatno pridobil dokumente, ki so izdelavo celovite ocene sploh omogočili. Znova želim poudariti, da Fiskalni svet ocene izpolnjevanja fiskalnih pravil v obdobju izjemnih okoliščinah pripravlja le indikativno. Zavedamo se namreč negotovosti glede zanesljivosti izračunov ključnih parametrov</font><br/>
<br/>
<b><font size="4">26. TRAK: (NB) – 16.10</font></b><br/>
<br/>
<font size="4">	(Nadaljevanje) za njihovo kvantitativno oceno. Ocenjujemo, da je sprememba predlaganega okvira za pripravo proračunov sektorja država za leto 2021, osnovana na nerealističnih projekcijah javnofinančnih prihodkov in izdatkov do konca letošnjega leta. Pričakujemo, da bo dejanska raven odhodkov državnega proračuna v celem letu nižja od predvidenih v spremenjenem okviru. Posledično bi bil manjši tudi celoletni primanjkljaj. V prvih desetih mesecih letos so bili namreč odhodki brez upoštevanja neposrednega učinka Covid ukrepov za 7,5 % višji kot v enakem obdobju lani, iz ocene realizacije Ministrstva za finance pa izhaja, da naj bi se njihova rast v zadnjih dveh mesecih letos okrepila na kar 43,5 procenta medletno. Do podobno nerealističnih številk pridemo tudi, če ne upoštevamo pričakovane visoke investicijske porabe s 5 % odstotne rasti v desetih mesecih na 31,8 % v zadnjih dveh mesecih letos. Že lani o pripravi rebalansa za leto 2020, je bila raven odhodkov državnega proračuna postavljena nerealistično visoko. Glede na to, da je bila na tej osnovi pripravljena tudi projekcija za leti 2021 in 2022, se ta visoka raven odhodkov preslikava iz predhodnega v naslednje leto. O tem sem že govoril ob obravnavi okvira za obdobje 2022 do 2024. Tako ocene proračunskih dokumentov za prihodnje leto znova ne temeljijo na ustreznih osnovah. S tem se med drugim odpira manevrski prostor za previsoko javno porabo in posledično povečuje tveganje za strukturno slabšanje javnih financ. Predlagano povišanje izdatkov sektorja država v letu 2021 za 500 milijonov evrov in povišanje odhodkov državnega proračuna za 670 milijonov evrov glede na aprila letos sprejet okvir, je že tretje zvišanje najvišje dovoljene meje izdatkov za leto 2021. Iz obrazložitve spremembe okvira izhaja, da naj bi bil razlog za dvig zgornje meje odhodkov glede na določeno v aprilu, predvsem sprejetje dveh dodatnih zakonov za omejevanje posledic epidemije. Ob sprejetju zakonov je bil njun skupni finančni učinek ocenjen na 300 milijonov evrov, njuna realizacija do konca oktobra pa je znašala 88 milijonov evrov. Tudi razlika med 670 milijoni evrov in 300 milijoni evrov v obrazložitvi ni transparentno pojasnjena oziroma podprta s kvantitativnimi ocenami. Fiskalni svet na osnovi podrobnejše primerjave med sprejetim proračunom za 2021 iz oktobra 2020 in ocenjeno realizacijo iz septembra letos ocenjuje, da ključni razlog za dodaten dvig zgornje meje odhodkov v obrazložitvi ni eksplicitno naveden. Po naših ocenah so ključni razlog za tokrat predlagani dvig izplačila dodatkov zaposlenim, ki so v epidemiji deloma odšli nadzoru, od začetka epidemije marca lani do konca septembra letos so znašali več kot 900 milijonov evrov, od tega v desetih mesecih letos okoli 700 milijonov evrov in predstavljajo finančno najobsežnejši posamezni ukrep v okviru protikrizne zakonodaje. Poleg bolj sistemskih in transparentnih rešitev na področjih tekočih odhodkov bi morala biti podlaga za zagotavljanje vzdržne gospodarske rasti in vzdržnih javnih financ tudi bolje načrtovana in učinkovita poraba investicijskih sredstev. V obdobju izjemnih okoliščin se investicijska poraba z rebalansom za leto 2020 začela načrtovati še bolj optimistično kot v preteklosti, med tem, ko je bilo to v preteklosti značilno le za načrtovanje evropskih sredstev, je v zadnjem obdobju postalo značilno tudi za projekte financirane iz domačih sredstev. </font><br/>
<br/>
<b><font size="4">27. TRAK: (NB) – 16.15</font></b><br/>
<br/>
<font size="4">	(Nadaljevanje) Vlada v obrazložitvi med razlogi za dvig okvira sicer navaja, da je pomembno, da se ne odstopa od napovedane dinamike investicijskih projektov. Hkrati pa priznava, da pri njihovem izvajanju prihaja do zamikov zaradi katerih so dejanski izdatki nižji od pravic porabe. Tako je v oceni realizacije državnega proračuna predvidena investicijska poraba za okoli 400 milijonov evrov nižja kot v sprejetem proračunu za leto 2021. tudi tokratna sprememba okvira potrjuje naše dosedanje ocene, da okviri za pripravo proračunov še naprej ne služijo osnovnemu namenu. Okvir naj bi bil glede na Zakon o Fiskalnem pravilu, podlaga srednjeročnega proračunskega načrtovanja in osnova za proticiklično delovanje fiskalne politike. Že v letih pred epidemijo so se vrednosti v okvirih spreminjale prepogosto in večinoma zgolj za eno leto, kar ne ustreza namenu večletnega okvira. Če sklenem, predlog spremenjenega okvira po našem mnenju omogoča dodatno spodbujevalno naravnano fiskalno politiko glede na trenutno veljavnih okvirov v tem, da so gospodarske razmere boljše od pričakovanih ob pripravi trenutno veljavnega okvira. Ugotavljamo, da je v trenutnih razmerah spodbujevalna fiskalna politika do določene mere sicer še upravičena, a bi morala biti namesto večanja tekočih odhodkov bolj usmerjena v utrjevanje odpornosti gospodarstva in v večanje dolgoročnega gospodarskega potenciala. Občutno višanje izdatkov v letu 2021, namreč zastavlja podlago za strukturno poslabšanje položaja javnih financ tudi v prihodnje. To potrjujejo predlogi zakonov, ki jih Državni zbor že obravnava. Zakon o dolgotrajni oskrbi prelaga odločitev o sistemskem viru financiranja v letu 2024 oziroma 2025. Predlagane spremembe dohodnine naj bi imele po vseh modelskih simulacijah, ki jih je napravil Fiskalni svet, negativne posledice za javne finance v daljšem časovnem obdobju. Predlog s tako obsežnimi posledicami za raven javnih prihodkov, bi po naši oceni morali spremljati tudi ukrepi, ki bi te posledice nevtralizirali. Predlagana je tudi že tretja izredna uskladitev pokojnin v zadnjih treh letih, ki predstavlja dodaten trajni pritisk na javne finance, ob tem znova niso predstavljeni ukrepi, ki bi zagotovili vzdržnost financiranja pokojninske blagajne. Predlagani okvir in posamezni ukrepi nas tako izpostavljajo velikim tveganjem. Pogoji financiranja verjetno ne bodo ostali tako ugodni kot jih trenutno omogoča denarna politika. Hkrati se bodo v javnofinančnih rezultatih v vedno večji meri odražale negativne posledice staranja prebivalstva ter stroški ukrepanja proti podnebnim spremembam. </font><br/>
<font size="4">	Hvala lepa. </font><br/>
<br/>
<b><font size="4">	PREDSEDNIK ROBERT POLNAR: </font></b><font size="4">Hvala, gospod predsednik Fiskalnega sveta.</font><br/>
<font size="4">Zdaj dajem besedo ministru za finance, gospodu Širclju. </font><br/>
<font size="4">	Gospod Šircelj, prosim. </font><br/>
<br/>
<b><font size="4">	MAG. ANDREJ ŠIRCELJ:</font></b><font size="4"> Hvala lepa.</font><br/>
<font size="4">Spoštovani predsednik, spoštovani predsednik Fiskalnega sveta! </font><br/>
<font size="4">	Zahvaljujem se vam za vaše mnenje in seveda želim poudariti nekatere elemente, ki so pomembni pri tem, ko je Vlada določila maksimalni obseg odhodkov v odlokih in seveda vprašanje realnosti oziroma nerealnosti v kateri dejansko govorite oziroma je mnenje Fiskalnega sveta. </font><br/>
<font size="4">	Tudi jaz se strinjam, da je potrebno imeti fiskalni okvir in fiskalno pravilo za to, da se zagotovi čim bolj realno srednjeročno načrtovanje kot ste omenili, vendar danes in že skoraj leto, leto in tri četrt, smo v obdobju izjemnih okoliščin in tukaj pač je treba upoštevati, da v obdobju izjemnih okoliščin, ko imamo neko okoliščino, ki ji danes rečemo epidemija,</font><br/>
<br/>
<b><font size="4">28. TRAK: (NB) – 16.20</font></b><br/>
<br/>
<font size="4">	(Nadaljevanje) ki še vedno traja, ni možno načrtovati odhodke in tudi ne prihodke s takšno gotovostjo kot v okoliščinah, ko ni izjemnih okoliščin, ko imamo normalno delovanje družbe in normalno poslovanje. Izjemne okoliščine in pandemija je nepredvidljiva. To vidimo tudi danes in iz tega razloga je tudi Vlada prišla ponovno v Državni zbor s predlogom spremembe odloga o maksimalnih odhodkih. Glede realnosti teh maksimalnih odhodkov o kateri opozarjate in sicer v smeri, da so dejansko preveliki, moram seveda omeniti pri investicijah sezonsko komponento investicij. Mi smo te investicije naredili na podlagi tekoče realizacije oziroma ocenili smo te investicije na podlagi tekoče realizacije. Z drugimi besedami, večina gradbenih del, večina izvajalskih del se končuje ob koncu leta, zaradi tega pričakujemo seveda veliko več izplačil ravno ob koncu leta in zaradi tega je tudi nesorazmeren dvig odhodkov v zadnjem četrtletju, da nekoliko poenostavim in seveda zaradi tega je tudi ocena za financiranje regresa za leto 2021 ter za turistične bone ravno tako pade v leto 2021. Tukaj pa lahko opozorim, da niso vključene, to kar ste vi omenili, plače oziroma ti dodatki za plače, kajti večina tega je bilo že izplačanega. Tukaj gre morda samo še za kakšen poračun ali pa preračun, tako da ti izdatki niso tisti, ki bi dejansko bili glavni oziroma v največji meri, da bi ti odhodki bili takšni kot so. </font><br/>
<font size="4">	Dejansko smo na Ministrstvu za finance prečesali vse investicije s pomočjo ocen, ki so nam jih dali seveda tudi vsi resorji in ocenili te odhodke na podlagi tega, da se izpolnijo vse zakonske in vse prevzete obveznosti, ki bodo zapadle v plačilo v letu 2021. tukaj bi seveda rad povedal še enkrat, da je treba oziroma smo upoštevali sezonsko komponento. </font><br/>
<font size="4">	Glede ocene, ki se nanaša na splošno oziroma splošno fiskalno situacijo, ja, tukaj danes govorimo o, to kar ste tudi vi rekli, spodbujevalni fiskalni politiki. Fiskalno politiko, ki ima spodbujevalni značaj priporočajo vse mednarodne organizacije, vključno z IMF, OECD, Evropsko komisijo, predvsem pa opozarjajo, da prehitro ne opustimo spodbujevalne narave fiskalne politike. Glede… Tukaj se seveda odlok nanaša izključno na odhodke, vendar glede na to, da ste omenili tudi celotno situacijo v smislu zagotavljanja stabilnosti fiskalnega sistema javnih financ, bi opozoril tudi to, da so prihodki veliko večji kot smo jih načrtovali. Z drugimi besedami, prihodki iz dohodnine za leto 2021 bodo večji za 170 milijonov glede na prihodke, ki smo jih ocenili spomladi. Od davka od dohodkov naj bi prejeli 250 milijonov več kot je bilo ocenjeno v spomladanskih mesecih davek na dodano vrednost 70 milijonov, socialnih prispevkov 380 milijonov. Tako da, jaz se opravičujem predsednik, ker zdaj omenjam tudi prihodke, ampak mi govori tudi o primanjkljajih, itn.,</font><br/>
<br/>
<b><font size="4">29. TRAK: (NB) – 16.25</font></b><br/>
<br/>
<font size="4">	(Nadaljevanje) in tukaj primanjkljaj nastane kot razlika med večjimi odhodki in manjšimi prihodki, rad pa poudarim to, da govorimo seveda tudi o večjih prihodkih, kar z drugimi besedami pomeni to, da fiskalna situacija, finančna situacija ni takšna, bom rekel, da bi zahtevala kakršnekoli posebne ukrepe na tem področju v tem trenutku in ne glede, odboj gospodarstva je izredno velik. Govorimo o 6,1 odstotni gospodarski rasti, o tem pa verjetno več direktorica. </font><br/>
<br/>
<b><font size="4">	PREDSEDNIK ROBERT POLNAR: </font></b><font size="4">Hvala gospod minister. </font><br/>
<font size="4">	Zdaj je na vrsti direktorica Urada za makroekonomske analize in razvoj, gospa Marijana Bednaš. </font><br/>
<font size="4">Prosim. </font><br/>
<br/>
<b><font size="4">	MARIJANA BEDNAŠ:</font></b><font size="4"> Hvala lepa za besedo, predsedujoči.</font><br/>
<font size="4">Spoštovani, spoštovane, lepo pozdravljeni! </font><br/>
<font size="4">	Podlaga za pripravo odloka, makroekonomska podlaga, je jesenska napoved Umar, ki je v skladu z zakonom o javnih financah, pripravimo v prvi polovici septembra. Rast, predvidena rast je bilo danes že omenjeno. Za letos pričakujemo 6,1 odstotno rast bruto domačega proizvoda. Kaj so bila izhodišča za to napoved? Najprej rast v lanskem letu, podatek o rasti v letu 2020, minus 4 oziroma padcu minus 4,2, kar je objavil Statistični urad konec avgusta in gre za manjši padec kot po prvotni oceni in tudi manjši padec kot smo predvidevali tako mi kot tudi vse druge inštitucije, ki pripravljajo makroekonomske napovedi. V tem vidimo pozitiven znak, da se je gospodarstvo in tudi prebivalstvo, potrošniki so se prilagodili spremenjenim razmeram v lanskem letu, pozitiven je bil pa tudi prispevek sprejetih ukrepov, po naši oceni okoli 4 odstotne točke. </font><br/>
<font size="4">	Kar zadeva letošnje leto, je pa napoved v primerjavi s spomladansko napovedjo kar precej popravljena navzgor za 1,5 odstotne točke. Razlogov za to je več. Gibanja v prvi polovici leta, zlasti v drugem četrtletju so presegla naša pričakovanja in to ponovno ni bil slučaj samo v Sloveniji, ampak velja tudi za gibanja v Evropski uniji, v evrskem območju so bila višja od pričakovanj inštitucij, ki pripravljajo napovedi in to je odraz tega prilagajanja, ki sem ga že omenila, se pravi, da je zlasti kar zadeva izvozni sektor, deloma pa tudi storitveni sektor se je uspel pač v letu, dobrem letu počasi prilagoditi, tem spremenjenim razmeram prilagoditi svoje delovanje. </font><br/>
<font size="4">	Druga pomembna predpostavka poleg objavljenih statističnih podatkov so pa seveda napovedi gospodarske rasti v naših najpomembnejših trgovinskih partnericah in te so se od spomladi do jeseni izboljševale ravno zaradi teh tudi izboljšanih podatkov, izboljšanih pričakovanj in tudi napovedi, ki so bile objavljene že po zaključku naše jesenske napovedi, so v skladu z našimi predpostavkami, naj omenim samo napoved mednarodnega denarnega sklada, ki je praktično tako za naše najpomembnejše trgovinske partnerice kot tudi za Slovenijo praktično enaka kot v naši jesenski napovedi. </font><br/>
<font size="4">	Kar zadeva samo strukturo rasti, pričakujemo kar visoko rast tako izvoza kot uvoza, več kot 10 odstotno in to na tem segmentu se zlasti kar zadeva menjavo blaga že približujemo oziroma v določenih segmentih presegamo ravni iz leta 2019, drugače na segmentu izvoza storitev kjer zlasti zaradi težav v turističnem sektorju še ne pričakujemo vrnitve na te pred krizne ravni. </font><br/>
<font size="4">	Prav tako se krepi zasebna potrošnja. Naj omenim še, da razpoložljivi dohodek že lani ni upadel, k čemur so prispevali tudi transferji in pa subvencioniranje oziroma vsi ukrepi, ki so bili usmerjeni na trg dela, torej so preprečili izpad dohodkov. Govorim na povprečni ravni, se pravi, na makro ravni.</font><br/>
<br/>
<b><font size="4">30. TRAK: (SB) - 16.30</font></b><br/>
<br/>
<font size="4">	(nadaljevanje) Se je pa lani močno povečalo varčevanje. Bodisi zaradi tega, ker ni bilo možnosti trošenja ali zaradi negotovosti. Letos se ti prihranki postopno sproščajo, vendar še vedno raven varčevanja, kar smo tudi slišali v zadnjih dneh, v medijih je bilo veliko govora o tej visoki stopnji varčevanja v Sloveniji. Ta še vedno ostaja visoka in se bo le postopno zniževala. Tako, da pri zasebni potrošnji pričakujemo visoko rast 5,6 odstotno, še vedno pa letos ne bo dosežena raven iz leta 2019. In naslednji segment, kjer tudi pričakujemo visoko rast, so investicije v osnovna sredstva, pričakujemo 10 odstotno rast, k temu bo znatno prispevala že visoka rast v prvi polovici leta, ki je bila zlasti usmerjena v opremo in stroje, v gradbeništvo gibanja v prvi polovici leta niso bila tako spodbudna deloma zaradi visokih stroškov materialov in tudi vedno bolj prisotnega pomanjkanja delovne sile. V drugi polovici leta pa pričakujemo vendarle tudi postopno krepitev infrastrukturnih investicij, ki se že dogajajo, zlasti, če govorimo o velikih infrastrukturnih projektih. Torej, podlaga za odlok so gibanja kot so prikazana v jesenski napovedi za zdaj tudi podatki, ki so objavljeni po zaključku priprave napovedi potrjujejo ta gibanja. Še nekaj besed o trgu dela. Tudi tu so se gibanja izboljšala hitreje in bolj kot smo pričakovali, za letos pričakujemo 0,8 % rast zaposlenosti. V 7-ih mesecih je oziroma 8-ih mesecih je bila ta rast že nekako 0,7 %, se pravi se približujemo tej pričakovani povprečni rasti, tudi manjše število brezposelnih, trenutna številka je okoli 66 tisoč, v povprečju leta 75 tisoč. Torej gibanja so ugodna in na določenih segmentih se že pojavlja tudi pomanjkanje delovne sile, torej to čemur smo bili priča že pred izbruhom epidemije in je povezano predvsem z demografskimi gibanji, v določeni meri pa tudi z zaznanimi neskladji na trgu dela. </font><br/>
<font size="4">In še glede inflacije. Naša napoved za inflacijo konec leta je 2,5 %. Kar zadeva gibanja cen energentov ta so, se pravi rast cene energentov je nekoliko višja kot smo pričakovali v jesenski napovedi, tako da lahko pričakujemo, da bo ob koncu leta rast cen življenjskih potrebščin nekje blizu 3 % in ne 2,5, vendar kot rečeno je osnovna razlika v predvidenih gibanj cen energentov. Kar zadeva pa druge segmente, pa so gibanja skladna z našimi pričakovanji, torej pri cenah trajnih dobrih ne energetskega industrijskega blaga, smo pričakovali rast, ki se sedaj že dogaja. Recimo v tem segmentu so se cene v zadnjih 10-ih letih zniževale, sedaj postopoma rastejo, tudi zaradi višjih cen surovin. In pa tudi pri cenah hrane za enkrat še ne zaznavamo velikih inflacijski pritiskov, trenutno je medletna rast 0,3 odstotna, vendar glede na napovedi pričakovane podražitve lahko tudi v tem segmentu pričakujemo nekoliko višjo rast cen do konca leta. Tveganja pa, sicer imamo samo še slaba dva meseca do konca leta, ampak še vedno so tveganja povezan z epidemičnimi razmerami. Mi smo v napovedi predvideli upočasnitev rasti v zadnjem četrtletju, predvsem v segmentu storitev in zasebne potrošnje, ne zaradi morebitnega zaprtja, ampak zaradi večje previdnosti tudi oteženega delovanja teh dejavnosti, hkrati smo pa predvideli v drugi polovici leta tudi upočasnjeno rast v predelovalnih dejavnostih, predvsem zaradi težav v dobavi polprevodnikov se pravi v teh oteženih nabavno prodajnih poteh. </font><br/>
<font size="4">Hvala.</font><br/>
<br/>
<b><font size="4">	PREDSEDNIK ROBERT POLNAR:</font></b><font size="4"> Hvala, gospa direktorica.</font><br/>
<font size="4">Kolegice in kolegi, prehajamo na razpravo in glasovanje o posameznih delih predloga odloka, kakor rečeno v uvodu amandmaji k predlogu odloka niso bili vloženi. Predlog ima tri člene. </font><br/>
<br/>
<b><font size="4">30. TRAK: (SB) - 16.35</font></b><br/>
<br/>
<font size="4">	(nadaljevanje) Odboru predlagam, da po končani razpravi v skladu s prvim odstavkom 128. člena Poslovnika Državnega zbora glasuje o vseh delih predloga odloka skupaj. Ali kdo temu nasprotuje? (Ne.)</font><br/>
<font size="4">Torej, v razpravo dajem vse tri člene predloga odloka. Trenutno sta prijavljena dva, najprej poslanec Siter in potem poslanec Lenart. </font><br/>
<font size="4">Kolega Siter, izvolite, prosim.</font><br/>
<br/>
<b><font size="4">	PRIMOŽ SITER (PS Levica):</font></b><font size="4"> Hvala za besedo.</font><br/>
<font size="4">	Odlok, ki je pred nami, določa zgornjo mejo izdatkov, ciljni saldo, ki ga je Vlada določila za 670 milijonov evrov. Med vrsticami ali v enem takem pavšalnem pregledu vidimo, da gre v bistvu za dvig, ki je potreben predvsem zaradi nenadzorovane rasti dodatkov zdravnikov, policistov, uradnikov z najvišjimi plačami in tako naprej. Treba je poudariti, da je to že tretje povišanje zgornje meje proračunskih izdatkov, torej za leto 2021, vključno s prvo spremembo, torej septembra 2020 se bo zgornja meja zdaj dvignila za 4,5 milijarde evrov. Ampak kljub temu Vlada kljub tudi zadnjemu dvigu, zgornje meje Vlada ni pripravila rebalansa za leto 2021, kar je problematično na več naslovih. Najprej. Postavke proračunskih uporabnikov za letošnje leto ostajajo pretežno nespremenjene. Do bistvenih sprememb prihaja zgolj in samo pri financiranju interventnih ukrepov, kar je pa tudi izšlo izpod nadzora in kar je tudi jedro kritike fiskalnega sveta. Vlada sicer v obrazložitvah pravi, da je bil ta 670 milijonski dvig predvsem pomemben oziroma potreben za financiranje dveh ukrepov, torej dveh zakonov, Zakona o nujnih ukrepih na področju zdravstva in 9. protikoronskega zakona, kar pa ne pije vode zato, ker ob sprejetju navedenih zakonov je bil njun skupni finančni učinek ocenjen na 299 milijonov, do septembra pa realiziranih samo 44 milijonov. Torej, 670 milijonov, 299 milijonov, 44 milijonov. To je eden od naslovov, ki jih je treba tukaj izpostaviti. Drugič. Vlada evidentno krši tudi tukaj, torej tudi na področju javnih financ Ustavo in zakone. Najprej Ustava pravi v 148. členu vsi prejemki in izdatki za financiranje javne porabe morajo biti zajeti v proračunih države, dodatnih 670 milijonov ni zavedeno v proračun države. In potem imamo še Zakon o javnih financah, ki pa tudi podobno pravi: v proračunu se izkazujejo vsi prejemki, ki pripadajo državi oziroma občini ter vsi izdatki države oziroma občine za posamezne namene. Torej, dodatnih 670 milijonov, še enkrat poudarim, ni zavedenih v proračunih države. Torej, Vlada, kot smo že navajeni na drugih področjih javnozdravstvenih in nekih represivnih in tako naprej tudi očitno na področju javnih financ zdaj vlada z odloki. In potem še ena kritika na račun tako rekoč privatizacije proračuna onkraj vseh formalizmov, gre za en zelo resen problem, da poraba javnega denarja ni niti demokratično določena niti javno ali pa transparentno prikazana, tako čez palec po svoje z javnimi sredstvi Vlada očitno ravna kot s svojo osebno lastno, torej zasebno lastnino, torej po svoje in tukaj se ne morem strinjati z ministrom za negotovostjo nepredvidljivi epidemiji, če citiram, gre za izkoriščanje te epidemije, torej za neko svojevoljno pometanje po javnih financah. </font><br/>
<font size="4">Še ena kritika na temo brezglavega trošenja javnega denarja </font><br/>
<br/>
<b><font size="4">32. TRAK: (SB) - 16.40</font></b><br/>
<br/>
<font size="4">	(nadaljevanje) ali pa rezerviranje nekih javnih rezerv gre na račun 900 milijonov, ki tavajo v žepe že tako najbolje plačanih. Gre za finančno tako rekoč najbolj potraten interventni ukrep, dodatke zaposlenim v javnem sektorju delijo na vladnem naslovu precej samovoljno, nenadzorovano, dobijo jih kirurgi in kot slišimo ali pa morebiti še najbolj odmevno v javnosti zdravniki na ortopedski kliniki, ki se evidentirajo pa se ne, pa delajo po svoje popoldan in tako naprej. Skratka, spoštovani predsednik, podnapis vsega seveda vse moje kritike je absolutno krovno zgrešena fiskalna politika Janševe vlade, odlok je skupaj z drugimi proračunskimi akti, ki jih je Vlada poslala v parlamentarno proceduro en tak plastičen dokaz tega na kakšen način funkcionira področje upravljanja z javnimi financami na Naslovu Vlade Janeza Janše. Vlada nam v bistvu s proračunskimi dokumenti, berem jih tako, do leta 2023 daje zelo jasno sporočilo z davčnimi darili in s subvencijami za kapital za najbogatejše, dodatki za najbolj plačane in z orožarskimi posli bomo državni proračun trošili in iztrošili, račun bomo pa potem poslali ljudem, ki ga bodo prihodnosti morali poravnati. </font><br/>
<font size="4">Stališče Levice je jasno, problem ni v proračunskem trošenju kot takem. V Levici nismo pristaši antisocialnih politik varčevanja, zavzemamo se za povečanje izdatkov za javno zdravstvo, socialno državo, javno šolstvo, javne investicije, ampak je treba na drugi strani tudi poskrbeti za to, da se povečajo proračunski prihodki zlasti iz naslova obdavčenja kapitala in premoženja najbogatejših. Ostro pa nasprotujemo in to je moja zaključna misel, nasprotujemo vladnemu trošenju javnega denarja za družbeno totalno nekoristne projekte v popolnoma nekoristne namene ob seveda hkratnem nižanju davkov za bogate in kapital, kar pa vidimo je pa praksa pometanja po finančni politiki v zadnjem letu in pol kar konstanto. Vlada je šla tukaj res predaleč, imamo zloglasni 780-milijonski nakup orožja, pa 900 milijonov za dodatke, pa še 800 milijonov iz davčne luknje v proračunu iz aktualne davčne reforme in tako naprej. Skratka, samovoljno, netransparentno, nenadzorovano, nedemokratično v tem primeru tudi drago 670 milijonov evrov.</font><br/>
<font size="4">Hvala lepa.</font><br/>
<br/>
<b><font size="4">	PREDSEDNIK ROBERT POLNAR:</font></b><font size="4"> Hvala, gospod poslanec.</font><br/>
<font size="4">	Kolegice in kolegi, preden nadaljujemo, to o čemer danes odločamo in kar bomo sprejeli ali pa morda ne sprejeli je resda odlok, to je odlok o okviru za pripravo proračunov sektorja država za obdobje od 2020-2022, toda treba je povedati, da ta odlok sprejema Državni zbor. Če ta odlok ne bo sprejet v Državnem zboru ne bo veljal. Tega odloka ne sprejema Vlada, Vlada je sicer že sprejela, ampak tisto končno besedo ima pa Državni zbor in ne Vlada. </font><br/>
<font size="4">	Nadaljujemo z razpravo. Ali se želi še kdo prijaviti k razpravi? (Da.) Se pravi kolega Horvat in gospa Bratušek. Najprej pa je na vrsti poslanec Jože Lenart. </font><br/>
<font size="4">Prosim.</font><br/>
<font size="4">	</font><br/>
<font size="4">	</font><b><font size="4">JOŽE LENART (PS LMŠ):</font></b><font size="4"> Hvala za besedo, predsednik.</font><br/>
<font size="4">Spoštovani gospe in gospodje, kolegice in kolegi!</font><br/>
<font size="4">	Vsakič, ko da poročilo Fiskalni svet oziroma dr. Kračun, je vsakič zadeva bolj zaskrbljujoča, vsaj zame in tudi za našo skupino Listo Marjana Šarca. Vedno večja tveganja slišimo oziroma nas Fiskalni svet opozarja in ne samo tveganje tudi na načrtovanje proračuna, da to načrtovanje ni realno in da javne finance ne bodo vzdržne. </font><br/>
<br/>
<b><font size="4">33. TRAK: (SB) - 16.45</font></b><br/>
<br/>
<font size="4">	(nadaljevanje) Verjemite mi, da se vse te dni ukvarjam s temi dokumenti, s številkami in tudi sam sem vedno bolj zaskrbljen. Glejte, predsednik, kot ste rekel, to se pravi dovoljen je govoriti o letu 2020, 2021 in 2022, da ne bo dileme, se bom poskušal tega držati. Ta dolg narašča in ta odlok za zopet zgodnjo uporabo, da jo povečujemo, sicer jaz jemljem ta današnji povečani / nerazumljivo/ kot neko napako statistično v dokumentnih, skoraj ne znam si drugače razlagati za leto 2021, imam občutek, da bi že tako prej morala biti ta višja številka, pa da je prišlo do neke napake, ampak ne glede na to. Stvar je v tem, da so vedno večji odhodki, višanje porabe, zelo zaskrbljujoči in imam nekaj konkretnih zelo praktičnih vprašanj. Iz tega sledi, da je ta dolg, javni dolg iz sektorja država 31. 12. 2019, se opravičujem, da izhajam iz tega, je bil 31 milijard 744 milijonov. Zaključeno je leto 2020 in ta javni dolg je narastel na 37 milijard 490, seveda tudi revizorsko poročilo je zaključeno in iz tega izhaja 5 milijard 757 in še nekaj dodatnega dolga. Leto 2021. Jaz sem si pomagal z dokumenti Ministrstva za finance oziroma Vlade Republike Slovenije, kjer v dokumentu program financiranja proračuna Republike Slovenije za leto 2021, govorimo seveda o financiranju končnem kako pridemo do tega v letu 2021 za izvrševanje državnega proračuna na 5 milijard 673 milijonov. Če zdaj se še dotaknem četrtletni dolg, zadnji podatek je seveda drugo četrtletje je javni dolg že bil 30. 6. 39 milijard 463 milijonov.</font><br/>
<font size="4">Glede na ta podatek, ki sem ga prej povedal, dobimo že v letu 2021 skupni dolg krepko čez 40 milijard, saj skoraj ne upam reči, na 43 milijard. Zdaj pa mi dovolite še leto 2022, od tu naprej pa te projekcije ni v kolikor se bo država seveda neto zadolževala, ko vse te projekcije potegne še, ampak sem jaz izhajal samo iz primanjkljaja sektorja država in sem uporabil dokument Fiskalnega sveta, ki ga je objavil v mesecu septembru in ko tu seštejem k letu 2022 samo ta del pridemo že na 46 milijard. In če ta znesek uporabim potem še za leto 2023 dobimo pa že 48 milijard in pol. Zdaj pa samo tako podatek, vsakdo od nas je bil 31. 12. 2019 dolžan 15.333 evrov iz javnega dolga sektorja država, tu moramo biti eksplicitni, da ne govorimo o proračunu, ker to so razlike in danes bi težko vse te razlike tu pojasnjevali / nerazumljivo/ nas tudi težko razumeli. Glejte, konec leta 2023 pa bo vsakdo od nas participiral na tem skupnem dolgu 23.421 evrov. To pa pomeni 53 % povečanje. To je moje prvo takšno konkretno vprašanje. Seveda isti procent dobimo, če javni dolg potem seštevamo na 2019. To so strašne številke. Sliši se popolnoma drugače kot če govorimo kako javni dolg na BDP pada, ampak je to uradni kazalec, seveda. Če bo res ta BDP toliko rastel. Ampak nikakor pa ne verjamem, da bo v teh štirih letih moja plača, naša plača zrasla za 53 %. Tu je neka realnost, ki se je moramo zavedati, to se pravi realno bomo državljanke in državljani v tem odboju bistveno večji dolg nosili iz javnega dolga kot pa če to primerjavo delamo na BDP. Ta rast BDP je pa tako in tako po številnih podatkih, izhodiščih zame vprašljiv, ne samo zame, </font><br/>
<br/>
<b><font size="4">34. TRAK: (SB) - 16.50</font></b><br/>
<br/>
<font size="4">	(nadaljevanje) tudi za marsikoga, pač projekcije vse prenesejo, kaj pa bo je pa drugo. Naj izkoristim, gospa Bednaš je dala te podatke kako bo rasel BDP tudi za letošnje leto 6,1 %. Zelo me zanima kakšen odziv ima, če pa slišimo, da je že več kot en teden kako že v tem četrtletju BDP v Nemčiji pada, naše gospodarstvo je pa zelo močno vezano na njih in tudi gospodarstvo opozarja že zmanjšujejo delovno intenzivnost v tednu zmanjšujejo število delovnih dni in tak naprej in to se bo sigurno poznalo in tu ne verjamem potem, da je ta številka vzdržna, če Nemčija sama kot taka zelo realno opozarja na to, da letošnje napovedi ne bodo vzdržne. Zdaj pa, če grem še v eno zadevo, eno zelo konkretno vprašanje, spoštovani minister. Glejte, v letu 2020 je bil primanjkljaj s Covid 38,4 &amp; je manjkalo prihodkov glede na odhodke. Govorim samo zdaj o proračunu Republike Slovenije, samo o tem primanjkljaju, predstavlja 38,4 %. Strašna številka za teh 3 milijarde 486. Brez Covid izdatkov pa so te javne finance še vedno primanjkljaj za 16,3 % ta milijarda 483. In zdaj za leto 2021, ta dolg je še vedno 35,9 % manjka prihodkov na vse izdatke teh skoraj 4 milijarde, brez Covid izdatkov pa milijardo 146, kar pa pomeni, da pade na 10,4 %. Ampak pozor, za leto 2022 pa ta dolg brez Covid izdatka, ker so že tako bistveno zmanjšali, samo 640 milijonov jih je še, pa ta dolg brez Covid izdatkov se zopet poviša na 16 %. In zdaj mi naj nekdo to razloži kako so te javne finance potem vzdržne, če brez Covid izdatkov potem javni dolg narašča. Zdaj pa, predsednik, samo toliko mi dovolite, leto 2023, ker smo seveda že to sprejemali, je pa ta dolg sicer padel brez Covid izdatkov, ki jih skoraj ni več, na 11,5 %, vendar, če smo pozorno poslušali danes Fiskalni svet dr. Kračuna in tudi v prejšnjih sejah, jasna opozorila, da ti izdatki pa ravno v letu 2023 niso realni, da nismo upoštevali rast, Umar napoveduje rast mislim, da okoli 3 %, nikjer pa ne vidimo povečevanja kar se tiče stroškov dela skupaj in pa tudi kup drugih zadev. Najbolj zaskrbljen sem, že v letu 2022 kaj je s tako rastjo davkov iz dohodnine, tu mi zadeva ni jasna, če pa zadaj sprejemate z vso vnemo, da moramo sprejeti zakonodajo okoli tega kako bo potem dohodnina, praktično treba, več bo delavcem ostalo in več bo ostalo, to se pravi manj bo potem prihajalo v blagajno. Tu pa so številke zelo povečane. In ko gledamo tudi ostale zadeve, rezerve bistveno povečujete potem v letu 2022, pustimo zdaj 2023, da ne bom kršil zopet, in tudi evropska sredstva, ki so povezana z investicijami, tu je sicer edina svetla točka, vendar smo tudi skeptični ali bomo sploh lahko imeli projekte pripravljene in ali bodo ti projekti za investicije takšni, da bodo dali res tisti zagon, rast BDP-ju tudi podjetjem, ker rast BDP načeloma investicije samih podjetnikov vlaganj povzročajo to, seveda posredno pa tudi če država investira v pravo smer. Ampak dokaz leta 2023 je ravno nasproten, te investicije, ki se zdaj tako hvalite kako se v ne vem kakšni meri izvajajo, investicije v letu 2020 so bile celo nižje kot pa v letu 2019, letos so predvidene milijardo in pol,</font><br/>
<br/>
<b><font size="4">35. TRAK: (SB) - 16.55</font></b><br/>
<br/>
<font size="4">	(nadaljevanje) potem pa krepko čez dve milijardi ali bi morale dati to rast in tudi davki bi se mogli potem iz tega povečevati. In to je vse tisto, ponavljam zdaj to kar je že Fiskalni svet opozarjal kot velika tveganja, kaj je s tem ali so te številke realne. Seveda moje bistveno vprašanje na koncu je in na to bi prosil odgovor brez Covid izdatkov je proračun nevzdržen in če primerjamo koliko smo se morali truditi v letu 2019, da smo tiste 2,2 % presežka ustvarili glede na prihodke teh 224 milijonov. Seveda danes gledati nazaj v tistem obdobju je praktično bila milina sprejemati oziroma načrtovati proračune, ker nas je fiskalno pravilo omejevalo in smo bili zelo natančni in so bila ostra pogajanja za vsak evro skoraj lahko rečemo, danes pa, poglejte, neka evforija trošenja in številne neznanke in pa zelo jasna opozorila kaj se bo dogajalo s tem proračunom. In naj mi nekdo razloži kaj pomeni vsa ta leta pred nami tudi letošnje je krepko čez 10 % primanjkljaj brez Covid izdatkov in kako najprej iz tega napraviti uravnotežen proračun Republike Slovenije. Najprej to koliko let bo trajalo, da sploh pridemo do uravnoteženega proračuna, ker na koncu rast prihodkov glede na napovedi Umarja nekako še lahko izračunamo, v letu 2023 pa ste vi praktično že nehali povečevati tiste zakonske obveze na vseh teh področjih kot je vsaj iz številk videno. In potem, tu je pa že neke vrst ZUJIF in potem v naslednjih letih, če hočemo priti do uravnoteženega proračuna je samo s tem, da bomo šparali in omejevali izdatke glede na to kolikor smo jih v letu 2020 in 2021 pretiravali. To je pa tisto osnovno vprašanje oziroma naša kritika do te vlade, da v tem času krize ste bili evforični in ste brez potrebe trošili tam, ko bi praktično bili že po sami situaciji dolžni omejiti in reči ustavimo se in dajmo samo tam kjer je zelo nujno. </font><br/>
<font size="4">Prosim za odgovore. Hvala. </font><br/>
<br/>
<b><font size="4">	PREDSEDNIK ROBERT POLNAR:</font></b><font size="4"> Hvala, gospod poslanec. </font><br/>
<font size="4">	Zdaj je na vrsti poslanec Jožef Horvat, za njim poslanka Alenka Bratušek. </font><br/>
<font size="4">Kolega Horvat, prosim.</font><br/>
<br/>
<b><font size="4">	JOŽEF HORVAT (PS NSi):</font></b><font size="4"> Hvala lepa za besedo, gospod predsednik.</font><br/>
<font size="4">Spoštovani gospod minister s sodelavci, predsednik Fiskalnega sveta, kolegice in kolegi!</font><br/>
<font size="4">	Res je, Državni zbor ima tukaj izjemno pomembno vlogo, tudi sam bom začel s 148. členom Ustave, ki smo ga takrat tudi mi kot opozicijska stranka podprli, vendar moramo biti pošteni, 148. člen Ustave govori o zahtevi o srednjeročni uravnoteženosti proračuna, lahko pa se od tega načela začasno odstopi samo v izjemnih okoliščinah za državo. In če kdo teh izjemnih okoliščin za državo kot je virus, kot je epidemija ne priznava, v teh okoliščinah v katerih smo se znašli celo lansko leto in še praktično očitno celo letošnje leto, potem mu enostavno ni pomoči. In prav ta člen ustave določa tudi Zakon o fiskalnem pravilu, ki pa določa, da Državni zbor sprejme odlok o okviru za pripravo proračunov sektorja država. Zakaj so odhodki višji od načrtovanih? Zelo preprosto je najbrž potrebno ljudem davkoplačevalcem odgovoriti. Zato, ker smo Vlada in mi Državni zbor, prvič, skrbeli za zdravje ljudi, drugič, pomagali prebivalstvu, tretjič, pomagali gospodarstvu. Ukrepe za boj proti covid-19 sprejemamo praktično že od marca lanskega leta in očitno je, kot vidimo iz številk, iz kazalnikov, da so ti ukrepi, hvala bogu, prijeli, da so bili učinkoviti.</font><br/>
<br/>
<b><font size="4">36. TRAK: (SB) - 17.00</font></b><br/>
<br/>
<font size="4">	(nadaljevanje) Zato lahko danes govorimo o rekordni gospodarski rasti, zato lahko govorimo o tem, da smo rekorderji kar zadeva rast zaposlovanja, zato lahko danes govorimo o rekordno nizki brezposelnosti oziroma o velikem številu delovno aktivnega prebivalstva, ki plačuje prispevke in davke. Ukrepi so torej prijeli. Po zadnji spremembi Odloka sta bila, to je treba pač povedati, sprejeta še dva interventna zakona, poslanci vemo katera, ki sta povezana z ukrepi za lajšanje posledic covid-19 in dodatnimi ukrepi za nujno podporo k začetnemu okrevanju. Seveda je v kakšnem ukrepu gotovo bila tudi kakšna napaka, sami vemo, da smo jih na hitro sprejemali zato, ker nismo imeli časa, edino virus je imel časa na pretek, edino virus, mi ne. In težko je zdaj poslušati, da je Vlada celo zdravniškemu osebju neupravičeno delila neke dodatke. Prav danes to govoriti, ko ljudje v zdravstvenih ustanovah dobesedno pregorevajo in najbrž ni Minister za zdravje tisti, ki je delil posameznim zdravnikom posameznim medicinskim sestram Covid dodatke, vsak zdravstveni zavod ima direktorje, ki so za to odgovorni. Makroekonomsko okolje se je v letu 2021 od pomladanske napovedi Umarja izboljšalo, to smo lahko zadovoljeni. Prav tako so se v okviru redne revizije podatkov Statističnega urada Republike Slovenije navzgor revidirali agregati bruto domačega produkta za leto 2020. Po zadnjih podatkih statističnega urada se je BDP v letu 2020 realno znižal za 4,2 %, po prvi spomladanski oceni, pa naj bi padec znašal 5,5 %. Mi razumemo opozorila fiskalnega sveta in jih vzamemo na znanje, smo hvaležni za ta opozorila, razumemo tudi da je Fiskalni svet glede na svojo naravo do teh vprašanj še posebej občutljiv, vendar so žal časi izjemno zahtevni, Slovenija pa se podpovprečno zadolžuje in ima nadpovprečne rezultate. Slovenija se podpovprečno zadolžuje in ima nadpovprečne rezultate. Slovenija je svojo zadolženost glede na BDP povečala za manj od povprečja držav evroobmočja in za manj kot EU. Vladna koalicija je zatorej očitno dovolj skrbno preučila ukrepe, ki smo jih sprejemali in samo upamo lahko, da bomo čim prej premagali ta nesrečni virus, da bomo lahko normalno zaživeli tako ljudje in gospodarstvo. In prav to, da, ponavljam, se je Slovenija ne koalicija Slovenija podpovprečno zadolževala in Slovenija dosega nadpovprečne rezultate, to nam daje mirnost, da se je očitno kljub opozorilom Fiskalnega sveta Slovenija v primerjavi z drugimi državami zadolžila manj in uspela dobro obvladovati krizo do današnjega dne. Pomembno je, da so proračunski dokumenti v skladu z Zakonom o fiskalnem pravilu, to je zelo pomembno. To je mogoče, saj je še vedno zaradi covid-19 v veljavi odstopna klavzula, na ravni EU je bil dosežen širši konsenz, da mora fiskalna politika v letu 2022 in 2023 še naprej spodbujati okrevanje. V ta namen je evropska komisija določila, da splošna odstopna klavzula oziroma izjemne okoliščine veljajo tudi v letu 2022. </font><br/>
<font size="4">	In za zaključek, kako načrtujemo zmanjšanje </font><br/>
<br/>
<b><font size="4">37. TRAK: (NM) – 17.05</font></b><br/>
<br/>
<b><font size="4">	</font></b><font size="4">(nadaljevanje) primanjkljaja sektorja država. Za leto 2021 primanjkljaj se zmanjšuje in bo leta 2021 7,5 % BDP, 2022 5,4 BDP, 2023 3,3 % BDP in 2024 pod 3 % BDP. To in še več je razlogov, zaradi katerih bom ta odlok o spremembah odloka v okviru za pripravo proračunov tudi podprl.</font><br/>
<font size="4">	Hvala lepa.</font><br/>
<br/>
<font size="4">	</font><b><font size="4">PREDSEDNIK ROBERT POLNAR: </font></b><font size="4">Hvala, gospod poslanec.</font><br/>
<font size="4">	Zdaj je na vrsti gospa Bratušek, za njo bo poslanec Pogačnik, za njim pa bom opravil sam. Gospa Bratušek, obvestili so me, da bi vi želeli imeti predstavitev. Zdaj samo počakajte, prosim vas, da jaz tole aktiviram.</font><br/>
<font size="4">	Besedo ima poslanka gospa Bratušek, prosim.</font><br/>
<br/>
<font size="4">	</font><b><font size="4">MAG. ALENKA BRATUŠEK (PS SAB): </font></b><font size="4">Najlepša hvala.</font><br/>
<font size="4">	Že par dni poslušamo in beremo, kako so naše bolnice tik pred tem, da ne bodo mogle zdravit vseh, ki bi to potrebovali. Skratka naše zdravstvo je tik pred kolapsom. In v takšni situaciji so na žalost tudi javne finance. Naslov točke, ki jo danes obravnavamo, je odlok o spremembah odloka o okviru za pripravo proračunov sektorja država za obdobje od 2020 do 2022. Se pravi, me najprej zanima, kak proračun bomo na podlagi tega odloka pripravili. To je moje prvo vprašanje. Odlok določa maksimalno višino in že v naslovu govori, da je to odlok za pripravo proračunov sektorja države. Če ste želeli kaj drugače, bi pač napisali, da je to odlok, ki določa porabo sektorja države. To je prva stvar.</font><br/>
<font size="4">	Dejstvo je, da ta odlok za obdobje 2020-2022 spreminjate oziroma spreminjamo že šestič, petkrat na pobudo te vlade. In ker je seveda pri številkah treba biti natančen, sem jaz te spremembe pogledala, da bomo lahko konkretno razpravljali o številkah. Skratka, prvi odlok… / oglašanje iz dvorane/</font><br/>
<br/>
<font size="4">	</font><b><font size="4">PREDSEDNIK ROBERT POLNAR: </font></b><font size="4">Kar izvolite, kar izvolite.</font><br/>
<br/>
<font size="4">	</font><b><font size="4">MAG. ALENKA BRATUŠEK (PS SAB): </font></b><font size="4">Ja, dobro bi bilo, če bi se videlo.</font><br/>
<br/>
<font size="4">	</font><b><font size="4">PREDSEDNIK ROBERT POLNAR: </font></b><font size="4">Samo trenutek, prosim. Samo trenutek, gospa Bratušek, bomo pogledali, kaj je narobe. Očitno neke povezave ni. / oglašanje iz dvorane/ Prosim? Ja. Zdaj bom naredil, zdaj je 17.08. 17.15 bomo nadaljevali, je pa sekretarka šla zdajle po informatika. Ja. Ja, do 17.15 je pavza.</font><br/>
<br/>
<font size="4">	(Seja je bila prekinjena ob 17.09.)</font><br/>
<br/>
<b><font size="4">38. TRAK: (NM) – 17.15</font></b><br/>
<br/>
<b><font size="4">	</font></b><font size="4">(Seja se je nadaljevala ob 17.15.)</font><br/>
<br/>
<font size="4">	</font><b><font size="4">PREDSEDNIK ROBERT POLNAR: </font></b><font size="4">Dobro, gospe in gospodje, nadaljujemo sejo.</font><br/>
<font size="4">	Razpravo ima poslanka Alenka Bratušek.</font><br/>
<font size="4">Izvolite, prosim nadaljujte.</font><br/>
<br/>
<font size="4">	</font><b><font size="4">MAG. ALENKA BRATUŠEK (PS SAB): </font></b><font size="4">Ja, najlepša hvala.</font><br/>
<font size="4">	Tako kot sem rekla, pri številkah je pač najbolje, da si natančen. Zato sem tudi naredila predstavitev in bom pokazala, kaj se v naših javnih financah dogaja. To, kar se dogaja, je pa žalostno. Skratka, prvič je bil ta odlok, ki opredeljuje obdobje od leta 2020 do 2022, sprejet 26. 4. leta 2019, to še pod prejšnjo vlado in prejšnjo koalicijo. In če pogledamo leto 2021, ki je danes tema, predvideni ciljni saldo državnega proračuna, se pravi ciljni odhodki državnega proračuna so bili takrat načrtovani v višini 10 milijard 455, primanjkljaj pa oziroma ni bil primanjkljaj, ampak je bil presežek v višini 1,2 % BDP, kar je pomenilo približno 660 milijonov evrov plusa, se pravi toliko bi ostalo na koncu leta v državnem proračunu. Prva sprememba se je zgodila 13. maja leta 2020, to je že pod to vlado. Nanašala se je na leto 2020. Seveda ste zviševali odhodke in brutalno zvišali primanjkljaj tako državnega proračuna kot skupen primanjkljaj sektorja države. Naslednja sprememba se je zgodila 25. 9., se pravi približno na 3 mesece prinesete v državni proračun ta… / oglašanje iz dvorane/ v Državni zbor ta odlok, na 3 mesece. Se pravi toliko približno natančno znate izračunat, na 3 mesece se to popravlja. Tukaj ste še dodatno zviševali odhodke in še dodatno zviševali proračunski primanjkljaj za leto 2020. 13 milijard 395 so bili skupni načrtovani odhodki državnega proračuna in primanjkljaj v višini 9,3 %, 9,3 % BDP. Potem pridemo na, se pravi to je bil september, zdaj do naslednje spremembe niste zdržali 3 mesece, ker ste že po 2 mesecih prinesli drugo, to je bilo novembra 2020, se pravi to je bilo obdobje sprejemanja tudi sprememb proračuna za leto 2021 in proračun za leto 2022. Tukaj ste se pa dotikali tudi leta 2021 in 2022. Odhodki proračuna maksimalni so bili načrtovani v višini 13 milijard 520 in primanjkljaj v višini 5,7 % BDP, kar znese približno 2 milijarde 700. In to je tudi, osnova je bila za pripravo sprememb proračuna za leto 2021. </font><br/>
<font size="4">In zdaj se bom dotaknila tega, kaj ste takrat načrtovali za Covid odhodke. Kot sem že večkrat povedala, je pač, koliko je denarja za te Covid odhodke, je treba izračunat, ker ni na enem mestu podatka niti v obrazložitvi ni tega podatka. Ampak okej, ste se odločili za netransparentnost in pač se mora človek potrudit, pa te številke seštet. Jaz sem se potrudila. Me boste popravili, če sem kje zgrešila. Na SVRK, Službi vlade za evropske zadeve in kohezijsko politiko imate načrtovanih 116 milijonov evrov, 116 milijonov evrov na SVRK. To po moje še vi ne veste, zakaj, ampak super. Na Ministrstvu za finance v rezervi je načrtovanih 500 milijonov evrov. Na FURS-u, ki naj bi izplačeval, tako smo zadnjič slišali, ob zaključnem računu od teh bonov turističnih, do vseh dodatkov,</font><br/>
<br/>
<b><font size="4">39. TRAK: (NM) – 17.20</font></b><br/>
<br/>
<b><font size="4">	</font></b><font size="4">(nadaljevanje) je za leto 2021 načrtovano 17 milijonov evrov. Na MGRT 49,1 milijon, na Ministrstvu za delo, ki naj bi bil nosilec teh ukrepov za ljudi, 2 milijona in pol, 2 milijona in pol. In na Ministrstvu za zdravje 77,4 milijona. To so ta velike številke, majhnih uporabnikov nisem upoštevala. Ministrstvo za šolstvo brez enega evra, Ministrstvo za šolstvo brez enega samega evra za Covid ukrepe. Ministrstvo za notranje zadeve, Ministrstvo za infrastrukturo, skratka to so ministrstva, ki problemov s Covidom naj ne bi imela. Naslednja zanimiva stvar, povezana s tem, je obrazložitev, ki je priloga proračunov, in sicer ste v programskem delu obrazložitve, se pravi intervencijski programi in obveznosti, kjer ta ste zapakirali ta Covid, zapisali takole, da se od načrtovanih odhodkov za pokrivanje tega spopadanja s Covidom 5,36 %, dobro poslušajte, 5,36 %, to je 40 milijonov evrov, namenilo za izdatke na področju zdravstva v celotnih izdatkih za financiranje epidemije, 40 milijonov, 40 milijonov. Mimogrede, na Ministrstvu za zdravje je načrtovano 77 milijonov. Za kaj bo Ministrstvo za zdravje porabilo 30 milijonov, ne vem. Ostalo, se pravi 94,64 % pa je delež izdatkov za pomoč državljanom in gospodarstvu v celotnih izdatkih za financiranje epidemije. Skratka 40 milijonov za zdravstvo, 720 milijonov od tega, kar ste načrtovali, za vse ostalo. To je osnova, to je bila sprememba proračuna, ki ste jo v državni proračun prinesli lanskega novembra. Potem ste 23. 4. seveda naredili prvo spremembo, povezano s Covidom, in ugotovili, da vam za, tako je bilo v obrazložitvi napisano, za reševanje Covid krize manjka 800 milijonov evrov in ste pač povečali te odhodke, ciljane odhodke državnega proračuna na 14 milijard 320 in seveda povečali tudi primanjkljaj državnega proračuna na rekordnih skoraj 9, 8,6 % BDP, kar znese približno 4 milijarde evrov, govorim o primanjkljaju, 4 milijarde evrov, 23. 4., se pravi to je bil april, leta 2021. In zdaj pridemo do novembra letošnjega leta, kjer pač vi pridete z novo idejo, da tudi tistih 800 milijonov ni dosti, ampak da potrebujete še dodatnih 670 milijonov evrov. Tako da bojo skupni odhodki državnega proračuna v letošnjem letu znašali nekaj manj kot 15 milijard evrov, 15 milijard evrov. A veste, koliko je to povečanja glede na realizacijo lanskega leta? 20 %, 20 % več boste porabili letos, kot je bilo realizirano v lanskem letu. 670 milijonov zvišanja je vaš predlog. Minister je prej rekel, da ne za plače, ker je to v bistvu že vse pokrito. Če smo zelo ambiciozni, jaz mislim, da bo ta odlok, ki ga bo seveda koalicija sprejela, objavljen 20. novembra. Glede na 30-dnevne plačilne roke morajo biti vse stvari izvedene do 30. novembra. Od 20. novembra do 30. novembra je 10 dni, ne delovnih, 10 dni, vključno s soboto in nedeljo.</font><br/>
<br/>
<b><font size="4">40. TRAK: (NM) – 17.25</font></b><br/>
<br/>
<b><font size="4">	</font></b><font size="4">(nadaljevanje) 670 milijonov zapravit v 10 dneh, to je 67 milijonov na dan. Mislim, kako, kako, kako si predstavljate zapravit, zdaj pa to gre res za zapravljanje, 670 milijonov v 10 dneh? Mislim, to je znanstvena fantastika. Ampak okej, očitno se pri vas tudi to, tudi to da. In ko seštejemo vse te številke za Covid, skratka 760 milijonov, ki so načrtovani v spremenjene proračunu, plus 800 milijonov, ki ste si jih že zagotovili v mesecu aprilu, plus 670 milijonov, ki si jih boste zagotovili s sprejetjem tega odloka, pridemo na številko 2 milijardi 230. Primanjkljaj ste naredili pa, načrtujete pa v višini 4 milijard. Se pravi milijardo 700 za tekoče stvari, na katere kriza ne vpliva, milijardo 700. Tako da jaz se pravzaprav v celoti strinjam in pridružujem mnenju, ki ga je predstavil predsednik fiskalnega sveta. Sem se pa na koncu kar malo nasmehnila, ker če bi minister sedel tukaj, kjer je sedel, še preden je postal minister, si ne predstavljam grmenja, ki bi ga bila deležna vlada ali pa minister, ki bi sedel na tistem stolu, ob takšnem mnenju fiskalnega sveta. Tako da to si velja zapomnit za naslednje obdobje, ko se bodo stvari obrnile.</font><br/>
<font size="4">	Zelo zanimiv je podatek, zelo zanimiv je podatek, da zdravstvena blagajna ne potrebuje sprememb, ne potrebuje sprememb v času, ko naj bi bil Covid največji problem, ne potrebuje sprememb, ne potrebuje niti evra povišanja, ker pač je to, kar ste znali načrtovat pred pol leta, okej. Samo proračun je tisti, ki, za katerega niste znali natančno načrtovat. Oziroma 1 leto nazaj zdravstvena blagajna, so številke enake, kot so bile 1 leto nazaj tukaj v Državnem zboru. In enako občine, tudi občine se verjetno soočajo s problemi zaradi epidemije, pa zaradi Covid krize, ampak tudi tam ni predvidenih nič sprememb. Vi ste se usekali za milijardo 470 samo na svojih številkah, pa samo pri sebi. To je zelo, zelo zanimivo. Milijardo 470, jaz upam, da vsi slišimo, o kakih številkah govorimo. Lahko bi se o tem pogovarjali še ure in ure. Koalicija se je pač odločila, izbrala pot, netransparentno pot porabe javnega denarja, ker nihče ne ve, nihče danes tukaj ne ve, ne zakaj so porabili tistih 800 milijonov, za katere so si že zagotovili zvišanje odloka, ne zakaj bodo teh 670 milijonov, za kar si bodo zdaj zagotovili zvišanje odloka. In še enkrat, v 10 dneh, v 10 dneh bodo porabili 670 milijonov evrov, ker, kot je rekel prej predsednik, dokler odlok ni sprejet, se ta denar ne bi smel porabljati. Seveda dopuščam možnost, da delajo drugače. In pravzaprav že vsi računi čakajo samo na to, da bodo plačani, ampak to je napaka oziroma to je kršenje vse zakonodaje s področja javnih financ. Tako da slika je daleč od dobre, daleč od dobre. Ja, gospodarska rast si jaz želim, da namesto 6,1 bi bila 6,5, 6,5. Ampak spoštovani minister, ob gospodarski rasti 6,5 narediti 3,7 % primanjkljaja za brezcovidnih ukrepov je katastrofa, je javnofinančna katastrofa.</font><br/>
<br/>
<b><font size="4">41. TRAK: (NM) – 17.30</font></b><br/>
<br/>
<b><font size="4">	</font></b><font size="4">(nadaljevanje) Ja, Covid je nekaj izjemnega, je treba pomagat, ampak 3,7 % BDP je necovidnega primanjkljaja. In ob 6,5-odstotni gospodarski rasti je to nacionalna katastrofa, ki jo bodo plačevale še generacije. 3, 4 naslednje vlade se bojo ukvarjale s tem problemom. Proticiklična naj bi bila javnofinančna politika. In se mi zdi, da smo že v enaki zgodbi, kot smo bili leta 2008, ko smo ob visoki gospodarski rasti pregrevali gospodarstvo, takrat sicer z izposojenim denarjem, ki smo ga potem zelo drago plačali davkoplačevalci, tukaj pa z izposojenim denarjem financiramo gospodarsko rast, ki se bo sesula, ko se bodo ti vaši ukrepi umaknili. To je na žalost realna slika javnih financ, ki pač smo ji priča v zadnjem letu in pol. Dejstvo je, da v krizi država mora pomagat, dejstvo je in prav je, da pomaga, in prav je, da pomaga. Je pa tudi prav, da povemo, da smo zgodovinsko visoko zadolženi, pa če to hočete slišat ali ne, zgodovinsko visoko. Ta dolg bo treba vrnit. Nič ni bilo zastonj. Je absolutno poceni, poceni, je ceneje kot kadarkoli, ampak vse te zapitke bo treba v naslednjih vladah vračat. In bo ob proračunu, ki ga bomo, mislim da, naslednji teden obravnavali na tem odboru, tudi odlok, ki, bom rekla, malo zamika obdobje leta 2022…</font><br/>
<br/>
<font size="4">	</font><b><font size="4">PREDSEDNIK ROBERT POLNAR: </font></b><font size="4">2022 do 2024.</font><br/>
<br/>
<font size="4">	</font><b><font size="4">MAG. ALENKA BRATUŠEK (PS SAB): </font></b><font size="4">… do 2024. Seveda bo povezano, tudi tam bo treba pogledat leto 2021. Tako da slika je daleč od dobre, daleč od dobre. Čakajo nas težki javnofinančni časi. In naslednja vlada bo imela res ogromno, ogromno dela. Jaz prosim, če se da dobit odgovore, tiste ključne, za kaj bo porabljenih teh 670 milijonov, za kaj je že bilo porabljenih 800 milijonov, ki ste si jih vzeli z zadnjo spremembo, kako boste v 10 dneh zapravili 670 milijonov, 10 dni. Pa, če sem optimistična, bomo videli, kaj bo stvar sprejeta. In zakaj, spoštovani minister, se vam ni zdelo vredno truda priprave rebalansa, da bi Državni zbor tako kot v vseh normalnih državah odločal o tem, za kaj grejo, za kaj gre davkoplačevalski denar in za kaj grejo odhodki državnega proračuna. In na koncu še eno vprašanje, ki se sicer nanaša pa na leto 2022 in najino zadnjo debato na tem istem odboru glede pokojnin. Samo to rdečo številko glejte. Z zadnjim odlokom ste znižali odhodke pokojninske blagajne za 230 milijonov evrov. Zdaj ste pač spoznali svojo zmoto in to, bom rekla, z naslednjim odlokom popravljate. Ampak me vseeno zanima, minister, če mi lahko poveste, za koliko bi se morale znižati pokojnine, če bi skupna višina odhodkov pokojninske blagajne ostala takšna, kot ste jo predlagali aprila letošnjega leta. Takrat sva imela kar dolgo debato o tem in ste me prepričevali, da je ta vaša številka seveda prava, da to pomeni 3-odstotno zvišanje pokojnin, da ni nikakršnega problema. Tako da zelo eksakten odgovor bi rada. Da se ga pa seveda izračunat tudi iz tega, koliko ste sami zdaj dodali k odhodkom pokojninske blagajne.</font><br/>
<font size="4">	Hvala.</font><br/>
<br/>
<font size="4">	</font><b><font size="4">PREDSEDNIK ROBERT POLNAR: </font></b><font size="4">Hvala, gospa poslanka.</font><br/>
<font size="4">	Prosim vas, da izključite mikrofon. Hvala tudi za eno iztočnico. Kolegice in kolegi, tole želim povedati. Drugi teden, 12. in 13. bomo imeli 2 seji Odbora za finance. Verjetno ste to že pozabili. Se pravi petek in sobota.</font><br/>
<br/>
<b><font size="4">42. TRAK: (NM) – 17.35</font></b><br/>
<br/>
<b><font size="4">	</font></b><font size="4">(nadaljevanje) Zdaj pa nadaljujemo z razpravo. Na vrsti je poslanec Marko Pogačnik, za njim bom sam, potem pa bo še Primož Siter imel eno razpravo. </font><br/>
<font size="4">Kolega Pogačnik, prosim.</font><br/>
<br/>
<b><font size="4">MAG. MARKO POGAČNIK (PS SDS): </font></b><font size="4">Ja, spoštovani predsednik, hvala za dano besedo.</font>
<ul>
<ul><font size="4">Spoštovani minister, kolegice in kolegi!</font></ul>
</ul>
<font size="4">Zdaj jaz osebno bom ta predlog odloka o spremembah odloka o okviru proračuna podprl. Jaz sem zdaj prepričan, da javne finance niso taka katastrofa, kakor smo bili priča, bi rekel, razpravi pred 5 minutami in pa, bi rekel, ostalih opozicijskih poslancev. Jaz sem prepričan, da stanje trenutno v slovenskih javnih financah je rezultat, bi rekel, Covid epidemije, ki je v svetu in Evropski uniji prisotna nekako že od marca leta 2020. In glejte, spoštovani kolegi, kolegice s strani opozicije, naštejte mi eno državo Evropske unije ali pa na svetu, ki se v tem Covid času ni dodatno zadolžila v primerjavi s prejšnjimi zadevami. Vedno poslušamo očitke, da smo rekordno zadolženi. Jaz sem prepričan, da je večina ne samo evropskih, ampak svetovnih držav je v danem trenutku zadolžena na svojem zgodovinskem nivoju. Je pa druga stvar, ki jo bi morali tukaj poudarit. Večina teh dodatnih odhodkov, ki je bila, je bila namenjena za reševanje Covid situacije. To pomeni, da zadeve so se reševale delujoče gospodarstvo, reševali so se, bi rekel, državljanke in državljani Republike Slovenije, ki so zaradi Covid ukrepov ostali v danem trenutku brez zaposlitve. In država je priskočila na pomoč. In danes posledično temu Slovenija v okviru Evropske unije beleži eno izmed najvišjih gospodarskih rasti. In Slovenija v danem trenutku v okviru Evropske unije beleži eno izmed najmanjših brezposelnosti. Teh številkah ne morete oporekat ne opozicija, ne fiskalni svet, ne Umar, nihče. To so dejstva. In vprašanje, ki bi ga rad dobil, mislim, da smo se že pogovarjali tudi na, bi rekel, predhodnih sejah Odbora za finance, kjer smo obravnavali podobne teme. Predstavniki fiskalnega sveta ali Umarja, kakšno pa bi bilo stanje v javnih financah, če vlada ne bi uporabila vseh teh ukrepov, ki jih je, in vseh teh odhodkov, ki so bili namenjeni za zajezitev pandemije Covid-19. Takrat sem pa jaz prepričan, da bi se lahko pogovarjali o katastrofi, kakšna bi bila brezposelnost v Sloveniji, kakšni bi bili prihodki v proračunu. Lepo smo slišali ministra za finance. Prihodki iz naslova dohodnine v primerjavi z načrtovanimi so se v obdobju januar-september povečali. In jaz mislim, da je to dokaz, rezultat tega, da je pač, bi rekel, Slovenija na pravi poti in da mi povečujemo na neki strani prihodke. Prihodke pa povečujemo zgolj zaradi tega, ker smo predhodno nekaj investirali. In investicije so pa bili ti odhodki, o katerih vi govorite. In če investiraš v nekaj, sem prepričan, da potem v prihodnosti dobiš tudi rezultat. In tudi minister za finance je lepo povedal, da ta zadolženost in pa primanjkljaj v proračunu se bo z leti zmanjševalo. Zmanjševalo se bo pa lahko, zato ker je Slovenija danes, včeraj in pa jutri bo izvedla določene investicije. S strani Levice smo poslušali o zgrešeni fiskalni politiki. Glejte, proračuna za leto 2022 in 2023 načrtujeta približno 2 milijardi investicij, ampak ne 2 milijardi investicij v, ne vem, nevladne organizacije in nekaj takega, kar smo bili priča pred 10 leti ali pa pred 5 leti, pa v banke. Investicije bodo šle v naložbe,</font><br/>
<br/>
<b><font size="4">43. TRAK: (TB) – 17.40</font></b><br/>
<br/>
<font size="4">	(nadaljevanje) ki bodo prinašale v prihodnosti lahko dodatne prihodke v proračun. Tukaj nekateri, se s tem ne strinjate, okej, ampak jaz sem prepričan, da številke so tukaj dosti zgovorne no in, res, poglejte ostale države Evropske unije, kako se gibljejo javne finance, kako se gibljejo zadolženosti posameznih držav in kako se tudi giblje primanjkljaj proračuna in jaz sem prepričan, da z temi ukrepi in z sredstvi, ki so porabljeni, imamo danes eno izmed najvišjih gospodarskih rasti v okviru Evropske unije in pa eno izmed najmanjših brezposelnosti. Dejstvo je pa tudi to, kar smo lahko bili priča, da Slovenke in Slovenci v danem trenutku toliko prihrankov na bankah niso imeli še nikoli, kot ga imajo zdaj in ta podatek zame je pa pomemben, zato ker, če bomo mi gledali v prihodnost, za leto 2022, 2023, glede na obstoječe stanje, jaz mislim, da se nam ne obetajo prav rožnati časi in da prihaja eno obdobje, ki ga bom jaz poimenoval, to je moj osebni pogled, da se bomo soočili ne samo z inflacijo, ampak z hiperinflacijo. Tukaj se mi zdi pa pomembno, no, da če ne danes, da bomo pa kaj o tem spregovorili, bi rekel, vsaj s strani Umarja, naslednji petek in pa soboto. To, da se govori, da je inflacija 2,3, 2,8 odstotka, je zame bolj vzeto z rezervo in prepričan sem, da neka realna inflacija je bistveno višja. Če samo pogledamo gibanje cene na trgu, ne samo energenta. Plin, 300 %, povišanje cene v primerjavi z 1. 1. 2021, premog 177 %, kobalt 75 %, nafta 62 % in potem, tudi nihanje cen hrane, oves 79 %, oljna repica 63 %, kava 75 %, sladkor 62 %. </font><br/>
<font size="4">	To so stvari, ki bomo mogli bit pripravljeni in jaz sem prepričan, da te investicije, ki jih predvideva Vlada, v višini več kot dveh milijard evrov, da bo tukaj šlo, za izgradnjo dodatnih bolnišnic, za izgradnjo domov za ostarele, za izgradnjo infrastrukture in vsega tega podobnega, da je, bi rekel tukaj pot prava.</font><br/>
<br/>
<font size="4">	</font><b><font size="4">PREDSEDNIK ROBERT POLNAR:</font></b><font size="4"> Hvala, gospod poslanec.</font><br/>
<font size="4">	Nadaljujemo z razpravo. Sam sem na vrsti, za menoj je kolega Primož Siter.</font><br/>
<font size="4">	Gospe in gospodje, danes je peta sprememba izvirnega odloka o okviru za pripravo proračunov sektorja država za obdobje 2020 – 2022 in pogled na tisti dokument, ki smo ga sprejeli aprila leta 2019, se pravi na osnovni dokument, pa primerjava z današnjimi časi, nam pravzaprav slika nekaj, kar je iz današnje perspektive popolnoma neverjetno. Za ilustracijo, cilj takratnega programa stabilnosti in korporiranj v odlok je bil, da bo zunanji dolg Slovenije v letu 2021 znašal 57,9 % bruto domačega proizvoda, za leto 2022 pa se bo znižal na 54,7. Takrat je bilo določeno, da bodo v celotnem obdobju 2020 – 2022, izdatki sektorja država, se pravi celotnega sektorja država, v vsem tem obdobju narastli za 7,0 % in kar je najpomembnejše, glede na današnje stanje, planirano je bilo, da bodo najpočasneje, v celotni strukturi sektorja država, naraščali izdatki državnega proračuna in sicer po stopnji 2,44 %. To je pomembno poudariti zato, da lahko dojamemo, kako strahovito se je spremenil svet v teh dveh letih in pol, na podlagi epidemije, ki se je zgodila.</font><br/>
<font size="4">	Že v predstavitvi Fiskalnega sveta je bilo izpostavljeno, da je izvirni greh v pripravi rebalansa za leto 2020,</font><br/>
<br/>
<b><font size="4">44. TRAK: (TB) – 17.45</font></b><br/>
<br/>
<font size="4">	(nadaljevanje) kjer je bila raven odhodkov, govorim za državni proračun, postavljena nerealno visoko. Če pogledamo tisto, kar je izvršeno dejstvo, za ključni(?) račun za leto 2020, potem je ta napoved Fiskalnega sveta popolnoma pravilna, zato ker je bilo z rebalansom predvidenih 13 milijard in 391 milijonov odhodkov, v letu 2020, realiziranih pa je bilo 12 milijard in 564 milijonov odhodkov, kar pomeni za 827 milijonov manj, kot je bilo načrtovano. To je tudi pomembno poudariti, za voljo tega, da ne bi pretirano posploševali ali pa preveč poenostavljali zadev, v zvezi s situacijo v letu 2021.</font><br/>
<font size="4">	Osnovni pogled na obrazložitev predloga za povišanje najvišje dovoljenega obsega izdatkov na državnem proračunu, ki se nesporno giblje na višini 670 milijonov evrov, je, da je za to 5 razlogov, 2 sta že bila omenjena in sicer, Zakon o interventnih ukrepih za pomoč gospodarstvu in turizmu, s celotnim učinkom približno 250 milijonov evrov, drugi je Zakon o nujnih ukrepih na področju zdravstva, s celotnim učinkom malo manj kot 50 milijonov evrov, potem pa mislim, da je pomembno poudariti še tisto, kar je tudi eksplicitno navedeno in sicer, obveznost države za plačilo davka na dodano vrednost pri izvajanju načrta za okrevanje in odpornost in obveznost zagotovitve sredstev za nacionalno udeležbo za program React Evropske unije in pa seveda tisto, kar je bolj, mislim da, previdnostne narave, to je vlaganje zahtevkov na podlagi sprejetih interventnih zakonov in to so tisti zahtevki, ki se vlagajo do državnega proračuna z določenim zamikom. Če je tu morda možno opredeliti kakšno pomanjkljivost, potem je zgolj to, da dejansko te tri zadnje entitete, ki sem jih omenil, niso »okvantificirane«. </font><br/>
<font size="4">Toda, za mene je bistveno bolj pomembno aktualno stanje. Mi imamo, gospe in gospodje, načrtovane odhodke v državnem proračunu, v letošnjem letu 13 milijard in 468 milijonov. Tukaj zdaj sprejemamo odlok, ki bi naj te, najvišji obseg izdatkov dvignil na 10 milijonov manj, kot 15 milijard. Do 2. novembra, se pravi, do včerajšnjega dneva, je bilo realiziranih 11 milijard in 332 milijonov odhodkov. To pomeni, da imamo do načrtovane realizacije še 2 milijardi in 136 milijonov evrov, do konca leta. Pod pogojem, da bo ta odlok sprejet, bi najvišji dovoljeni obseg izdatkov bil, se pravi, 10 milijonov manj kot 15 milijard in bi potem do konca leta bilo na razpolago, pogojno rečeno, 3 milijarde in 657 milijonov evrov. To se pravi, od 3. novembra do 31. decembra. Glede na to, da je realizacija do zdaj bila 11 milijard in 330 milijonov evrov, se meni zdi, da je to nekoliko pretirano in da bo podobno se zgodilo, kot se je zgodilo leta 2020, da ta načrtovana vrednost odhodkov ne bo realizirana in da je to morda bolj posledica tega, kar je bilo s strani Fiskalnega sveta tudi ugotovljeno, da so odhodki proračuna, v tem primeru seveda govorimo za državni proračun, vendarle nekoliko previsoko nastavljeni.</font><br/>
<font size="4">Gre torej za vprašanje realizacije do konca leta, kako je bilo preteklo leto, smo videli, kako bo letošnje leto, bomo pa tudi kmalu videli. Mislim, da cela zadeva ni tako kritična, kot se hoče prikazati, je pa seveda najbolj odvisna od tega, kar je minister v začetku omenil, od prihodkovne strani.</font><br/>
<br/>
<b><font size="4">45. TRAK: (TB) – 17.50</font></b><br/>
<br/>
<font size="4">	(nadaljevanje) Mi imamo načrtovanih 10 milijard in 721 milijonov evrov v letošnjem letu. Do včeraj je bilo realiziranih 8 milijard in 993 milijonov, kar pomeni, da je do konca leta še milijardo in 728 milijonov. Jaz ne bom špekuliral, ali je to uresničljivo ali to ni uresničljivo. Spremljal sem gibanje prihodkov zadnji mesec dni. To najverjetneje je blizu tega, da bo teh 10 milijard in 700 milijonov uresničenih. Zato sam ocenjujem, da teh 670 milijonov na prvi pogled zgleda res zelo veliko, ko pa človek pogleda, čemu bodo namenjeni in to nikakor ne gre samo tista dva interventna zakona, ki sta bila sprejeta po tem, ko je bil aprila meseca letošnjega leta ta odlok modificiran, gre tudi za druge odhodke, potem ta zadeva ni tako kritična in je obvladljiva, zlasti glede gibanja prihodkov. Tu pa bi omenil zlasti dve davčni vrsti, se pravi, dohodnino in davek od dohodkov pravnih oseb. Kolikor sem gledal, je realizacija iz davka od dohodkov pravnih oseb že dosežena in bo, kot je bilo tule rečeno, tudi kar krepko presežena v letošnjem letu. </font><br/>
<font size="4">To je tudi tisti glavni razlog, zaradi katerega bom spremembe odloka, čeprav moram priznati, da sem bil od začetka skeptičen, da bom te spremembe odloka podprl.</font><br/>
<font size="4">Hvala lepa.</font><br/>
<font size="4">Nadaljujemo. Poslanec Primož Si…, pardon, pardon, izvolite, kolega Siter, bo minister za vami.</font><br/>
<font size="4">Izvolite, prosim.</font><br/>
<br/>
<b><font size="4">PRIMOŽ SITER (PS Levica):</font></b><font size="4"> Okej, hvala lepa.</font><br/>
<font size="4">Zadnjih nekaj misli. No, predsednik, če boste vi podprli, jaz ne bom podprl. Razložim oziroma se najprej oprem na vašo prvo repliko oziroma odgovor na mojo prvo uvodno predstavitev na temo Vlade, ki vlada z odloki in ne prepušča preveč prostega, preveč prostora neki netransparentnosti in kako se to odraža na tak konkreten primer. </font><br/>
<font size="4">Pred sabo imamo odlok, ki opredeljuje zgornjo mejo porabe in problem tega odloka je oziroma celotne te parlamentarne akcije v tem trenutku je, torej, če povzamem, tudi razpravo poslancev, opozicijskih poslancev pred mano, da ne določa o tem, kako se bodo ta sredstva porabila. Naloga tega oziroma odgovor na kako leži v rebalansu proračuna, ki ga pa nimamo pred sabo. Imamo torej ukrep, ki je težak 670 milijonov evrov, imamo odlok, ki pravi, dajmo to porabit, nimamo pa dokumenta, ki govori o tem, kako, na kakšen način in kam. Bodo šla ta sredstva v infrastrukturo, v zdravstvo, v šolstvo, v domove za starejše? Nimamo pojma. Bodo odgovorila na, ne vem, kot je rekel poslanec Pogačnik, na dražitev oljne repice? Ne vemo. Zato, v bistvu Državni zbor s tem odločanjem danes daje 670 milijonov evrov v roke Vladi, da z njimi dela, kar hoče, parlament ne odloča o tem, kako se bodo ta sredstva porabila. Praksa Vlade, ko dobi v roke neka sredstva, na takšen način, je pa zaskrbljujoča, kar smo pa tudi opozicijski poslanci danes že parkrat izpostavili. Tudi sam, v razpravi, sem že prej omenil orožje, pa davčne odpustke, pa propagando, pa dodatke za dvoživke in tako naprej. Vse to je problematično in to je ta problematika vlaganja z odloki, ki sem ga sprva omenil.</font><br/>
<font size="4">Bi pa samo še odgovoril gospodu Horvatu. Prebral sem oziroma razbral sem neko kritiko na račun morebiti naših vrst, v smislu, da nasprotujemo dodatkom za pregorele zdravstvene delavce. V Levici ne nasprotujemo dodatkom za pregorele zdravstvene delavce, smo pa zelo ostro proti astronomskim dodatkom, za že tako ali tako preplačane, recimo zdravnike dvoživke, ki niti ne opravljajo svojega dela, ki javni zdravstveni sistem izkoriščajo za to, da kanalizirajo svojo storitev potem v svoje zasebne biznise. So pa ti ljudje dobili desetkrat višje dodatke</font><br/>
<br/>
<br/>
<b><font size="4">46. TRAK: (TB) – 17.55</font></b><br/>
<br/>
<font size="4">	(nadaljevanje) od medicinskih sester in oskrbovalk in oskrbovalcev v domovih za starejše, ki pa dejansko so iz te epidemije izšli pregoreli. Edina »pregorelost«, če se malce pošalim, na koncu, za te zdravnike dvoživke je bila tista od kakšnega tropskega sonca, medtem, ko so bili na počitnicah na kakšnih Bahamih, pregorele medicinske sestre  pa, ne vem, z boni v Moravskih toplicah.</font><br/>
<font size="4">	Hvala lepa.</font><br/>
<br/>
<font size="4">	</font><b><font size="4">PREDSEDNIK ROBERT POLNAR:</font></b><font size="4"> Hvala, gospod poslanec.</font><br/>
<font size="4">	Ni nič nenavadnega, da se midva ne strinjava v določenih stvareh, ampak upam, kolega Siter, da se strinjava vsaj glede tega, da bo o tem odloku odločal Državni zbor in ne Vlada in če Državni zbor tega odloka ne bo sprejel, Vlada ne bo mogla razpolagati s temi predvidenimi odhodki.</font><br/>
<font size="4">	Zdaj pa ima besedo minister za finance, gospod Šircelj.</font><br/>
<font size="4">	Prosim.</font><br/>
<br/>
<font size="4">	</font><b><font size="4">MAG. ANDREJ ŠIRCELJ:</font></b><font size="4"> Hvala lepa za besedo, spoštovani predsednik.</font><br/>
<font size="4">	Zdaj, najprej bi pojasnil seveda naravo, pravno naravo tega odloka. To ni odlok, s katerim se sprejemajo tudi drugi ukrepi v zvezi s Covidom, na primer nošenje mask in tako naprej. Ta odlok je določen v Zakonu o fiskalnem pravilu in je kot tak dejansko pravni dokument in določa v skladu s tem zakonom in je tam dejansko tudi pravna podlaga za odlok in, pa takrat, ko smo sprejemal Zakon o fiskalnem pravilu, smo sprejel tudi določbo, po kateri se z odlokom določajo maksimalna višina izdatkov oziroma odhodkov. Govorimo o najvišji dogovorjeni oziroma najvišji dogovorjeni obseg odhodkov, tako da, seveda tisto, kar govorimo o maksimalnih odhodkih, z drugimi besedami, lahko so tudi nižji. </font><br/>
<font size="4">Tukaj govorimo o maksimalnem. To je odgovor na tiste, ki, bom rekel, kritizirajo takšno višino. Tukaj smo, še enkrat, glede na dinamiko izplačil, glede na dinamiko investicij, zaključenih investicij in izplačil, določal to višino, katero sedaj Vlada tudi dejansko predlaga. Tukaj ne gre za nobene nenadzorovane izdatke, ne gre za nenadzorovane odhodke. Nenazadnje, tukaj se celotni Covid izdatki razporejajo preko postavke Covid, na Ministrstvu za finance. Zaradi tega, bom rekel, tudi določena nesorazmerja pri višini odhodkov pri posameznih ministrstvih in tako naprej. Skratka, celotna Covid postavka je na Ministrstvu za finance in seveda potem se prerazporejajo tudi na ostale odhodke. To je nenazadnje tudi določeno v 48.a členu Zakona o izvrševanju proračuna, po katerem je določeno med drugim tudi to, da pravice porabe o obsegu zmanjšanih sredstev na računu proračuna države samostojno prerazporedi na postavo Covid-19, v okviru podprograma 230.401, sredstva za financiranje pandemije. Zaradi tega, bom rekel, prihaja tudi do tega, da imamo na nekaterih postavkah občasno več, občasno manj. Ker pa je to Covid postavka, samostojna postavka, je tudi, če želite z drugimi besedami, veliko bolj transparentna, veliko bolj transparentna in tukaj na podlagi posebnega dogovora, med Fiskalnim svetom in Ministrstvom za finance, redno, v najkrajšem možnem času, zagotavljamo vse podatke Fiskalnemu svetu. Nenazadnje smo z zadnjimi spremembami tudi, bom rekel, skrajšali vse te roke na minimum, mislim, da na 3 ali 5 dni, da vse podatke tekoče dobiva tudi Fiskalni svet.</font><br/>
<font size="4">Toliko glede tudi teh, če želite, knjigovodskih, računovodskih prerazporeditev in zaradi česar je potem na določenih postavkah, več, nekaterih manj, v določenem trenutku tudi denarja. Še enkrat, je pa to v skladu z Zakonom o izvrševanju proračuna 48.a člen.</font><br/>
<font size="4">Drugo, kar bi seveda zdaj rad šel pa morda na nekatere stvari, ki se nanašajo, pa se bom osredotočil na besedo,</font><br/>
<br/>
<b><font size="4">47. TRAK: (TB) – 18.00</font></b><br/>
<br/>
<font size="4">	(nadaljevanje) nekaterih od vas, ko pravite, kako je bilo leta 2008, pa kako je takrat prišlo do pregrevanja in kako je takrat ravnala tudi Evropska komisija in Trojka in tako naprej. To je bilo vse omenjeno. Zdaj lahko povem, da takšne politike Evropa in Evropska komisija in Evropska centralna banka, ne vodi več. / nerazumljivo/ vodi drugačno politiko in zaradi tega, seveda, je tudi politika držav drugačna. Danes si težko predstavljam, da bi bili sprejeti takšni ukrepi, kot so bili, na primer takrat sprejeti, proti Grčiji ali proti Portugalski ali Španiji ali katerikoli drugi državi. Hočem vam povedat, da tudi v Evropi se je marsikaj spremenilo. Zdaj seveda, ali na boljše ali na slabše ali na bolj realno ali manj realno, nenazadnje, to bo ocenjevala verjetno zgodovina, v prihodnje, vendar tukaj bi rad povedal, da govorimo sedaj o ekspanzivni fiskalni politiki, tudi v evropskem okviru. Govorimo seveda tudi o tem procikličnem delovanju in s tega zornega kota so te spremembe vidne ne samo pri nas, ampak tudi pri ostalih državah.</font><br/>
<font size="4">	Glede dolga. Jaz seveda tukaj lahko rečem tisto, kar določajo mednarodni kazalci in kar kaže, tudi naši kazalci, in sicer dolg glede bruto družbenega proizvoda in ta dolg se dejansko zmanjšuje, približno za eno odstotno točko v naslednjih treh letih, kar z drugimi besedami pomeni, trend je pozitiven. Takšen trend dolga ocenjujejo kot pozitivnega tudi mednarodne bonitetne agencije, ki Sloveniji dajejo ocene, ki so dobre, pozitivne, stabilne in s tega zornega kota, bom rekel, ugodne za Slovenijo in za obrestne mere. Če govorimo o tržnem gospodarstvu na finančnem področju, potem so vsekakor obresti eden izmed kazalcev, ki kažejo na boniteto države in Slovenija je tukaj v ugodnem položaju. Vlada se trudi, da v takšnem ugodnem položaju tudi ostane, na makroekonomskem področju in predvsem na področju varnosti in zanesljivosti.</font><br/>
<font size="4">	Eden izmed kazalcev, katerega tujci ali pa če želite, mednarodne bonitetne agencije, omenjajo glede zadolževanja, so stroški zadolževanja. Leta 2004 so znašali ti stroški, mislim, 2,9 odstotka bruto družbenega proizvoda, leta 2021 znašajo 1,3 odstotka bruto družbenega proizvoda. Razlika je tudi v absolutnem znesku. Danes nekaj čez 600 milijonov, v letu 2014, se opravičujem, da ne bo napake, 2014, ne 2004, čez milijardo evrov. Tako da, s tega zornega kota, bom rekel, to so tisti kazalci, ki nam jih priznavajo mednarodne inštitucije in mednarodne bonitetne agencije.</font><br/>
<font size="4">	Naslednja zadeva, ki bi jo seveda tukaj rad omenil, tudi glede zadolževanja. Vse zadolževanje poteka v okviru Zakona o izvrševanju proračuna in Zakon o izvrševanju proračuna vsako leto določa maksimalni obseg zadolževanja in ta maksimalni obseg zadolževanja je določen v ZIPR-otu in znaša 5,4 – 5,7, se opravičujem – milijarde evrov. Se pravi 5 milijard 700 milijonov in toliko, kolikor nam je ta Državni zbor, nam, Vladi, omogočil, za toliko se tudi zadolžujemo oziroma manj, kot imamo maksimalen obseg možnega zadolževanja. Ker tukaj se zelo velikokrat govori, Vlada se zadolžuje, Vlada se zadolžuje toliko, kolikor omogoči zakonodaja, da se dejansko zadolži in tukaj pa je seveda treba upoštevati tudi to, da Vlada oziroma Ministrstvo za finance, </font><br/>
<br/>
<b><font size="4">48. TRAK: (TB) – 18.05</font></b><br/>
<br/>
<font size="4">	(nadaljevanje) seveda redno poplačuje obveznosti, ki jih ima iz tega naslova in tudi, bom rekel, zmanjšuje obseg stroškov zadolževanja, kar sem že prej povedal, tukaj glavni strošek so seveda obresti.</font><br/>
<font size="4">	Naslednje, kar govorimo, če govorimo, o prihodnosti in o tem, kaj nas dejansko časa in o tem, kaj naj bi dejansko naredil. Zaenkrat imamo izredne okoliščine, imamo jih tudi v letu 2022, določene. In, tako s strani Evropske komisije, kot s strani Fiskalnega sveta. In Zakon o fiskalnem pravilu točno določa, da mora Vlada naredit srednjeročni načrt, kako bodo finance prešle v leto, se pravi, prešle v tisti normalen okvir, ki ga določa Zakon o fiskalnem pravilu. Ta načrt bo naredila in v okviru tega načrta bo seveda tudi narejeno vse, kar je tukaj potrebno, da se bo to zgodilo v okviru srednjeročnega obdobja. Lahko povem, da o tem se odpira razprava tudi na Evropski komisiji. Tudi o, če želite, kriterijih, Maastrichtskih kriterijih in tako naprej in v okviru tega bo Vlada naredila svoje obveznosti, ki jih ima po sami zakonodaji in iz tega zornega kota bo naredila tudi določen fiskalni napor, da bo v, kot pravimo, v srednjeročnem obdobju, to je termin iz zakona, dejansko prišla na stanje, v katerem mora biti in tukaj bodo tudi, če želite, letni cilji popolnoma jasno določeni.</font><br/>
<font size="4">Tako da, s tega zornega kota… Zdaj, naslednja zadeva, zakaj se pravzaprav kažejo ti stroški v državnem proračunu? Zaradi tega, ker Vlada pokriva…</font><br/>
<br/>
<b><font size="4">PREDSEDNIK ROBERT POLNAR:</font></b><font size="4"> Minister, malo bližje mikrofonu…</font><br/>
<br/>
<b><font size="4">MAG. ANDREJ ŠIRCELJ:</font></b><font size="4"> Se opravičujem…</font><br/>
<br/>
<b><font size="4">PREDSEDNIK ROBERT POLNAR:</font></b><font size="4"> …Bi vas prosil.</font><br/>
<br/>
<b><font size="4">MAG. ANDREJ ŠIRCELJ:</font></b><font size="4"> …Ker Vlada pokriva z državnega proračuna stroške Covida. Večino stroškov Covida ali pa vse stroške, je prevzela Vlada, še nekaj več. Ne Zavod za zdravstveno zavarovanje, ne posamezne občine, morda deloma tudi kakšna občina kakšen izdatek in tako naprej… To je bilo določeno v devetih zakonih, ki so reševali gospodarstvo, ki so reševali prebivalstvo, ki so reševali ljudi, njihovo zdravje. </font><br/>
<font size="4">Tako da, te pravne osnove, pravne podlage, so popolnoma jasne. V teh zakonih so določena izplačila in odhodki, ki jih je ravno tako sprejel ta Državni zbor. To niso odhodki, ki bi jih izplačevali brez kakršnekoli pravne podlage. Tukaj ne gremo v to, ali je prišlo pri posameznih odhodkih, da so bili previsoki ali prenizki, tukaj je to stvar, kot je bilo tudi že omenjeno, predvsem menedžmenta direktorjev, posameznih zavodov in tako naprej.</font><br/>
<font size="4">Tako da, s tega zornega kota so številke, ki so tukaj predstavljene tudi glede predvsem zadolžitve, ter predvsem primanjkljaja oziroma salda državnega proračuna in salda sektorja država, v čim večji meri realne. Je pa nekaj tudi res. Mi smo v izrednih razmerah glede odhodkov. Niso normalne razmere. Lahko vam povem, da tudi danes, te razmere so takšne, da seveda, ne vemo, ali bo čez en mesec potreben nek nov odhodek. To pa predvsem zaradi tega, ker imamo takšno epidemiološko stanje, kot ga imamo in zaradi tega, ker bi bilo koristno, da bi bil delež cepljenih večji.</font><br/>
<font size="4">Hvala lepa.</font><br/>
<br/>
<b><font size="4">PREDSEDNIK ROBERT POLNAR: </font></b><font size="4">Hvala, gospod minister.</font><br/>
<font size="4">Besedo ima poslanka Alenka Bratušek.</font><br/>
<font size="4">Prosim.</font><br/>
<br/>
<b><font size="4">MAG. ALENKA BRATUŠEK (PS SAB):</font></b><font size="4"> Ja, minister se je zdaj lepo izognil tistim konkretnim vprašanjem, ki so bila dana na mizo, zato jih bom jaz zdaj ponovila. </font><br/>
<font size="4">Minister, kako boste lahko 670 milijonov porabili v desetih dneh? Jaz res prosim odgovor na to vprašanje.</font><br/>
<br/>
<b><font size="4">49. TRAK: (DAG) – 18.10</font></b><br/>
<br/>
<b><font size="4">	</font></b><font size="4">(nadaljevanje) Mi ne govorimo o nekaj evrčkih, mi govorimo o 670 milijonih evrov. Da ne rečem, da ste se od lanskega leta, ko ste prinesli spremembo tega odloka v Državni zbor, do danes usekali za en cel Teš, milijardo in pol, če zaokrožim. En Teš ste v enem letu… ne bom rekla, kaj… V enem letu! Kako boste v desetih dneh in predvsem zakaj in kako boste porabili teh 670 milijonov? Tu bi želela res natančen odgovor. Ker vse ostalo torej pomeni, da je denar že porabljen, mimo odloka, ki ga sprejema Državni zbor. </font><br/>
<font size="4">	Druga stvar, ki je bila omenjena. Tudi to ne drži, minister, da so vsa sredstva za covid krizo načrtovana pri Ministrstvu za finance. Prej sem vam naštela ministrstva, pa bom zdaj ponovila. Na SVRK, verjeli ali ne, je 115 milijonov predvidenih, 115 milijonov je predvidenih pod postavko Sredstva za financiranje epidemije covid-19, in to na SVRK, Služba Vlade Republike Slovenije za kohezijo in evropske zadeve. 115 milijonov! 500 milijonov je pri Ministrstvu za finance, 17 milijonov pri Finančni upravi, Ministrstvu za gospodarstvo 49,1, Ministrstvu za delo 2,5 milijona in Ministrstvu za zdravje 77,4 milijona. Prej sem omenila, da ste v obrazložitvi sicer napisali, da direktno za zdravstvo bo samo 40 milijonov. Tako, kam bo šlo teh ostalih 37, ne vem čisto dobro, ampak okej. Ampak ni res, da je vse to samo pri Ministrstvu za finance. Lahko vi poročate Fiskalnemu svetu, lahko v Državnem zboru vsake tri mesece dobimo neko poročilo, ampak državljanke in državljani bi morali vedeti, kam ta denar dajete. Tudi zato se sprejema državni proračun, se ga obravnava takole javno, da ljudje lahko vidijo, za kaj se njihov denar porablja. Tu pa ne vidimo. Tako kot sem rekla, milijardo 470, tu so postali kar živčni, ko sem omenila Teš, ampak približno toliko je stal. To ste v enem letu… frk, pa ni več! Ja, lahko je upravičeno, lahko je za dodatke, lahko je za plače, lahko je za pomoč gospodarstvu, ampak povejte naglas, za kaj. In zdaj nam povejte, za kaj bo porabljenih teh 670 milijonov in kako jih boste porabili v desetih dneh. A veste, koliko je to denarja – to je več, kot gre za pokojnine v enem mesecu! Vi boste pa to sprašili v desetih dneh. Kako? To me res zanima. Malo poznam, kako se izvršuje proračun, pogodbe, da še česa drugega ne naštevam, ampak to je v desetih dneh fizično nemogoče. Potem priznajte, da je to že realizirano in zdaj pač rabite kritje, zato da to svojo napako popravite. To je zelo enostavno. </font><br/>
<font size="4">	In še zadnje vprašanje, ki sem ga imela, glede odhodkov, načrtovanih za pokojnine. Če ostane znesek tak, me zanima, koliko bi se pokojnine v letu 2022 morale znižati. Priznali ste, v odloku za leti 2022-2024 ste ta znesek zvišali. Bomo o tem naslednji teden, ampak bi rada odgovor vseeno. Očitno ste ugotovili, da ste se zakalkulirali, tako kot sem že takrat povedala, pa niste slišali oziroma tu so me vaši kolegi tudi obtoževali, da lažem, da zavajam, da ne vem kaj vse. Ampak zdaj se je izkazalo, da sem imela prav. Ne boste verjeli, da je vaša nova številka 10 milijonov nižja od moje, ki sem vam jo že takrat povedala. </font><br/>
<font size="4">	Tako želim res konkretne odgovore, za kaj bo porabljenih teh 670 milijonov, kako je to mogoče izpeljati, porabiti, zapraviti, ali kakorkoli hočete, v desetih dneh.</font><br/>
<br/>
<b><font size="4">50. TRAK: (VP) 18.15</font></b><br/>
<br/>
<b><font size="4">	</font></b><font size="4">(nadaljevanje) In za koliko bi se morale znižati pokojnine v letu 2022, če bi ostal odlok takšen kot je. </font><br/>
<br/>
<font size="4">	</font><b><font size="4">PREDSEDNIK ROBERT POLNAR: </font></b><font size="4">Hvala, gospa poslanka. </font><br/>
<font size="4">	Prijavil se je še poslanec Marko Pogačnik.</font><br/>
<font size="4">	Prosim.</font><br/>
<br/>
<font size="4">	</font><b><font size="4">MAG. MARKO POGAČNIK (PS SDS): </font></b><font size="4">Saj hvala, spoštovani predsednik, za dano besedo, ampak tukaj bi moral odreagirati. </font><br/>
<font size="4">	Vedno preko teh milijarde in pol. Saj smo povedali. Teh milijarde in pol je šlo za Covid ukrepe in od leta 2020, ko je pandemija Covid začela. In ni se, bi rekel, tukaj zdaj igrati milijarde. Jaz bi samo spomnil. Bomo pa spomnili, ne vem, 18. december 2013, ko je bilo v enem dnevu 5 milijard vrženih v banko, verjetno upravičeno. Ali pa ne. Ampak ne moremo se zdaj pogovarjati ena milijarda in pol je bilo vrženih. Bilo je vrženih, ampak zaradi te milijarde in pol imamo mi danes najnižjo brezposelnost v Evropski uniji in eno izmed najvišjih gospodarskih rasti. To pa težko opozicija prizna. </font><br/>
<br/>
<font size="4">	</font><b><font size="4">PREDSEDNIK ROBERT POLNAR: </font></b><font size="4">Hvala.</font><br/>
<font size="4">	Čakajte, samo trenutek. Najprej sprašujem ministra, ali želi odgovoriti poslanki Bratušek? (Da.)</font><br/>
<font size="4">	Izvolite, minister.</font><br/>
<br/>
<font size="4">	</font><b><font size="4">MAG. ANDREJ ŠIRCELJ: </font></b><font size="4">Hvala lepa.</font><br/>
<font size="4">	Glede izplačil in zakaj se izplačuje. Zadnji podatki kažejo …</font><br/>
<br/>
<font size="4">	</font><b><font size="4">PREDSEDNIK ROBERT POLNAR: </font></b><font size="4">Minister, malo bližje mikrofonu, prosim.</font><br/>
<br/>
<font size="4">	</font><b><font size="4">MAG. ANDREJ ŠIRCELJ: </font></b><font size="4">Zadnji podatki kažejo, da je bilo do 10. 10. izplačanih 2,5 milijarde evrov. Do konca leta pričakujemo še izplačila dodatkov k plačam po kolektivni pogodbi, ne posebni ampak kolektivni, ocenjeni v višini 80 milijonov evrov, izplačila za turistične bone v višini 90 milijonov, za pomoč za financiranje regresa za leto 2021 ocenjeni v višini 22, subvencionirani del minimalne plače ocenjen v višini 15 milijonov evrov. In tukaj moramo prišteti še cepljenje, cepiva, testiranja. Tako da skupaj je ocena 2,8 milijarde evrov, to kar sem omenil, realna. </font><br/>
<font size="4">	V zvezi s SVRK, kot primer navajam, tam gre za sredstva Reacta.</font><br/>
<br/>
<font size="4">	</font><b><font size="4">PREDSEDNIK ROBERT POLNAR: </font></b><font size="4">Hvala lepa.</font><br/>
<font size="4">	Samo trenutek, kolega Han se je prej javil. </font><br/>
<font size="4">	Poslanec Han, imate besedo.</font><br/>
<br/>
<font size="4">	</font><b><font size="4">MATJAŽ HAN (PS SD): </font></b><font size="4">Saj bom zelo kratek.</font><br/>
<font size="4">	V bistvu bom na nek način obrazložil, zakaj tega odloka ne morem podpreti, in se zahvaljujem Alenki, da je relativno zelo jasno to predstavila. V bistvu smo poslanke in poslanci postavljeni pred izvršeno dejstvo. Lahko na nek način zaupamo Ministrstvu za finance, da je zadeva transparentna in da bo po teh dveh mesecih to, kar v bistvu nam še preostane do konca leta, da bodo vse te številke šle skupaj. Ampak, minister, glede na to, smo tu, že petič spreminjamo ta odlok, za božjo voljo, zakaj nismo šli z rebalansom? Jaz samo tega ne razumem, zakaj nismo šli, vse te postavke, ki jih tudi zdaj Marko govori pred mano, kako je milijardo in pol šlo za Covid zgodbe, zakaj nismo šli z rebalansom. In bi jasno po postavkah vedeli, kam gre ta milijarda in pol, in nebi bilo nobenih problemov, ne. Se opravičujem, gospod Marko, nobenih problemov. Vsi mi se zavedamo, da so Covid, da je to problem, ampak oprostite, če bi bili tako uspešni, bi bili rešeni Covida. Mi imamo pa danes problem s Covidom še večji kot smo ga imeli pred enim letom in pol. / oglašanje iz dvorane/ </font><br/>
<font size="4">	Čakajte malo, samo malo.</font><br/>
<br/>
<font size="4">	</font><b><font size="4">PREDSEDNIK ROBERT POLNAR: </font></b><font size="4">Ne. Počakajte samo trenutek, kolega Han. Samo trenutek. Dajte se tam umiriti, prosim vas, no. Ja, pa ni važno, on ima besedo. Ne morete vi zdaj nergati tukaj. Poslušajmo tudi, če ni prijetno za naša ušesa. Res je, da že tole zdaj traja 4 ure in pol, ampak bomo zdržali. Saj nenazadnje smo plačani za to. </font><br/>
<font size="4">	Kolega Han, prosim.</font><br/>
<br/>
<font size="4">	</font><b><font size="4">MATJAŽ HAN (PS SD): </font></b><font size="4">Hvala lepa.	</font><br/>
<font size="4">	Gospod Pogačnik, jaz nič ne lažem. Jaz se zavedam vseh zadev. Dejstvo pa je, če govorimo, kako nam gre dobro glede gospodarske rasti in glede brezposelnosti, moramo tudi pač povedati, da nam drugi na drugi strani, za katere smo tudi denar dali, nam pa ni na nek način se izšlo. Samo to bi rad povedal, nič drugega.</font><br/>
<font size="4"> </font><br/>
<b><font size="4">51. TRAK: (VP) 18.20</font></b><br/>
<br/>
<b><font size="4">	</font></b><font size="4">(nadaljevanje) In bi si verjetno jaz želel in vsi v tej dvorani, da bi ta zgodba okoli zdravja bila rešena. Bi imel mogoče raje malo manj gospodarske rasti in raje malo manj brezposelnosti, pa da bi bila zdravstvena slika rešena, pri vseh milijardah, ki smo jih zmetali. Pri vseh milijardah, ki smo jih zmetali. Nekje smo zgrešili. In moja želja je bila samo ta in sem tudi dal takrat že pobudo na vlado, verjetno minister za finance ve, pri četrtem odloku, dajmo sprejeti zadeve z rebalansom. In bi bilo danes bistveno manj razprav. Zdaj je pa dejstvo, da Alenka seveda proračun pozna, nenazadnje je bila direktorica Direktorata za proračun, in moraš biti res umetnik, da najdeš vse te številke po vseh klasifikacijah po vseh ministrstvih, kam gre ta denar. In zdaj lahko edino, kar lahko naredimo, zaupamo ministru, ki je rekel »ja, mi bomo vse to transparentno naredili«. In kaj če ne? Tako, da iz tega vidika mi tega odloka ne moremo podpreti.</font><br/>
<font size="4">	Hvala lepa.</font><br/>
<br/>
<font size="4">	</font><b><font size="4">PREDSEDNIK ROBERT POLNAR: </font></b><font size="4">Hvala, gospod Han.</font><br/>
<font size="4">	Dovolite samo refleksijo na zaključni račun 2020. Računsko sodišče je opravilo revizijo splošnega dela proračuna, bilance prihodkov in odhodkov, računa finančnih terjatev in naložb, računa financiranja in je izdalo pozitivno mnenje. Govorim pa za lansko leto. </font><br/>
<font size="4">	Zdaj pa je replika, poslanec Marko Pogačnik.</font><br/>
<br/>
<font size="4">	</font><b><font size="4">MAG. MARKO POGAČNIK (PS SDS): </font></b><font size="4">Hvala, spoštovani predsednik.</font><br/>
<font size="4">	Tukaj se moram odzvati na razpravo kolega Hana. Z rastjo okužb COVID-19 v danem trenutku nima problem samo Slovenija. Isti problem ima Avstrija, isti problem ima Švica, isti problem ima Hrvaška, isti problem ima Nemčija. In isti problem s povišanjem bolnišničnih postelj tako na intenzivni kot ostalih imajo vse ostale države. </font><br/>
<font size="4">	Hvala.</font><br/>
<br/>
<font size="4">	</font><b><font size="4">PREDSEDNIK ROBERT POLNAR: </font></b><font size="4">Kolega Pogačnik, zdaj ste skrenili, popolnoma ste skrenili. </font><br/>
<font size="4">	Besedo ima poslanka Alenka Bratušek.</font><br/>
<font size="4">	Prosim.</font><br/>
<br/>
<font size="4">	</font><b><font size="4">MAG. ALENKA BRATUŠEK (PS SAB): </font></b><font size="4">Saj izgleda, da do odgovorov, ki jih želim, danes ne bom prišla. Ampak verjetno namenoma. </font><br/>
<font size="4">	Če pa tudi na začetku malo repliciram gospodu Pogačniku, ga bom pa spomnila. Mislim, da smo prejšnji teden imeli eno sejo, kjer smo zaradi kravala na seji nehali govoriti o bančni luknji, ki je bila skopana, vemo kdaj. Jaz nimam nikoli problema, gospod Pogačnik, govoriti o tistih petih milijardah. </font><br/>
<br/>
<font size="4">	</font><b><font size="4">PREDSEDNIK ROBERT POLNAR: </font></b><font size="4">Poglejte, gospa Bratušek, dajte se orientirati na to zadevo. O tem bomo še razpravljali cele ure.</font><br/>
<br/>
<font size="4">	</font><b><font size="4">MAG. ALENKA BRATUŠEK (PS SAB): </font></b><font size="4">Nisem jaz tega dala na mizo, predsednik. Tako, da je pa verjetno prav, da spomnim kolege.</font><br/>
<font size="4">	Zdaj bom pa tretjič, mogoče zadnjič, ponovila vprašanja. 	</font><br/>
<font size="4">	Minister, vi ste našteli, sem si pisala, za 207 milijonov odhodkov. Kje se je potem izgubilo še 400, skoraj 500 milijonov? 80 milijonov za plače, 90 milijonov za bone, 22 za regres, 15 ne vem za kaj, to je 207, hočete pa od Državnega zbora povišanje za 670 milijonov. In vse to se dogaja zaradi tega, ker niste prinesli v Državni zbor rebalansa. Ma, ne predstavljam si, kaj bi se dogajalo, to kar sem rekla na začetku, da bi tam sedel nekdo drugi, kakšno vpitje bi bilo na tej strani. Kakšno vpitje, kako je vse narobe, kako kršimo vse živo, če bi delali na tak način kot delate danes vi. Ste velik poznavalec javnih financ, velik poznavalec, velikokrat sva se pogovarjala o proračunu. Korektno bi bilo, da nam poveste do 10 milijonov natančno, za kaj bo država teh 670 milijonov porabila in kako jih bo porabila v desetih dneh. Ne v dveh mesecih, desetih dneh. Porabljati lahko začne, ko je odlok objavljen, 30-dnevni plačilni roki veljajo za večino, to pomeni 10 dni – 67 milijonov na dan, dragi kolegi. 67 milijonov na dan. Cak-cak, 67 milijonov. A si predstavljamo, koliko je to denarja. Ja, in seveda minister, ker ne more povedati, je pač tiho. Ampak na tak način se javnih financ in državnega proračuna ne upravlja. Razumem, če ne bo odgovora. Se pač ne da povedati. </font><br/>
<font size="4">	In še enkrat ponavljam vprašanje glede pokojnin, minister. Dajte mi odgovoriti, no, koliko bi se morale znižati, če obstane vaša številka. </font><br/>
<br/>
<b><font size="4">52. TRAK: (VP) 18.25</font></b><br/>
<br/>
<b><font size="4">	</font></b><font size="4">(nadaljevane) Na zadnjem odloku ste za 230 milijonov znižali odhodke za pokojnine in sva se tukaj prerekala, vaši kolegi so me obdolževali, da lažem, da ne vem, kaj govorim. Zdaj ste z novo številko pokazali, da seveda sem imela prav. Ampak vi jim povejte, koliko bi bilo treba znižati pokojnine, če bi ta številka 6 milijard 300 ostala v odloku zapisana za leto 2022. </font><br/>
<font size="4">	In na koncu še enkrat. Na takšen način kot se danes pogovarjamo, se javne finance in državni proračun ne upravlja, ne pripravlja, ker je popolnoma netransparenten. Nihče ne ve. Pa ne govorimo o evrih, ampak govorimo o stotinah milijonov. </font><br/>
<font size="4">	In še gospodu Pogačniku. Za Covid epidemijo bi po vaših številkah v letu 2021 namenili 2 milijardi 230. Ne milijardo in pol, 2 milijardi 230. V sprejetem proračunu imate 760 milijonov, h temu ste pa res dodali še milijardo in pol. 2 milijardi 230. Primanjkljaja ste naklofali pa za 4 milijarde. Vse ostalo je šlo pa kam? Kam je šlo vse ostalo? Če se pogovarjamo, da je Slovenija v krizi, da je treba reševati krizo. Ja, in temu nihče od nas ne nasprotuje. In verjeli ali ne, ob sprejemanju oziroma ob obravnavi zaključnega računa na tem istem odboru sem državno sekretarko z Ministrstva za finance vprašala, koliko smo lani porabili za testiranje, za teste, ki jih je tudi minister omenil. Ni številke, ne vemo. To je ta transparentna poraba javnega denarja v času Covid krize. In nobena država ne dela na takšen način, nobena država ne dela na takšen način zato, ker se z javnim denarjem preprosto tako ne sme delati. </font><br/>
<br/>
<font size="4">	</font><b><font size="4">PREDSEDNIK ROBERT POLNAR: </font></b><font size="4">Hvala, gospa poslanka.</font><br/>
<font size="4">	Zaključujem razpravo in prehajamo na odločanje.	</font><br/>
<br/>
<font size="4">	In sicer prehajamo na glasovanje o vseh členih predloga odloka. Glasovali bomo torej o vseh členih skupaj.</font><br/>
<font size="4">	Začenjam glasovanje. Glasujemo.</font><br/>
<font size="4">	Kdo je za? (11 članov.) Kdo je proti? (7 članov.)</font><br/>
<font size="4">	Ugotavljam, da so členi sprejeti.</font><br/>
<br/>
<font size="4">	Glede na to, da Odbor za finance kot matično delovno telo k predlogu odloka ni sprejel nobenega amandmaja, bo odbor predlagal Državnemu zboru, da predlog odloka sprejme v predloženem besedilu. Kot poročevalec na seji Državnega zbora bom nastopil sam kot predsednik odbora.</font><br/>
<br/>
<font size="4">	Na ta način zaključujem 3. točko dnevnega reda in 39. sejo Odbora za finance. </font><br/>
<br/>
<b><font size="4">Seja se je končala 3. novembra 2021 ob 18.29.</font></b>
</root>