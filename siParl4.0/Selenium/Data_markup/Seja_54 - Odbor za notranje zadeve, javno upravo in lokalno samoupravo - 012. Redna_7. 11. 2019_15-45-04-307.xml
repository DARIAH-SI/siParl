<root>
<h5 class="label"><span>Vsebina zapisa seje</span></h5><div align="center">
<p><b><font size="4">REPUBLIKA SLOVENIJA </font></b><br/>
<b><font size="4">DRŽAVNI ZBOR </font></b><br/>
<b><font size="4">ODBOR ZA NOTRANJE ZADEVE, JAVNO UPRAVO IN LOKALNO SAMOUPRAVO</font></b><br/>
<b><font size="4">1. nadaljevanje 12. seje </font></b><br/>
<br/>
<b><font size="4">(7. november 2019)</font></b><br/>
</p></div><br/>
<b><font size="4">Sejo je vodil Zvonko Černač, predsednik. </font></b><br/>
<b><font size="4">Seja se je začela ob 10.02.</font></b><br/>
<br/>
<b><font size="4">1. TRAK: (VP) </font></b><br/>
<br/>
<font size="4">	</font><b><font size="4">PREDSEDNIK ZVONKO ČERNAČ: </font></b><font size="4">Spoštovani vsi prisotni kolegice in kolegi.</font><br/>
<font size="4">	Pričenjam z nadaljevanjem 12. seje Odbora za notranje zadeve, javno upravo in lokalno samoupravo. </font><br/>
<font size="4">	Ugotavljam, da trenutno nismo sklepčni. Zaradi tega sejo prekinjam za 5 minut. Nadaljevali bomo ob 10 uri in 6 minut. </font><br/>
<br/>
<font size="4">	(Seja je bila prekinjena ob 10.02. in se je nadaljevala ob 10.07.)</font><br/>
<br/>
<b><font size="4">2. TRAK: (VP) </font></b><br/>
<br/>
<b><font size="4">	PREDSEDNIK ZVONKO ČERNAČ: </font></b><font size="4">Še enkrat lep pozdrav vsem prisotnim. </font><br/>
<font size="4">	Nadaljujemo torej prekinjeno 12. sejo Odbora za notranje zadeve, javno upravo in lokalno samoupravo. </font><br/>
<font size="4">	Na sejo sta bila k tej točki vabljena: gospod Boštjan Poklukar, minister za notranje zadeve, ki je udeležbo opravičil in namesto njega na seji sodeluje mag. Sandi Čurin, državni sekretar; in mag. Tatjana Bobnar, generalna direktorica policije, ki se seje udeležuje skupaj s sodelavci, namestnikom gospodom Tomažem Pečjakom in mag. Petrom Skerbišem iz sektorja mejne policije.</font><br/>
<br/>
<font size="4">	Za sejo ste prejeli </font><b><font size="4">POROČILO, KI GA</font></b><font size="4"> </font><b><font size="4">MINISTRSTVO ZA NOTRANJE ZADEVE MESEČNO OBJAVLJA GLEDE STANJA NEZAKONITIH PREHODOV SLOVENSKE MEJE</font></b><font size="4">. Namen obravnave tega poročila ni samo obravnava statističnih podatkov ampak bi predvsem želeli slišati od predstavnikov ministrstva in policije, glede na trende, ki se obetajo in glede na situacijo, ki se na tem področju v prihodnjih mesecih očitno zaostruje, kakšni ukrepi in kakšne aktivnosti so predvidene v prihodnjih mesecih. </font><br/>
<font size="4">	Tako, da bi dal uvodoma besedo za dodatno predstavitev predstavniku Ministrstva za notranje zadeve, torej državnemu sekretarju mag. Sandiju Čurinu. </font><br/>
<font size="4">	Izvolite.</font><br/>
<br/>
<b><font size="4">	MAG. SANDI ČURIN: </font></b><font size="4">Hvala za besedo, spoštovani predsednik. Spoštovane poslanke, poslanci.</font><br/>
<font size="4">	Kot je bilo omenjeno, bom najprej uvodoma izhajal iz poročila, ki ga imate pred seboj in nekako povzel najprej statistiko, ključne ugotovitve na osnovi tega in pa še nekaj predvidevanj. V nadaljevanju pa bo podrobneje o posameznih segmentih tudi generalna direktorica policije predstavila. </font><br/>
<font size="4">	Skratka, do konca oktobra letošnjega leta je bilo zabeleženih 13 tisoč 832 nezakonitih prehodov državne meje, kar kaže na 69 % porast glede na lansko leto. Državljani so pretežno iz Pakistana, Alžirije in pa Afganistana. Pri tem velja izpostaviti, da je bilo izročenih sosednjim državam 9 tisoč 442 tujcev, kar kaže na porast 138 % in od tega 9 tisoč 335 samo Hrvaški. Že te številke kažejo, da je večina nezakonitih prehodov državne meje oziroma nezakonitih migrantov vrnjena sosednjim državam, se pravi v tem primeru največ Republiki Hrvaški. Kljub temu je bilo izraženih tudi nekaj namer za mednarodno zaščito – nekaj čez 4 tisoč, kar je 11,3 % porast v primerjavi z lanskim letom. Vrhunec, seveda, je bil v avgustu, kakor je to praviloma tudi v predhodnih letih, po tem sledi nekoliko upad. Sedaj, seveda tudi zaradi vremenskih razmer, se nekako pričakuje, da bo ta upad nekako sledil oziroma, da ne bo bistvenega povečanja trenda, kakor je pač sedaj, v teh zimskih mesecih. </font><br/>
<br/>
<b><font size="4">3. TRAK: (DAG) - 10.10</font></b><br/>
<br/>
<b><font size="4">	</font></b><font size="4">(nadaljevanje) Zaznano je bilo v tem obdobju tudi povečano izmikanje mejnih kontrolam, kar pomeni, da so nezakonite migracije bile v porastu predvsem na mejnih prehodih, kar pomeni, skrivanje nezakonitih migrantov v tovornih vozilih in osebnih vozilih, predvsem v tovornjakih, pod ceradami in podobno. To tudi kaže na 68 % porast, tu predvsem prednjačijo državljani Afganistana, Maroka in Alžirije. Pomemben je tudi podatek, da od sosednjih varnostnih organov smo prejeli 539 oseb, predvsem iz Italije in preko letališča Brnik, kar je pa nekoliko manj kot lansko leto. Na osnovi teh statističnih podatkov si tudi sami lahko nekako  ustvarite sliko, in sicer, da gre za porast nezakonitih migracij, velika večina se jih vrne sosednjim državam, se pravi Hrvaški, pa tudi, da je manjši trend vračanja iz sosednjih držav v Slovenijo. Poudarek velja nastaviti na tem, da je večina nezakonitih migracij predvsem stvar organiziranih oblik kriminala, predvsem govorimo o tihotapljenju migrantov, to je nekako izstopajoče v primerjavi sploh z masovnimi migracijami, ki smo jih beležili v letih 2015, 2016. Na to kažejo tudi konkretni podatki, ko je bilo v kar nekaj primerih, mislim, da predvsem zadnjih devet primerov, prejetih nezakonitih migrantov v vozilih, kombijih, tudi število 20 do 50, kar pomeni to koncentriranost nezakonitega sprovajanja čez državno mejo, kar posledično tudi pomeni nevarnost za cestni promet in ogrožanje življenj tako migrantov kot ostalih udeležencev v prometu. </font><br/>
<font size="4">	Iz tega naslova, ko govorimo o kriminaliteti, ki izstopa kot modus operandi pri obravnavanju nezakonitih migracij, se v letu 2019 beleži oziroma obravnavanih je bilo 277 primerov, v katerih je bilo prijetih 395 tihotapcev, tu govorimo predvsem o tujcih, se pravi, od 395 je bilo 365 tujcev in 40 slovenskih državljanov. To pomeni, da so to predvsem tuji državljani, ki imajo status urejen v državah Evropske unije oziroma so v postopku urejanja tega statusa. Izhajajoč iz tega lahko nekako tudi sklepam, da je aktivnost oziroma učinkovitost dela policije v tem segmentu na visoki ravni, saj praktično, če ne bi bila, ne bi beležili teh številk. Predvsem pa se glede same učinkovitosti varovanja schengenske meje policija organizira na način, da usmerja svoje kadrovske vire in tehnično opremo glede na trend oziroma glede na pojavnost oblike na schengenski meji. Večkrat je bilo tudi v prejšnjih poročilih in poročanjih omenjeno sodelovanje drugih policijskih enot na mejah s Hrvaško. Ta trend se tudi nadaljuje in se v skladu, kot rečeno, s potrebami tudi prilagaja. Pomembno je izpostaviti tudi tehnično opremo, nabavo in uporabo lovskih kamer, dronov, helikopterjev, pa tudi, kot je bilo že tudi izpostavljeno, začasnih tehničnih ovir, s postavitvijo katerih smo začeli v mesecu septembru oziroma konec avgusta, ker je bilo določeno, da se bo dodatno postavilo 40 kilometrov panelnih ograj v kontekstu zamenjave obstoječih rezilnih žic in pa dopolnitve tistih vrzeli, ki so bile po potrebi policije </font><br/>
<br/>
<b><font size="4">4. TRAK: (DAG) - 10.15</font></b><br/>
<br/>
<b><font size="4">	</font></b><font size="4">(nadaljevanje) nujne, da se zajezi oziroma da se kanalizirajo smeri nezakonitih migracij. In to se odraža tudi z uspešnostjo delovanja na tem območju, kjer je bilo do sedaj v tem novem kontekstu postavljenih nekaj čez 6 kilometrov začasnih tehničnih ovir, to je bilo predvsem na območju Policijske uprave Novo mesto. Tako se s tem nadaljuje sedaj tudi na  območjih drugih policijskih uprav ob meji s Hrvaško. </font><br/>
<font size="4">	Prav tako je v kontekstu prilagoditve metod nadzora državne meje bila vključena tudi slovenska vojska in je še vedno, v smislu mešanih patrulj s policijo in pa samostojno kot opazovalnice. Približno je v povprečju nekje do 150 vojakov dnevno v uporabi. Proučevali smo tudi možnost uporabe 37.a člena, trenutno za to še ni nekih razlogov, da bi uporabili to izredno sredstvo. Učinkovito se izvaja tudi izravnalne ukrepe v notranjosti, predvsem na določenih križnih poteh in ob meji z Italijo, ob avtocestnih križih in podobno, kjer se lahko tudi prepreči oziroma prestreže morebitne nezakonite migrante. Aktivno je tudi delovanje v regiji, predvsem z napotitvijo slovenskih policistov v države Severno Makedonijo in Srbijo, kjer poleg tega, da nudijo pomoč tamkajšnjim kolegom, so tudi dober vir informacij o aktualnosti dogodkov na tem območju. Zagotovljena so v celotnem kontekstu tudi finančna sredstva, bodisi iz državnega proračuna, predvsem velja izpostaviti, iz evropskih skladov za mejo; tako se tudi temu primerno projektno financirajo določene aktivnosti. </font><br/>
<font size="4">	Omenil sem spremljanje situacije v regiji. Pri tem velja izpostaviti, da se je v pogledu na širšo regijo oziroma območje Evropske unije predvsem okrepila vzhodno-mediteranska pot, v primerjavi s tem, da se je zmanjšal trend migracij na osrednji mediteranski poti. Tako tudi v tem kontekstu je politika delovanja Slovenije na mednarodnih forumih in v okviru institucij Evropske unije ta, da se da poudarek na zahodnobalkansko pot, bodisi s pomočjo državam na zahodnobalkanski poti pa seveda aktivnostjo in vključevanjem Frontexa na podlagi sporazumov s tretjimi državami. Dobra praksa v tem je sporazum z Albanijo, ki je pokazal že učinkovite rezultate predvsem pri vračanju nezakonitih migrantov, in podporo tovrstnih sporazumov tudi s Severno Makedonijo in Srbijo. Prav tako smo dali nekako pobudo za preučitev viznih liberalizacij za določene državljane, predvsem z območja Pakistana, ki prednjačijo tudi v številkah nezakonitih migracij v Sloveniji, govorimo o viznih liberalizacijah, ki jih lahko morebiti imajo te države s državami na zahodnobalkanski poti. </font><br/>
<font size="4">	To so ukrepi, ki jih izvajamo v politiki delovanja na območju Evropske unije oziroma v sodelovanju z državami Zahodnega Balkana. Seveda je bila v tem obdobju tudi medijsko izpostavljena širitev schengena predvsem na našo sosednjo državo Hrvaško. Tu se predvsem omejujemo na to, da so tu pogoji seveda tehnično izpolnjevanje standardov za vključevanje določene države </font><br/>
<br/>
<b><font size="4">5. TRAK: (VP) 10.20 </font></b><br/>
<br/>
<font size="4">	(nadaljevanje) kandidatke v schengensko območje in pa seveda, to kar je ključno pomembno, delovanje obstoječega schengenskega prostora brez notranjih, nadzorov notranjih meja. Zdaj, seveda se tukaj samo po sebi odpira vprašanje ali kandidatka, ki vstopa v schengensko območje, seveda mora izpolnjevati iste pogoje, kot so to država Schengena. In v tem primeru, če bi ti pogoji oziroma ti standardi bili izpolnjevani, verjetno nebi govorili o takih številkah, kakršnih govorimo danes. Tako, da je naše stališče izključno, ja, seveda širitev Schengena, vendar pod pogoji, ki so določeni z, bi rekel strokovno-tehničnimi kriteriji. </font><br/>
<font size="4">	Lahko še, za zaključek, postrežem s podatki glede mednarodne zaščite. Kot rečeno, v letu 2019 je bil o vloženih 3 tisoč 300 prošenj za mednarodno zaščito. Največ jih je bilo vloženih s strani državljanov Afganistana, Alžirije, Maroka in pa Pakistana. Tako, da tudi tukaj je opazen rahel porast v primerjavi z lanskim letom. Aktivno je tudi sodelovanje z lokalnimi skupnostmi na območju meje, schengenske meje, tako da se tukaj vzpostavljajo direktni in pa sprotni kontakti z lokalno skupnostjo. Tako, da je tudi to ena oblika, bom rekel sodelovanja oziroma ukrepov, ki jih v kontekstu širšega razumevanja problematike migracije, tudi izvajamo.</font><br/>
<font size="4">	Jaz bi toliko zaenkrat. Seveda po tem v nadaljevanju v kolikor bodo vprašanja, bomo seveda še dodatno pojasnili. </font><br/>
<font size="4">	Hvala.</font><br/>
<br/>
<b><font size="4">	PREDSEDNIK ZVONKO ČERNAČ: </font></b><font size="4">Hvala lepa.</font><br/>
<font size="4">	Predno dam besedo generalni direktorici policije še nekaj obvestil za današnjo sejo. </font><br/>
<font size="4">	So se opravičili, ker imajo druge obveznosti: mag. Grims Branko, poslanska skupina Slovenske demokratske stranke; Anja Bah Žibert, poslanska skupina Slovenske demokratske stranke in Sluga Janja, poslanska skupina Stranke modernega centra. Namesto poslanca Polnar Roberta na seji sodeluje poslanec Vojko Starović, poslanska skupina Demokratične, se opravičujem, namesto Maše Kociper na seji sodeluje Vojko Starović, poslanska skupina Stranke Alenke Bratušek. In opravičil pa se je za sejo poslanec Polnar Robert, poslanska skupina DeSUS. Ja, široka je ta koalicija, pa človek včasih malo zmeden, pa tudi malo prehajate med temi strankami, tako da upam, da mi oprostite to pomoto.</font><br/>
<font size="4">	Zdaj pa dajem besedo generalni direktorici policije, gospe Tatjani Bobnar. </font><br/>
<font size="4">	Izvolite.</font><br/>
<br/>
<font size="4">	</font><b><font size="4">MAG. TATJANA BOBNAR: </font></b><font size="4">Ja, hvala lepa za besedo.</font><br/>
<font size="4">	Naj na začetku povem, da seveda želim predstaviti aktivnosti in delo Slovenske policije po tej problematiki. Vendar se bom od 11. ure naprej morala opravičiti, ker imam druge, neodložljive obveznosti, ker sem pač imela planirano, bom rekla to mojo aktivnost za včerajšnji dan. Tako, da bo tu me nadomestil moj namestnik, kolega Tomaž Pečjak in sem prepričana, da bo odgovoril seveda na vsa potrebna vprašanja, ki bodo sledila iz razprave. </font><br/>
<font size="4">	Torej, Slovenska policija z vso odgovornostjo opravlja svoje naloge zagotavljanja varnosti, preprečevanja in preiskovanja kaznivih dejanj kriminalitete, prekrškov in podobno. In takoj na začetku moram seveda se zahvaliti in pohvaliti delo slovenskih policistov in policistk. In seveda svojim sodelavcem, zaradi tega ker, bom rekla številke in rezultati dela, ki jih bom zdaj predstavila, govorijo o odgovornem in učinkovitem delu Slovenske policije. </font><br/>
<font size="4">	Kot je povedal državni sekretar, smo do sedaj v letošnje letu obravnavali 13 tisoč 832 ilegalnih prehodov. Vsak dan delamo po sprovajalcih, izvajamo hišne preiskave, preiskujemo tovrstno organizirano kriminaliteto, imamo, bo rekla odprte operativne kombinacije, skratka zelo sistemsko delamo pri tej problematiki. Kot je bilo povedano, smo prejeli v tem času 218 sprovajalcev oziroma tihotapcev </font><br/>
<br/>
<b><font size="4">6. TRAK: (VP) 10.25</font></b><br/>
<br/>
<font size="4">	(nadaljevanje) ljudi. Čisto vse smo sprocesuirali, predlagali seveda pridržanje in jih izročili pravosodnim organom. Beležimo pravzaprav takšne primere, da so odkriti ilegalni migranti, se pravi tujci ki nezakonito prestopajo državno mejo, skupaj s temi, bom rekla organiziranimi kriminalnimi združbami v kombiniranih vozilih, kjer se prevažajo ti ljudje na zares nemogoč način, skupaj po 24, 50 in podobne, bom rekla neprimerne seveda in popolnoma nečloveške, na nečloveške načine. In vedno znova poudarjamo, da gre pri tej problematiki seveda za 2 segmenta: na eni strani je humanitarni vidik in Slovenska policija nudi tem ljudem vse potrebne človekove pravice in zaščito kot jo seveda določa naša zakonodaja in po drugi strani vidik varnosti. Se pravi, zagotavljanje varnosti in delo po nadzoru državne meje je absolutno prioriteta Slovenske policije. Ob tem seveda, da Slovenska policija zelo učinkovito in odgovorno dela tudi na vseh ostalih segmentih, to je zelo pomembno, ker nas je pač toliko, kot je, 8 tisoč 200 zaposlenih v Slovenski policiji in ob vsem tem porastu te problematike, glede na to, da je številka prijetih nezakonitih, torej tujcev, ki so nezakonito prestopili državno mejo, v bistvu narašča iz leta v leto, seveda lahko prikažemo tudi zelo dobro delo policije na vseh ostalih segmentih. To je zelo pomembno poudarjati zaradi tega, ker zaradi izvajanja teh nalog varnost na ostalih segmentih ni ogrožena in je stopnja ogroženosti v Republiki Sloveniji, je nizka. </font><br/>
<font size="4">	Kot sem že rekla, je Slovenska policija uspešna tudi na drugih področjih. Mi beležimo kljub temu, da imamo toliko dela po, bom rekla tej problematiki, višjo preiskanost kaznivih dejanj, višjo, kot je bila v preteklih letih, to je vendarle treba poudariti. Beležimo 37 % manj kaznivih dejanj s področja organiziranega kriminalitete. Beležimo 12 % več preiskanih kaznivih dejanj s področja gospodarske kriminalitete in korupcije, korupcijskih kaznivih dejanj smo v letošnjem letu obravnavali kar 103, v lanskem letu 80. Imamo manj tatvin, se pravi več delamo tudi na tem preprečevanju premoženjske kriminalitete, manj vlomov, manj ropov. Imamo več opravljenih finančnih preiskav in mamo tudi porast dela po računalniški kriminaliteti. </font><br/>
<font size="4">	Zdaj, če se osredotočim na ravnanje policije pri obravnavi ilegalnih migracij. Najbolj obremenjene so seveda policijske uprave, standardno že ves čas, Koper, Novo mesto in povečala se je problematika na območju policijske uprave Ljubljana, se pravi območje policijske postaje Kočevje. In sicer iz 439 lani, kot so jih lani obravnavali, na 2963 letos. Zato smo tudi, bom rekla s kadrovskimi prerazporeditvami, začasnimi, s sklicem posebne policijske enote pomagali tem najbolj obremenjenim policijskim upravam. Kot je bilo rečeno, je vrhunec teh nezakonitih prestopov državne meje bil v avgustu, nakar sledi upad števila. In pomemben podatek je tudi ta, ki kaže seveda na učinkovitost vendarle, na učinkovitost dela Slovenske policije in na to, kar ves čas poudarjam, jaz ne govorim o tem, da obvladujemo ilegalne migracije, jaz ves čas govorim o tem, da Slovenska policija z vso odgovornostjo opravlja svoje naloge. S strani italijanskih varnostnih organov smo letos sprejeli manj oseb kot v istem obdobju lani, kar kaže na to, da vendarle smo učinkoviti tudi na tem območju. Od avstrijskih varnostnih organov letos samo 72 prejetih nazaj. In večinoma so to tisti, ki so pač zlorabili slovenski sistem mednarodne zaščite in so zapustili kapacitete azilnega doma, kjer sami veste, da seveda gibanje ni omejeno, pred koncem tega postopka. Tveganje s področja ilegalnih migracij seveda ostaja, tega se mi zavedamo. Imamo, bom rekla informacije, ki jih pridobimo s strani kolegov Slovenske obveščevalno-varnostne agencije, tudi s strani naših policijskih atašejev v Bosni in Hercegovini in v Srbiji. Vsi vemo kakšno je stanje trenutno v Grčiji, v Turčiji, spremljamo to, v Libiji, v Sudanu, v Iranu in v Siriji. </font><br/>
<br/>
<b><font size="4">7. TRAK: (TB) – 10.30</font></b><br/>
<br/>
<font size="4">	(nadaljevanje) Zagotovo bo še trend naraščal pred zimo, seveda je pa vse odvisno od tega, kakšne bodo vremenske razmere tudi preko zime.</font><br/>
<font size="4">	Zdaj pa, kakšne so aktivnosti slovenske policije, ki seveda spremlja vse te informacije, si jih izmenjujemo s sosednjimi varnostnimi organi. Kot sem že povedala, imamo, glede na potrebe, glede na trend gibanja, aktivirane posebne policijske enote, to ni specialne enote, to so posebne policijske enote, v notranjosti države, za izvajanje tudi teh izravnalnih ukrepov, imamo posebej angažirane, zaradi tega, ker gre za tak teren na južni meji, postajo konjeniške policije, v Ljubljani in v Mariboru, in nudita pomoč kolegom na južni meji, tukaj posebej izpostavljam to potrebno, da tako rečem, solidarnost znotraj policije, ki je izkazana v visoki meri tudi v tem, seveda, da gremo preko meja policijskih uprav, policijskih postaj, mi smo vsi ena policija in, bom rekla, zagotavljamo varnost kot eni v tej državi. Posebej so angažirani tudi policisti, policijske postaje vodnikov službenih psov, tudi specialne enote, skratka, angažiramo v bistvu vse sile, ki jih imamo.</font><br/>
<font size="4">Kar se tiče pripadnikov Slovenske vojske, jaz se jim moram seveda na tem mestu ponovno zahvalit, za njihovo sodelovanje. Sodelujejo z nami, tako v kadrovski pomoči, kot seveda tudi v tehnični pomoči. Imamo skupaj z njimi mešane patrulje, torej dela policist, pripadnik Slovenske vojske. Delajo tudi pripadniki Slovenske vojske sami, v obliki opazovalnic in potem obvestijo policiste, ko opazijo, bom rekla, gibanje tujcev, ki so nezakonito prestopili državo mejo. Kot je omenil državni sekretar, smo seveda že, od avgusta naprej razpravljamo o tem, o možnosti uporabe ali aktivacije 37.a člena, Zakona o obrambi, kar je seveda stvar predloga Vlade in v nadaljevanju odločitve v Državnem zboru, tako kot določa to zakon. V ta namen seveda se, načrtujemo in se pripadniki Slovenske vojske tudi ustrezno usposabljajo in naš cilj je, v kolikor bi, bom rekla, trend narastel do te mere, da bi bilo potrebno aktivirat 37.a člen, da se to tudi v najkrajšem možnem času uredi.</font><br/>
<font size="4">Uporaba seveda tehničnih sredstev, glede na to, da nikoli ne tajimo, da imamo manka kadrov v slovenski policiji, kot tudi seveda v Slovenski vojski, je, bom rekla, so začasne tehnične ovire vendarle neka pomoč, predvsem v smislu usmerjanja ali pa preprečevanja prestopanja državne meje. Kako je s to postavitvijo, nabavljenih je bilo dodatnih 40 kilometrov, postavljenih 6 kilometrov, na območju policijske uprave Novo mesto je predstavil že državni sekretar, širimo v bistvu video nadzor, vzpostavili smo v tem času že tretji video nadzorni center. Skratka, z videonadzorom želimo pokrit južno mejo, tam, kjer pač kadrovski potencial ne more opraviti svoje naloge, ker, naša konfiguracija, torej našega terena, je taka, da tudi če je pravzaprav, mislim, da pravzaprav ne moremo nepredušno zapret naše južne meje z ljudmi, zato je seveda uporaba tehnike še toliko bolj potrebna. Nabavili smo dodatne kamere, tako imenovane lovske kamere, kjer na podlagi, s pomočjo katerih policisti, dežurni policisti, spremljajo teren in ko vidijo in ko zaznajo gibanje, seveda takoj tja napotijo, na meji seveda, takoj tja napotijo patrulje, da opravijo prijetje teh tujcev.</font><br/>
<font size="4">Uporabljamo torej drone, naše policijske drone in s tem smo v bistvu zelo opravičili nakup teh 24 dronov, zaradi tega, ker smo nabavili takšne drone, ki so dejansko primerni za nadzor državne meje – gre za manjše drone in so zaradi tega, bom rekla, bolj mobilni in bolj uporabni in z namenom, da bi bili ti droni še bolj učinkoviti, ker so se pokazali kot zelo učinkoviti in da bi »zracionalizirali« svoje delo, načrtujemo oziroma že izvajamo usposabljanje policistov, na policijskih upravah Koper, Novo mesto in Ljubljana, da bodo lahko sami uporabljali te drone, da ne bo potrebno, da pride strokovnjak iz Uprave za informatiko in telekomunikacije iz Ljubljane, ampak bodo sami imeli te drone pri sebi. Zato tudi nabavljamo še dodatne drone, ker so se dejansko pokazali za zelo učinkovite.</font><br/>
<font size="4">Seveda da sodelujemo tudi z lovskimi organizacijami. Tudi oni nam sporočajo informacije z Zavodom za gozdove. Poskrbeli smo za razvoj aplikacije, ki jo policisti uporabljajo pri evidentiranju teh tujcev, ki jih obravnavajo, zato, da bi maksimalno poenostavili to in mislim, da smo tukaj prišli do te črte, ko smo pravzaprav »zracionalizirali« do »maksimalnosti«, kar še dopušča zakonodaja. </font><br/>
<br/>
<b><font size="4">8. TRAK: (NB) - 10.35</font></b><br/>
<br/>
<font size="4">	(nadaljevanje) Zelo dobro sodelujemo z Europolom, s Frontexom in obe inštituciji, obe organizacija pohvalita delo slovenske policije na tem področju. Imamo torej mešane patrulje tako s Hrvaško, občasno seveda, pa ne s tega naslova, ampak tudi sicer z Madžarsko, sicer pa z Italijo, o čemer smo že obveščali tudi medije, nadaljujemo s to obliko z osmimi patruljami, s sedmimi na območju policijske uprave Koper in z eno na območju policijske uprave Nova Gorica. Skratka, intenziviramo aktivnosti glede na gibanje teh ilegalnih migracij. Podaljšali smo, zaprosili smo Vlado in je sprejela Vlada naš predlog, da smo podaljšali možnost tako kot določa Zakon o organiziranosti in delu v policiji, delovanje pomožne policije. Ravno ta teden so začeli z usposabljanjem novi kandidati za pomožne policiste in sicer 52 njih. Zaključen je tudi razpis za popolnitev praznih delovnih mest nadzornikov državne meje. Imamo kar nekaj prijavljenih. Sedaj potekajo ti selekcijski postopki, varnostno preverjanje, tako da upam, da bo izplen dober. Absolutno, seveda, in to ves čas poročamo, vztrajamo na ničelni toleranci do raznoraznih civilnih iniciativ in štajerskih vard kar se tiče varovanja ali pa opravljanja nalog nadzora državne meje. Ve se kdo je v tej državni odgovoren za to, kdo ima edini pooblastila za izvajanje kakršnekoli represije. To je seveda policija v sodelovanju kar se državne meje tiče, tudi s pripadniki Slovenske vojske. Mi seveda z lokalnim prebivalstvom zelo dobro sodelujemo. Sodelovanje lokalnega prebivalstva je ključno in vedno pozivamo, da nas obveščajo, da nas pokličejo takrat, ko zaznajo to in tudi nas in se tudi na tem segmentu zahvaljujem ljudem, prebivalcem, ki seveda zelo pohvalijo delo policije in ki nas tudi obveščajo. Zakaj sem pa izpostavila te civilne iniciative? Zaradi tega, ker tudi predstavljajo določeno varnostno tveganje in na to vedno znova tudi opozarjamo. Seveda, jaz kot generalna direktorica policije v prvi vrsti imam odgovornost do svojih policistov in do policistk, zato namenjamo znaten del finančnih sredstev tudi za njihovo zaščito. Tako nabavljamo dodatne kose uniform, ker vemo, da policisti, ki delajo po gozdovih, tega potrebujejo več. Namenjenih imamo 4 milijone evrov za nakup dodatnih kosov uniforme, 2 milijona evrov za zaščitno opremo, nabavili smo 5 tisoč posebnih nosilcev balistične zaščite, nabavljamo, v nabavi so tudi detektorji srčnega utripa za odkrivanje oseb v tovornih vozilih, ker pač ugotavljamo, da se tam organiziranje kriminalne združbe izkoriščajo te prevoznike za transport tujcev v teh nemogočih razmerah, vidimo kaj se je zgodilo v Angliji. Nabavljamo ročne termovizije, nabavljamo 85 žepnih termovizij, nabavljamo kamere za pregled podvozij vlakov in tovornih vozil, nabavljamo endoskope za pregled skritih delov vozil, nabavljamo ročna ogledala za preglede podvozij, nabavljamo lestve za preglede ponjav, nabavljamo drone. In kot sem povedala, torej tako s prerazporejanjem kadrovskih resursov kot tudi za nabavo tehnične opreme želimo držati to stanje, ki ga sedaj imamo in zagotavljati varnost v Republiki Sloveniji še naprej. zdaj pa mogoče na koncu, preden potem sem na voljo za vprašanja, kolikor časa mi je še ostalo, se opravičujem. Mogoče še nekaj statistike ali pa številk glede kriminalitete, ki jo obravnavamo. In sicer, velikokrat novinarji so tudi poslanska vprašanja, sprašujejo o kaznivih dejanjih, ki jih izvršujejo ilegalni migranti oziroma prosilci za mednarodno zaščito. Slovenska policija nima zakonske podlage, da bi vodila statistiko iz tega naslova, vodimo pa statistiko glede osumljenih državljanov tretjih držav. Ničesar ne skrivamo, smo pravzaprav čisto transparentni in prav je morda, da dam informacijo tudi s tega naslova, ob tem seveda ponovno poudarjam, da stopnja ogroženosti je nizka, in da slovenska policija zagotavlja varnost in tudi s področja kriminalitete nimamo nikakršnega odstopanja, pravzaprav lahko povem samo to, da je preiskanost kriminalitete boljša in je tudi s tem    </font><br/>
<br/>
<b><font size="4">9. TRAK (VI) 10.40</font></b><br/>
<br/>
<font size="4">	(Nadaljevanje) naslovom varnost večja. Ampak če povem nekaj statističnih podatkov, se pravi od 45 tisoč 379 kaznivih dejanj, ki je bilo storjenih v Republiki Sloveniji v današnjem letu do današnjega čada jih je 3 tisoč 43, 3 tisoč 43 kaznivih dejanj je bilo storjenih, izvršenih s strani osumljenih državljanov tretjih držav. In največkrat so storilci državljani tretjih držav iz Bosne in Hercegovine, iz Srbije, iz Severne Makedonije, iz Kosova, porast je tudi s strani Kitajcev. So pa seveda osumljeni zlasti iz naslova, bom rekla, sprovajanja, tujci, ki so tudi prosilci za mednarodno zaščito. Se pravi, tudi Afganistan in Alžirija. Katera kazniva dejanja osumljeni državljani tretjih držav največ izvršujejo? Gre za kršitev temeljnih pravic delavcev. To seveda nima nobene veze z ilegalnimi migracijami. Največ kaznivih dejanj tatvin, ponarejanja listin, goljufij, pravzaprav, bom rekla, iz vseh segmentov kazenskega zakonika in kaznivih dejanj, tudi zoper ostale vrline in ostale vrednote, ki so v Kazenskem zakoniku kot take zavarovane. Toliko za uvod z moje strani. </font><br/>
<font size="4">	Še enkrat poudarjam, slovenska policija z vso odgovornostjo opravlja naloge tudi na tem področju. Zagotavlja varnost vsem prebivalcem v Republiki Sloveniji in bo to po svojih najboljših močeh in z vso odgovornostjo delala tudi naprej. Hvala lepa. </font><br/>
<br/>
<b><font size="4">	PREDSEDNIK ZVONKO ČERNAČ:</font></b><font size="4"> Hvala lepa. Pozabil sem še eno obvestilo, in sicer opravičilo poslanke Eve Irgl Poslanska skupina Slovenske demokratske stranke za današnje nadaljevanje seje odbora. </font><br/>
<font size="4">	Doslej imam štiri prijavljene za razpravo, tako da bi po teh uvodnih predstavitvah dal najprej besedo poslancu Dušanu Šišku Poslanska skupina Slovenske nacionalne stranke. </font><br/>
<br/>
<b><font size="4">	DUŠAN ŠIŠKO (PS SNS):</font></b><font size="4"> Predsedujoči, hvala za besedo. </font><br/>
<font size="4">	To poročilo, ki smo ga dobili, je iz računalnika ali iz kod dol povlečeno. Bi pa bilo tudi dobro, če bi, tako kot je predstavila sedaj poročilo generalna direktorica in državni sekretar, da bi tudi to imeli v pisni obliki. Mogoče bi se potem lahko tudi malo drugače pogovarjali. </font><br/>
<font size="4">	S temi statističnimi podatki smo bili že nič kolikokrat seznanjeni na tem odboru. Bilo je tudi veliko poslanskih vprašanj, tako na to temo in tudi o varovanju schengenske meje. V raznih medijih se na veliko piše o našil policistih, vojakih, njihovih premajhnih pristojnosti, zastareli opremi in tako dalje. Nenazadnje včeraj sem se pogovarjal tudi z enim izmed vojakov, ki je sam povedal, da oni si želijo, dejansko si želijo imeti več pooblastil pri varovanju same meje. Kajti, v tem primeru je tako, da policist, če je napaden in sta skupaj z vojakom, vojak ne sme poseči in mu pomagati. Poglejte, dajmo enkrat spremeniti to zadevo. Po drugi strani, Slovenija plačuje v Turčijo, da jih dam dol ustavijo in da ne pridejo do nas ti migranti. Iz nekaterih držav od koder veselo prihajajo tudi ni več vojne oziroma se je situacija umirila. Glede na to, da se pri teh migrantskih prevozih čedalje več ljudi ukvarja z njimi, med njimi tudi nenazadnje pri nas v Posavju v Brežicah smo prijeli novinarja, ki se je ukvarjal s tem, kar je zelo zanimivo. In ti ljudje vsi začutijo, da je to trenutno najboljši biznis, največ zaslužka. Na Teletekstu včeraj sem prebral, da je tovornjakar povozil, želel povoziti policista na Hrvaškem in da ga je naša mejna policija oziroma na prehodu ustavila in so notri našli več migrantov. In to ni bil državljan Hrvaške, ni bil Bosne, ampak po tistem, kar sem prebral, naj bi bil šofer iz Ukrajine. </font><br/>
<br/>
<b><font size="4">10. TRAK: (DAG) - 10.45</font></b><br/>
<br/>
<b><font size="4">	</font></b><font size="4">(nadaljevanje) Vemo tudi, da Ukrajinci priletijo v Ljubljano, do Brnika z letalom, vzamejo tedensko karto, najamejo kombi in prevažajo migrante; tudi to se dogaja. </font><br/>
<font size="4">	Če gremo dalje, naj se vrnem malo nazaj na to statistiko. To je porazno, da je 70 % več ilegalnih prehodov kot lani. In me res zanima, kaj bo ob istem času leta 2020, ker če bo tako šlo naprej, bodo ti migranti nas, Slovence, začeli trpati v tovornjake in nas bodo vozili. Na območju PU Novo mesto, ki je na drugem mestu s 27 % ilegalnih prehodov, imajo v zadnjem času tudi veliko dela z njihovim vandalskim početjem, nasiljem, grožnjami, ustrahovanjem in tako dalje, predvsem na Dolenjskem, v Beli krajini in tudi v Posavju. Število nedovoljenih vstopov na notranji meji se je zmanjšalo za 13,6 %, pri tem so tujci vstopili brez ustreznih potnih listin ali brez dovoljenja za prebivanje ali vizuma; pa me zanima, kaj bi se zgodilo, če bi jaz šel preko slovenske meje. </font><br/>
<font size="4">	Ni nam všeč podatek, da se je število nedovoljenega prebivalstva povečalo za 18,3 %, ker je bilo od skupaj 4 tisoč 151 kar tisoč 126 državljanov Albanije. Ali veste, kaj delajo ti državljani? Možje so zaposleni v Avstriji, Nemčiji, družina ostane v Sloveniji in prejema socialne dohodke; to je zelo zanimivo. </font><br/>
<font size="4">	In če gremo naprej, varovanje meje z Italijo. Zdaj se pa res vprašam, ne vem, kje je bil minister Cerar in ali on ve, kaj se dogaja na meji s Hrvaško. Lepo je to slišati, da se bo na italijanski meji združil oziroma okrepil nadzor nad celo mejo, ampak, ljudje božji, dajte, malo začnite brati medije, časopise in boste videli, kaj se dogaja na Dolenjskem. Čez vikend, kot ste bili seznanjeni, tisti, ki ste to malo brali, sta se dva utopila na Kolpi. In me zanima, kdo bo kril te stroške identitete in ostalega. To je žalostno, osebno mislim, da je to žalostno, da morajo migranti iti čez Krko in se potem nekje pojavijo na slovenski strani. Nadalje, problemi so, ko migranti prihajajo čez Gorjance, tam ni več zaščitene meje. Dokler ni bilo migrantov, so čez Gorjance švercali živali, konje, šli so v Slavonijo, so kupili konje in čez Gorjance pri Samoboru so jih poterali v hrib in so prišli na drugi strani dol. Mislim, da to tudi veste na policiji, da ste seznanjeni, vsaj dokler ste imeli v Krškem policijsko upravo, da so velikokrat našli gor konje in ostale zadeve. </font><br/>
<font size="4">	Naprej. Povedal bom tudi in pohvalil policiste, da v Posavju, od koder prihajam, obmejne družine pokličejo s policije in jim povejo, da če bodo v nočnih urah njihovi psi lajali, to oni iščejo migrante, kar je zelo pohvalno, da jih vsaj </font><br/>
<br/>
<b><font size="4">11. TRAK: (DAG) - 10.50</font></b><br/>
<br/>
<b><font size="4">	</font></b><font size="4">(nadaljevanje) seznanijo. To je res pohvalno. Ampak po drugi strani mi je pa večja neznanka, ko se peljem v Ljubljano in vidim, kako lepo Darsovi delavci, da jih pohvalim, kosijo travo okoli zaščitne mreže, naše mreže, žičnate ograje pa so vse zaraščene. Mislim, da sem to par mesecev nazaj tudi tu predlagal, da se te ograje očistijo, če ne drugega, vsaj s herbicidi, da se poškropijo, da bodo tudi migranti videli, da so ograje, ne da bodo mislili, da so prišli v grm, ker PIC jim govori, da imajo v grmih svoje ruksake in jih točno usmerjajo lokacije. </font><br/>
<font size="4">	Bom zaenkrat končal, pa se bom še potem prijavil, ker vidim, da je nekaj smeha bilo, pa bom mogoče kaj krepkega povedal komu, ki se smeji. Hvala. </font><br/>
<br/>
<font size="4">	</font><b><font size="4">PREDSEDNIK ZVONKO ČERNAČ: </font></b><font size="4">Hvala lepa za to razpravo.</font><br/>
<font size="4">	Naslednji ima besedo poslanec Jani Möderndorfer. </font><br/>
<br/>
<font size="4">	</font><b><font size="4">JANI (JANKO) MÖDERNDORFER (PS SMC): </font></b><font size="4">Hvala lepa.</font><br/>
<font size="4">	Jaz sem že na samem začetku te seje omenil, da se čudim, kako zdaj po novem uvrščamo točke na dnevni red. Nesporno dejstvo je, da je predsednik odbora po poslovniku tisti, ki določa dnevni red oziroma lahko daje predloge, točke; ve se, kakšen je postopek, če nočemo tega obravnavati. Ampak ne glede na to, mislim, da je prav, da na samem začetku omenim, in prav je, da se ve, že iz naslova točke in tega poročila, kot je kolega Šiško ugotovil in se čudil, kako to, da je to posneto s spletne strani, ja, to je naredil predsednik odbora, saj drug tega ni mogel narediti, ker tega ni poslala policija odboru. In imamo malce nenavaden način obravnave točke, kajne. Namesto da bi, recimo, če je predsednika zanimala ta točka, bi se dogovoril z Ministrstvom za notranje zadeve, bi predhodno pripravili poročilo, tako kot se spodobi. Tako smo pa dobili gradivo, kjer je celo žig vložišča Državnega zbora, kar pomeni, da je nekdo fizično snel, sprintal z interneta, odnesel v vložišče in kot da je zdaj to uradni dokument Državnega zbora, pripravljen za odbor in tako naprej. Priznam, kolega Šiško, jaz sem se en dan spraševal, kaj se je zgodilo z našim ministrstvom in policijo, da takole pošilja gradivo v Državni zbor, jaz sem mislil, da se jim je »skegljalo«. Ne, potem sem ugotovil, da je to naredil predsednik sam. Zakaj to omenjam, zakaj je to sploh pomembno - zaradi tega, ker odstopamo od neke ustaljene prakse. Enostavno, pač nekdo si je zaželel, da bi tu malo razpravljali. Še več, na začetku te seje je predsednik zelo jasno povedal - vsak mesec bomo o tem zdaj tako razpravljali, vsak mesec bomo imeli na enak način. Zato bom jaz na koncu te razprave predlagal postopkovno predlog sklepa odbora, pa se bom potem z njim ukvarjal. Zdaj pa najprej razprava, ker že to točko imamo in je prav, da razpravljamo. </font><br/>
<font size="4">	Na začetku bi najprej povedal - tu sicer v dnevnem redu piše, da poročilo o nezakonitih prehodih hrvaško-slovenske meje obravnavamo, v resnici imamo pa pred sabo dokument, ki govori pa o ilegalnih migracijah na območju Republike Slovenije. Človek bi rekel, saj gre za eno in isto stvar. Ne, gre za to, da nekdo že na psihološki ravni v bistvu hoče ves čas samo poudarjati, kako se nekaj nezakonitega dogaja. Pa se dajmo vprašat drugače - ali so bili nezakoniti prehodi od 2015 naprej? Ne, nezakoniti prehodi meje so vseskozi, kar naprej, ne boste verjeli, od leta 1945 naprej, še v rajnki Jugoslaviji so bili nezakoniti prehodi. Seveda, obstajajo pa situacije, ko jih je več in ko jih je manj. Pojdite dol pogledat Jordanijo, tri velike marše poznajo Palestincev, ki so prišli v Jordanijo. Danes, recimo, ko gledajo 30 let nazaj, ugotavljajo, da če teh prehodov ne bi bilo, čeprav jih takrat nihče ni želel imeti, danes v Jordaniji ne bi bilo več ljudi, ki bi lahko tam sploh kaj delali. Zanimivo, to je bolj kot parodija pa ironija in nima veze z našimi prehodi. Ima pa seveda neko drugo vezo, ki je zelo pomembna. Namreč, ali mi danes prvič razpravljamo o teh migracijah - ne, samo v letošnjem letu smo že dvakrat, od maja meseca pa vse do prejšnjega meseca, pravzaprav smo imeli podaljšano razpravo</font><br/>
<font size="4">	</font><br/>
<b><font size="4">12. TRAK: (VP) 10.55</font></b><br/>
<br/>
<font size="4">	(nadaljevanje) o teh migracijah in govorimo ene in iste stvari. A sem danes kaj zvedel novega od generalne direktorice oziroma državnega sekretarja? Sem zvedel novega, kar še nisem vedel prejšnji teden? Ne. Nič. Kaj bojo kupili, kaj bodo zaposlili, s čim vse se ukvarjajo – to so povedali ničkolikokrat. Še več, informacije so na spletni strani in obveščanje preko medijev, so konstantne, kar pomeni, da obveščanje je praktično vsem dostopno, javno dostopni dokumenti – vsi si lahko to preberejo. Zakaj je to pomembno? Zato, ker je prav, da državljani, če želijo to vedeti, morajo to vedeti in se lahko s tem, brez da se zgodi državni odbor, izredne seje in ne vem kaj še vse, da lahko, bom rekel uporabljajo te podatke. Kaj bi mi pravzaprav radi dosegli? Jaz edino intenco, ki jo razumem, te današnje seje oziroma tega kar se dogaja že celo zadnje leto, je konstantno, veste to je tisto vzdrževanje tonusa, zato da se v zavesti državljanov zbuja »mi imamo problem, nekdo nam nezakonito hodi v naše domove, dvorišča«. In, kar je bolj pomembno od tega, »policija ne obvladuje razmer«. Dajmo vzpostaviti člen, ki ga imamo v zakonu, da seveda damo dodatna pooblastila in seveda počnemo tisto, kar bi pravzaprav zakonodaja nam omogočala. Ne povedo, in to vemo vsi, ki tukaj sedimo, ne, da je pa ustavno sodišče 2 dni nazaj dalo jasno vedeti, ne, da seveda je razveljavilo določene člene zakona, ki omogoča neka posebna pooblastila, za katera smo nekateri že ko so se sprejemala opozarjali, da niso dobra in da seveda v skladu z podpisanimi mednarodnimi pogodbami seveda te stvari ne bodo zdržale. In ne bodo pile vode. Zdaj smo dobili to potrditev – ena proti oziroma osem proti ena je bilo glasovanje na samem ustavnem sodišču. Kaj zdaj? Nepomembno. Dajmo nadaljevati zgodbo in vzdrževati tenzijo, da so izredne razmere.</font><br/>
<font size="4">Glejte, za mene, jaz vam odkrito povem, za mene kot poslanca Državnega zbora Republike Slovenije, je pomembno samo eno. Danes je generalna direktorica policije dala jasno vedeti, ponovno, kar je dala že večkrat vedeti in nenazadnje tudi ministru za notranje zadeve. Ali policija obvladuje razmere? Obvladuje. Pika. Kaj lahko zakonodajalec več naredi od tega, če policija reče, da obvladuje zadeve. Nič. Ker nima kaj, ker zakonodajna veja oblasti nima kaj posegati v izvršno vejo oblasti. Če obvladuje. Ko pa bo policija in minister ugotovil, da ne obvladujeta več, bodo najprej morali itak sedeti na vladi in predlagati ukrepe in rešitve in takrat so dolžni tudi seveda o tem seznaniti Državni zbor in zakonodajno telo, da seveda določene spremembe, ukrepe, bodisi karkoli kaj drugega sprejme. Kar seveda ima neko pravno podlago za to in seveda neke tudi jasne cilje.</font><br/>
<font size="4">Zdaj, veste, mene to malo spominja na vprašanje skrajno-desničarskega poslanca v bundestagu, ko je vprašal, na vsak način je hotel imeti to, seveda »vsi migratnje in tujci, ki prihajajo v državo, delajo nezakonite stvari, koljejo«, tako kot je ene par naših poslancev, to zelo radi zlorabljajo in govorijo kako koljejo pa ne vem kaj vse počnejo, je postavil poslansko vprašanje ministru za notranje zadeve »koliko kaznivih dejanj naredijo te tujci?«. Grozljivo, bolje bi bilo, če nebi tega vprašal, ne, bolje bi bilo, če nebi tega vprašal – v 90 % so to državljani Republike Nemčije. Pika. Potem so pa našteti vsi tuji državljani. Ampak od teh tujih državljanov, so to rezidentje, ne migrantje. Da bomo vedeli o čem govorimo. Kar pomeni, da ni, 1,5 % je bilo migrantov. Tore kje imamo pravzaprav problem? Imamo problem sami med sabo in to se pojavlja ne samo na tem področju, na vseh področjih imamo mi te probleme – ko se zgodi karkoli kaj narobe, najprej seveda na to sovražni odnos in tako naprej, če pa ugotovimo, da je to slovenski državljan, potem pa »ja, to je pač od enih deviantnih oblik, pač to se zgodi in dajmo iti naprej, dajmo živeti«, ne. Mi bi morali imeti, to rezistenco bi morali imeti na katero koli kaznivo dejanje, ne samo na določena kazniva dejanja,</font><br/>
<br/>
<b><font size="4">13. TRAK: (NB) - 11.00</font></b><br/>
<br/>
<font size="4">	(nadaljevanje) da ne govorim sploh o evidencah, itn., kar se pravzaprav počne. Zdaj, jaz lahko danes ugotovim in z zadovoljstvom ugotovim, tako kot je včasih bilo, »šta ima novo na zapadu«, ne, nič novega nimamo, nič novega nismo ugotovili in nič takšnega zaradi česar bi bil potreben angažma zakonodajne veje oblasti. Popolnoma nič takšnega. In zato je moj predlog sklepa zelo jasen in zato predlagam, da o tem tudi glasujemo. Namreč ena od praks je tudi tega odbora, kar je spet svojevrstna novost, vi veste, da kadarkoli obravnavamo informacije na odborih, parlamentarna praksa je, da o seznanitvenih sklepih niti ne glasujemo, zaradi tega, ker oprostite, ali zdaj bom jaz glasoval, da sem se z nečim seznanil, kar je javnosti znano, da se seznanjam že eno uro. Zdaj moram pa še posebej dvigniti roko in kot tepec tromotorno teslo na kubik reči ja, potrjujem, da sem se seznanil s tem. Ampak ne, pri nas smo začeli to zdaj spet nazaj uvajati, da bomo začeli glasovati o teh sklepih. Kar je pa še največja modrost je pa ta, da zdaj namesto da bi predlagali sklep, da smo se seznanili, predsednik predlaga kontra, negativen sklep. Veste, to je noro in seveda tak sklep ni sprejet. In ker potem ni sprejet, potem se nismo nič z ničemer seznanili. No, vsi v Sloveniji, ki spremljajo tretji program vedo, da smo o tem razpravljali, ampak ne, mi se nismo seznanili, zdaj tisto se delamo, da ne slišimo da ne vidimo, malo smo butasti vsi po vrsti in dajmo glumiti naprej, ampak ena stvar je jasna, ker se nismo seznanili, ima predsednik podlago za to, da kar naprej nas buzorira s temi istimi vprašanji. In potem bomo mi zopet popolnoma isto odreagirali. Zato predlagam naslednji sklep, ker predsednik se rad sklicuje na Poslovnik in prav je tako, da se ne bomo narobe razumeli, seveda jaz tudi v skladu s poslovnikom predlagam, da seveda odbor po seznanitvi s sporočilom sprejme naslednji sklep in to je na podlagi 50. člena Poslovnika Državnega zbora Republike Slovenije, ta namreč določa, da predsednik delovnega telesa določi dnevni red seje delovnega telesa tudi v skladu s sklepi delovnega telesa. To je ena od možnosti. Predlog sklepa pa bi se glasil, berem: </font><br/>
<font size="4">	»Odbor za notranje zadeve, javno upravo in lokalno samoupravo bo na podlagi 50. člena Poslovnika enkrat letno v okviru ene od svojih rednih sej v jesenskem delu zasedanja v obdobju od meseca oktobra do decembra obravnaval stanje ilegalnih migracij na območju Republike Slovenije. Odbor bo pred sklicem seje na podlagi prvega odstavka 45. člena poslovnika zahteval od pristojnega ministrstva omenjene podatke oziroma zahteval, da z obravnavo omenjene točke dnevnega reda pripravi ustrezno gradivu - ustrezno gradivo, ne to, ki smo ga mi danes dobili, ker to ni vse skupaj nič - ki bo vsebovalo omenjene podatke.« </font><br/>
<font size="4">	Na tej temi seveda, to pa ne pomeni, da še enkrat opozorim, to pa ne pomeni, če bi se spremenile razmere na meji, in da bi prišlo do tega, da policija ne obvladuje več situacija in bo s tem podatkom tudi prišla, se pa lahko skliče takoj, zaradi mene izredna seja in bo to več kot jasno, da ta sklep ne more tega zavreč, kar pomeni, da ne bomo mi, ker po tej, veste zdaj bom teoretično, malo sarkastično povedal zato, da bomo bolj plastično razumeli o čem se pogovarjamo, ker po tej logiki kot nas je predsednik odbora seznanil na začetku te seje, da je to naloga tega odbora in bi si človek lahko razmišljal, da pravzaprav mi lahko to kar naprej razpravljamo o tej temi, vsaj drugi teoretično tretji dan. Mi imamo nezakonite prehode lahko vsak dan, 365 dni v letu, kar pomeni, da prvič, ko ugotovimo, da imamo nezakonit prehod, ki je nov, se pravi, prejšnji mesec še ni bil ta, je bil ta nov, naslednji dan to ugotovimo in isti dan se skliče za naslednji dan seja in tako imamo vsak tretji dan takšno sejo. Poudarjam, namenoma sem rekel, da v bistvu postavljamo zadevo ironično, zaradi tega, ker jaz sem prepričan, zdaj pa zelo resno govorim, da čez en mesec ne bomo dobili nobenega novega podatka ali na podlagi tega podatka s katerim bi mi morali zadevo pripeljati toliko daleč, da bi morali s kakšnim ukrepom poseči oziroma bodisi spreminjati zakon ali karkoli, kaj drugega. Še enkrat pa poudarjam, jaz sem vesel, policijo imamo sposobno, pripravljeno, bistveno bolj opremljeno kot je bila leta 2015 in ima vse </font><br/>
<font size="4">  </font><br/>
<b><font size="4">14. TRAK (VI) 11.05</font></b><br/>
<br/>
<font size="4">	(Nadaljevanje) sposobnosti in možnosti in znanje in veščine, ne vem kaj naj še rečem, da lahko varuje to našo ljubo deželo. Kar je pa najbolj pomembno, pa naj še enkrat povem, kolega Šiško, s tem bom tudi zaključil, ni res to, kar non stop ponavljaš, da vojak ne sme nič narediti v skupni mešani patrulji. Ne zavajati slovensko javnost. Če je vojak, prvič, usmerja to ekipo policist, kjer so jasne naloge razdeljene. In drugič, če pride do napada je normalno, da se vojak ne bo naslonil na drevo in gledal in čakal, da policaj naredi nekaj svojega, policist, da bom lepše povedal. Ampak se aktivno brani in pomaga skupaj s policistom. Zato to ni res. To je čista laž. To je izmišljotina ali pa neznanje in nevednost. Tudi to dopuščam. Jaz predlagam ta sklep in pričakujem, da o tem sklepu tudi razpravljamo in glasujemo. Hvala lepa za pozornost. </font><br/>
<br/>
<b><font size="4">	PREDSEDNIK ZVONKO ČERNAČ:</font></b><font size="4"> Ja, tudi tokrat ste poslanec Jani Möderndorfer ni izneveril, če ne poslušamo nič novega glede nezakonitih migracij, po njegovo. Moram reči, da tudi iz njegovih razprav ne poslušamo nič novega. Če pogledamo razprave za nekaj let nazaj ugotovimo ene in iste zadeve, ne glede na to pod katero strankarsko zastavo gospod Jani Möderndorfer to govori. Ve pa sam, da predlaga nezakonit sklep, sklep, ki je v nasprotju s členom na katerega se on sam sklicuje, 50. členom Poslovnika. Predvsem pa je ta sklep, ki ga predlaga, v nasprotju vsaj s tremi členi Poslovnika, 47., 48. in 59. členom Poslovnika. Delovno telo ne more preprečiti razprave o kateremkoli vprašanju, ki se nanaša na delovno področje odbora in sklep v 50. členu bi se lahko glasil, da je potrebno o nekem vprašanju odločati. Ne pa, da se blokira razprava o kateremkoli vprašanju. Konec koncev je naloga odbora tudi, da javnost seznanja s stanjem na področju za katerega je zadolžen. In jaz sem na začetku seje včeraj povedal, da ne samo na področju nezakonitih prehodov, kjer se žal razmere ne urejajo, ampak se slabšajo, bo ta odbor v bodoče, zaradi tega, ker je eno leto delovanja vlade za nami, obravnaval stanje tudi na drugih področjih, ki sodijo v pristojnost odbora, kjer se zadeve tudi niso uredile oziroma se še niti niso pričele urejati po letu dni, pa bi se morale začeti urejati. Jaz ne vem kakšna je bila praksa v preteklosti. Dokler bom jaz vodil ta odbor bo pač praksa taka. Ljudje morajo slišati kaj se dogaja, predvsem pa morajo slišati zakaj se ne dogaja tisto, kar bi se moralo dogajati. Bilo je rečeno s strani poslanca Möderndorferja, da nimamo problema glede nezakonitih migracij, da policija stanje obvladuje in kaj naj bi sploh mi o tem razpravljali. Ali res nimamo problema? Se pravi, vsi teh 200 tihotapcev, ki služijo tukaj mastne denarje, nekateri celo iz žlahtne stranke Socialnih demokratov, smo brali o vinski kraljici, ki se je slikala nedavno tega s predsednikom Državnega zbora, se ukvarja s to nezakonit trgovino z ljudmi in vi govorite, da mi nimamo tega problema. Slišali smo danes, kje je glavni problem. Podatki, ki jih je povedal državni sekretar povedo vse. Od 9 tisoč 442, ki so prešli preko hrvaško-slovenske meje jih je bilo 9 tisoč 335 vrnjenih Hrvaški. Tam je problem. In kaj delamo mi? Sizifovo delo delamo. Namesto, da bi se zgodba ustavila na meji sami, se tam ne ustavi, ljudje prehajajo preko meje, ker nimamo učinkovitega varovanja in ogromno dela policije in ogromno davkoplačevalskega denarja teče v prazno. K razpravi sem se je prijavil. To je problem. In o tem problemu bomo govorili dokler se ne bo uredil oziroma če ga ta minister ne bo uredil, bo pač potrebno zahtevati v skladu z mehanizmi, ki jih imamo na voljo, odgovornost ministra v Državnem zboru in zahtevati, da pride drug minister in da te zadeve uredi, ni druge poti. Ali bomo sedaj še kar naprej vsak mesece poslušali o tem, kako se nam število nezakonitih prehodov meje povečuje, istočasno pa govorili problema nimamo. Generalna direktorica policije in državni sekretar sta sama povedala, biznis je to. Biznis, ne humanitarna zgodba. Enormen biznis. Milijoni evrov se na tem področju pretakajo. In policija mora loviti te barabe, namesto da bi se ukvarja s še večjimi barabami. Lepo vas prosim, če o čem, bomo o tem govorili dokler se razmere ne bodo uredile oziroma </font><br/>
<br/>
<b><font size="4">15. TRAK: (DAG) - 11.10</font></b><br/>
<br/>
<b><font size="4">	</font></b><font size="4">(nadaljevanje) ne dolgo več, zaradi tega, ker bo pač očitno moral te razmere urejati nek drug minister, ker očitno jih ta minister in ta Vlada ne bosta uredila. </font><br/>
<font size="4">	Pa ne zavajati glede ustavne presoje. Na Ustavnem sodišču je bil Zakon o tujih, ne Zakon o obrambi, Republika Slovenija ima še vedno mehanizme, da bolj učinkovito zavaruje državno mejo, ker Zakon o obrambi, predvsem ne 37.a člen, ni bil v obravnavi na Ustavnem sodišču. Je pa treba reči, da so čudne te odločitve v nekaterih primerih, tudi tale glede prepoznave registrskih tablic. Mi smo ena redkih držav, kjer je to sporno, povsod okrog nas to ni sporno, vinjete funkcionirajo na ta način, oprostite, pri nas pa je to kar naenkrat postalo sporno. Ampak, dobro, mislim, da nima smisla, da o tem razpravljamo, sodišče je odločilo, kakor je pač odločilo, v to se nimamo kaj spuščati. Naša naloga pa je na tem odboru, da od ministrstva in od Vlade zahtevamo, da se to Sizifovo delo preneha. In moram tudi reči, da sem razočaran, ker nisem slišal nič novega na tej poti, da bi se to prenehalo. To pa drži, kar je povedal poslanec Möderndorfer, drži -poslušamo od ministrstva in od generalne direktorice policije približno enake ugotovitve, na konjih, droni, policisti se sprehajajo z vojaki ob meji in tako naprej - ene učinkovite rešitve, enega učinkovitega ukrepa, ki bo to schengensko zeleno mejo hermetično zaprl, nismo slišali, žal. </font><br/>
<font size="4">	K proceduralnemu predlogu se je prijavil poslanec Möderndorfer. Sem prav obveščen? Izvolite.</font><br/>
<br/>
<font size="4">	</font><b><font size="4">JANI (JANKO) MÖDERNDORFER (PS SMC): </font></b><font size="4">Ja, k razpravi se bom javil potem, mislim, se javljam zdaj, in ko bom na vrsti, bom pač na vrsti za to, da bom razpravljal. </font><br/>
<font size="4">	Zdaj pa z vidika postopka samo. Da se ne bomo narobe razumeli, jaz nisem nikoli rekel, da želim predsednika odbora omejiti pri njegovi funkciji, da predlaga teme, in jih lahko predlaga kadarkoli in kar naprej, da se razumemo. In ta sklep ne posega v to pravico, ki jo po poslovniku predsednik ima, tako tu ni nobene dileme. Jaz samo želim in predlagam, da to temo enkrat temeljito res vsako leto z enim resnim poročilom, gradivom, ki je resno pripravljeno za Državni zbor, temeljito obdelamo in pregledamo vse vidike, o katerih med drugim tudi govori predsednik odbora, in to je smisel tega sklepa. Ne da se vsak mesec z nekimi temi kratkimi poročili in enostavno z neko malenkostjo, z levo roko zavržemo in se malo sprehodimo čez te podatke, tako kot smo, recimo, danes to na začetku slišali. To je bila moja intenca tega sklepa in v ta namen. Seveda, to pa ne pomeni, da mi ne moremo te teme, če nastopijo kakršnekoli druge razmere, med drugim, tudi če predsednik ali katerikoli drug poslanec oceni, da je treba razpravljati o tej temi, to uvrsti na dnevni red, to sploh to ne pomeni, daleč od tega. Vso pravico ima, in to bi bilo v nasprotju z namenom in smislom, kar pravzaprav sploh ta odbor počne. Omejevati kogarkoli, da se seznanja in poroča ali obravnava temo, to je noro. Tako da če sem bil narobe razumljen, daleč od tega, absolutno. </font><br/>
<br/>
<font size="4">	</font><b><font size="4">PREDSEDNIK ZVONKO ČERNAČ: </font></b><font size="4">Ne, ne, niste bili narobe razumljeni, jaz sem vas zelo dobro razumel. Vaša obrazložitev govori drugače, kot govori ta predlog sklepa. In pomembna je tudi obrazložitev, ne samo predlog sklepa, zaradi tega ponovno ugotavljam, da ta sklep, ki ga predlagate, ni v skladu s poslovnikom in ga ne bom dal na glasovanje. Vam pa lahko tu javno zagotovim, da bom točno tako, kot ste tu predlagali, z veseljem ravnal in bom to točko tudi uvrstil, tako kot predlagate, na dnevni red, če bom takrat še vodil odbor. Naj vas tudi potolažim, danes ne bomo glasovali o tem, da smo se seznanili. Ob zaključku te točke bom ugotovil, da ne bo nesporazuma, da smo se pač s tem poročilom seznanili, ker o tem nimamo kaj glasovati. </font><br/>
<font size="4">	Dajem naprej besedo poslancu Niku Prebilu. </font><br/>
<br/>
<font size="4">	</font><b><font size="4">NIK PREBIL (PS LMŠ): </font></b><font size="4">Predsednik, hvala lepa.</font><br/>
<font size="4">	Lep pozdrav vsem!</font><br/>
<font size="4">	Ne razumem zdaj, kaj je bilo to, replika poslancu Möderndorferju na postopkovno razpravo, ne vem. Jaz pričakujem, da se poslanci, tako kot tudi vi, predsednik, k besedi prijavite, pa da vemo, kako vrstni red razprave na tem odboru poteka.</font><br/>
<font size="4">	Kot sem jaz razumel gospo generalno direktorico, torej, 9 tisoč 39 migrantov je bilo vrnjenih na Hrvaško, če sem pravilno slišal. </font><br/>
<font size="4">	</font><br/>
<b><font size="4">16. TRAK: (DAG) - 11.15</font></b><br/>
<br/>
<b><font size="4">	</font></b><font size="4">(nadaljevanje) In kaj nam pač to pove - da policija svoje delo dobro opravlja, da pa zadeve na hrvaški meji seveda niso pod nadzorom. In če vzamemo v aspekt še to, da Hrvaška še vedno nima urejene meje praktično z nobeno sosedo, je to vsekakor težava. In tu se moram navezati na odločitev te odhajajoče Evropske komisije pod vodstvom Junckerja, ki se je izkazala tudi v tisti migrantski krizi, hujši, ki je bila, za popolnoma nesposobno in nepripravljeno, praktično samo za politično odločitev nekih skupnih političnih prijateljev in ne za strokovno odločitev, ki bi jo na tem mestu pričakovali, da je Hrvaška realno sposobna nadzorovati svojo zunanjo mejo, ki se bo ob tem, če Hrvaška pride v območje schengena, bistveno podaljšala in bo Hrvaška svojo zunanjo mejo morala varovati. </font><br/>
<font size="4">	Glede točke, ki je bila uvrščena na dnevni red seje, to je, predsednik, seveda vaša pravica in vsekakor v to ne moremo posegati. Se pa strinjam s kolegom Janijem, on je vseeno  poslanec bistveno dlje časa, kot sem sam, da je to neka čudna praksa, ki jo tudi jaz prej, ko sem bil še opazovalec, nekako nisem zasledil, namreč, ta zadeva je potegnjena s spleta. Jaz sem si tule celo sprintal statistiko teh nedovoljenih migracij na območju Republike Slovenije, ki jih na spletni strani policija tudi objavlja, in ti podatki so na spletni strani praktično od leta 2001 in ne vem, kaj se je zdaj spremenilo v od meseca avgusta, ko je bilo zadnje poročilo, do 30. septembra, da je bilo zdaj samo to uvrščeno na dnevni red, tega pa enostavno ne razumem in se mi zdi, da o tem in o teh poročilih za en mesec, kar pač niso statistika, enomesečno poročilo ne more biti statistika, lahko govorimo vsaj o polletnem ali pa letnem obdobju, in se mi zdi popolnoma bedasto. Drugič pa ta predlog jaz danes spet ponovno razumem neko orodje za neke strankarske interese v ozadju in se mi zdi nesmiselno in nepotrebno, predvsem pa tudi nekako nepošteno, da se tematika izrablja in da se o tem straši. Pa ne me narobe razumeti, ne govorim, da tematika ni pomembna, je pa ta obravnava vsak mesec popolnoma nepotrebna. 	</font><br/>
<font size="4">	Naj se zdaj navežem še na pojasnila ministrstva. Tu se moramo nečesa zavedati, da se je struktura migracij, kakršno smo imeli ob migrantskem valu in kakršne so danes, popolnoma spremenila. Migranti danes prihajajo iz držav, večinoma iz držav, ki jim ne moremo reči, da so begunci in bežijo z vojnih območij, ampak so v ozadju očitno drugačni interesi. Ugotovili smo, da je izredno hud problem tihotapljenje, pa ne samo pri nas, v vseh državah Evropske unije, ker je pač to postalo posel, tu je v ozadju samo ena stvar in to je denar. In tem ljudem, ki prevažajo migrante, je popolnoma vseeno, kaj se z njimi zgodi. To se je tudi jasno videlo, kaj se dogaja, zdaj so v Veliki Britaniji našli ta kamion, v katerem so umrli vietnamski prebežniki; tega je veliko. In resnično, ko jaz vidim, da policija ustavi in najde take ljudi s tehnologijo, ki jo uporablja, ali pa z ustreznim nadzorom, je to dobro opravljeno delo. Te ljudi, ki se s tihotapljenjem ukvarjajo, je treba zapreti in jih ustrezno kaznovati, migrante pa, to, kar tudi policija počne, vrniti v tisto državo, iz katere so prišli. Jasno je, da so obmejne občine najbolj obremenjene in tudi vedno bodo najbolj obremenjene in tem občinam je treba tudi na ustrezen način pomagati. Policija je večkrat povedala in tudi minister, da se ustrezna oprema nabavlja, da ustrezno opremo policija ima, da jo bo še dobila, kupili so se droni, ki omogočajo boljši nadzor iz zraka. Nenazadnje je bil kupljen zdaj pred kratkim helikopter, ki omogoča, kakor je meni znano, še nočni pogled, ker zaznava toploto. In to je vsekakor dobro, da te stvari zaznamo in ustrezno tudi ukrepamo. In jaz ne razumem, zakaj se vedno sklicujemo zgolj na to statistiko, ker, poglejte, ali bi vi raje videli, da na tem papirju piše 10 migrantov, pa bi mislili, da se nič ne dogaja, pa bi vsi migranti pač prišli sem, ali raje vidite številko tisoč, 2 tisoč, in je to jasno, da je policija svoje delo opravila korektno in te migrante prijela in jih vrnila v državo, iz katere so prišli. </font><br/>
<br/>
<b><font size="4">17. TRAK: (TB) – 11.20</font></b><br/>
<br/>
<font size="4">	(nadaljevanje) Zdaj, policisti pa imamo, kolikor jih imamo. Policija je tudi jasno povedala, da se trudi, da bi dobili več kadra in da se je želja za to podala in da bodo, v kolikor se bodo, seveda, ljudje odločili, da zasedejo mesto policista, bo to vsekakor super in to njihovo delo kateregakoli policista, obmejnega ali kakršnegakoli drugega, je vsekakor plemenito in pa jih je lahko samo za pohvalit, vse.</font><br/>
<font size="4">Kar se pa tiče aktiviranje tega 37.a člena, o katerem je nenehoma govora, pa, ko bo policija to željo podala oziroma povedala, da to aktivacijo rabi, bo to seveda omogočeno. Do takrat pa, ko generalna direktorica policije vedno znova pove, da policija z vso odgovornostjo opravlja delo in to učinkovito, se mi zdi to popolnoma nepotrebno. Vojaki so tudi zraven, policiji pomagajo in, ne vem, minister je to večkrat zagotovil, da so zadeve pod kontrolo.</font><br/>
<font size="4">Zdaj, če skočim še na Evropsko unijo in na Evropsko komisijo. Zdaj, komisar za migracije je ne dolgo nazaj povedal, da še vedno obstajajo velike strukturne in operativne težave za evropski migracijski sistem in da se to odraža na vseh, ne glede na to solidarnost in odgovornost, ki jo vsaka članica ima, ampak, da se je vseeno nekaj, bistveno bolje, ko je bilo takrat, leta 2015. Jaz še vedno ugotavljam in to smo ugotovili tudi s kolegom Šiškom in kolegom Mahničem, ki sta bila z mano na konferenci ob finskem predsedstvu o azilu in migracijah, kjer je bilo jasno povedano in to z velikih strani, da evropski azilni sitem oziroma CEAS, še vedno ne deluje in ni pripravljen tako, kot bi moral biti in tukaj je krivda, v celoti in samo, na trenutni Evropski komisij, ki od takrat, kot sem že povedal, ni bila pripravljena na ta velik migrantski val, se mi zdi, da še vedno ni dobro pripravljena na to situacijo zdaj in nima določenih ukrepov, ki bi jih lahko za omejitev takšne situacije tudi imela. Ustanovljen ja pa bil Frontex, ki pa tudi na zunanjih mejah Evropske unije učinkovito sodeluje.</font><br/>
<font size="4">Tako da, bi jaz na tej točki no, končal.</font><br/>
<font size="4">Hvala.</font><br/>
<br/>
<b><font size="4">PREDSEDNIK ZVONKO ČERNAČ:</font></b><font size="4"> Ja, samo kratka replika.</font><br/>
<font size="4">Kako bi šele bila učinkovita policija, če bi bilo teh nezakonitih prehodov namesto 13 tisoč, 13 tisoč 832, 138 tisoč 320 in bi bilo od tega vrnjenih 93 tisoč 350 Republiki Hrvaški, vmes bi jih pa izpuhtelo 45 tisoč. Zdaj, tukaj jih je izpuhtelo samo 4 tisoč 500. Šele takrat bi bila učinkovita, kajneda, po tej razlagi, spoštovani poslanec? Lepo vas prosim…</font><br/>
<font size="4">Naslednji ima besedo poslanec Predrag Baković, Socialni demokrati.</font><br/>
<br/>
<b><font size="4">PREDRAG BAKOVIĆ (PS SD):</font></b><font size="4"> Predsednik, hvala za besedo. Spoštovani kolegi, kolegice.</font><br/>
<font size="4">Torej, jaz bi najprej morda pojasnil tisti del, kjer je kolega Šiško govoril okrog nemoči vojaka, ki lahko samo nemo opazuje, ko je policist napaden. Glejte, v naši državi imamo stvar tako narejeno, da vsakdo lahko vsakemu pomaga, če je napaden, zlasti, če je to policist in to imenujemo silobran. Silobran je pa obramba, ki je nujno potrebna, da nekdo zoper sebe ali od koga drugega, torej, da odvrne napad, ki je uperjen proti njemu ali komu drugemu in pomeni, da tudi vojak v tem primeru, če že ne drugače, lahko deluje po silobranu in seveda v primeru, če grozi neka druga nevarnost, tudi v primeru skrajne sile, ki je zdaj opravičena in ni opravičena, ampak to so pravne zgodbe, tako da tukaj, tukaj, resnično ni vzrok za to, da bi bil to sprožilni mehanizem za oživitev tistega člena, o katerem smo prej govorili, po Zakonu o policiji, da vojska na nek način dobi pooblastila. Torej, silobran je mogoč in ga sme vsako uporabljat, zoper vsakega, če gre za protipraven napad in seveda, napad zoper policista, predvidevam, da največkrat je protipraven.</font><br/>
<font size="4">Zdaj, kar se tiče pa samih migracij, seveda, vsaka država, ki je obremenjena s takšnim številom nelegalnih migracij, ima nek izziv, tako na varnostnem področju, kot tudi na drugih področjih, kajne, in zdaj, če mi smo slišal danes, da imamo okrog 13 tisoč nelegalnih oziroma ilegalnih prehodov v državne meje. Z ene strani, torej, moramo povedati, da vsa ta številka je prišla</font><br/>
<br/>
<b><font size="4">18. TRAK: (VP) 11.25</font></b><br/>
<br/>
<font size="4">	(nadaljevanje) z države Hrvaške. In da je bilo vrnjenih z območja Italije in preko Brnika 539 oziroma od tega tudi 72 iz Avstrije, to pomeni koliko? 5 %? Se pravi 5 % nam je nekako ušlo, to je tisti pokazatelj, ki kaže, pa še tukaj gre za tisto, da so to največkrat bili tisti, ki so zaprosili za azil in so potem izkoristili to možnost in se pač umaknili v neko tretjo državo, ker je to njim cilj.</font><br/>
<font size="4">In zdaj, če sem jaz, kot novopečeni poslanec, na začetku morda še razumel te sklice sej na to temo kot neko iskreno bojazen ali iskren strah za to, da se situacija nekako uredi, pa moram reči, da nisem več v to tako prepričan. In zakaj ne? bom razložil, ne. gospod Prebil se je že dotaknil te teme, gre za odločitev Evropske komisije o tem, da Hrvaška izpolnjuje tehnične pogoje za sprejem v Schengen. Zdaj, seveda naši evropski poslanci, večina njih je podpisalo tisti poziv, ki je bil naslovljen na razne inštitucije, v katerih pač izražajo neke dvome in pomisleke okrog tega. Ampak zanimivo, ne, ta poziv pa nista podpisala 2 poslanca in ravno iz te opcije, ki pravzaprav sklicuje to sejo ves čas. In zdaj vas jaz vprašam na enem mestu – 13 tisoč nelegalnih migracij smo mi prejeli s Hrvaške, od tega nam jih je recimo ušlo 539. In vas vprašam: ali Hrvaška resnično izpolnjuje tehnične pogoje? In zdaj bomo mi v tem primeru, torej nekateri pa želijo, tako v prostorih moram reči, da tudi vi bi člani določenih strank opozicije so se nekako postavili na stran, da bi Slovenija prepustili varovanje schengenske meje Hrvaški, prepustila, mi pa bomo potem kaj? Ali bo zaradi tega migracij manj, vas sprašujem. Ali resnično je tehnično usposobljena država Hrvaška v tem trenutku, da h nam pride toliko nelegalnih migracij? In kot sem že mnogokrat povedal, Slovenija nima vpliva na to, kdo ji potrka na vrata. Ker ji pač potrka zato, ker nekdo drugi ni na tej strani opravil domače naloge. In mi bomo na tem, se pravi nagradili Hrvate, ker delajo dobro, ker imajo tehnično pogoje izpolnjene, mi, naša policija in pa naša država, je pa katastrofalna, pa ne obvladuje situacije. In zdaj se moramo enkrat odločiti. Če mi ugotovimo, da smo mi zaznali 13 tisoč nelegalnih prehodov, zaznali, sprocesuirali, vrnili v državo od katere so prišli, določen del seveda po zakonodaji, ki jih imamo sprocesirali kot azilne postopke, potem jaz tukaj ne vidim iskrenosti, ki kaže na to, da resnično nekomu gre za to, da bi se situacija izboljšala. Resnično je treba jasno povedati, da določeni, jaz pravzaprav razumem, ne vem, agendo opozicije, da so trenutno hrvaško vlado imajo to politično agendo nekako skupno in zaradi tega jim pač ustreza to, da bi Schengen prišel na območje Hrvaške. Nenazadnje lahko rečem tudi to – ja, resnično odgovornost bi se do nekle potem preusmerile na drugo državo, pa vendarle, a menimo, da bo situacija kaj drugačna? In če hipotetično spremenimo oziroma razmislimo o tem, da bi Hrvaška prevzela varovanje schengenske meje, kaj bomo mi v tem primeru storili? Bomo potem pričeli z nadzorom, tako kot to počne Italija in Hrvaška in jo redno opozarjamo, da je schengenska meja nekje drugje in bomo danes potem tudi mi prevzeli te naloge? In se vprašajmo ali bo migracij manj? Veste, če je Hrvaška dobila zeleno luč, da izpolnjuje tehnične pogoje za Schengen pomeni, da so bile določene evalvacije s stran Evropske komisije morale biti narejene. So morale biti narejene. In kljub temu, da so bile narejene, še vedno je ušlo 13 tisoč ljudi preko njihovega filtra. Ker nenazadnje oni tehnično bi morali to izvajati, tako kot smo mi ves čas in ves čas imamo neke evalvacije in tako imajo tudi oni in že v pripravah, preden je do Schengena prišlo.</font><br/>
<font size="4">In zato jaz tukaj res ne razumem po eni strani to vzdržnost opozicije, ki na nek način želi, da se prepusti varovanje schengenske meje drugi državi </font><br/>
<br/>
<b><font size="4">19. TRAK: (VP) 11.30</font></b><br/>
<br/>
<font size="4">	(nadaljevanje) od kjer prihaja ves problem in kritiziramo svoje ljudi, namesto da bi v tem primeru poskušali biti enotni. </font><br/>
<font size="4">	Toliko. Hvala lepa.</font><br/>
<br/>
<b><font size="4">	PREDSEDNIK ZVONKO ČERNAČ: </font></b><font size="4">Ja, jaz dvomim, da je ta razprava posledica neznanja. Prej zavestne manipulacije, kar je bilo povedano glede schengenske meje. Jaz verjamem, da poslanec Baković pozna in da loči tehnične parametre glede Schengena in politično odločitev. Nenazadnje je tudi sam priznal, da je pač bilo ugotovljeno, da Republike Hrvaška izpolnjuje tehnične parametre, ki jih določa evropski okvir za vstop v Schengen, kar pa ne pomeni vstopa v Schengen. Mi imamo 2 državi trenutno, Bolgarijo in Romunijo, ki že 6 ali 7 izpolnjujeta tehnične parametre pa merilih Evropske komisije, pa še vedno nista članici schengenskega območja. In tukaj, oprostite, opozicija nima trenutno nič s tem. Predsedniki vlade držav članic morajo soglasno odobriti širitev schengenskega območja in član tega sveta je trenutno predsednik vlade, del katere koalicije ste tudi Socialni demokrati.</font><br/>
<font size="4">Drugo zavajanje – lepo vas prosim, ali je meja med Hrvaško pa Srbijo schengenska meja, ali kaj? Ko ste govorili, da Hrvati pač ne obvladujejo tega prostora, saj tam ni nobene schengenske meje. Nobene schengenske meje. </font><br/>
<font size="4">Repliko imam, spoštovana kolegica Tina Heferle, glede na to, da je bil en kup neumnosti in netočnosti tukaj navedenih, imam pravico, da to pojasnim. Vem pa, da vas to moti, če manipulirate in lažete javno, na to ste navajeni predvsem v vaši poslanski skupini vključno s predsednikom vlade, in vas to boli, če vam kdo javno pove, da lažete in manipulirate. Lepo vas prosim, ustavite se in dovolite, da dokončam s to repliko do konca. </font><br/>
<font size="4">Torej, druga stvar, ne, je pa agenda, ki naj bi jo imela opozicija s trenutno hrvaško vlado. Katera opozicija, lepo vas prosim, a Levica mogoče, ki je zdaj po novem opozicija, prejšnja opozicija. Če ste mislili Slovensko demokratsko stranko, nima nobene agende glede Schengena s trenutno hrvaško vlado. Mi samo ugotavljamo, da je evalvacija izpolnjevanja schengenskih pogojev tehnično vprašanje, ne politično kot ugotavlja vas predsednik vlade in da to vprašanje nima nobene povezave trenutno s tem, kar se nam dogaja pri nezakonitih prehodih hrvaško-slovenske meje. </font><br/>
<br/>
<font size="4">	</font><b><font size="4">PREDRAG BAKOVIĆ (PS SD): </font></b><font size="4">A replika ni mogoča na vašo repliko? </font><br/>
<br/>
<b><font size="4">PREDSEDNIK ZVONKO ČERNAČ: </font></b><font size="4">Je. dodatno pojasnilo, imate možnost.</font><br/>
<font size="4">Izvolite.</font><br/>
<font size="4">Predrag Baković, izvolite.</font><br/>
<font size="4">Prej postopkovno pa ima poslanec Vojko Starović še pred vami. </font><br/>
<font size="4">Izvolite.</font><br/>
<br/>
<b><font size="4">VOJKO STAROVIĆ (PS SAB): </font></b><font size="4">Jaz drugače tudi vodim en odbor, pa tako kot poslušam tudi, pa na večih komisijah sem, ne, in mi imamo en dogovor, vse poslanske skupine so ga podpisale in kjer je dogovorjeno tako: predsedujoči vodi sejo korektno in nevtralno, brez polemiziranja z ostalimi razpravljavci, svojo razpravo pa vnaprej pove. </font><br/>
<font size="4">Jaz se malo čudim, ker nisem drugače štel ampak kakor se vodi ta seja, mi je zelo čudno in bi predlagal, da se, kolikor se predsedujoči se sklicuje na poslovnik, naj se drži tudi dogovorov, ki so sklenjeni in katere je podpisala tudi poslanska skupina iz katere predsedujoči prihaja.</font><br/>
<font size="4">Hvala.</font><br/>
<br/>
<b><font size="4">PREDSEDNIK ZVONKO ČERNAČ: </font></b><font size="4">Glejte, jaz se ga držim, spoštovani poslanec Starović. In sem povedal, sem poslancu Bakoviću repliciral. Verjetno imam kot predsedujoči tudi to pravico po določilih poslovnika, tako kot vsak drug poslanec.</font><br/>
<font size="4">Postopkovno, poslanka Nataša Sukič.</font><br/>
<font size="4">Izvolite.</font><br/>
<br/>
<b><font size="4">NATAŠA SUKIČ (PS Levica): </font></b><font size="4">Saj bom probala to formulirati, da bo res postopkovno.</font><br/>
<font size="4">Jaz se seveda strinjam, da je to cel darmar zdajle in se strinjam s temi opazkami. Ampak, spoštovani poslanec Starović, z vami se pa seveda ne morem strinjati, da vi korektno vodite svoj odbor. Ker ste ravno vi bili tisti, ki ste krepko kršili poslovnik in odvzemali besedo poslancem Levice, celo pravico do razprave ste omejil in predvsem ste nam pa vzemali replike. Tako, da, prosim.</font><br/>
<font size="4">Hvala.</font><br/>
<font size="4">Opomin mogoče za tole. </font><br/>
<br/>
<b><font size="4">PREDSEDNIK ZVONKO ČERNAČ: </font></b><font size="4">Ja, zdaj pa ima predlog za dodatno pojasnilo poslanec Predrag Baković. Glede na tisto, kar sem jaz v okviru replike njemu povedal. </font><br/>
<font size="4">Izvolite.</font><br/>
<br/>
<b><font size="4">PREDRAG BAKOVIĆ (PS SD): </font></b><font size="4">Hvala lepa.</font><br/>
<font size="4">Ne, resnično ne, med Srbijo in Hrvaško ni schengenske meje. Si pa želite, da bi bila. To je jasno povedal tudi vaš predsednik stranke in nenazadnje tudi vaš kolega, pa moj kolega Jože Tanko na lokalnem radiu, da bi bilo prav, da bi Hrvaška prevzela schengensko mejo. </font><br/>
<br/>
<b><font size="4">20. TRAK: (VP) 11.35</font></b><br/>
<br/>
<font size="4">	(nadaljevanje) Vendar vas sprašujem: kako lahko država, ki ima večino meja s sosednjimi državami neurejenih, izvaja varovanje na schengenski meji? Ker niti ne ve kje poteka in na kak način poteka. In meja tukaj ni določena.</font><br/>
<font size="4">In govoril pa sem o tem, da so vaši predstavniki iz stranke, vidni predstavniki stranke, pač dajali informacije v javnost, da bi bilo to modro in da bilo to prav, da se zgodi, da pride schengenska meja preide iz varovanja Slovenije pod pristojnost Hrvaške. In se pravi, da bi na nek način Slovenija prepustila Schengen Hrvaški. Vendar vas sprašujem ali se vam zdi, da ob številki 13 tisoč ko jim spolzi iz rok, izpolnjuje tehnične pogoje? Ne glede na to, kar je komisija ugotovila. Meni se zdi, da ne.</font><br/>
<font size="4">Hvala.</font><br/>
<br/>
<b><font size="4">PREDSEDNIK ZVONKO ČERNAČ: </font></b><font size="4">Jaz sem vam v repliki odgovoril na vsa ta vprašanja. Vam pa še enkrat povem, da to ni stvar opozicije. Bi pa gotovo v interesu celotne regije bila ta schengenska meja premaknjena na hrvaško-srbski meji, če me to sprašujete. Se pa to po mojem mnenju še nekaj časa ne bo zgodilo, ampak tako v škodo hrvaških, predvsem pa slovenskih državljanov. Še enkrat pa povem, da gre za vprašanje, ki je politične narave in o njemu bo odločala vsakokratna vlada takrat, ko bo to tema na Evropskem svetu.</font><br/>
<font size="4">Besedo ima poslanka Nataša Sukič.</font><br/>
<br/>
<b><font size="4">NATAŠA SUKIČ (PS Levica): </font></b><font size="4">Hvala za besedo. Lep pozdrav še z moje strani. </font><br/>
<font size="4">Skratka, ja, lahko se pridružim mnenju tistih, ki ste ugotovili, da danes nismo izvedeli skorajda nič novega. Mislim, nekaj malega moram reči, da sem izvedela in bom o tem malo pozneje tudi razpravljala. Predvsem pa nikakor nisem izvedela še zmeraj ne nič glede mojih vprašanj, ki jih vztrajno postavljam. In sicer ministru za notranje zadeve. In sicer koliko nas stane nepotrebna histerija zapiranja meje od leta 2015 naprej? Ta vprašanja sem že dvakrat naslovila v obliki ustnih vprašanj in pričakujem na naslednji seji tudi seveda odgovore, danes jih seveda ne bom dočakala, ne.</font><br/>
<font size="4">Zdaj, nobena meja gotovo ni neprodušno zaprta, pa naj imamo še tako uspešno policijo, vojsko, opremo, ne vem kaj vse. In zmeraj so bile migracije, zmeraj bodo in še več jih bo, glede na to, da se vzroki zanje ne izginjajo ampak jih je vse več v mednarodnem prostoru. In ravno podatek, da je največ migrantov, ki ilegalno prestopajo našo mejo, iz Pakistana in iz Afganistana, je zelo zgovoren. In tudi o tem bom malo pozneje govorila.</font><br/>
<font size="4">Zdaj, spoštovani kolega Šiško, ne. nekaj ste se pritožili, da spet te statistike. Ampak statistike so povedne, so zgovorne, so pomembne, bom tudi pozneje povedala za kaj, ne. Vas očitno bolj skrbi kakšen bo strošek identifikacije utopljencev, ne, namesto, da bi vas skrbela žalostna usoda teh ljudi in pa seveda žalosti vzroki, ki so te ljudi pognali v beg. Tako, da poskus manipulacij, da gre tukaj večinoma za ekonomske migrante, je seveda zavržen in bom seveda tudi zdaj v izvajanju poskušala pokazati zakaj je tako.</font><br/>
<font size="4">Skratka, poglejte, kot sem rekla, največ podatki kažejo, statistike kažejo in v tem primeru so seveda zelo pomembne, ker nam povedo marsikaj, kažejo več stvari. Ena stvar je, da je očitno nekaj ni čisto v redu, glede na to, da je porast prošenj za mednarodno zaščito sorazmerno, sorazmerno se manjša. Čeprav ste omenili, da je 11,3 % več teh prošenj ampak glede na torej za 100 % povečan prehod meje, ne, tako rekoč glede na lani, je ta porast sorazmerno manjši, pa me zanima kaj se v resnici dogaja? Zakaj? Zakaj je toliko manj sorazmerno teh prošenj za mednarodno zaščito?</font><br/>
<font size="4">Zdaj, rekla sem, največ je torej prebežnikov iz Pakistana in Afganistana in poglejmo samo kaj piše na spletni strani Ministrstva za zunanje zadeve: »odsvetujemo vsa ne-nujna potovanja«, in to v krepki pisavi. Dalje je zapisano: »v državi obstaja tveganje terorističnih napadov na vojaške in civilne cilje ter tujce, </font><br/>
<br/>
<b><font size="4">21. TRAK (VI) 11.40</font></b><br/>
<br/>
<font size="4">	(nadaljevanje) vključno s prestolnico Islamabadom. Možne so tudi ugrabitve, kraje ter izbruhi nasilja med posameznimi frakcijami, etničnimi in verskimi skupinami. Če naše ministrstvo nas državljane opozarja… Jaz bi prosila mogoče za malo pozornosti, to ni fer, med tem ko razpravljamo, da se tukaj… Mislim, to je… Jaz ne vem…</font><br/>
<br/>
<b><font size="4">	PREDSEDNIK ZVONKO ČERNAČ:</font></b><font size="4"> Samo trenutek, poslanec Jani Möderndorfer, če imate karkoli…</font><br/>
<br/>
<b><font size="4">	NATAŠA SUKIČ (PS Levica):</font></b><font size="4"> Res bi prosila, jaz tudi poslušam, ko vi govorite…</font><br/>
<br/>
<b><font size="4">	PREDSEDNIK ZVONKO ČERNAČ:</font></b><font size="4"> …za izmenjati mnenj s poslanko Tino Heferle lahko začasno zapustita dvorano, vama je dovoljeno, izhod je prost. </font><br/>
<font size="4">	Izvolite, Nataša Sukič.</font><br/>
<br/>
<b><font size="4">	NATAŠA SUKIČ (PS Levica):</font></b><font size="4"> Skratka, če na strani Ministrstva za zunanje zadeve preberemo tako jasno opozorilo, da naj ne potujemo v to državo, potem je logično menda, kakšne razmere tam vladajo in zakaj ljudje bežijo iz take države. Torej, to niso ekonomski migranti, ampak so žrtve situacije v neki državi, so torej bodisi žrtve vojn, bodisi gospodarskega in okoljskega izčrpavanja, ki ga povzroča večinoma - kdo? - imperialistične težnje ZDA preko Nata v katerem pa, žal, sodelujemo - hočeš nočeš - tudi mi. Rešitev je preprosta. Pravite, da je treba reševati zadevo pri izvoru težav. Ja, dajmo jo reševati pri izvoru težav. Najprej se odstranimo iz kooperiranja z Natom, ki seje skupaj z Združenimi državami Amerike zlo v teh državah, recimo v Afganistanu in posledično tudi v Pakistanu. Dajmo to narediti, saj boste imeli dobro priložnost decembra, ko bo Državni zbor obravnaval naša priporočila za takojšnje prenehanje sodelovanja Republike Slovenije v vojni v Afganistanu, pa bomo takrat videli, kako je z našo iskrenostjo in prizadevanji na tem področju. Vemo zakaj se je vse skupaj zgodilo, kdaj se je začelo. Ko sta padla dvojčka, ko je bil napaden Pentagon leta 2001, takrat so Združene države Amerike dobile svojo veliko zeleno luč, da so začele vojno v Afganistanu. In kakšen je rezultat te vojne v Afganistanu? Na strani okupacijskih sil 3 tisoč 571 žrtev, na strani Afganistancev pa je več kot 100 tisoč mrtvih, med njimi najmanj 31 tisoč civilistov, na sto tisoče ranjenih ter notranje in zunanje razseljenih oseb. In to so, dragi moji, vzroki teh migracij, ko se tako rado zavaja kako imamo opravka z nekimi ekonomskimi migranti in pa kriminalci, ne vem s kom vse. Ne bom se sedaj spuščala v podrobnosti koliko se je Slovenija pri tem umazala roke, recimo, naj samo povem, da je podarila za vojno v Afganistanu 18 tisoč 480 avtomatskih pušk in tako naprej. Ne bom sedaj, bomo raje decembra osvetlili te podatke. Skratka, mene pravzaprav res zanima, spoštovani državni sekretar, kaj je vzrok, kaj se pravzaprav dogaja na meji, da je teh vložitev prošnje za mednarodno zaščito manj, v resnici sorazmerno in to celo, kot vidim, prav teh najbolj ogroženih, se pravi Afganistancev, Pakistancev. Torej, kdo to ovira? Ne vem, tukaj je tudi vprašanje za policijo. Žal ni več direktorice policije, ali je policija tista, ki ovira to vlaganje prošenj? Kaj se pravzaprav res dogaja? Kje so te ovire? Zakaj? Ker to je res zanimivo. To je zanimivo in to bode v oči in to je tisti nov podatek, spoštovani kolega Möderndorfer, ki sem ga pa le izluščila iz te statistike, kot prej, recimo, drugače se pa strinjam. Govorimo eno in isto. </font><br/>
<font size="4">	Nekaj me še zanima, ali misli Ministrstvo za notranje zadeve ukrepati glede na to, da prihaja zima, ali se bodo sprostili te represivni ukrepi in bodo ljudem omogočili, da pridobijo zatočišče pri nas? Ali bomo raje še naprej gledali kalvarijo, neživljenjske razmere, nezakonita ravnanja, ki smo jim priča na Hrvaškem, v Bosni in Srbiji. In, ali bomo še naprej, ne vem, bom se tukaj ustavila, da ne bom sedaj preveč zavlačevala nekaj, kar smo že itak stokrat premleli in ne bi se ponavljala tudi sama ne rada, ker že sama sebi grem na živce, ko ves čas moram mleti eno in isto, ampak dobro, dajmo se sfokusirati </font><br/>
<br/>
<b><font size="4">22. TRAK: (NB) - 11.45</font></b><br/>
<br/>
<font size="4">	(nadaljevanje) na tehnike vprašanje. </font><br/>
<font size="4">	Hvala. </font><br/>
<br/>
<b><font size="4">	PREDSEDNIK ZVONKO ČERNAČ:</font></b><font size="4"> Naslednja ima besedo poslanka Tina Heferle, Poslanska skupina LMŠ. </font><br/>
<font size="4">	</font><br/>
<b><font size="4">	TINA HEFERLE (PS LMŠ):</font></b><font size="4"> Hvala za besedo. Najprej se moramo odzvati na tole vaše vodenje današnje seje, ki vsekakor ni v skladu s Poslovnikom in močno močno zlorabljate svoj predsedniški položaj, kolega Černač. Na tej točki bi prosila, da mojo razpravo komentirate po tem, ko se boste prijavil na razpravo, če bose želel kaj komentirati, ne v vlogi predsednika, takoj za tem, ko bom jaz nehala govorit, ker je pač to v neskladju s poslovniškimi določili in z vašimi pooblastili, ki jih imate kot predsednik tega odbora. Tukaj bi tudi želela izpostaviti, da si jemljete neko diskrecijsko pravico s tem, ko ste že napovedal, da ne boste dal na glasovanje predloga sklepa, ki ga je vložil gospod Jani Möderndorfer, popolnoma neupravičeno, ker vsi vemo tukaj, da če je sklep, ki je predlagan v skladu s poslovniškimi določili, se ga pač da na glasovanje in ta vaša arbitrarnost, da si lastite praktično, ne vem, poslovnika določila razlagati čisto mimo vsega in čisto po svoje, to je skrajno sprevrženo, neprimerno in se tukaj strinjam s kolegom Starovićem, ki vas je lepo prijazno opozoril na nek dogovor, ki smo ga sklenili na pobudo predsednika Državnega zbora, sklenili smo ga vsi, ki vodimo seje delovnih teles in pa plenarne seje, tako da, vas res prosim, da začnite voditi ta odbor tako kot se za gre. </font><br/>
<font size="4">	Če se vrnem na temo. Danes se sicer nisem želela oglasiti, ker res, ta tema, ki jo obravnavamo je že tako zelo izčrpana, da praktično nobeden izmed razpravljavcev ne pove nič novega, tudi spoštovani gospod kolega Šiško je ponovno razpravljal in razlagal o stvareh, ki jih vsakič pove, ko je na sporedu kakršnakoli tema, ki je vsaj malo povezana z migracijami. Povedal je, da je prebral novico oziroma, da je zasledil novico, da so naši policisti prijeli oziroma odkrili poln ilegalnih pribežnikov. Ja super, ne, to pomeni, da policija dela, dejansko dela učinkovito, če so jih odkrili in tukaj je kolega Jani dobro in jasno povedal, migracije so, migracije so bile in bodo tudi v prihodnje, tako legalne kot ilegalne, in jaz si res ne predstavljam, da bi živeli v državi, ki bi bila tako kot želijo očitno na strani opozicije, ki bi bila neprodušno zaprta oziroma gospod poslanec Zvonko Černač je uporabil celo izraz hermetično zaprta. Mislim, si ne predstavljam živeti v taki državi. </font><br/>
<font size="4">	Nadalje. Ponovno smo slišali zgodbo o tem, kako vojaki želijo več pristojnosti na meji, kako ne morejo odreagirati, če je kdo izmed njih napaden, kako ne morejo odreagirati tako kot policisti. Pa dajmo že enkrat res zaključiti s temi nebulozami. Vsi vemo pod kakšnimi pogoji lahko pripadnik Slovenske vojske opravlja pristojnosti slovenske policije. Verjamem pa in tukaj bom povedala enako kot kolega Baković, ker sva očitno dobila oba isto asociacijo ob teh izrečenih očitkih, če že nekaj drugega, ima vsak, tudi vojak, vsak državljan, ko je napaden on, ko je ogrožena njegovo življenje ali pa njegovo imetje, pravico da se brani, da brani svoje življenje in s tem seveda mislim, tako kot je kolega Baković lepo opisal, na silobran, na samoobrambo in tako naprej, vse kar nam daje Kazenski zakonik in kazenska zakonodaja na voljo. Vse to seveda nima nobene veze, kar smo danes slišali, s poročilom policije, ki naj bi ga danes obravnavali in po eni strani smo lepo slišali tudi generalno direktorico,  </font><br/>
<br/>
<b><font size="4">23. TRAK: (TB) – 11.50</font></b><br/>
<br/>
<font size="4">	(nadaljevanje) kateri so tisti državljani tretjih držav, ki so najpogostejši storilci kaznivih dejanj, katera so ta kazniva dejanja, ki jih najpogostejše zakrivijo. Na drugi strani smo slišali poslanca oziroma, ponavadi so v množini, govorit čisto nekaj drugega, kajne, da so to državljani čisto enih tretjih držav, da delajo ne vem kakšna kazniva dejanja in tako naprej. Jaz ne vem, ali imajo oni kakšne drugačne uradne podatke, verjetno ne, kajne, ker jih ne morete imet… tako da gre tukaj praktično za manipulacijo, populizem prve vrste in za neko politično agendo ustrahovanja državljanov za namene pridobivanja nekih političnih glasov in zato, ja, gospod Šiško, je včasih res nemogoče, da bi takšne razprave ne pospremili z nekim nasmeškom, pa čeprav je kontradiktorno, ker, dejansko so te razprave žalostne in se dejansko delamo norca sami iz sebe, pa iz državljanov.</font><br/>
<br/>
<font size="4">	</font><b><font size="4">PREDSEDNIK ZVONKO ČERNAČ:</font></b><font size="4"> Ja, replika, Dušan Šiško.</font><br/>
<font size="4">	Izvolite.</font><br/>
<br/>
<b><font size="4">DUŠAN ŠIŠKO (PS SNS):</font></b><font size="4"> Hvala, predsednik.</font><br/>
<font size="4">Glede na to, da bom moral iti na drug odbor ob 12., bom samo povedal gospe Sukičevi, da bi mogoče lahko me poslušala, zakaj sem izpostavil tiste umrle, vezalo se je pa na, pred, ko sem govoril, da je potrebno očistit žičnate ograje, ker migranti, ko pridejo prek reke, ne vejo, kam so prišli, ali so prišli v grmovje ali so… in kaj jih noter čaka.</font><br/>
<font size="4">Gospe Tini bi pa samo rekel, da nisem čisto nič novega slišal. Res ni vedela, kje najti podatke, ker je v Vladi, meni so in jaz sem pa sam si neke stvari pripravil in pogledal preko računalnika, tako da, sem nekaj sigurno novih stvari dal. Če pa gledam in spremljam, kaj se dogaja na Hrvaškem in v Bosni, sem pač iz mesta, ki smo blizu meje, državne in imamo mogoče tudi programe iz tujine in se tam lepo vidi, nimamo pa recimo avstrijskih programov, toliko, kolikor jih imate mogoče vi, ki ste tu gor.</font><br/>
<font size="4">Hvala lepa, zdaj pa zapuščam sejo, žal.</font><br/>
<br/>
<font size="4">	</font><b><font size="4">PREDSEDNIK ZVONKO ČERNAČ:</font></b><font size="4"> Ja, naj v okviru replike poslanki Tini Heferle iz Liste Marjana Šarca povem, da se je uvodoma v skladu s Poslovnikom, da proceduralnega sklepa, ki je bil predlagan, ne bom dal na glasovanje, zaradi tega, ker ni bil predlagan v skladu s Poslovnikom – sem tudi povedal, zakaj po mojem mnenju ni predlagan v skladu s Poslovnikom, se ga bom pa po vsebini, tako, kot je bilo dodatno obrazloženo s strani poslanca Janija Möderndorferja držal in bom v skladu z njim ravnal, v kolikor bom takrat, ko bo do realizacije tega sklepa prišlo, še vodil ta odbor.</font><br/>
<font size="4">	Spoštovana Tina Heferle, mislim, da ste vi zadnja, ki bi lahko komu očitala nespoštovanje Poslovnika in pravil igre v tem Državnem zboru, pa tudi poslanci iz vaše poslanske skupine so zadnji, ki bi lahko kaj takega počeli. Spomnimo se predsednika Odbora za infrastrukturo, gospoda Igorja Pečka, ki pred kratkim ni dal na glasovanje našega proceduralnega predloga, glede umika točk in tudi predloga Levice, glede umika točk z dnevnega reda, ki se je nanašal na noveli Zakona o letalstvu. Ti predlogi so bili v skladu s Poslovnikom in je zavestno kršil določbe Poslovnika in ni dal tega predloga na glasovanje. Da ne pozabimo vašega ravnanja, ko je šlo za preiskovalno komisijo v zadevi Franc Kangler, kjer ste povzročila zelo grob proceduralni zaplet s kršitvijo / nerazumljivo/ člena Ustave in določb Poslovnika in ste želela preprečit konstituiranje te komisije, na kar je moral poseči predsednik Državnega zbora, gospod Dejan Židan in se je ta zadeva v njegovi intervenciji uredila.</font><br/>
<font size="4">Mi moramo do 12. ure zaključit, ker v skladu s Poslovnikom, več kot dve delovni telesi istočasno ne smeta zasedat. Glede na to, da je bilo izpostavljenih nekaj vprašanj in je bilo povedano, da so bila že izpostavljena in nanje ni bilo odgovora, tudi danes ne, predvsem s strani poslanke Nataše Sukič, bi jaz predlagal da, Ministrstvo za notranje zadeve in Generalna policijska uprava, te odgovore pripravita v pisni obliki in jih posredujeta, da jih razdelimo vsem članom odbora, ker mislim, da je to edino pameten način, da enkrat to zadevo zaključimo </font><br/>
<br/>
<b><font size="4">24. TRAK: (VP) 11.55</font></b><br/>
<br/>
<font size="4">	(nadaljevanje) in v kolikor ni več interesa za razpravo, lahko ugotovim… Je interes.</font><br/>
<font size="4">Potem pa bomo prekinili to točko in 12. sejo Odbora za notranje zadeve, javno upravo in lokalno samoupravo. O nadaljevanju boste obveščeni pisno.</font><br/>
<font size="4">Hvala lepa za sodelovanje vsem in lep dan še naprej. </font><br/>
<br/>
<b><font size="4">	(SEJA JE PREKINJENA 7. NOVEMBRA 2019 OB 11.55.)</font></b>
</root>