<root>
<h5 class="label"><span>Vsebina zapisa seje</span></h5><div align="center">
<p><b><font size="4">REPUBLIKA SLOVENIJA</font></b><br/>
<b><font size="4">DRŽAVNI ZBOR</font></b><br/>
<b><font size="4">ODBOR ZA DELO, DRUŽINO, SOCIALNE ZADEVE IN INVALIDE</font></b><br/>
<b><font size="4">76. nujna seja</font></b><br/>
<br/>
<b><font size="4">(16. marec 2022)</font></b></p></div><br/>
<b><font size="4">Sejo je vodila Eva Irgl, predsednica odbora.</font></b><br/>
<b><font size="4">Seja se je začela ob 16.36.</font></b><br/>
<br/>
<b><font size="4">	PREDSEDNICA EVA IRGL: </font></b><font size="4">Spoštovane članice in člani odbora. Začenjam 76. nujno sejo Odbora za delo, družino, socialne zadeve in invalide. </font><br/>
<font size="4">	Obveščam vas, da so zadržani, za enkrat nimam nobenih opravičil in tudi nimam nadomestnih članov odbora s pooblastili, tako da vse lepo pozdravljam, tako članice in člane odbora, kot vabljene na današnjo sejo.</font><br/>
<font size="4">	Ker v poslovniškem roku nisem prejela predlogov za spremembo dnevnega reda, ugotavljam, da je določen takšen dnevni red seje, kot ste ga prejeli s sklicem. In sicer, Predlog zakona o spremembah in dopolnitvah Zakona o starševskem varstvu in družinskih prejemkih. Zakon bomo obravnavali po skrajšanem postopku. </font><br/>
<font size="4">	</font><br/>
<font size="4">	Prehajamo torej na </font><b><font size="4">1. in edino točko dnevnega reda - PREDLOG ZAKONA O SPREMEMBAH IN DOPOLNITVAH ZAKONA O STARŠEVSKEM VARSTVU IN DRUŽINSKIH PREJEMKIH.</font></b><br/>
<font size="4">Na spletnih straneh Državnega zbora je objavljeno naslednje gradivo predlog zakona, zahteva Poslanske skupine Nove Slovenije, priporočilo zagovornika načela enakosti, mnenje Zakonodajno-pravne službe, mnenje Državnega sveta, ter pripombe Zveze Svobodnih sindikatov Slovenije in pa vloženi amandmaji. </font><br/>
<font size="4">Na sejo sem vabila predlagatelja, skupino poslank in poslancev, s prvopodpisanim Jožefom Horvatom, Zakonodajno-pravno službo, Ministrstvo za delo, z nami je gospod državni sekretar, ter Državni svet. Kolegij predsednika Državnega zbora je na 132. seji sklenil, da se predlog zakona obravnava po skrajšanem postopku, potem pa je Državni zbor ta postopek še potrdil. </font><br/>
<font size="4">In sedaj pričenjam z drugo obravnavo predloga zakona, v kateri bomo opravili razpravo in glasovanje o posameznih členih predloga zakona. In najprej sprašujem ali želi besedo predstavnik predlagatelja? Gospod Aleksander Reberšek, izvolite.</font><br/>
<br/>
<font size="4">	</font><b><font size="4">ALEKSANDER REBERŠEK (PS NSi):</font></b><font size="4"> Spoštovana predsednica, najlepša hvala za besedo. Vse prisotne prav lepo pozdravljam, še posebej državnega sekretarja, Cveta Uršiča in pa predstavnika Državnega sveta, gospoda Požuna. </font><br/>
<font size="4">	Ja, z Zakonom o starševskem varstvu in pa družinskih prejemkih podpiramo družine, podpiramo osebe s posebnimi potrebami in pa socialna vključenost otrok. Zakon o starševskem varstvu in družinskih prejemkih prinaša štiri novosti in sicer dodatni dopust za očeta, 75 neprenosljivih dni dopusta za očeta, se pravi dodatnih 45 dni, v primerjavi s sedanjo zakonodajo. Zdaj, kaj to pomeni. To pomeni 15 dni oče izrabi do otrokovega tretjega meseca starosti, 60 dni pa do otrokovega 8. leta starosti. Pri tem bi rad poudaril, da je število dni, ki jih lahko izkoristi mati, da ostane to nespremenjeno. V Novi Sloveniji si seveda želimo, da sta poleg otroka čim več časa prisotna oba starša. </font><br/>
<font size="4">Drugič, pravico do krajšega delovnega časa bi lahko po novi zakonodaji, po tem predlogu, ki ga sedaj tudi predstavljam, izkoristila oba starša in ne več samo eden izmed staršev, v višini 20 ur tedensko. Se pravi, če bo en starš koristil 15 ur, lahko drugi starš koristi pet ur skrajšanega delovnega časa. Zelo sem vesel in ponosen na to, da v tej vladi končno prisluhnemo osebam s posebnimi potrebami, predvsem otrokom. V tem času smo dvignili nadomestilo za izgubljeni dohodek, po desetletjih prošenj teh staršev otrok, kjer so prejemali mizernih 588 evrov nadomestila, smo jim v tej vladi seveda prisluhnili in tem otrokom tudi pomagali. Ustanovili smo delovno skupino, na vse te otroke, starše pa smo se seveda spomnili tudi v protikoronskih paketih, kjer smo jim pomagali z dvigom nadomestila, dodatka za nego in pa seveda tudi dodatkom v prvem valu. Da ne govorim o brezplačnem sobivanju, ker starši brezplačno bivajo </font><br/>
<br/>
<b><font size="4">2. TRAK: (ŠZ) – 16.40</font></b><br/>
<br/>
<font size="4">	(nadaljevanje) in tukaj tudi ni starostne omejitve. Starši ob vsem tem dobijo še bolniško nadomestilo. Želel sem povedati, da slišimo te otroke, slišimo te starše in jim tudi po maksimalnih močeh pomagamo z dejanji in ne z besedami, kot je bilo to v preteklosti. Staršem otrok s posebnimi potrebami, ki del leta preživijo v zavodih, del leta pa seveda preživijo doma, povečujemo delno plačilo za izgubljeni dohodek. Kaj zdaj to pomeni? To pomeni, pravica do delnega plačila za izgubljeni dohodek se je do sedaj lahko uveljavljala le za deset ur tedensko, če je otrok vsaj 90 dni bival doma. Če pa je otrok dlje časa in več časa doma, pa mu želimo zagotoviti seveda njihovim staršem več denarja, kar je normalno. Povečajo se stroški in vsem tem staršem želimo povečati to nadomestilo. Zato predlagamo, da če otrok biva doma 180 dni, se mu pravica poveča za 20 ur tedensko, če otrok biva doma vsaj 270 dni, pa to pomeni, da se staršem pravica poveča za 30 ur tedensko. </font><br/>
<font size="4">Tretjič, v Novi Sloveniji si želimo, da vsi otroci končajo osnovno šolo in da seveda nadaljujejo študij na srednji šoli in tako naprej. Z namenom spodbujanja otrok, da obiskujejo osnovno šolo, pa uvajamo avtomatizem, da se otroški dodatek namesto v denarju, dodeli v naravi. Se pravi, plačilo položnic, plačilo za prehrano, plačilo za oblačila in tako naprej, če učenec iz neupravičenih razlogov ne obiskuje pouka. Osnovna šola je obvezna in to velja samo v tem primeru, v tem primeru bi šolska inšpekcija tudi urgirala. Če pa otrok po zaključku osnovne šole se ne vpiše v srednjo šolo, ne nadaljuje torej z izobraževanjem v srednji šoli, pa se znesek otroškega dodatka zmanjša za eno tretjino. Zakaj za eno tretjino? Otroški dodatek je namenjen preživljanju, vzgoji in izobraževanju in zdaj, če ne hodi v šolo, se pravi izobraževanje, se to za eno tretjino zniža. To govorim o resnično skrajnem ukrepu in tukaj želim biti jasno razumljen, da ne bo kaj narobe, ki pa ne velja to za učence s posebnimi potrebami. Naš cilj je in želja, da se vsi otroci čim bolje izobrazijo, da dobijo primerno izobrazbo, kajti potem se lažje postavijo na noge, dobijo dobro delovno mesto, boljšo plačo in niso odvisni od države, zato se gre, da spodbujamo mlade, da hodijo v šolo, se izobrazijo in da dobijo čim boljšo zaposlitev. V Novi Sloveniji verjamemo, da bo kakovost življenja naših državljanov, s temi spremembami še boljša, se pa zahvaljujem Zakonodajno-pravni službi za mnenje in pa konstruktivne pripombe, ki jih je dala. Zdaj del teh pripomb smo upoštevali pisno že z amandmaji, ki smo jih tudi vložili, za nekatere pa bi rad podal ustno obrazložitev. In sicer k 3. členu, Direktiva EU o usklajevanju poklicnega in zasebnega življenja staršev in oskrbovancev določa, da imajo očetje pravico do očetovskega dopusta v 10-ih delovnih dni ob rojstvu otroka. To pomeni, da očetovski dopust ni predviden v daljšem obdobju po rojstvu, temveč čim bolj ob dogodku rojstva. Predlog člena zato določa, da ga lahko oče izrabi do tretjega meseca starosti, da obdržimo vsaj nekaj fleksibilnosti. Evropska komisija namreč določbo direktive razlaga, da mora biti izraba čim bližje rojstvu otroka. Nadaljnji izrabi je za očeta namenjen starševski dopust, do katerega bo oče upravičen v neprenosljivem trajanju 60 koledarskih dni. </font><br/>
<font size="4">K 15. členu dodatna obrazložitev v zvezi s predlaganim znižanjem otroškega dodatka, če otrok ne nadaljuje šolanja v srednji šoli. Na ta način, kot sem povedal, želimo starše spodbuditi, da se njihovi otroci vključijo v nadaljnje izobraževanje. S tem otroci dosežejo višjo stopnjo izobrazbe, zaradi česar se pozneje lažje zaposlijo, ker imajo mnogo več možnosti na trgu dela, kot pa če bi imeli samo osnovnošolsko izobrazbo. Jaz mislim, da je to vsem jasno, kar sem povedal. Menimo, da je s tem utemeljeno načelo največje otrokove koristi, saj se v obzir jemlje ne le sedanjost, temveč tudi otrokova prihodnost in njegova sposobnost, da se, ko odraste s pomočjo zaposlitve postavi na lastne noge. In to je naša želja, to mora biti naš cilj. V 17. členu v praksi se pojavljajo primeri, ko je otrok, ki je vključen v zavod v domači oskrbi, bistveno več kot 90 dni v letu, vse počitnice, vikendi, bolezni, zato se mora v takih primerih staršem omogočiti </font><br/>
<br/>
<b><font size="4">3. TRAK: (ŠZ) – 16.45</font></b><br/>
<br/>
<font size="4">	(nadaljevanje) izraba delnega plačila za izgubljeni dohodek, tudi v večjem obsegu, kot do sedaj. Do sedaj je to veljalo samo za deset ur tedensko, zdaj bi pa radi naredili za 20 ali 30 ur na teden. Lahko gre za primere ponavljajočih ali dolgotrajnih bolezni, za katerih je otrok zelo veliko v domači oskrbi. Potreba po večji fleksibilnosti, ki jo s to spremembo zakona prinašamo pa je zlasti izrazito se je to pokazalo v tem času epidemije covid, ko so bili ti zavodi zaprti. Otroci so tukaj, moramo jih slišati in iti naproti njim in njihovim staršem. Ampak v 21. členu, v zvezi z zamikom uporabe zakona bi želel pojasniti, da je datum, 1. februar 2023 postavljen zaradi potrebe nadgradnje informacijskega sistema, ki jo bodo zahtevale spremembe na primer podaljšanja koriščenja pravic iz starševskega varstva do otrokovega 8. leta starosti. Zdaj toliko za uvod. Če bo potrebno, se bom pa še prijavil k razpravi. </font><br/>
<font size="4">	Hvala.</font><br/>
<br/>
<b><font size="4">	PREDSEDNICA EVA IRGL:</font></b><font size="4"> Najlepša hvala tudi vam.</font><br/>
<font size="4">	Zdaj samo opozorim, to je druga obravnava zakona, kar pomeni, da tako ali tako odpiramo člene k amandmajem, ampak zdaj sem vas razumela, da ste pojasnili vsebino amandmajev že uvodoma, tako da razumem, da potem v nadaljevanju ne boste več šli tako podrobno oziroma če boste želeli, vam bom seveda dala besedo, ampak nisem vas želela prej opozarjati, da po postopku govorimo o amandmajih takrat, ko so členi odprti. Sedaj pa dajem besedo predstavniku oziroma državnemu sekretarju na Ministrstvu za delo, gospodu Cvetu Uršiču. Izvolite.</font><br/>
<font size="4">	</font><br/>
<b><font size="4">	CVETO</font></b><font size="4"> </font><b><font size="4">URŠIČ:</font></b><font size="4"> Ja, spoštovana predsednica, spoštovane članice in člani odbora. Lep dober dan.</font><br/>
<font size="4">	Ministrstvo pristojno za družine podpira predlog, ki ga je vložila Nova Slovenija za spremembo Zakona o starševskem varstvu in družinskih prejemkih, saj se s tem predlogom sledi programu vlade, kjer je eden izmed ciljev naših aktivnosti skrb za kakovost življenja vseh članov družine. In s predlaganim zakonom se, kot sem že rekel, sledi temu cilju. Namreč, bom zelo kratek, s tem ko se povečuje število dni, ko lahko očetje ostanejo doma zaradi skrbi za otroka, ko se ne zmanjšuje število skupnih dni, 365 dni, ko lahko mati ostane doma, se zagotavlja večja kvaliteta življenja v družini, se omogoča tudi očetom, da so z otrokom v tistem najbolj zgodnem obdobju in torej, da oba, oče in mati si podelita očetovsko in materinsko odgovornost. Omogoča se s predlogom tudi krajši delovni čas do dopolnjenega 8. leta starosti in morda samo še tretja stvar. Eden izmed problemom s katerim se srečujemo v Sloveniji je, da številni otroci žal ne končajo osnovne šole oziroma ne nadaljujejo šolanje na poklicni ali drugi srednji šoli in s tem, če uporabim en strokovni izraz, so socialni izključeni. Namen te spremembe je, kot jo razumemo na ministrstvu, spodbujanje otrok oziroma staršev, da skrbijo za to, da otroci končajo osnovno šolo in da nadaljujejo šolanje potem tudi v srednji šoli. Zato kot sem v prvem stavku rekel, ministrstvo pristojno za družine podpira predlog zakona, ki ga je vložila Nova Slovenija.</font><br/>
<font size="4">	Hvala.</font><br/>
<br/>
<font size="4">	</font><b><font size="4">PREDSEDNICA EVA IRGL:</font></b><font size="4"> Najlepša hvala gospodu državnemu sekretarju za dodatno obrazložitev k temu zakonu. Sedaj pa je želel postopkovno gospod Aljaž Kovačič. Izvolite.</font><br/>
<br/>
<font size="4">	</font><b><font size="4">ALJAŽ KOVAČIČ (PS LMŠ):</font></b><font size="4"> Hvala za besedo, predsednica. </font><br/>
<font size="4">	Preden nadaljujemo bi rad razčistil eno zadevo. Zdaj 48. člen Poslovnika, če se ne motim govoril, da na matičnem delovnem telesu da mnenje vlada. Zdaj, izgovora državnega sekretarja ni bilo najbolj razumljivo oziroma koga on sploh tu predstavlja. Rekel je, </font><br/>
<br/>
<b><font size="4">4. TRAK: (ŠZ) – 16.50</font></b><br/>
<br/>
<font size="4">	(nadaljevanje) da je to mnenje ministrstva, da ministrstvo ta predlog podpira, ni pa povedal ali vlada podpira ta predlagani zakon, če je lahko tu bolj natančen ali je to mnenje samo enega ministrstva ali je to mnenje celotne Vlade Republike Slovenije in celotna Vlada Republike Slovenije podpira predlog Nove Slovenije. Kot sem rekel, ker ti Poslovnik nikjer ne govori, da posamezna ministrstva dajejo mnenja, ampak govori o tem, da Vlada Republike Slovenije da mnenje.</font><br/>
<br/>
<font size="4">	</font><b><font size="4">PREDSEDNICA EVA IRGL:</font></b><font size="4"> Poglejte, ni treba da vlada da mnenje, ampak v kolikor bo želel gospod državni sekretar to pojasniti mu bom seveda dala besedo. Tako, da sedaj nadaljujemo s predstavitvami uvodnimi in dajem besedo predstavnici Zakonodajno-pravne službe, gospe Sladjani Ješić. Izvolite.</font><br/>
<br/>
<font size="4">	</font><b><font size="4">SLADJANA JEŠIĆ: </font></b><font size="4">Hvala za besedo, gospa predsednica. Lepo pozdravljeni.</font><br/>
<font size="4">	Zakonodajno-pravna služba je k predlogu zakona pripravila pisno mnenje. Najprej bi povzela uvodne pripombe iz mnenja, in sicer v pisnem mnenju ugotavljamo, da k predlogu zakona ni priložena korelacijska tabela, s katero bi se med konkretnimi določbami predloga zakona in direktive zagotovila sledljivost in pojasnila stopnja usklajenosti predloga zakona s pravnim redom EU. Korelacijsko tabelo običajno pripravi ministrstvo ali vladna služba najpozneje ob predložitvi predloga zakona v predhodno medresorsko usklajevanje. Uvodoma smo opozorili tudi, da je obrazložitev predloga zakona pomanjkljiva, predvsem tistih določb, ki ne pomenijo prenosa določb direktive, zato je presoja teh rešitev otežena. Potem uvodoma pa smo prav tako opozorili in z amandmaji ni upoštevano, ker seveda ne more biti, ker so členi zaprti, da se torej zaradi sprememb v predlogu zakona, če smem uporabiti izraz, podirajo sklicevanja v nekaterih drugih členih zakona in bodo ti členi potem vsebovali napačne vsebinske napotitve. Sedaj pa še k posameznim členom in pomembnejšim pripombam. Najprej glede 4. člena, glede načina izrabe očetovskega dopusta za osebe katerim je otrok nameščen z namenom posvojitve oziroma za otrokove sorodnike, ki jim je podeljena starševska skrb v skladu z zakonom, ki ureja družinska razmerja. Amandma sicer vsebuje nomotehnične popravke in v obrazložitvi navaja, da so torej osebe, ki so jim otroci nameščeni z namenom posvojitve oziroma otrokovi sorodniki, da so to druge osebe in da imajo pravico do očetovskega dopusta, skladno s prvim odstavkom 28. člena zakona. Glede tega moram najprej opozoriti, da je uporaba pojma druga oseba v zakonu nedosledna in zaradi tega so določbe zakona nejasne. In sicer glede starševskega dopusta se v 38. členu zakona določa pravica druge osebe do starševskega dopusta, v 39. členu pa se določa pravica posvojiteljev, rejnikov in sorodnikov do starševskega dopusta. To nekako dopušča sklep, da posvojitelji, rejniki in sorodniki v zakonu niso druge osebe. Če pa so druge osebe oziroma če bi z razlago kako prišli do tega, kar po našem mnenju sicer ni jasno, pa se potem ne določa načina izrabe očetovskega dopusta za preostali krog teh oseb, ki niso posvojitelji oziroma otrokovi sorodniki. V zvezi s tem bi opozorili tudi, da je treba izrabo očetovskega dopusta za posvojitelje določiti upoštevajoč določbe o izrabi starševskega dopusta za posvojitelje. In sicer očetovski dopust se lahko, kot je predlagano, izrabi v treh mesecih po namestitvi otroka v družino, medtem ko se lahko starševski dopust v tem primeru začne izrabljati najpozneje 15 dni po namestitvi, kar pomeni, da lahko posvojitelji pravzaprav takoj ob namestitvi nastopijo starševski dopust, očetovski dopust pa najkasneje potem do tretjega meseca. Zdaj nejasno je tudi to, kako bi bilo v primeru, če bi torej </font><br/>
<br/>
<b><font size="4">5. TRAK: (ŠZ) – 16.55</font></b><br/>
<br/>
<font size="4">	(nadaljevanje) posvojitelj moški koristil starševski dopust ali bi bila potem posvojiteljica ženska v tem primeru upravičena do materinskega dopusta, ker 23. člen zakona določa tudi pravico druge osebe do materinskega dopusta, vendar pa način te izrabe tudi ni določen oziroma posvojitelji tudi niso izrecno omenjeni.  Tako ,da menimo, da je ta rešitev pravzaprav parcialna. Opozorila bi tudi na tretji odstavek, ki v člen z naslovom načini izrabe očetovskega dopusta določa, da pravice do očetovskega dopusta nima oseba, ki posvoji otroka svojega zakonca ali zunajzakonskega partnerja. Po drugi strani pa skladno z 28. členom materin zakonec ali materin zunajzakonski partner, ki dejansko neguje in varuje otroka, ima torej pravico do očetovskega dopusta. Skratka, če bo materin zakonec posvojil otroka, te pravice ne bo imel in ga bo ob tem dejansko negoval in varoval, če pa ga bo dejansko negoval in varoval, pa bo to pravico imel. Skratka, zdi se, da gre tukaj za notranje neskladje, hkrati pa tudi za neenako obravnavo. Tako. Zdaj glede 15. člena predloga zakona in glede znižanja otroškega dodatka za primer, kadar otrok po zaključku osnovnošolskega izobraževanja na nadaljuje s formalnim izobraževanjem. Tukaj je treba opozoriti, da zakon ne določa kolikšen delež otroškega dodatka je namenjen preživljanju, kolikšen del vzgoji, kolikšen del izobraževanju. Torej do otroškega dodatka so upravičeni tudi predšolski otroci, ki se ne izobražujejo. V 57. členu Ustave pa je določeno, da obvezno le osnovnošolsko izobraževanje, sicer pa 57. člen Ustave določa, da je izobraževanje svobodno, kar pomeni da se otrok, ko konča osnovno šolo svobodno odloči ali bo nadaljeval srednješolsko izobraževanje ali ne. Danes smo sicer slišali nekatere argumente, ki pa bom rekla ne prepričajo v zadostni meri, da je ta ureditev ustavno skladna. Torej poudariti je treba 56. člen Ustave, ki določa, da otroci uživajo posebno varstvo in skrb in načelo največje otrokove koristi mora biti glavno vodilo. Ob tem smo v mnenju tudi opozorili, da rešitev ne upošteva možnosti tako imenovanega neformalnega izobraževanja, ko otrok pridobiva znanje v pri delavnicah, seminarjih in tako naprej. Bi pa še poudarila, da se torej neenako obravnava otroke glede na starost. Kajti predšolski otroci se ne izobražujejo in so potem upravičeni. Otrok je star 15. let in ne nadaljuje šolanja, pa bo potem imel znižan dodatek. Če nadaljujem, 18. člen, ki določa izplačilo otroškega dodatka v naravi. K temu členu je vložen amandma, ki odpravlja določene pomisleke, ki smo jih izpostavili v mnenje, ne utemelji pa načela enake obravnave staršev učencev. Kajti ta postopek pred Inšpektoratom za šolstvo je v veliki meri odvisen od ravnateljev, od pravil šolskega reda, skratka in kako se tu zagotavlja načelo enake obravnave bi bilo treba dodatno pojasniti. Izpostaviti pa je treba tudi 20. člen, ki predvideva povezovanje zbirk osebnih podatkov, z amandmajem je sedaj popravljeno na 106. člen, torej 106. člena in drugega odstavka 108. člena zakona. Tukaj pa smo opozorili in to je res pomembna pripomba, da je povezovanje zbirk osebnih podatkov predstavlja tveganje za zlorabo osebnih podatkov, obenem pa je to tudi dodaten vidik obdelave, zato mora biti posebej utemeljeno zakaj bi bilo treba zbirke povezati, v določbi pa bi bilo treba natančno določiti namen za vsak korak obdelave pa seveda tudi z uporabo katerega osebnega podatka se zbirke povezujejo. To je vse pomembno, da bi bila določba skladna z 38. členom Ustave in tako imenovano uredbo GDPR. Glede vloženih amandmajev lahko še povem torej, da odpravljajo bolj ali manj </font><br/>
<font size="4"> </font><br/>
<b><font size="4">6. TRAK: (ŠZ) – 17.00</font></b><br/>
<br/>
<font size="4">	(nadaljevanje) nomotehnične pripombe iz mnenja. Zdaj amandmajev k 21. členu v napovednem stavku manjka, da se pravzaprav besedilo prvega in drugega odstavka spremeni tako, da se glasi, je pa seveda iz amandmaja razvidno, da sta mišljena oba odstavka. In skratka, če zaključim. Predloga zakona sicer uvaja določene nove rešitve, vendar pa ob tem odpira številna vprašanja in pa tudi v bistvu, če bo sprejet v takšni obliki, povzroča tudi to, da bo zakonsko besedilo nesistematično, po nekod notranje usklajeno, po nekod pa tudi pod normirano.</font><br/>
<font size="4">	Hvala.</font><br/>
<br/>
<b><font size="4">	PREDSEDNICA</font></b><font size="4"> </font><b><font size="4">EVA IRGL:</font></b><font size="4"> Najlepša hvala tudi vam. </font><br/>
<font size="4">	Sedaj pa dajem besedo predstavniku Državnega sveta, gospodu Petru Požunu. Izvolite.</font><br/>
<font size="4">	</font><br/>
<font size="4">	</font><b><font size="4">PETER POŽUN:</font></b><font size="4"> Pozdravljeni. Hvala za besedo. Lep pozdrav gospe poslanke, poslanci, predstavniki vlade.</font><br/>
<font size="4">	Pristojna komisija Državnega sveta za socialno varstvo, delo, zdravstvo, invalide je danes obravnavala predlog zakona, kot ga je predstavil poslanec, gospod Reberšek, predvsem z namenom spremembe zakona. Ob tem smo bili seznanjeni tudi z mnenjem pristojnega ministrstva, ne pa z mnenjem vlade, ter ga pač do naše seje tudi ni bilo. Obravnavali smo tudi stališče skupnosti Centra za socialno delo Slovenije, ki imajo pri tem izvajanju seveda eno najpomembnejših vlog, ki sicer izražajo podporo ukrepom, ki lahko pripomorejo k temu, da so očetje in matere v bolj uravnoteženi meri posvetijo skrbi za otroke. So pa opozorili na vprašanja otroškega dodatka, da že pravzaprav več let se trudijo, da se spremeni dojemanje tega instituta, kot socialnega transferja, ampak da gre v smer namenitve preživetju otroka v smeri, predvsem razumevanja, da se otroci lahko udeležijo tudi raznih drugih dejavnosti, ne samo obveznega šolstva. Zato v skupnosti Centrov za socialno delo opozarjajo, da se s predlaganimi spremembami 15. člena diskriminira osnovnošolske otroke v primerjavi z ostalimi otroci, ki se jih navedene sankcije ne bodo dotaknile. Namreč do otroškega dodatka upravičeni vsi otroci do 18. leta starosti. Seznanjeni smo bili tudi z mnenjem Zveze svobodnih sindikatov Slovenije, ki so ga poslali tudi na odbor, kar ste gospa predsednica seveda omenili in so seveda tako predstavniki delodajalcev, kot delojemalcev opozorili na pomanjkanje socialnega dialoga pri tem zakonu, so pa podali posamezne predloge obrazložitev k posameznim členom, kar je razvidno tudi z gradiva, ki ste ga prejeli in komisija se je opredelila tudi do teh njihovih predlogov in jih po odločanju podprla. Predvsem je treba povedati, da v komisiji podpiramo vso zakonsko rešitve, ki lahko pripomorejo k vzpostavitvi pogojev za bolj uravnoteženo skrb za otroke tako s strani mater, kot očetov, pri čemer se bodo seveda ukrepi o katerih boste danes odločali pokazali šele na daljši rok, žal ne takoj. Bilo je pa opozorjeno tudi s strani delodajalcev, da seveda te zakonske spremembe, kot še mnoge druge seveda povzročijo lahko določene težave tudi pri organizaciji dela in izvajanju delovnega procesa, še posebej kadar gre za ozko specializirane poklice, za zaposlene s specialnimi znanji oziroma za zaposlene, kjer je že tako velik primanjkljaj in bi zato v povezavi z izvajanjem tega zakona morali razmišljati tudi o določenih ukrepih na drugih zakonskih osnovah, recimo na Zakonu o delovnih razmerjih, kjer bi lahko omogočili, da pa, ker gre za pogosto krajše odsotnosti, da se lahko seveda ustrezno nagradi delavce, ki prevzamejo del teh nalog odsotnih staršev oziroma, da se bolje uredi možnost plačevanja zaposlenih, ki ostajajo oziroma se zaposlijo za ta krajši čas. V zvezi s predlaganimi novimi zakonskimi sankcijami, torej predlog zmanjšanja otroškega dodatka za 33 %, če otrok po zaključku osnovnošolskega izobraževanja ne nadaljuje z izobraževanjem srednješolskih programov oziroma izplačilo otroškega dodatka v naravi v primeru, da je uveden prekrškovni postopek zaradi neupravičenega izostanka otroka od pouka pa po mnenju komisije je treba zadevo obrniti v pozitivno smer, </font><br/>
<br/>
<b><font size="4">7. TRAK: (ŠZ) – 17.05</font></b><br/>
<br/>
<font size="4">	(nadaljevanje) se pravi spodbujati in ne kaznovati, se pravi morda uvesti dodatne spodbude za tiste, ki nadaljujejo izobraževanje tako v sekundarnem, kot v terciarnem izobraževanju. V povezavi s predlaganimi spremembami ureditve delnega plačila za izgubljeni dohodek za starše otrok, ki so nastavljeni v zavodih, se pravi 17. člen predloga zakona, pa je bilo v razpravi komisije opozorjeno še na eno odprto problematiko v povezavi s centri za usposabljanje delo in varstvo, ki je aktualno že od leta 2012 in s katerim se soočajo osebe z zmernimi težjimi in težkimi motnjami v duševnem razvoju s statusom invalida, ter njihovi starši. Drži, da tega ne morete urediti v zakonu, ki ga boste danes obravnavali, vendar je potrebno na to opozoriti. Gre namreč za to, da nekatere od navedenih oseb, ki so sicer nastanjene v zavodih so namreč pogosto, nekateri tudi več kot 200 dni na leto v domači oskrbi, vendar v navedenem času niso upravičeni do dela sredstev za prehrano in dodatke za pomoč in postrežbo, ki sicer pripada zavodu za izvajanje navedenih storitev. V preteklosti je bila ureditev bistveno drugačna, saj so starši kot skrbniki ob začasni odsotnosti oseb in institucionalni namestitvi in namestitvi v domačem okolju prejeli povrnjene stroške za hrano, ob daljših odsotnostih pa tudi sorazmerni delež dodatka za pomoč in postrežbo. Na navedeno problematiko smo sicer v Državnem svetu že nekajkrat opozorili, ampak iz odgovora pristojnega ministrstva kaže, da trenutno ni velike želje ali pa interesa, da bi se spremenilo zakonodajo oziroma podzakonsko ureditev na tem navedenem področju, zato ponovno pozivamo ministrstvo, da začne reševati tudi to problematiko, ki ni tako zanemarljiva. Ob zaključku razprave pa smo predlogu zakona izrekli podporo.</font><br/>
<font size="4">	Hvala.</font><br/>
<br/>
<font size="4">	</font><b><font size="4">PREDSEDNICA EVA IRGL:</font></b><font size="4"> Najlepša hvala tudi vam.</font><br/>
<font size="4">	Sedaj smo končali z uvodnimi predstavitvami stališč in sedaj predlagam, da obravnavo tega zakona opravimo na način, da razpravljamo po vrsti o vsakem členu in glasujemo o amandmaju. Po glasovanju o amandmajih pa potem glasujemo še o vseh členih zakona skupaj. To je v skladu s 128. členom Poslovnika, sprašujem če temu kdo nasprotuje? Vidim, da ne, tako da bomo sedaj prešli na razpravo 1. členu. Tukaj nimamo vloženega amandmaja, ampak kot veste navadno tukaj dovolimo malce širšo razpravo, ne bom pa dovolila res širiti razprave na vse možne druge teme, kar ni v tem zakonu, tako da vas res lepo prosim, da se vsi razpravljavci, ki boste razpravljali dejansko osredotočite na rešitve, ki so trenutno izpostavljene znotraj teh sprememb Zakona o starševskem varstvu in družinskih prejemkih. In prva je k besedi se prijavila gospa Andreja Zabret. Izvolite, beseda je vaša.</font><br/>
<br/>
<font size="4">	</font><b><font size="4">ANDREJA ZABRET (PS LMŠ): </font></b><font size="4">Hvala za besedo. Lep pozdrav vsem kolegicam in kolegom, predstavnikom ministrstva. </font><br/>
<font size="4">	Zdaj, za začetek v LMŠ ne nasprotujemo spremembam na socialnem področju. Marsikaj je potrebno postoriti, saj je socialna zakonodaja pravzaprav živa stvar in jo je potrebno ves čas spremljati in jo korigirati in tudi spreminjati. Tudi v času vlade LMŠ smo uredili kar nekaj zelo pomembnih stvari na področju socialne in družinske politike. Vendar smo to počeli premišljeno in pa v dogovoru s socialnimi partnerji in vsemi deležniki. Namreč to se nam zdi edino prava pot. In niti se ne bi danes spuščala konkretno v samo vsebino zakona, predvsem zaradi tega, ker današnji zakon, ki ga sprejemamo oziroma obravnavamo je eden od štirih zakonov, ki jih NSi vlaga kot četvorček in je to poslanski zakon iz katerega tudi pravzaprav vidimo koliko pripomb je prisotnih iz strani Zakonodajno-pravne službe in to vsebinskih, ne samo nomotehničnih pripomb. In pravzaprav gre s temi štirimi zakoni, ki bodo v nadaljevanju </font><br/>
<br/>
<b><font size="4">8. TRAK: (ŠZ) – 17.10</font></b><br/>
<br/>
<font size="4">	(nadaljevanje) naj bi bili še trije zakoni, ki jih trenutno blokirajo drugi. Gre za neko mini socialno reformo in če dam, kot sem že omenila vsebino na stran, moram predvsem tukaj poudariti način in postopek sprejemanja te zakonodaje. Namreč skrajšani postopek sprejemanja tako občutljive tematike in to en mesec pred volitvami, se zdi meni osebno in tudi v LMŠ-ju skrajno neodgovorno, kratkoročno in pa predvsem oportunistično. In kakorkoli, morda imajo določeni zakoni določene dobre rešitve, ne vse, tudi škodljive lahko najdemo v naslednjih zakonih, se pač ne morem izogniti občutku, da gre za predvolilno pridobivanje političnih točk, pridobivanje še tisto nekaj volivcev, ki bi jih radi prepričali. Zdaj vsi štirje zakoni, se pravi tako imenovani četvorček, ki od tega danes obravnavamo Zakon o starševskem varstvu in družinskih prejemkih, so šli mimo socialnega dialoga in ne morem tudi tega občutka se otresti, da gre za neko dvoličnost. Namreč NSi, ki vlagate današnji zakon imate ministra Janeza Ciglerja Kralja na Ministrstvu za delo, družino in socialne zadeve, ki vedno znova poudarja kako pomemben je za njega socialni dialog, kako so bili vsi zakoni sprejeti oziroma bili usklajeni v dogovoru s socialnimi partnerji, ampak danes imamo ponovno dokaz, da temu ni tako. Namreč ta zakon, ki ga bomo obravnavali danes, predlog zakona, ni bil sprejet s socialnim dialogom, tudi dobili smo mnenje sindikatov oziroma pripombe, da ta zakon ne podpirajo, da gre po skrajšanem postopku, brez splošne razprave in pa brez predhodno opravljenega dialoga s socialnimi partnerji in tudi ne podpirajo teh sprememb. In glede na to, da gre za tako pomembno zakonodajo s področja socialnih pravic in trga dela po skrajšanem postopku, da se vlaga poslanski zakon, katerega tudi sama vlada ni podprla, ampak očitno samo resorno ministrstvo, kar ni praksa. Tudi Zakonodajno-pravna služba ima obsežne pripombe na ta zakon, kot sem že povedala, ne samo nomotehnične, ampak tudi vsebinske. Ne podpirajo ga sindikati, brez dogovora socialnih partnerjev in pa en mesec pred volitvami. In če povzamem vse te argumente, mislim da je dovolj tehtnih razlogov, da v LMŠ tega zakona ne moremo podpreti, niti ostalih treh v sklopu tega četvorčka. Lahko pa se pogovarjamo in ga podpremo, ko bo nova vlada. Osnovo imamo narejeno, nič ne bo zamujeno, če ta, vse te štiri zakone obravnavamo čez pol leta in takrat v miru se stvar skomunicira, uskladi s socialnimi partnerji, mislim da ne bo v pol se nikomur nič zgodilo, če se stvar prestavi in počaka. In v takem primeru smo pripravljeni tudi mi sodelovati.</font><br/>
<br/>
<font size="4">	</font><b><font size="4">PREDSEDNICA EVA IRGL:</font></b><font size="4"> Najlepša hvala za vašo razpravo. </font><br/>
<font size="4">	Sedaj je želel besedo predlagatelj. Izvolite.</font><br/>
<br/>
<font size="4">	</font><b><font size="4">ALEKSANDER REBERŠEK (PS NSi):</font></b><font size="4"> Hvala lepa za besedo, predsedujoča. </font><br/>
<font size="4">	Ja, najprej bi se rad zahvalil Komisiji Državnega sveta za podporo na komisiji. Pripombe Zakonodajno-pravne službe bomo seveda še preučili, bi pa rad poudaril, da so nekatere nedoslednosti že v osnovnem zakonu, se pravi da je že tam nedosledno vse to urejeno. Bomo proučili kaj še lahko v okviru tega zakonodajnega postopka storimo in popravimo. Bi pa rad povedal, da tule bi predlagal ustno spremembo amandmaja k 21. členu in sicer, da se za besedilom prvega doda in drugega odstavka. Besedilo nam je pomotoma izpadlo pri pripravi amandmaja, pomotoma smo izpustili in drugega. Zdaj, na hitro bi se odzval na besede poslanke Zabret iz stranke LMŠ. Ona je zdaj poslanka in je nehote povedala, da gre za predvolilno nabiranje volivcev za predvolilno nabiranje političnih točk in s temi besedami je jasno poudarila nehote, da je zakon dober. </font><br/>
<br/>
<b><font size="4">9. TRAK: (ŠZ) – 17.15</font></b><br/>
<br/>
<font size="4">	(nadaljevanje) Češ, logično človek pomisli zakaj vas to tako skrbi, da bomo nabirali predvolilne točke, če pravite, da je zakon slab. Tukaj ste se nehote ujeli v svoje besede. Zakon je dober in jaz mislim, da vas najbolj skrbi, da bo stopil v veljavo, da bodo ljudje imeli tudi koristi od tega. Povejte mi kaj je tukaj slabega, da podaljšujemo starševski dopust za očeta. Povejte mi kaj je tukaj slabega. Enostavno tega ne razumem. Omenili ste sindikate. Pa saj sindikati v tej državi ne podpirajo ničesar, kar bi bilo dobrega za ljudi. Še višjih plač niso podpirali, pa niti niso znali razložiti zakaj so proti višjim plačam, tako da tukaj lahko kar nehamo, kar se sindikatov tiče. Povedali ste, da nimamo mnenja ESS-ja. vložili smo poslanski zakon. Vložili smo poslanski zakon in zato ne potrebujemo mnenja ESS-ja. Ekonomsko socialni svet sestavljajo predstavniki vlade, predstavniki delojemalcev, predstavniki delodajalcev. Povejte mi kje je tukaj Državni zbor. Zakaj bi mi potrebovali ESS? Ne potrebujemo ga. Zdaj govora je bilo zakaj po skrajšanem postopku. Zato ker je rok za EU direktivo, ki jo rešujemo v tem zakonu 2. avgust 2022. Zakon stopi v veljavo 1. februar 2023, se začne uporabljati. Zaradi prilagoditve sistema enostavno moramo pohiteti. Jaz ne vem kaj bo čez pol leta. Lahko da nobeden od naju ne bo tukaj notri sedel, si pa želimo na področju družin, na področju otrok narediti spremembe in za enkrat jih še lahko delamo.</font><br/>
<font size="4">	Hvala.</font><br/>
<br/>
<font size="4">	</font><b><font size="4">PREDSEDNICA EVA IRGL:</font></b><font size="4"> Najlepša hvala tudi vam.</font><br/>
<font size="4">	Sedaj pa je želela kolegica Zabret postopkovno, če sem prav razumela. Ampak naj bo v skladu z 69. členom Poslovnika, se pravi lahko govorite oziroma razpravljate o vsebini Poslovnika. Izvolite, gospa Zabret.</font><br/>
<br/>
<font size="4">	</font><b><font size="4">ANDREJA ZABRET (PS LMŠ):</font></b><font size="4"> Ja saj bom čisto kratka. Zdaj, kar se tiče socialnega dialoga. Glejte, minister vaš poudarja, da je socialni dialog zelo pomemben in seveda vsak ima svoje mnenja, zato so usklajevanja, da se pride eden naproti drugemu. In to zame ni zdaj razlog, da ni potrebe, če so apriori proti, socialni partnerji, da se jih ni potrebno vključevati v zakonodajni postopek, pa nima veze po skrajšanem postopku ali kakorkoli. Tako, da tako pomembno zakonodajo sprejemati mesec dni pred volitvami mene prav nič ne skrbi in za moje volilne točke nima nobene veze ali bo ta zakon sprejet ali ne. Jaz govorim samo, da je tako pomemben zakon oziroma tako pomembne zakone mesec dni pred volitvami brez uskladitve vseh deležnikov pač neodgovorno. </font><br/>
<br/>
<font size="4">	</font><b><font size="4">PREDSEDNICA EVA IRGL:</font></b><font size="4"> Naj vas samo opozorim, zdaj ste že nekaj časa v tem Državnem zboru, lahko bi uporabili institut replike, to bi bilo primerno, vi ste uporabili postopkovni predlog, ki pa res ni bil poslovniško uporabljen, tako da to je bila zloraba Poslovnika. Naslednjič, ko boste menili, da vsebinsko želite razpravljati ali pa niste bili dobro razumljeni, potem predlagam, da vzamete repliko, ki ravno tako traja tri minute. Sedaj pa dajem besedo gospodu Mihi Kordišu in tudi prosim, da se držimo res točke dnevnega reda. Izvolite, gospod Kordiš.</font><br/>
<br/>
<b><font size="4">	MIHA KORDIŠ (PS Levica):</font></b><font size="4"> Predsedujoča, hvala za besedo.</font><br/>
<font size="4">	Današnji zakon, ki ga obravnavamo je eden od štirih iz kompleta protisocialne reforme, ki so ga pripravili na Ministrstvu za delo in sicer že v drugo. Prvi komplet protisocialne reforme je šel že naprej, zdaj se je pa očitno stranka Nova Slovenija, ki drži Ministrstvo za delo, odločila škodo dokončati, preden jih 24. aprila odnese iz položajev. In ta zakon je ne glede na to kaj slišimo in kako ga propagiramo zagotovo škodljiv. Morda bolj kot sama vsebina o tem priča postopek po katerem se sprejema. Nisem po naključju uporabil izraza, da gre za vladni zakon in da gre za drugi protisocialni paket vlade Janeza Janše, zato ker je bil pripravljen na Ministrstvu za delo, samo vložen ni bil po proceduri, po kateri bi se morale vlagati in obravnavati vladne zadeve. Zakaj ne? Ja, ker če ga je stranka Nova Slovenija, katere ministre in funkcionarje na Ministrstvu za delo so ta zakon pripravili, neposredno poslala v Državni zbor, kot poslanska skupina, je obšla vse zaveze in posvetovanja, da se pogovarja in usklajuje z deležniki, natančneje s socialnimi partnerji. To se nam s tem postopkom Zakona o starševskem varstvu in družinskih prejemkih dogaja. Ta zakon ni nastal v Poslanski skupini Nove Slovenije. Ta zakon je nastala na vladi </font><br/>
<br/>
<b><font size="4">10. TRAK: (ŠZ) – 17.20</font></b><br/>
<br/>
<font size="4">	(nadaljevanje) oziroma natančneje na Ministrstvu za delo. Ampak namesto, da bi šel po vladnem postopku v obravnavo iz ministrstva na vladno zasedanje, se tam blagoslovil, se usklajeval dalje na ekonomskem socialnem svetu in zaključil svojo pot v državnozborski proceduri, je preskočil vse te korake, postopke, ki naj bi varoval demokracijo in zagotovil, da se zakonodaja piše v skladu z interesi in potrebami ljudi, kot so pač organizirani, pa prišel naravnost v Državni zbor. Pa še to ne po rednem postopku, po skrajšanem postopku, da je ja čim manj javne razprave, da je ja čim manj informacij v slovenski javnosti. Zato tudi ne delim ocene s katero je postregla kolegica iz LMŠ-ja, da se s tem zakonom Nova Slovenija dela predvolilno propagando. Ne, ne, ne, samo preden zapusti mesto na Ministrstvu za delo, ko jih bodo odnesle volitve, želi dokončati škodo, kolikor jo še lahko naredi v tem mesecu dni, kolikor nas razloči do volitev. Konkretno lahko rečemo, da so problematične naslednje tri določbe. Prva je krajšanje očetovskega dopusta iz 30 na 15 dni, pa bom potem natančneje pojasnil kaj je točno mislil, ko se določene kategorije dopusta prestavljajo med seboj. Drugi je avtomatizem pri dodelitvi otroškega dodatka v materialni dobitki in tretji je znižanje otroškega dodatka z nekim bebavim izgovorom, da je pač potrebno sredstva porezati in že tako revne družine še bolj osiromašiti, če ljudje ne morejo oziroma, če njihovi otroci ne morejo nadaljevati svojega šolanja v srednješolsko izobrazbo. Začel bom pri prvem, torej pri krajšanju očetovskega dopusta iz 30 na 15. Aja, morda še tale predno se zakopljem v vsebino členov zakona, še tale splošna opomba. V uvodnih govorcih tako s strani Zakonodajno-pravne službe, kot s strani predstavnikom Državnega sveta, ki so opazili enako stvar, smo lahko slišali kaj? Da s tem zakonom uspe Novi Sloveniji, kot predlagatelju zakona izvajati diskriminacijo med otroki. Mislim pa to moraš biti pa res talentiran. Dve leti držiš Ministrstvo za delo, potem kot poslanska skupina zakon, ki je bil napisan na tem istem Ministrstvu za delo prineseš v Državni zbor Zakonodajno-pravna služba se oglasi s kopico amandmajev, ki niso samo pravno formalne narave in v celem postopku hitenja uspeš zagrešiti še diskriminacijo nad otroci. Pa čestitke ej. Pa vi ste svetovni fenomen. </font><br/>
<font size="4">	Torej grem naprej na konkretne zakonske določbe, vsebinsko kakor so problematične, začenši pri krajšanju očetovskega dopusta iz 30 na 15 dni. Kot smo lahko slišali v uvodni obrazložitvi, v skupni masi niti ne gre toliko za krajšanje dopusta, kolikor gre za prerazporejanje dopusta po različnih kategorijah, ki obstajajo, od očetovskega do starševskega dopusta. Pa vendarle mi v Levici ocenjujemo kot problematično, da se specifična kategorija očetovskega dopusta pokrajša iz 30 na 15 dni. Zakaj? Ja ravno zato, ker so otroci najbolj ranljivi in gospodinjstva najbolj potrebujejo vsako skrb in vsako pomoč, ki jo lahko dobijo takoj po porodu, ko so otroci najmlajši in ko so matere najbolj izčrpane. In ne vidim absolutno nobenega pametnega razloga, da bi ta očetovski dopust pokrajšali, sploh ker zmanjšuje vključenost očetov pri negi otrok v prvih mesecih. Res ne vem in ne razumem zakaj so šli predlagatelji tega zakona to pisati. Sicer je pa v primerjavi z ostalima dvema točkama, z vsebine to manj problematično. Bolj problematična je avtomatična dodelitev otroškega dodatka v materialni obliki. Zakaj konkretno gre? Gre za to, da ko ti zaprosiš Center za socialno delo za pomoč, se lahko tam socialni delavec odloči, da se bo otroški dodatek izplačal v naravi tri mesece. A tudi sicer, ko si upravičen do otroškega dodatka lahko gre po istem postopku. Se pravi, namesto nekih finančnih sredstev, potem ta prosilec dobi pomoč v naravi v kakšnih plenicah, mogoče hrani ali karkoli tako podobnega, če Inšpektorat Republike Slovenije za šolstvo in šport po uradni dolžnosti obvesti pristojni Center za socialno delo o uvedbi prekrškovnega postopka zoper starša učenca, ki iz neopravičljivih razlogov ne obiskuje pouka </font><br/>
<br/>
<b><font size="4">11. TRAK: (ŠZ) – 17.25</font></b><br/>
<br/>
<font size="4">	(nadaljevanje) ali drugih dejavnosti v okviru veznega programa osnovne šole, če si sposodim morda malo dolgočasno pravno formalno latovščino. Ampak v osnovi kaj to pomeni? Trenutno je postopek tak, da Center za socialno delo izpelje ugotovitveni postopek, preden se odloči za to ali se bo otroški dodatek izplačal v naravi ali v materialni obliki. Se pravi socialni delavec, ki se ukvarja za določenim gospodinjstvom, ki ima določeno rizično marginalno gospodinjstvo na skrbi, ki če le gre pozna tamkajšnje družinske člane, intimno pozna razmere, v rokah poseduje informacije na podlagi katerih se odloča kako postopati v zvezi z izplačili otroškega dodatka, kaj bi bilo najbolje in kaj bi bilo najbolj primerno. V resnici je tega odločanja na Centrih za socialno delo in pri socialnih delavcih veliko manj, kot bi ga moralo biti, ker so socialni delavci preobremenjeni, jih je premalo, so podplačani in se veliko manj kot s terenom, za kar jih načeloma v tej državi šolamo, ukvarjajo z birokracijo in so prisiljeni presojati stiske in gospodinjske socialne situacije skozi raznorazne papirje in skozi raznorazne tabelice, kar je narobe samo po sebi in mi bi se morali na področju socialnega dela premikati v diametralno nasprotno smer, v smeri terenskega dela, da gredo socialni delavci na teren, iščejo kje so tiste ranljive skupine, ki se morda sploh ne pokažejo na radarju, tam kjer se recimo kakšne starejše samske gospe, ki živijo na kakšni oddaljeni kmetiji, imajo nek kmečki penzion, ki ni vse skupaj nič, pozimi zmrzujejo, nimajo denarja za hrano in podobno. Tam pa, kjer se ve, da so gospodinjstva rizična, da živijo v revščini, da so potisnjena na margino in zato talec raznoraznih družbenih silnih, vgrajenih v kapitalizem, ki prežijo na reveže od zatekanja v kriminal, do morebitnega alkoholizma in tako naprej, pa seveda socialni delavec s terenskim delom lahko intimno spoznava neko situacijo v določeni konkretni družini in jim pomaga pri tem, da se izkopljejo ne zgolj z materialnimi sredstvi, ampak z aktivnim svetovanjem, vzpodbudami, krmiljenjem otroka, pomoči pri iskanju zaposlitev in tako naprej. To bi načeloma morala biti narava socialnega dela. Zdaj pa, namesto da bi poglabljali socialno delo, kot dejansko socialno delavko, da dela z ljudmi, imamo na mizi kaj? Še več birokratskega mehaničnega rokovanja z ljudmi, ki so se znašli v stiski, da bodo ja še bolj marginalizirani, da bodo ja še bolj penalizirani s tem, ko se jim otroškega dodatka ne bo izplačalo v financah, ampak se ga bo izplačalo v naravi. Ja kaj pa če je glih finančna situacija nekega konkretnega marginalnega revnega gospodinjstva taka, da bi morala tisti otroški dodatek ponucati za kurjavo recimo? V danih razmerah še posebej, ko imamo draginjo, imamo energetsko revščino, cene gredo gor, tako socialni prejemki, kot plače pa stopicajo za rastočimi cenami. Pa bi potem iz kakšnega drugega dohodka pokrili potrebe, ki jih imajo z otrokom in zadovoljili cilje, ki jih država zasleduje z inštitutom otroškega dodatka. Kaj pa takšna situacija? Izpostavljamo kot hipotetična, ampak ni. Tukaj in zdaj ta revna družina potrebuje otroški dodatek, da si z njem pomaga pri tem, da kupi kurjavo, čez dva meseca bo pa iz enega drugega dohodka pokrila šolske potrebščine za otroka. To po vašem predlogu ne bo več mogoče. Zakaj? Ker se bo zgodil nek prekrškovni postopek in potem bo avtomatizem, namesto dejanskega socialnega dela tisti, ki bo povedal, ti pa ne dobiš otroškega dodatka v financah, žal mi je, ne boš imel za kurjavo, dobil ga boš v delovnih zvezkih, ki jih otrok potrebuje šele čez pol leta. To je hudo problematično že v konceptu, še bolj je pa problematično v praksi, da družine že tako v stiski postavlja v še bolj neprijeten položaj. Namesto da bi se jim pomagalo, se jim nagaja in se jih penalizira. Se pravi, popolnoma </font><br/>
<br/>
<b><font size="4">12. TRAK: (ŠZ) – 17.30</font></b><br/>
<br/>
<font size="4">	(nadaljevanje) skregano z vsemi cilji socialne politike, socialnega dela, ki naj bi jih v tej državi zasledovali, kot socialna država. Ja ljudem je treba pomagati, to jim pač ne pomaga. Tiste, ki so v stiski, potiska še globlje v drek. Naslednja določba, ki je pisana z enako grozno protisocialno logiko je znižanje otroškega dodatka, v kolikor otrok ne nadaljuje s srednješolskim izobraževanjem. V kakšnih gospodinjstvih mislite, da prihaja do situacij, ko otrok ne nadaljuje s srednješolskim izobraževanjem. Prosim povejte mi, kakšno gospodinjstvo, kakšni starši, kakšna družina je tista, ki si ne želi, da bi njihov otrok šel skozi izobraževanje, ga zaključil, se našel v svojem življenju, našel v svojem poklicu, našel mesto v družbi in uspel po kakršnemkoli kriteriju ga že družba ta uspeh meri. Povejte mi ali res mislite, da obstaja kakršnakoli družina, ki ne bi za svojega otroka želela najboljše, vključno s tem, da dobi dobro izobraževanje in da po osnovni šoli gre naprej v srednjo šolo in potem šolanje še nadaljuje. Ne ni. Od vseh družin, ki jih imamo v tej državi dam roko v ogenj, da brez pritiska in v normalnih pogojih ni družine in ni staršev, ki ne bi želel najboljše za svojega otroka in ki ga ne bi poslali po osnovnošolskem izobraževanju naprej v srednješolsko izobraževanje. Zakaj torej bi tistim družinam, ki so v takšni stiski in v takšnem razsulu, da otrok izpade iz srednješolskega izobraževanja, šolanja ne nadaljuje, odrezal eno tretjino otroškega dodatka. Pa po kakšni logiki se vam zdi to neka pametna in dobra ideja. Res, mislim samo v družinah, ki so v socialni stiski in trpijo še dodatne druge posledice svoje socialne izključenosti in družbene marginalizacije ala alkoholizem in tako naprej, lahko pride do scenarija, da otrok ne nadaljuje s srednješolskim izobraževanjem. Ampak namesto, da bi tem otrokom pomagali, namesto da bi pristopili k tem družinam, jih izbrskali iz njihovega groznega marginalnega položaja in jim pomagali, da se vzpostavijo nazaj, kot neka enota socialna in ekonomska, delate kaj? Ja, še ta mizerni dohodek, ki ga iz otroškega dodatka dobijo, bi ga potolkli za eno tretjino. Mislim, pa kaj je z vami narobe. Ali res mislite, da boste kakšnemu otroku pomagali s tem, da boste družini v kateri živi in odrašča, izrezali otroški dodatek namenjen njemu za eno tretjino, če tak otrok ne bo šel naprej v šolo. In zagotovo ne bo šel naprej v šolo, zaradi tega, ker bi se sam odločil, da zdaj pa, ko je osnovno šolo končal je pa dovolj, je pa dovolj izobražen, on bo šel svojo mirno svobodno pot po svetu. Ampak obstajajo socialni razlogi, hudi, težki, travmatični socialni razlogi, da se to ne dogaja. Ampak ne. Nova Slovenija in njeno Ministrstvo za delo, gremo znižati otroški dodatek družinam, ki so v največji jebi in katerih otroci ne nadaljujejo srednješolskega šolanja, zaradi tega, ker imajo doma podrto družino. Morda v tem vsebinskem kontekstu zvezi celo banalno, pa vendarle je tu še drugi nekoliko bolj tehnični argument. Da otroški dodatek na noben način ni sestavljen iz kakšnih procentov in deležev, ki bi rekli glej, ta del otroškega dodatka družina prejema iz naslova socialne varnosti, spet drugi del otroškega dodatka družina prejema iz naslova izobraževanja, to ne obstaja. Samo to, da ste se vi odločili eno tretjino otroškega dodatka revnim družinam, kjer otroci ne nadaljujejo naprej v srednjo šolo zrezati, je preprosto vaš umotvor, ki ni ne v logiki otroškega dodatka, kot transferja na noben način utemeljen. Še več. Če pogledamo kdo vse te otroške dodatke prejema, vidimo, da to kar počnete je v nasprotju in kot sem uvodoma dejal, diskriminatorno. Ja saj, ta otroški dodatek prejemajo tudi družine oziroma tudi otroci, ki so v predšolskih stadijih. Ja ti pa tudi ne hodijo v šolo, pa </font><br/>
<br/>
<b><font size="4">13. TRAK: (ŠZ) – 17.35</font></b><br/>
<br/>
<font size="4">	(nadaljevanje) imajo otroški dodatek. A ti pa potem dobijo ga v celoti? Nekdo, ki je pa nekoliko starejši otrok, pri svojih 16-ih letih, tam pa ne dobijo otroškega dodatka, čeprav bi ga, čeprav je nekdo, ki je vpisan v srednješolske smeri in s študijem nadaljuje, pa prihaja iz socialno ranljivega okolja, upravičen tudi do državne štipendije. A potem glih tako on pride še otroški dodatek? Torej niti iz vsebinske logike, niti iz logike samega otroškega dodatka, kot transferja, niti s pravnoformalnih gabaritov v katerih se podeljuje otroški dodatek in se z njim rokuje, ta določba preprosto ne pije vode. Ampak ta glavni razlog, najbolj problematični razlog je pa tisti vsebinski, ki sem ga vzel na začetku. Prav nobenemu otroku se ne bo pomagalo in prav nobeni družini se ne bo pomagalo, če se ji stolče otroški dodatek za eno tretjino, ker otrok ne obiskuje srednješolskega izobraževanja, ker tega srednješolskega izobraževanja ne obiskuje po svoji lastni volji, niti ga tja po svoji lastni volji starši ne pošiljajo, ampak je to lahko izključno posledica hude socialne stiske in hudega marginaliziranega položaja, v katerem se je nek otrok in njegova družina znašla. </font><br/>
<br/>
<font size="4">	</font><b><font size="4">PREDSEDNICA EVA IRGL:</font></b><font size="4"> Najlepša hvala tudi vam za vašo razpravo.</font><br/>
<font size="4">	Še vedno smo pri 1. členu. Naj povem, da imam sedaj prijavljenega še gospoda Jožefa Lenarta, potem pa gospoda Primoža Siterja, potem bom pa nekako, glede na to, da nimam več želje po razpravi k 1. členu, razpravo k 1. členu zaprla. Potem imamo 2. in 3. člen, kjer nimamo vloženih amandmajev, v kolikor bo želel kdo pri teh dveh členih razpravljati, naj me opozori, sicer bom odprla razpravo k 4. členu in tukaj je vložen amandma. Sedaj pa dajem besedo gospodu Jožefu Lenartu. Izvolite.</font><br/>
<br/>
<font size="4">	</font><b><font size="4">JOŽEF LENART (PS SDS):</font></b><font size="4"> Hvala lepa za besedo, spoštovana predsednica.</font><br/>
<font size="4">	Torej obravnavamo spremembe in dopolnitve Zakona o starševskem varstvu in družinskih prejemkih. Sam moram reči, da predlog prinaša več dobrih rešitev, nekako pa se tudi sledi usklajevanju z Evropsko unijo, se pravi imamo že v veljavi direktive Evropske unije in pa sveta iz leta 2019, ki nekako spodbujajo usklajevanje poklicnega in zasebnega življenja staršev in oskrbovancev, tako potem tudi v želji, da bi partnerji prevzeli enakopraven delež obveznosti skrbi, torej oskrbe otrok od seveda rojstva pa tam nekje do tretjega leta starosti, na več in potem tudi pri vzgoji, kar pomeni, da je prav, da se tudi očetje aktivno vključijo, nekako enakovredno vključujejo v skrb za otroka in seveda pozneje tudi v vzgojo otroka. Pričakujejo se nekako koristi iz tega zakona in sicer povečanje koristi otrok, potem tudi izboljšanje položaja družin, tako da vredno je zakon podpreti, nekako sem mnenja, da bo imel pozitivne učinke, da bo za otroke še boljše poskrbljeno. Potem tudi verjamem, da bo dolgoročno ob seveda vseh drugih ugodnih pogojih za družine imel tudi učinek, da se bodo pari še pogosteje odločali za starševstvo in seveda da se bo dolgoročno gledano tudi naša demografska slika iz teh razlogov izboljševala pozitivno.</font><br/>
<font size="4">	Hvala lepa.</font><br/>
<br/>
<font size="4">	</font><b><font size="4">PREDSEDNICA EVA IRGL:</font></b><font size="4"> Najlepša hvala tudi vam.</font><br/>
<font size="4">	In zdaj še kot zadnjemu dajem besedo gospodu Primožu Siterju. Izvolite.</font><br/>
<br/>
<font size="4">	PRIMOŽ SITER (PS Levica): Ja, hvala lepa za besedo. Spoštovane kolegice in kolegi, dober večer.</font><br/>
<font size="4">	Zdaj, kot je že bilo parkrat rečeno danes, v bistvu imamo v zadnjih mesecih pred sabo širši paket socialne reforme oziroma kot ji bolj upravičeno rečeno antisocialne reforme, ker dejansko posega na socialni zemljevid Slovenije dokaj negativno, pa bom v svoji razpravi zelo jasno utemeljil zakaj. In zdaj, tukaj je se pravi ena od teh etap, ena od štirih etap posega v socialno državo. Novela Zakona o starševskem varstvu in družinskih prejemkih poglablja revščino med že tako revnimi marginaliziranimi družbenimi </font><br/>
<br/>
<b><font size="4">14. TRAK: (ŠZ) – 17.40</font></b><br/>
<br/>
<font size="4">	(nadaljevanje) skupinami, družinami, če hočete, posamezniki. Problematično je, kar je bilo tudi danes že izpostavljeno, da odvzema avtonomijo socialnim delavcem, da omejuje možnost očetovskega dopusta in tako naprej. In zdaj naprej, krovna ugotovitev. Socialno politiko kolegice in kolegi se spreminja na bolje oziroma bom prebesedil. Ko socialno politiko spreminjaš, če jo hočeš spreminjati, jo spreminjaj na bolje, ker sicer je katastrofa. In ta zakon oziroma ta paket zakonov, ta antisocialna reforma je diametralno nasprotje tistega, kar bi moralo biti. Kot rečeno, poglabljanje revščine, marginaliziranje skupin, družin, posameznikov, odvzemanje avtonomije socialnim delavcem, omejevanje možnosti očetovskega dopusta in tako naprej. In zdaj, najprej morebiti ena taka zdaj že tradicionalna ugotovitev, saj smo v teh dveh letih te vlade smo se navadili predvsem na eno stvar. Zakaj bi se predlagatelj, vlada ali njen parlamentarni podaljšek v koaliciji ukvarjal z javnim dialogom, ukvarjal s stroko, ukvarjal z javnostjo in deležniki, ki se jih materija zakona, kateregakoli tiče, če se ne rabiš. Če lahko zakon oziroma procesno stvar zapakiraš tako, da zaobideš javno razpravo, stroko, vpletene. In to se dogaja s tem zakonom. Vlada je že poskušala s antisocialnimi prijemi, pa je ugotovila, da je preko svojega obvoda v poslanski skupini Nove Slovenije bistveno bolj smiselno. Tukaj se seveda s predlagateljem strinjam. Niste predlagatelji Poslanska skupina NSi zavezani k temu, da stvar vržete v ekonomsko socialni svet, da spravite skozi vso kolesje javne obravnave, čemur je sicer zavezana vlada. Je pa to en tak, po domače rečeno »easy way out«. Torej tukaj smo, imamo eno materijo, ki brazda socialni zemljevid Republike Slovenije, brez ruzaka odgovornosti, da se o tem dejansko izjasni stroka oziroma zainteresirani deležniki, ekonomsko socialni svet in tako naprej. Tako, da moje vprašanje je predlagatelj, koga ste sploh vprašali ali jim je to v redu? Zaenkrat še vsi, razen vaši bratje iz Ministrstva za delo, ki se seveda strinjajo, saj so sami arhitekti teh idej, kdo je to požegnal? Kdo se strinja? Sindikati ne, to vemo, kje so, ne vem organizacije, ki se na terenu ukvarjajo z revščino, ki se ukvarjajo z odrinjenimi skupinami, družinami, posamezniki, kje so njihova stališča? Vidimo, da Državni svet je povedal svoje, je izrekel svoje negativno mnenje, svojo negativno mnenja je izrekla Zakonodajno-pravna služba. Stvari so jasne. Kje so tukaj nevladne organizacije, ki se ukvarjajo z odrinjenimi skupinami, z družinami na robu? Pa sploh še nisem pri vsebini. In zdaj, takole. V Levici za razliko od predlagateljev, NSi-ja in o tem smo nekajkrat že v tem Državnem zboru govorili, vztrajamo, da družinska politika ni samo natalitetna politika. Slovenci razplajajte se, da vas bo čim več in ne vem, da bo cerkev imela čim več sledilcev ali kaj. Družinska politika ni samo spodbujanje po neki Počivalškovi logiki mogoče ali kakorkoli, spodbujanje natalitetne politike, spodbujanje ljudi k temu, da ne vem, ohranimo slovenski rod ali kaj. Družinska politika, če ni socialna politika v prvi fazi, je pač nesmiselna. In socialna politika, kot taka pa ima svojo prvo in glavno nalogo, svoj gabarit na katerem v celoti stoji, odpravljanje revščine in v tem primeru prikrajšanosti otrok v družbi. </font><br/>
<br/>
<b><font size="4">15. TRAK: (ŠZ) – 17.45</font></b><br/>
<br/>
<font size="4">	(nadaljevanje) To je jedro in steber in sidro in kompas, vse socialne politike, vse družinske politike v kontekstu socialne politike. In zdaj, tale socialna reforma, ki torej se ne dotika samo tega zakona, ampak celotnega paketa, pa počne ravno obratno. Mislim, da je Miha prej zelo dobro analiziral glavne točke, ampak v glavnem pa kar vidimo tukaj en in isti vzorec, poglabljanje družbene neenakosti, potiskanje revnih in že sicer marginaliziranih družin, še bolj na obrobje družbe in zdaj unikat in biser tega konkretnega predloga je pa diskriminacija ene skupine otrok. Diskriminacija med tistimi otroci, ki so okej in tistimi, ki niso okej. In stvar je seveda široka. Družinske natalitetne, družinske politike seveda ne moreš z enim zamahom, z enim zakonom, ki ga še po malo pohitrenem postopku sprejmemo, spremeniti. Razumeti moraš, da socialna politika je bistveno širša politika. Da so stiske ljudi, ki jih socialna politika mora reševati, prepletene s problemom dostopa do šolstva, dostopa do zdravstva, do stanovanja, do dolgotrajne oskrbe in tako naprej. Stvar je pač prepletena. Področje dela je prepleteno s socialno, družino, z delom in tako naprej. Tako, da rešitve, ki so tukaj, te socialne politike ne rešujejo. In tale konkreten predlog zakona, torej o starševskem varstvu in družinskih prejemkih vsebuje kar nekaj spornih določb. V prvi vrsti seveda velja zopet poudariti in izpostaviti avtomatizem pri izplačilu otroškega dodatka v materialni obliki in zmanjšanje otroškega dodatka za 33 %. Torej v primeru, če otrok ne nadaljuje s svojim šolanjem v srednjo šolo, se mu avtomatsko odbije oziroma se družini odbije 33 % tega otroškega dodatka. Predlagatelj sicer navaja, zdaj bom parafraziral, da je cilj predlaganih sprememb vzpodbuda otrok za nadaljnje izobraževanje. Se pravi, če jaz prav razumem, družina ki je v stiski, ki že tako ali tako ne ve kaj naj, bodisi zato, ker so starši brez službe ali so v nekih negotovi situaciji tako ali drugače, ali je so v igri odvisnosti, družinsko nasilje ali karkoli. In so to povodi za to, da otrok ne more ali nima priložnosti nadaljevati s svojim šolanjem iz osnovne v srednjo šolo, ga bomo zdaj spodbudili kako? Ne s tem, da pride skrben socialni delavec do njega ali pa do družine, ponudi boljšo alternativo, ponudi varnost, ponudi ne vem, mogoče varno hišo ali pa išče priložnosti za zaposlitev staršev, išče načine kako z drugimi socialnimi transferi za katere mogoče družina ne ve, lahko pomaga prebroditi  to krizo in se od tam naprej naštelati v neko približno socialno in ekonomsko varnost. Ne, pride s kaznijo. Pride z odbitkom morebiti enega redkih prihodkov v družinski proračun in ga zmanjša za tretjino. Kaj je tukaj vzpodbudno? Jaz si ne znam to razložiti kot vzpodbudo. Lahko mi pomagate predlagatelj mogoče, ne vem, mi lahko ti Aleksander razložiš kaj je tukaj vzpodbudnega, na kakšen način naj to kaznovalno politiko razumem kot vzpodbudo, ampak jaz tega res ne morem razumeti. Vzpodbuda otrok sicer za izobraževanje, o vzpodbudi otrok za izobraževanje se lahko bolj plodno pogovarjamo, na ravni zagotavljanja dostopnega javnega šolstva, ker se je tudi zamajalo, roko na srce pod to vlado, pa z drugimi socialnimi ukrepi, ki seveda dajejo v družinskem okolju sploh predpogoj zato, da lahko otrok normalno živi in si privošči sploh šolanje. In zdaj vzporedno s tem, </font><br/>
<br/>
<b><font size="4">16. TRAK: (ŠZ) – 17.50</font></b><br/>
<br/>
<font size="4">	(nadaljevanje) ko že imamo, predstavljajmo si neko družinsko situacijo, ki je tako ekstremno socialno šibka, kjer je problematika, visoka problematika, bodisi zopet ali nasilje ali takšna ali drugačna socialna izključenost, pride pa še ta super antisocialni ukrep odvzema avtonomije socialnim delavcem, v bistvu prepuščanje izračuna tega, kdo bo deležen empatije s strani družbe in države, najbrž nekemu algoritmu. Torej, minus človek, stran od človeka, stran od socialnega delavca, stran od socialne delavke, stran od stika človeka s človekom, stran od pogovora med nekom, ki socialno stisko razume, ki se je za to šolal, ki je zato tam, ki ga zato družba tam ima, v nek avtomatizem. Kaj pa je to drugega kot rinjenje, porivanje že tako marginaliziranih skupin ljudi, ki so že tako na družbenem robu, ki si niti mogoče ne upajo stopiti znotraj nekih družbenih okvirjev, zaradi bodisi svoje revščine ali česarkoli drugega. Še bolj na rob. Še bolj stran od priložnosti, še bolj stran od možnosti za neko normalno delo in v Levici spoštovane kolegice in kolegi smo na zelo jasnem stališču, da morajo socialni delavci ohranjati čim večjo avtonomnost v opravljanju svojega dela. Konec koncev, socialni delavec ni poklic, socialni delavec je življenjsko poslanstvo. Jaz ne vem, če ste kadarkoli bili poslanke in poslanci v stiku s kakšnim socialnim delavcem, ampak jaz nisem srečal niti enega, ki bi bil socialni delavec od osmih do štirih. Majo strokovna znanja, imajo izkušnje za pristop k socialnim stiskam, najbolj so poklicani za to, da na njih odgovarjajo s pravimi ukrepi. V vsakem primeru pa imajo v rokah orodje za pristop k socialnim stiskam, ki ne sme biti iz naslova sistema oblikovan na kazni, na prisili, na nadzoru, ampak na neki človeški, da rečem toplini, kontaktu in razumevanju, pomoči, povezovanju, vključevanju. To je jedro socialne države. Ne pa tretjinski odbitek k socialnemu transferju oziroma otroškemu dodatku in ledeno stanje, brezstično stanje brez ljudi v tem procesu. Kako bo nekdo v hudo socialni stiski komu ali čemu razložil svojo stisko razložil razloge zakaj se je znašel v stiski, če ne človeku, ki je tam zato, da posluša. In verjemite mi, to si socialni delavci želijo. Še enkrat, pejte na kakšno ekskurzijo v kakšen Center za socialno delo in vprašajte socialne delavke in socialne delavce, česa si v svojem delu bolj želijo. Še več formularjev, upravljanja s še več računalniškimi programi, ali več časa za ljudi? Zato še enkrat. Jaz ne razumem politične akcije, razen kar je Miha prej namignil, uničevanje še tistih nekaj stebrov socialne države, ki ostanejo preden se mandat zaključi. Vprašanje predlagatelju ostaja, ali ste vi koga sploh vprašal zakaj se to, mislim, kaj sploh to je, ta materija. Aleksander ne rabiš me odgovoriti, ker vem da nisi ti arhitekt tega zakona. Ampak pošiljam vprašanje v eter, je predlagatelj sploh koga vprašal kaj o tem pravijo ljudje, ki se z revščino ukvarjajo, kaj o teh, v navednicah »rešitvah« pravijo, ne vem, nevladne organizacije, ki se ukvarjajo z odpravljanjem revščine, CSD-ji, kaj pravijo sindikati, predstavniki ljudi, ki se ukvarjajo z odpravljanjem revščin, odpravljanje socialnih stisk. Ta zakon je nekaj napisano nekaj, dajmo hitro spraviti nekaj hitro čez in potem gremo domov in v nove volitve. Tako, da glejte, določbe v tem zakonu so vnesene za zaključek </font><br/>
<br/>
<b><font size="4">17. TRAK: (ŠZ) – 17.55</font></b><br/>
<br/>
<font size="4">	(nadaljevanje) da glejte, določbe v tem zakonu so vnesene za zaključek popolnoma stihijsko, vidim brez smisla, posveta in nam nekega jasnega socialnega namena, brez ustreznih utemeljitev, jaz nisem utemeljitev zdaj slišal in tudi odgovorov na vprašanje, ki smo jih vsaj kolega Miha in Andreja izpostavila, razen nekih klicev po tem, da se družba roko na srce tudi v svojem socialnem aspektu tradicionalizira, da se družbene vloge matere in očeta postavijo na neke tradicionalne temelje in da kot so predstavniki stranke, ki drži v svojih krempljih ministrstvo za delo in socialo že večkrat na glas in brezsramno izrekli. Socialna država mora funkcionirati tako, da si človek najprej pomaga sam, potem naj mu pomaga družina, potem pa, če kaj časa ostane, mu bo pa mogoče država prišla nasproti. / oglašanje iz dvorane/ Ja, med tem ko plačuje človek davke. Tako, da podpore takšnemu antisocialnemu zakonu z naslova Poslanske skupine Levica ne bo. Mislim, da smo bili v svoji utemeljitvi zelo jasni, bi pa pričakoval od arhitektov tako pomembne materije, kot je preživetje otrok, še posebej v šibkih družinah, da bi si tudi sami bolj argumentirano lotili pisanja zakonskih predlogov. </font><br/>
<font size="4">	Hvala lepa.</font><br/>
<br/>
<b><font size="4">	PREDSEDNICA EVA IRGL:</font></b><font size="4"> Najlepša hvala tudi vam.</font><br/>
<font size="4">	Sedaj zaključujem razpravo k 1. členu in odpiram razpravo k 4. členu, kajti tukaj imamo vložen amandma. Sprašujem, če želi kdo razpravljati? Vidim, da ne, tako da dajem amandma Poslanske skupine Nova Slovenija na glasovanje. Dajte se pripraviti. Glasujemo.</font><br/>
<font size="4">	Kdo je za? (7 članov.) Kdo je proti? (Nihče.)</font><br/>
<font size="4">	Ugotavljam, da je amandma sprejet.</font><br/>
<font size="4">	Odpiram razpravo k 5. členu in vloženem amandmaju. Sprašujem, če želi kdo razpravljati? Vidim, da ne, tako da dajem na glasovanje amandma. Glasujemo.</font><br/>
<font size="4">	Kdo je za? (7 članov.) Kdo je proti? (Nihče.)</font><br/>
<font size="4">	Ugotavljam, da je amandma sprejet.</font><br/>
<font size="4">	Odpiram razpravo k 6. členu in vloženem amandmaju. Vidim, da ni želje po razpravi, tako da dajem amandma na glasovanje. Glasujemo.</font><br/>
<font size="4">	Kdo je za? (6 članov.) Kdo je proti? (Nihče.)</font><br/>
<font size="4">	Ugotavljam, da je amandma sprejet.</font><br/>
<font size="4">	Sedaj od 6. do 9. člena nimamo vloženih amandmajev. Vseeno sprašujem, če želi kdo razpravljati k tem členom? Vidim, da ne, tako da imamo sedaj odpiram razpravo k 10. členu in tukaj imamo amandma k 10. členu in ga kot takšnega dajem na glasovanje. V kolikor ni želje po razpravi, glasujemo.</font><br/>
<font size="4">	Kdo je za? (7 članov.) Kdo je proti? (Nihče.)</font><br/>
<font size="4">	Ugotavljam, da je amandma sprejet.</font><br/>
<font size="4">	Odpiram razpravo k 11. členu in vloženem amandmaju. Tudi tukaj ne vidim želje razpravi, tako da dajem amandma na glasovanje. Glasujemo.</font><br/>
<font size="4">	Kdo je za? (7 članov.) Kdo je proti? (Nihče.)</font><br/>
<font size="4">	Ugotavljam, da je amandma sprejet.</font><br/>
<font size="4">	Prehajamo na odločanje oziroma razpravo k 12. členu in vloženem amandmaju. Tudi tukaj ni želje po razpravi, tako da dajem amandma na glasovanje. Glasujemo.</font><br/>
<font size="4">	Kdo je za? (7 članov.) Kdo je proti? (Nihče.)</font><br/>
<font size="4">	Ugotavljam, da je amandma sprejet.</font><br/>
<font size="4">	K 13. členu nimamo vloženega amandmaja. Odpiram razpravo k 14. členu in vloženem amandmaju. Ni želje po razpravi, tako da dajem amandma na glasovanje. Glasujemo.</font><br/>
<font size="4">	Kdo je za? (7 članov.) Kdo je proti? (Nihče.)</font><br/>
<font size="4">	Ugotavljam, da je amandma sprejet.</font><br/>
<font size="4">	V razpravo in odločanje o amandmaju dajem 15. člen in amandma k 15. členu. Ni želje po razpravi, tako da dajem na glasovanje amandma. Glasujemo.</font><br/>
<font size="4">	</font><br/>
<b><font size="4">18. TRAK: (ŠZ) – 18.00</font></b><br/>
<br/>
<font size="4">	(nadaljevanje) Kdo je za? (7 članov.) Kdo je proti? (Nihče.)</font><br/>
<font size="4">	Ugotavljam, da je amandma sprejet.</font><br/>
<font size="4">	Odpiram razpravo k 16. členu in vloženem amandmaju. Ni želje po razpravi, zato dajem takšen amandma na glasovanje. Glasujemo.</font><br/>
<font size="4">	Kdo je za? (7 članov.) Kdo je proti? (Nihče.)</font><br/>
<font size="4">	Ugotavljam, da je amandma sprejet.</font><br/>
<font size="4">	K 17. členu nimamo vloženega amandmaja, tako da razen če bi kdo želel k temu členu razpravljati. Vidim, da ne. Zaključujem razpravo. </font><br/>
<font size="4">Odpiram razpravo in dajem v razpravo amandma k 18. členu. Ni želje po razpravi. Glasujemo.</font><br/>
<font size="4">	Kdo je za? (7 članov.) Kdo je proti? (Nihče.)</font><br/>
<font size="4">	Ugotavljam, da je amandma sprejet.</font><br/>
<font size="4">	K 19. členu nimamo amandmaja. </font><br/>
<font size="4">Prehajamo na odločanje oziroma v razpravo dajem 20. člen in amandma k 20. členu. Ni želje po razpravi, tako da dajem amandma na glasovanje. Glasujemo.</font><br/>
<font size="4">	Kdo je za? (7 članov.) Kdo je proti? (Nihče.)</font><br/>
<font size="4">	Ugotavljam, da je amandma sprejet.</font><br/>
<font size="4">	Imamo še amandma k 21. členu. Ne vidim želje po razpravi k temu členu, tako da dajem amandma k 21. členu na glasovanje. Glasujemo.</font><br/>
<font size="4">	Kdo je za? (7 članov.) Kdo je proti? (Nihče.)</font><br/>
<font size="4">	Ugotavljam, da je amandma sprejet.</font><br/>
<font size="4">	Imamo še 22. in 23. člen, v kolikor želi kdo razpravljati. Vidim, da ne, tako da sedaj prehajamo še na glasovanje o vseh členih skupaj. Aha, k 22. členu imamo že vložen amandma, se opravičujem, to je pa moja napaka, tako da hvala za to opozorilo. Ker ne vidim želje po razpravi dajem amandma na glasovanje. Glasujemo. </font><br/>
<font size="4">	Kdo je za? (7 članov.) Kdo je proti? (Nihče.)</font><br/>
<font size="4">	Ugotavljam, da je amandma sprejet.</font><br/>
<font size="4">	Sedaj imamo torej še 23. člen. Že prej sem povedala, da ni želje po razpravi, zato sedaj prehajamo še na glasovanje o vseh členih skupaj. glasujemo.</font><br/>
<font size="4">	Kdo je za? (7 članov.) Kdo je proti? (2 člana.)</font><br/>
<font size="4">	Ugotavljam, da so členi sprejeti.</font><br/>
<font size="4">	Poročevalka odbora na seji Državnega zbora bo sama kot predsednica. </font><br/>
<font size="4">	S tem zaključujem drugo obravnavo predloga zakona na matičnem delovnem telesu. Vse skupaj lepo pozdravljam in vam želim prijeten dan še naprej. Srečno. Nasvidenje. </font><br/>
<br/>
<b><font size="4">Seja je bila končana 16. marca 2022 ob 18.03.</font></b>
</root>