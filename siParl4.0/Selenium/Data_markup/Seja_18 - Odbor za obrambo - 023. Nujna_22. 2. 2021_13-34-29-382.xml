<root>
<h5 class="label"><span>Vsebina zapisa seje</span></h5><div align="center">
<p><b><font size="4">REPUBLIKA SLOVENIJA</font></b><br/>
<b><font size="4">DRŽAVNI ZBOR</font></b><br/>
<b><font size="4">ODBOR ZA OBRAMBO</font></b><br/>
<b><font size="4">23. nujna seja</font></b><br/>
<br/>
<b><font size="4">(22. februar 2021)</font></b><br/>
</p></div><br/>
<b><font size="4">Sejo je vodil Andrej Černigoj, podpredsednik Odbora za obrambo.</font></b><br/>
<b><font size="4">Seja se je začela ob 15. uri.</font></b><br/>
<br/>
<b><font size="4">	PODPREDSEDNIK ANDREJ ČERNIGOJ:</font></b><font size="4"> Najprej lep dober dan! Najprej bi se vam rad opravičil zaradi tehničnih težav, ki so potrebovale, da smo sejo zamaknili za eno uro. Vse te težave smo odpravili, tako da lahko ugotavljam, da z veseljem nadaljujemo 23. nujno sejo. </font><br/>
<font size="4">	Pričenjam 23. nujno sejo Odbora za obrambo, ki je bila sklicana na podlagi 47. in drugega odstavka 48. člena Poslovnika Državnega zbora. Pozdravljam vse navzoče člane odbora, državnega sekretarja gospoda Uroša Lampreta, državnega sekretarja na Ministrstvu za zunanje zadeve gospoda Gašperja Dolžana, državnega sekretarja v kabinetu predsednika vlade mag. Bojana Podgrajca, brigadirja Uroša Paternusa načelnika štaba in druge vabljene. Se opravičujem, na tem mestu bi tudi pozdravil gospoda Buta, generalnega direktorja Uprave Republike Slovenije za zaščito in reševanje. </font><br/>
<font size="4">	Obveščam vas, da se je za današnjo sejo opravičil poslanec Jani Ivanuša in opravičil se je tudi predsednik odbora gospod Samo Bevk. Svojo odsotnost je opravičil tudi Boštjan Šefic iz Urada predsednika republike. Na seji kot nadomestni članice in člani odbora s pooblastili sodelujejo, pridobil sem samo eno pooblastilo, Poslanska skupina Lista Marjana Šarca in poslanca Marjana Šarca nadomešča pooblašča Rudija Medveda. </font><br/>
<font size="4">	Prehajamo na določitev dnevnega reda seje odbora po prvem odstavku 64. člena. S sklicem seje ste prejeli naslednji dnevni red: Predlog deklaracije o usmeritvah za delovanje Republike Slovenije v inštitucijah Evropske unije v obdobju 2021 do 2024. Ker v poslovniškem roku nisem prejel predloga za razširitev dnevnega reda oziroma za umik katere od predlaganih točk dnevnega reda je določen dnevni red seje kot je predlagan s sklicem. </font><br/>
<br/>
<font size="4">Prehajamo na </font><b><font size="4">1. TOČKO DNEVNEGA REDA, TO JE PREDLOG DEKLARACIJE O USMERITVAH ZA DELOVANJE REPUBLIKE SLOVENIJE V INŠTITUCIJAH EVROPSKE UNIJE V OBDOBJU 2020-2021 DO 2020-2024.</font></b><font size="4"> </font><br/>
<font size="4">Predlog deklaracije o usmeritvah za delovanje Republike Slovenije v inštitucijah Evropske unije v obdobju 2020-2021 do 2020-2024 je v Državnem zboru v obravnavo predložila Vlada Republike Slovenije. Odbor za obrambo bo deklaracijo obravnaval kot matično delovno telo na podlagi drugega odstavka 154.g člena Poslovnika in pri tem pozornost namenil tistim delom predloženega akta, za katero obravnavo je vsebinsko oziroma delovno pristojen. V tem primeru govorimo o točkah 37, 39 in 42 predloga deklaracije. Predlogi za amandmaje odbora k predlogu deklaracije se lahko predlagajo do zaključka obravnave posameznih delov predloga akta. Mnenje odbora skupaj z morebitnimi amandmaji bomo posredovali pristojnemu odboru, to je Odboru za zunanjo politiko. Najprej predajam besedo predstavniku Ministrstva za zunanje zadeve, državnemu sekretarju Gašperju Dolžanu. Izvolite. </font><br/>
<br/>
<b><font size="4">GAŠPER DOLŽAN:</font></b><font size="4"> Spoštovani predsedujoči! Hvala za besedo. Spoštovani poslanke in poslanci! Dovolite mi, da uvodoma povem nekaj besed zakaj imamo pred seboj predlog deklaracije takšen kakršnega imamo. Gre za to, da vlada v skladu s 5. členom zakona o sodelovanju med vlado in Državnim zborom o zadevah EU najmanj enkrat letno poroča Državnemu zboru o stanju v EU in položaju Slovenije v njej. Državni zbor nato na podlagi 110. člena Poslovnika sprejme stališča o političnih usmeritvah za delovanje Republike Slovenije v institucijah EU in prednostnih nalogah v prihodnjem obdobju. Temeljni namen te obravnave je prispevati k preglednemu ciljno usmerjenemu in pa predvsem usklajenemu delovanju Slovenije v institucijah EU. Vlada je pripravila ta predlog deklaracije že trinajstič zapored. Tokratni predlog je sicer z rahlo zamudo, ki je nastala zaradi več razlogov, in sicer menjave vlade, potem pandemije, pa tudi zaradi dejstva, da smo lovili objavo </font><br/>
<br/>
<b><font size="4">2. TRAK: (TB) – 15.05</font></b><br/>
<br/>
<font size="4">	(nadaljevanje) delovnega programa Evropske komisije, vmes pa smo imeli še Brexit in smo seveda želeli, da smo tu čim bolje obveščeni, ko sprejemamo deklaracijo za prihodnje obdobje.</font><br/>
<font size="4">	Ta predlog, ki je pred vami, uvaja novost in sicer, se nanaša na daljše časovno obdobje, kot je bila to praksa v preteklosti in sicer, za čas do leta 2024. V preteklosti se je deklaracija nanašala vedno na 18. mesečno obdobje in sicer, to je obdobje tria, treh predsedstev, vendar pa imamo od maja 2016 novost, v EU in to je medinstitucionalni sporazum med Evropskim parlamentom, Svetom EU in Evropsko komisijo, o boljši pripravi zakonodaje, s katerim so se institucije dogovorile za okrepitev letnega in večletnega načrtovanja v uniji. No in v skladu s tem sporazumom je bilo dogovorjeno, da bo za aktualno zakonodajno obdobje, na podlagi strateške agende, ki je bila sprejeta leta 2019, s strani evropskih voditeljev, prvič sprejet tudi skupni večletni delovni program, vseh teh institucij. No in predsedniki treh institucij so tako tudi 11. decembra, v lanskem letu, podpisali dogovor o glavnih ciljnih in prednostnih nalogah politik EU, za obdobje 2020 – 2024.</font><br/>
<font size="4">Tako se je na evropski ravni, poleg letnega načrtovanja, uvedla tudi dinamika večletnega načrtovanja dela institucij, s ciljem, kot rečeno, čim večje usklajenosti vseh treh institucij in v skladu z navedenim, ter glede na to, da je veljavna deklaracija potekla v sredini lanskega leta, lahko ugotovimo, da čas sprejemanja nove deklaracije, časovno sovpada z mandatom Evropske komisije in Evropskega parlamenta in zato Državnemu zboru predlagamo deklaracijo o usmeritvah za delovanje Republike Slovenije v institucijah EU za obdobje do konca aktualnega zakonodajnega cikla oziroma trajanja strateške agende. S tem bomo dosegli tudi večjo jasnost glede ključnih prednostnih nalog delovanja Republike Slovenije v EU.</font><br/>
<font size="4">Namen pričujoče štiriletne deklaracije je torej zagotoviti strateški okvir za načrtovanje na posameznih področjih. Na ta način bi lahko tudi, uskladili tudi domače razprave s političnim in zakonodajnim ciklom na ravni EU. Hkrati takšno načrtovanje umešča tudi interese Slovenije v dolgoročni strateški okvir, kot sta Strateška agenda Evropske unije 2019 – 2024 in Agenda za trajnostni razvoj do 2030.</font><br/>
<font size="4">Naj še poudarim, da sprejetje deklaracije za takšno časovno obdobje, seveda pomeni tudi pripravo, da ulovimo v naslednjem obdobju ta evropski cikel, torej, 2025 – 2029. Ko se bo sprejemala, na najvišji ravni, strateška agenda za naslednje obdobje, bo seveda, skladno s to dinamiko, ki bi jo s sprejetjem te deklaracije nekako osvojili, tudi Državni zbor lahko vključeval tudi v takratne razprave za načrtovanje za nadaljnje petletno obdobje. Skratka, tudi ta pogled za naprej se nam zdi zelo pomemben.</font><br/>
<font size="4">Toliko morda, kar zadeva samega pristopa. Kar pa zadeva vsebino, pa dovolite nekaj poudarkov. Želimo seveda, da je ta dokument čim bolj strnjen, zato je bistveno krajši od dosedanjih deklaracij. Želeli smo si, da nekako se osredotočimo res na tiste ključne politične usmeritve, ki naj veljajo za celotno obdobje in da s tem tudi nekako preprečimo podvajanje. V preteklosti smo bili priča, da so ti dokumenti, ki so bili osemnajstmesečni, nekako se ponavljali, z istimi dikcijami, ker se vmes pogosto na ravni EU niti ni dovolj zgodilo, da bi</font><br/>
<br/>
<b><font size="4">3. TRAK: (VP) 15.10</font></b><br/>
<br/>
<b><font size="4">	</font></b><font size="4">(nadaljevanje) lahko kaj bistvenega dodali. Tako, da zdaj pa mislimo, če bo to, kot rečeno, usklajeno z mandatnim obdobjem, bo to bistveno drugače. No, in kot rečeno, ta deklaracija oziroma predlog deklaracije nekako je usklajen ali pa skladen s strateško agendo. Poleg uvoda  ima gradivo štiri poglavja, in sicer govori o Evropski uniji in vrnitvi k temeljnim vrednotam, o novem in potrebnem zagonu, potem razčlenjuje šest prednostnih, zelo sicer na splošno, prednostnih področij delovanja Slovenije v EU in potem v zadnjem, četrtem sklopu tudi na kratko predsedovanje Slovenije v Svetu EU. </font><br/>
<font size="4">	Morda bi se osredotočil še na kratko v predstavitev teh šestih prioritet. Gre za, prvič, trajnostno okrevanje gospodarstva, drugič, krepitev ekonomske in socialne kohezije v Evropski uniji, tretjič, zaščito državljanov in njihovih svoboščin, četrtič, promocijo interesov in vrednot Evropske unije v sosedstvu in svetu ter nadaljevanje širitvenega procesa, petič, krepitev skupne zunanje politike ter poglabljanje transatlantskih vezi, ter šestič, učinkovitejše delovanje Evropske unije. </font><br/>
<font size="4">	Morda še nekaj besed o širšem kontekstu, ki nekako je bil podlaga za to, da smo se odločili za tak predlog čisto po vsebinski plati. Gre za to, da Evropa in svet sta močno zaznamovana s pandemijo COVID-19 in njenimi posledicami. Ključni poudarek obravnavanega obdobja bo torej trajnostno naravnano okrevanje po pandemiji. Obenem je to čas, ko moramo na podlagi izkušenj preteklega leta okrepiti odpornost Evropske unije in njeno pripravljenost na nove krize globalnih razsežnosti, pa naj gre za zdravstveno, ekonomsko, varnostno, hibridno, okoljsko ali kakršnokoli drugo obliko krize. Temu vidiku se želimo podrobneje posvetiti tudi v drugi polovici letošnjega leta, torej v času slovenskega predsedovanja svetu EU. </font><br/>
<font size="4">	Globalna razmerja so tudi brez pandemije že nekaj časa v procesu precejšnjih sprememb. Multipolarni svet postaja vse bolj nepredvidljiv in Evropa mora v njem najti svoj prostor ne le v ekonomskem, temveč tudi v političnem in navsezadnje v varnostnem smislu. Spremembe v Združenih državah Amerike pri tem obetajo poglobitev transatlantskih vezi. Hkrati je svet vse bolj zaznamovan s posledicami podnebnih sprememb, in, kot je znano, se je Evropska unija zavezala k podnebni nevtralnosti do leta 2050. Znani so tudi cilji do 2030  in čas je za implementacijo zelenega dogovora in naložbe v nove zelene tehnologije. </font><br/>
<font size="4">	Decembra lanskega leta je bil poleg večletnega finančnega okvira za obdobje 2021 do 2027 sprejet tudi zgodovinski dogovor o obsežnem instrumentu za okrevanje. Ta instrument je namenjen zagonu evropskega gospodarstva po pandemiji, za kar se bo Evropska komisija v imenu torej in za račun pravzaprav držav članic tudi prvič zadolžila. Slovenija je iz tega naslova upravičena do 2,1 milijarde evrov nepovratnih sredstev in do dodatnih 2,6 milijarde evrov posojil. Če temu dodamo še obseg nepovratnih sredstev iz naslednjega večletnega okvira, ta znesek znaša 10,2 milijarde evrov. In navadno nam seveda daje edinstveno priložnost, da v naslednjih letih s pametnimi naložbami v zeleno in digitalno preobrazbo bistveno okrepimo konkurenčnost našega gospodarstva, pa seveda tudi socialno kohezijo. In nenazadnje Slovenija v drugi polovici leta, kot sem že omenil in je na splošno znano, predseduje Svetu EU. In s tem imamo priložnost, da seveda aktivno ustvarjamo evropsko politiko </font><br/>
<br/>
<b><font size="4">4. TRAK: (TB) – 15.15</font></b><br/>
<br/>
<font size="4">	(nadaljevanje) in da utrdimo svoje mesto v Evropski uniji in da prispevamo h krepitvi zaupanja v institucije EU in s tem seveda tudi skušamo povečati svojo vidnost v evropskem in svetovnem merilu in za to se tudi intenzivno pripravljamo.</font><br/>
<font size="4">	Naj ob koncu še rečem, da seveda, ne glede na to, da predlagamo daljše časovno obdobje veljavnosti te deklaracije, da skladno z 5. členom Zakona o sodelovanju med Državnim zborom in Vlado, seveda Vlada še naprej ostaja zavezana, da letno poroča Državnemu zboru in s tem se seveda omogoča redna razprava o stanju v Evropski uniji in pa položaju Slovenije v njej. Vlada bo predvidoma, zdaj točno, težko povem, časovni okvir, ampak bomo pripravili kratko letno poročilo, o izvajanju v preteklem letu in seveda poglede za naprej.</font><br/>
<font size="4">Toliko morda za uvod, kar se pa tiče posameznih poglavij ali pa področij, pa so seveda tisti, bom rekel, nek, zelo kratki odstavki, s katerimi se boste po posameznih odborih srečevali in to je pa seveda na resornih ministrstvih, ki lahko povejo še kaj več. Predlagam oziroma v tem smislu, da ta del, na tem odboru, zapolni predstavnik ministra za obrambo.</font><br/>
<font size="4">Hvala lepa.</font><br/>
<br/>
<b><font size="4">PODPREDSEDNIK ANDREJ ČERNIGOJ:</font></b><font size="4"> Hvala državni sekretar, gospod Gašper Dovžan, za vašo osnovno predstavitev deklaracije o usmeritvah za delovanje Republike Slovenije v inštitucijah Evropske unije v obdobju 2021 – 2024.</font><br/>
<font size="4">V nadaljevanju sprašujem, če želi besedo predstavnik Ministrstva za obrambo, gospod državni sekretar Uroš Lampret? (Da.)</font><br/>
<font size="4">Dajem besedo, izvolite.</font><br/>
<br/>
<b><font size="4">UROŠ LAMPRET:</font></b><font size="4"> Spoštovani predsedujoči, najlepša hvala.</font><br/>
<font size="4">Spoštovani poslanke in poslanci, Slovenija bo tudi v naslednjem obdobju dejavna v procesu nadaljnje okrepitve in poglobljenega sodelovanja med državami članicami EU tudi na področju skupne varnostne in obrambne politike, pri čemer bo spoštovala raven ambicij skupne varnostne in obrambne politike EU, opredeljene v globalni strategiji organizacije, skupni deklaraciji EU in Nato, ter Evropskem akcijskem načrtu za obrambo Evropske komisije.</font><br/>
<font size="4">Leto 2021, ki bo pomembno z vidika predsedovanja Sveta EU, kot je omenil že moj predhodnik, bo na obrambnem področju, poleg tako imenovane podedovane agende, posebno pozornost namenjena Zahodnemu Balkanu, krepitvi sodelovanja med EU in Natom in energetski učinkovitosti obrambnega sistema. Trenutno je v ospredju razprava o strateškem kompasu. Gre za proces oblikovanja dokumenta, ki naj bi bolje povezal raven ambicij EU, med strateško in operativno ravnijo in bo aktivno potekala skozi letošnje leto in s tem zagotovo zaznamovala tudi naše predsedovanje Sveta EU na obrambnem področju.</font><br/>
<font size="4">Strateški kompas bo prispeval k nadaljnjemu razvoju ambiciozne skupne varnostne in obrambne politike, njegov zaključek pa je predviden v marcu 2022, v času francoskega predsedovanja Svetu EU. Vedno večji poudarek bo na tako imenovanih horizontalnih temah, ki niso v izključni pristojnosti posameznega resorja, ampak so izrazito medresorski. Med te teme sodijo tudi obravnava kibernetskih izzivov, ter soočanja s hibridnimi grožnjami, ki so z obrambnega pogleda pomembna predvsem v vidiku sodelovanja med obema organizacijama – Natom in EU. Slovenija bo v letu 2021, kot članica PESCO, še naprej izpopolnjevala zaveze iz Nacionalnega izvedbenega načrta, izpolnitve kriterijev in zavez PESCO in sodelovala v teh projektih.</font><br/>
<font size="4">Še naprej bomo podpirali oblikovanje novih pobud, ki odražajo višjo raven ambicij organizacij. V letu 2021 se predvideva implementacija sprejetega Evropskega mirovnega sklada, tako imenovanega EPF in Evropskega obrambnega sklada – EDF. </font><br/>
<br/>
<b><font size="4">5. TRAK: (VP) 15.20</font></b><br/>
<br/>
<b><font size="4">	</font></b><font size="4">(nadaljevanje) Nadaljevalo se bo z delom v okviru usklajenega letnega načrta za obrambo, t.i. CARD (?), in vojaške zmogljivosti za vodenje in načrtovanje vojaških operacij. </font><br/>
<font size="4">	Zagovarjali bomo vključujoč, ciljno naravnan pristop, ki bo okrepil varnost EU in njenih zunanjih meja, omogočil učinkovitejše odzivanje na zunanje krize ter izboljšal stabilnost in zmogljivost partnerskih držav. Pri tem bomo zagovarjali tudi načelo enotnega nabora sil in razvoja zmogljivosti ob upoštevanju načela komplementarnosti z Natom ter si prizadevali za učinkovito izvajanje skupne deklaracije EU-NATO, kjer je za Slovenijo med drugim zelo pomembno usklajeno zoperstavljanje kibernetskim in hibridnim grožnjam ter aktivno sodelovanje pri razvoju vojaške mobilnosti.  Spremenjeno varnostno okolje in dinamika mednarodnih odnosov pa bo zahtevala učinkovitejše odzivanje na izzive povezane s klimatskimi spremembami, energetsko učinkovitostjo in varnostjo, zaščito kritične infrastrukture, dobavnih verig, pomorskih poti ter ustrezne obravnave horizontalnih povezav med obrambo in vesoljem. Slovenija se bo še naprej zavzemala za vključujoč pristop pri krepitvi in uravnoteženju obrambno-industrijske in tehnološke baze ter podpirala evropski obrambni industrijski razvojni program s ciljem podpore in krepitve konkurenčnosti in inovativnosti evropske obrambne industrije. Tako kot doslej, bo Slovenija tudi naprej aktivno sodelovala pri delu evropske obrambne agencije še zlasti na področju razvoja zmogljivosti in vloge evropskega obrambnega sklada. Na ravni EU si bo prizadevala za krepitev integriranega pristopa, optimizacijo postopkov odločanja in načrtovanja operacij in misij skupne varnostne in obrambne politike EU. Nadaljevala bo sodelovanje v operacijah in misijah v Bosni in Hercegovini, Kosovu, Maliju, Sredozemlju in na Bližnjem vzhodu. Nadaljevala se bo tudi razprava o razmerah po pandemiji COVID-19 ter njenih učinkih na skupno varnostno in obrambno politiko. </font><br/>
<font size="4">	Spoštovani predsedujoči, dovolite mi še nekaj besed o področju civilne zaščite. Po izbruhu pandemije COVID-19 se je pokazala potreba po nadaljnji krepitvi sistema civilne zaščite tako na nacionalni ravni kot na ravni EU. Pomembna lekcija pandemije je, da je tudi na področjih, ki so v pristojnosti držav članic, sodelovanje in usklajevanje na evropski ravni potrebno in koristno za vse sodelujoče. Ključno je, da Evropska unija podpira in dopolnjuje dejavnosti držav članic za zagotavljanje ustrezne preventivne pripravljenosti in odzive ob nesrečah, zlasti tistih večjega obsega. Slovenija se pri odziv na nesreče in pri blaženju posledic le-teh zavzema za krepitev odzivnih zmogljivosti na ravni EU. Glavno orodje za izvedbo skupnih intervencij ob vseh vrstah nesreč tako znotraj unije kot tudi v tretjih državah je na ravni organizacije evropski mehanizem civilne zaščite. Ker je bila solidarnost med državami članicami EU v prvem valu pandemije okrnjena zaradi pomanjkanja zaščitne opreme na trgu, se je Evropska komisija zavzela za okrepitev zmogljivosti evropskega mehanizma civilne zaščite. Že marca je tako pripravila predlog za vzpostavitev strateških rezerv oziroma skladišč medicinske opreme, t.i. zmogljivosti / nerazumljivo/ EU, ki so namenjene usklajenemu in učinkovitemu boju proti resnim težjim čezmejnim zdravstvenim grožnjam, v sedanji situaciji predvsem za zajezitev širitve COVID-19. Zaloge / nerazumljivo/ EU vzpostavijo države članice, z zalogami razpolaga Evropska komisija, ki preko svojega centra za usklajevanje nujnega odziva v Bruslju odloča o zaprosilih za mednarodno pomoč glede na epidemiološko situacijo v državi prosilki v skladu z metodologijo ECDC in glede na razpoložljive zmogljivosti / nerazumljivo/ EU. </font><br/>
<br/>
<b><font size="4">6. TRAK: (VP) 15.25</font></b><br/>
<br/>
<b><font size="4">	</font></b><font size="4">(nadaljevanje) Prva mednarodna pomoč medicinske opreme iz skladišč je bila odposlana v mesecu aprilu 2020 v Italijo. Tudi Slovenija je po prvem valu pandemije pristopila k vzpostavitvi zmogljivosti zalog osebne zaščitne opreme, ki zajema zaščitne maske, rokavice, zaščitne obleke in predpasnike, očala in vezirje. Skupna vrednost projekta vzpostavitve / nerazumljivo/ EU zalog zaščitne opreme v Republiki Sloveniji je ocenjena na 10,6 milijona evrov, oprema pa bo na voljo v letošnjem letu. Naučene lekcije iz prvega vala so spodbudile Evropsko komisijo, da je 2. junija 2020 objavila predlog za spremembo zakonodajnega sklepa o evropskem mehanizmu civilne zaščite. Spremembe, ki bodo predvidoma stopile v veljavo aprila letos, vključujejo: krepitev rezervnih zmogljivosti za odziv na naravne in druge nesreče, izboljšanje preventive in pripravljenosti na nesreče z določitvijo ciljev unije za odpornost na nesreče, krepitev evropskega centra za usklajevanje nujnega odziva ter povečanje razpoložljivih finančnih sredstev na tem področju. Slovenija ostaja aktivna članica evropskega mehanizma civilne zaščite in podpira nadaljnji razvoj celovitega pristopa do obvladovanja nesreč. </font><br/>
<font size="4">	V letu 2020 je Slovenija nudila mednarodno pomoč 12-krat: materialna pomoč za odziv na COVID-19 Kitajski, Srbiji, Severni Makedoniji, Bosni in Hercegovini, Kosovu in Črni gori; materialna pomoč ob potresu na Hrvaškem dvakrat, marca in decembra; materialna pomoč Grčiji ob povečanih migracijah in požaru v migracijskem kampu marca in septembra; ter pomoč v obliki strokovnjaka ob eksploziji v Bejrutu v pristanišču v mesecu avgustu. </font><br/>
<font size="4">	Spoštovani predsedujoči, hvala lepa za vašo pozornost.</font><br/>
<br/>
<font size="4">	</font><b><font size="4">PODPREDSEDNIK ANDREJ ČERNIGOJ: </font></b><font size="4">Gospod spoštovani gospod državni sekretar Uroš Lampret, izredno se vam zahvaljujem za izčrpno predstavitev Deklaracije o usmeritvah za delovanje Republike Slovenije v inštitucijah Evropske unije v obdobju 2021 do 2024 na področju obrambe. </font><br/>
<font size="4">	Ker ugotavljam, da smo uvodno predstavitev izčrpali, odpiram razpravo. Sprašujem, če želi kdo od kolegov in kolegic razpravljati. </font><br/>
<font size="4">	Prvo besedo dajem kolegici Gregorčič. Pripravi se gospod Kordiš.</font><br/>
<font size="4">	</font><br/>
<font size="4">	</font><b><font size="4">MONIKA GREGORČIČ (PS SMC): </font></b><font size="4">Hvala lepa, podpredsednik, za besedo. Lep pozdrav vsem, predvsem današnjim gostom.</font><br/>
<font size="4">	V prvem, čisto na začetku bi rada izrazila neko svoje osebno strinjanje, da nekako pozdravljam to racionalizacijo k pristopu tega, k pripravi tega strateškega dokumenta. Namreč časovna usklajenost z aktualnim mandatom Evropske komisije je prav gotovo v interesu Republike Slovenije, da bo lahko bolj strateško orientirano se pripravila in tudi izvajala svoje politike in zastopala svoje interese v okviru evropske integracije.</font><br/>
<font size="4">	Morda bi imela samo kratko vprašanje ali pa tudi razmišljanje, pa bom vesela pristojnih, v kolikor bo možno podati kakšen odziv. Glede te nove evropske varnostne strukture Pesco vemo, da je to, pač v dokumentu pač piše, da se bo Slovenija zavzemala tako za sodelovanje v tej strukturi. Je pa Slovenija tudi članica Nata in seveda je v tem kontekstu vsekakor potrebna neha sinhronizacija našega delovanja glede na obe varnostni strukturi, obrambni strukturi. In zanima me glede na to, da nekatere, nekaj članic EU se ni odločilo za sodelovanje v tej evropski varnostni strukturi, na drugi strani pa imamo nekaj čez </font><br/>
<br/>
<b><font size="4">7. TRAK: (VP) 15.30</font></b><br/>
<br/>
<b><font size="4">	</font></b><font size="4">(nadaljevanje) 20 članic Evropske unije, ki so oziroma smo tudi članice Nata. Kako v tem nekem globalnem političnem ozračju, kako bomo diplomatsko ali pa politično zagotavljali to neko komplementarnost delovanja v obeh strukturah? Če samo za en primer orišem, gre za problematiko oziroma vprašanje Cipra. Tukaj imamo na eni strani Grčijo kot članico EU, na drugi strani pa članico Nata Turčijo. Tako, da tukaj predvidevam, da je treba biti karseda diplomatski ali pa previden pri odzivih. Tako, da mogoče samo kako bomo naslavljali to potrebno komplementarnost. </font><br/>
<font size="4">	Hvala.</font><br/>
<br/>
<font size="4">	</font><b><font size="4">PODPREDSEDNIK ANDREJ ČERNIGOJ: </font></b><font size="4">Hvala, kolegica, za vašo razpravo.</font><br/>
<font size="4">	Želite, predstavnik Ministrstva za obrambo gospod državni sekretar, odgovoriti na vprašanje? Izvolite. </font><br/>
<br/>
<font size="4">	</font><b><font size="4">UROŠ LAMPRET: </font></b><font size="4">Najlepša hvala, predsedujoči. Jaz se zahvaljujem poslanki za to zelo dobro vprašanje. </font><br/>
<font size="4">	Zdaj bi začel pri Pescu, Permanent Structured Cooperation. Pesco je v bistvu samo eden izmed mehanizmov Evropske unije za krepitev obrambnih zmogljivosti evropskih držav. Ampak ko govorimo o evropskih državah, so tudi evropski steber Nato oziroma evropske države, ki so tudi članice Nata. Tako, da na tej točki ni podvajanja. Govorim, da je to samo eden izmed mehanizmov, ko več držav skupaj združuje svoje napore in v bistvu se lotevajo izgradnje nekih skupnih zmogljivosti, katere same bi lahko zelo težko razvile. Tudi Slovenija sodeluje v nekaterih teh pobudah, tam, kjer Slovenija kot taka lahko da dodano vrednost. In mislim, da ta zadeva teče vzporedno in skladno sinhronizirano z zavezništvom. </font><br/>
<font size="4">	Zdaj, malo sem že nakazal, zdaj, tako v interesu Nata kot tudi EU-ja je, da evropske države krepijo svoje obrambne zmogljivosti. Se pravi, krepijo svoje obrambne proračune, krepijo svoje obrambne zmogljivosti in krepijo svoje aktivnosti delovanja v evropski soseščini kot taki. </font><br/>
<font size="4">	Zdaj, spoštovana poslanka, glede na vprašanja, da vse države, vse evropske države mogoče niso v najboljših diplomatskih ali pa političnih odnosih, kako v bistvu to sinhronizirati. Na nek način je lahko dodana vrednost v tem, da obe organizaciji imata med sabo podpisano deklaracijo o sodelovanju. Tudi Evropska unija na nek način si želi, da v mehanizmih, ki so novi mehanizmi v zadnjih petih, šestih letih, da se omogoči sodelovanje teh t.i. tretjih držav. Imamo tudi zanimivost, da po izstopu Velike Britanije iz Evropske unije je 80 % zmogljivosti obrambnih v zavezništvu je t.i. ne-evropskih oziroma zmogljivosti ne-EU članic. Zato je ključno tako za eno kot za drugo organizacijo, da delujeta. Jaz sem bil v svojem uvodu precej dolg, sem pa tudi v tem svojem uvodu orisal, da bo zagotovo ena izmed prioritet slovenskega predsedovanja Svetu EU na obrambnem področju, je krepitev sodelovanja med obema organizacijama. Lahko tudi povem, da po prvih srečanjih na najvišji ravni, na ministrskem nivoju, tudi na zavezniškem, je v bistvu nek nov moment, neka nova dobra volja tudi na tem področju predvsem, ki vije tudi iz nastopov predstavnikov nove ameriške administracije.</font><br/>
<font size="4">	Hvala, predsedujoči.</font><br/>
<br/>
<font size="4">	</font><b><font size="4">PODPREDSEDNIK ANDREJ ČERNIGOJ: </font></b><font size="4">Hvala, državni sekretar, za odgovor. </font><br/>
<font size="4">	Sedaj pa predajam besedo naslednjemu razpravljavcu, to je gospod Miha Kordiš. Pripravi naj se gospod Franci Kepa.</font><br/>
<font size="4">	Beseda je vaša. </font><br/>
<br/>
<font size="4">	</font><b><font size="4">MIHA KORDIŠ (PS Levica): </font></b><font size="4">Hvala za besedo, predsedujoči.</font><br/>
<font size="4">	Vse dosedanje resolucije o usmeritvah Slovenije v delovanju znotraj Evropske unije do sedaj so bolj ali ne odražale periferni, tj. podizvajalki, položaj Slovenije znotraj same strukture Evropske unije in so sprejemale zdravo za gotovo pasivno vlogo, ki naj Slovenijo postavi zgolj v, kako bi rekel – velike države dajejo navodila, male države lahko samo kimajo. To je neka ne-ambiciozna slovenska zunanja politika, ki niti ni skrivnost niti ni vezana specifično na katerokoli vlado, bodisi aktualno ali kakršnokoli kasnejšo. </font><br/>
<font size="4">	Je pa razlika med dokumenti, ki urejajo delovanje Slovenije znotraj inštitucij Evropske unije, temi, ki smo jih danes dobili na mizo oziroma ki jih danes obravnavamo na tej seji Odbora za obrambo, in med preteklimi. V preteklih deklaracijah  </font><br/>
<br/>
<b><font size="4">8. TRAK: (AB) – 15.35</font></b><br/>
<br/>
<b><font size="4">	</font></b><font size="4">(nadaljevanje) smo načeloma izvedeli vsaj to, kakšne teme se bodo v času veljavnosti deklaracije na ravni Evropske unije obravnavale, kako se bodo obravnavale, kje se bodo obravnavale, kdaj, na kakšen način bo torej vsakokratna Vlada Republike Slovenije prikimavala brezpogojno Evropski uniji. </font><br/>
<font size="4">	Pazite, to je bila pretekla deklaracija, pa še kakšna deklaracija pred njo. No, aktualna deklaracija, ki jo sedaj obravnavamo, iz nje ni razvidno niti to minimalno. Za primerjavo lahko pogledamo zgolj format. Prejšnja deklaracija 102 strani, sprejemala se je za obdobje enega leta in pol. Še prejšnja, se pravi iz že preteklega mandata Državnega zbora jih je obsegala 82, sprejemala se je prav tako za obdobje enega leta in pol. No, aktualna deklaracija, ki jo danes obravnavamo pa ima 15 strani za obdobje štirih let. Od teh 15 strani je ena stran naslovna, druga stran je dopis, podatki o tem kdo bo sodeloval na seji Državnega zbora in še ena stran je vladna obrazložitev deklaracije. Se pravi za vsebino ostane golih 12 strani, iz katerih ni jasno nič, popolnoma nič. In mimogrede, v vmesnem času veljavnosti te deklaracije iz katere ni jasno popolnoma nič in je napisana na borih 12-ih straneh, bo Slovenija pol leta predsedovala tudi svetu Evropske unije.</font><br/>
<font size="4">	S kakšno resnostjo naj torej ta dokument in ta papir obravnavamo v Državnemu zboru, ko je zelo očitno farsa. Še enkrat ponavljam, že iz same forme in formata je razvidno koliko je ura. Ta deklaracija 15 strani za 4 leta, prejšnja deklaracija 102 strani za leto in pol in še pred prejšnja prav tako debelih 82 strani za eno leto in pol.</font><br/>
<font size="4">	In mislim, da imamo opravka s čisto preveč formalističnim pristopom o usmeritvah Slovenije v inštitucijah Evropske unije. Vlada je vložila v proceduro nek papir, delovna telesa naj o tem papirju razpravljajo, parlamentarna večina ga potrdi in to je to. To je vse, kar od te resolucije imamo. Ne bu ne mu o kakršnikoli konkretni vsebini. In v temu postopku lahko razberemo zgolj, da želi Vlada Janeza Janše bianko menico, da bo v inštitucijah Evropske unije v naslednjih letih, se pravi do konca tega mandata, kaj šele kakšne kakšna Vlada, ki pride za njo, lahko počela karkoli bo hotela oziroma bo svoje delovanje prilagajala najbolj aktualnim, partikularnim interesom tistih, ki bodo oblast v državi, državi. </font><br/>
<font size="4">	In za razliko od preteklosti tokrat ob glasovanju za deklaracijo ne moremo niti govorit več o tem, a glasujemo za takšno ali drugačno politiko. V Levici smo bili v preteklosti proti tem deklaracijam, ker smo prebirali v njih vsebino popolnoma brz hrbtenice, brez kakršnekoli ambicioznosti, brez kakršnekoli želje po slovenski proaktivnosti. No, tokrat niti o tem ne moremo glasovat, ampak glasujemo samo o tem, da bo Vlada Janeza Janše v inštitucijah Evropske unije lahko počela karkoli bo hotela, da ali ne. O tem je glasovanje. Pa glede na to, da je deklaracija za 4 leta, niti ne za leto in pol ali za do konca mandata, to velja tudi za kakšno drugo Vlado, ki bo za aktualno Vlado prišla.</font><br/>
<font size="4">	Če gremo dalje, s primerjavo za specifično področje obrambnega dela, zaradi katerega smo danes zbrali, smo v pretekli deklaraciji lahko zasledili poglavje Zunanje zadeve in obramba. To poglavje samo je bilo dolgo 10 strani. Ta deklaracija pa ima zgolj prednostne naloge, med njimi najdemo zaščita državljanov in njihovih svoboščin, iz katerih lahko z nekaj muke, če povemo po pravici, potegnemo ven nekaj kratkih področnih, torej obrambnih zadev, ki sodijo na današnji odbor. Konkretno bom se naslonil na naslednji navedek iz deklaracije, ki je edini, ki zares paše na odbor in na ta odbor in na obrabno področje. </font><br/>
<font size="4">	»Republika Slovenija zagovarja krepitev sodelovanja na področju varnosti in obrambe Evropske unije. Podpira predvsem krepitev delovanja v okviru skupne varnostne in obrambne politike, stalnega</font><br/>
<br/>
<b><font size="4">9. TRAK: (AB) – 15.40</font></b><br/>
<br/>
<b><font size="4">	</font></b><font size="4">(nadaljevanje) strukturnega sodelovanja na področju obrambe, to je PESCO, evropske obrambne industrije in tehnološke baze, učinkovito delovanje Evropskega mirovnega sklada, krepitev civilnih vidikov skupne varnostne in obrambne politike, s ciljem zagotavljanja miru in stabilnosti z razvojem zmogljivosti in operativne pripravljenosti«. Kakšno kopičenje, uf, pridevnikov in veznikov. »Republika Slovenija se zavzema za tesno sodelovanje med Evropsko unijo in Zvezo Nato. V sklopu sodelovanja je še posebej pomembno področje vojaške mobilnosti«.	</font><br/>
<font size="4">	No, zdaj pa vse te označevalce in zapletene sintakse probajmo razstaviti, iščoč odgovor kašne obrambne politike bo Slovenija na ravni Evropske unije zagovarjala, kakšna bodo naša stališča, na čem bodo ta stališča temeljila, zakaj bodo naša stališča recimo takšna in ne drugačna. Ampak zelo hitro bomo pri temu iskanju obupali, zaradi tega, ker bomo v deklaraciji našli bore malo ali nič. Odgovor lahko razberemo kvečjemu iz konteksta ravnanja Vlade Janeza Janše pa tudi njenih predhodnic. Slovenska Vlada bo Evropski uniji slepo kimala, slepo bo sledila, aktualna politika pa bo poskušala čim več prilike uporabiti za samookoriščenje, finančno, političnim prestižem ali še kako drugače. </font><br/>
<font size="4">	Kar konkretnega najdemo v tem odstavku, ki sem ga navedel, vendarle ne najdemo v kakršnikoli konkretizirani obliki – recimo Evropski mirovni sklad. Kaj je Evropski mirovni sklad? Zakaj je ta sklad tako zelo poseben? Zakaj bi ga sploh imeli, medtem ko za mirovne operacije plačujemo že v skladu organizacije Združenih narodov. In ob tem se čisto vsebinsko še vprašajmo komu služijo mirovne operacije Evropske unije in ali oziroma v katerih primerih gre dejansko za mirovne operacije. </font><br/>
<font size="4">	Slišali smo omembo Malija. Gospe in gospodje, operacija v Maliju ni mirovna operacija. V Maliju Francija pod okriljem Evropske unije ali pa pod pretvezo institucionalnega pokritja Evropske unije bije bitko za svoje lastne kolonialne interese oziroma za interese znotraj svoje lastne kolonialne zapuščine. In to vojno pospešeno izgublja in zato so v Maliju tudi tuje vojske. Med drugimi tudi pripadniki Slovenske vojske, čeprav Republika Slovenija in državljanke in državljani Republike Slovenije, ki naj bi jim Slovenska vojska služila, v Maliju nimajo ali pa nimamo absolutno nikakršnega interesa, ne nobene koristi, ne nič. Imamo samo stroške zato, da pometamo za posledicami francoske kolonizacije, ki se kar nekako ne želi posloviti iz francoske zunanje politike. </font><br/>
<font size="4">	In zdaj v ta kontekst umestimo to omembo Evropskega mirovnega sklada, ker ta operacija v Maliju naj bi bila evropska mirovna operacija. Se pravi zakaj bi mi, Slovenke in Slovenci plačevali v sklad, ki financira neko francosko ali kakršnokoli drugo postkolonialno nadvlado in kaj v temu kontekstu Slovenija razume s tem, ko pravi, da si bo prizadevala »za učinkovito delovanje Evropskega mirovnega sklada«. A želimo mi čimbolj učinkovito zbirati sredstva vseh državljank in državljanov, ne samo v Sloveniji, ma tudi po celi Evropski uniji, zato da bomo financirali francoske in še kakšne druge postkolonialne eskapade v državah globalnega juga. A bomo pri tem sodelovali na način, da bomo v Evropsko unijo napotili četico računovodij in revizorjev zato, da bodo dobro obračunavali vse stroške, ki jih vojaška misija niti približno – mirovna ima s tem, da posamezni članici Evropske uniji odnaša rit pri njenem zatiranju drugih narodov. In še, </font><br/>
<br/>
<b><font size="4">10. TRAK: (AB) – 15.45</font></b><br/>
<br/>
<b><font size="4">	</font></b><font size="4">(nadaljevanje) če ima ta cela uboga deklaracija za debelih naslednjih štirih let 12 strani, zakaj je torej omemba tega mirovnega sklada tako zelo pomembna, da je svojo pot našla na teh 12 strani. </font><br/>
<font size="4">	Na podoben način se lahko zadržimo tudi pri – spet konkretno omenjenem, a ne konkretiziranem PESCU. PESCO je projekt evropskega vojaško-industrijskega kompleksa in tega niti ne skriva. Njegov namen je povečevanje izdatkov za oboroževanje in okrepitev intervencij v tujini. Skratka, PESCO ni neka iniciativa, ki bi na noge spravila skupno evropsko obrambno politiko, sledeč načelom miru, nenasilja, neposeganja v druge narode, ampak je v osnovi projekt stimulacije potrošnje držav davkoplačevalskega denarja, denarja vseh državljank in državljanov, spet ne samo Slovenije, ampak vseh državah Evropske unije, zato da se financira vojaško-industrijske komplekse. V slovenskem primeru lahko rečemo tuje vojaško-industrijske komplekse, ki bivajo v vodilnih državah Evropske unije. Največja izvoznica orožja sta Nemčija in Francija. In bistvena PESCO-va zaveza natančno to tudi odraža. Pravi, da naj vsako leto država članica povečuje svoje vojaške proračune in znotraj tega bistveno 20 odstotkov nameni za orožje. </font><br/>
<font size="4">	Pazite, to je ista Evropska unija, ki se gre zdaj PESCO s propulzivno držo za zapravljanje denarja za orožje, ki ima generalno zelo velik problem, če države trošijo sredstva za – kot oni rečejo temu – prekomerno zapravljanje denarja za infrastrukturo, za socialne sisteme in tako naprej. Tukaj pa sočasno pritiska države članice združene v PESCU, zato da sredstva namenjajo ne za raziskave, razvoj blaginje in tako naprej, ampak za orožje. </font><br/>
<font size="4">	Prej sem dejal, da PESCO v temu smislu ni neko obrambno združenje, ki naj skrbi za mir, za varnost, brez da bi agresivno posegala na tuje, ampak da je to v osnovi lobistična združba. To velja tudi, ko obravnavamo razmerje PESCA do Nata. PESCO ni narejen na način, da bi stimuliral oblikovanje neke neodvisne in samostojne evropske zunanje politike podprte z neodvisno in samostojno evropsko vojsko, ampak je narejen kot podaljšek Zveze Nato na način, da se bodo preko PESCA tudi sicer nevtralne države, ki niso članice Zveze Nata, vključile v te vojne nabave, ki jedrnim državam Zveze Nato omogočajo dobičke v njihovih vojaško industrijskih kompleksih, da preko tega posvajajo Natove standarde in omogočajo povezljivost svojih enot z drugimi enotami Nata. In od Nata je PESCO konec koncev posvojil tudi vse ideološke, ne samo praktičnih, finančnih in tako naprej, postulate. To je, da so žrtve ameriškega imperializma križem po svetu v resnici grožnja evropski varnosti. In vprašanje, ki se tu zastavlja, no, saj ni samo eno, saj jih je cela serija – zakaj je to nekaj, kar bi v Republiki Sloveniji želeli podpirati in krepiti. Kot državi ali kot njenim državljankam in državljanom – kakšne koristi imamo mi od tega, da je PESCO okrepljen? Saj nismo francoska tovarna orožja. </font><br/>
<font size="4">	Tukaj imamo tudi možnost alternativ, čeravno so morda te alternative na papirju, ampak Vladi Republike Slovenije ne nese niti do tega. Spet, ne gre toliko posebej za aktualno Vlado, to so neke politične stalnice, ki so pri nas prisotne že desetletja. Recimo tega PESCA, tako izrazito problematičnega PESCA, ki nam zagotovo ne služi nikakor, zakaj si ne bi prizadevali za njegovo preoblikovanje. Zakaj bi se zadovoljili zgolj s tem, da pač kimamo in rečemo, da je PESCO fajn, zaradi tega, ker so Nemci rekli, da je PESCO fajn. To je opcija a, alternativna opcija b. Glede na to, da je PESCO lobistično združenje za mednarodne orožarje, zakaj se ne bi opredelili, da se ga ukine. </font><br/>
<br/>
<b><font size="4">11. TRAK: (AB) – 15.50</font></b><br/>
<br/>
<b><font size="4">	</font></b><font size="4">(nadaljevanje) Ali opcija c, najmanj ambiciozna, pa v primerjavi s tem, kaj naše Vlade delajo, še vedno očitno presežek želja po boljšemu svetu – če že imamo PESCO takega kot je, zakaj se ne bi vanj proaktivno odločili … proaktivno vključili s predlogi za kriterije, zaveze, kako naj bodo ti kriteriji in zaveze najbolj smiselno uresničljivi in to postavili na način, da to koristi Republiki Sloveniji oziroma ideji miru in sobivanja, mirnega sobivanja med narodi. Zakaj nič od tega ne. Seveda najprej bi mogli vedeti za kakšne kriterije se sploh zavzemamo konkretno, ampak tega nimamo. Nimamo, ker bomo tudi znotraj okrepljenega PESCA, ki ga navdušeno pozdravljamo v tej deklaraciji, še naprej sledili diktatu velikih jedrnih držav Evropske unije, tako kot smo prej. </font><br/>
<font size="4">	V prejšnji deklaraciji je bilo celo napisano, da bo Slovenija samo sodelovala pri nacionalnem izvedbenem načrtu, ki ga bo pripravil PESCO. Se pravi nekdo drug, neki birokrati tam verjetno prostočasno na plačnem seznamu vojaško-industrijskih kompleksov, bo povedal kaj se bo delalo in mi bomo rekli – ja, gospodar, seveda gospodar in bomo delali to, kar na bodo tisti birokrati tam naložili. </font><br/>
<font size="4">	Skratka pričakujemo očitno sledeč deklaraciji, lahko popolnoma pasivno držo. Verjetno to držo dodatno podčrtuje tudi to, da je deklaracija na mizi v resnici vsebinsko popolnoma, popolnoma prazna. Tukaj niti nimamo opredelitev – ja, od PESCA želimo to, pristopili bomo tako. Ne pač. Jej, okrepljeni PESCO bo, mi smo veseli, da bo okrepljeni PESCO.  Ne bomo se pa vprašali kaj, za koga in kako. </font><br/>
<font size="4">	In seveda tako kot sem poskusil se spoprijeti z zgolj omembo Evropskega mirovnega sklada in zgolj omembo PESCA, na tak način bi lahko analiziral še naprej, lahko bi nizal vprašanja, ki so žal bolj retorično kot karkoli drugega, ampak ne vem, če ima smisel. Že za to, kar sem povedal, imam občutek, da je metanje biserov svinjam, glede na to, da Vlade nimajo interesa po proaktivni drži, po pogumni drži, ampak zgolj po kimanju. Ampak v najslabšemu primeru moja razprava lahko služi samo kot vsebinska kontrateza tej praznosti in brezzveznosti dokumenta, ki smo ga dobili na mizo in ki samemu sebi reče deklaracije Slovenije o usmeritvah inštitucijah Evropske unije.</font><br/>
<font size="4">	</font><br/>
<font size="4">	</font><b><font size="4">PODPREDSEDNIK ANDREJ ČERNIGOJ: </font></b><font size="4">Najlepša hvala za razpravo.</font><br/>
<font size="4">	Preden predam besedo gospodu Franciju Kepi, sta se mi javila oba državna sekretarja, kateremu dajem zdaj tudi besedo. </font><br/>
<font size="4">	Gospod državni sekretar, Uroš Lampret, beseda je vaša.</font><br/>
<font size="4">	</font><br/>
<font size="4">	</font><b><font size="4">UROŠ LAMPRET:</font></b><font size="4"> Hvala predsedujoči.</font><br/>
<font size="4">	Zelo na kratko. Zdaj mogoče v povezavi med EUTM Mali, ki je ta operacija Evropske unije v Maliju in pa glede Evropskega mirovnega sklada. Zdaj EUTM Mali ni isto, kot francoska operacija Barkhane, pa ne bi šel zdaj v zgodovino kdaj se je kakšna začela pa kakšen je mandat kakšne operacije. Zdaj pripadniki Slovenske vojske v tej operaciji sodelujejo na podlagi mandata jasnega. Zdaj ta mandat je predvsem urjenje v bistvu pripadnikov malijskih oboroženih sil, stabilizacija širše regije Sehela, kamor spada tudi Mali, mislim, da je tudi v interesu Republike Slovenije, nenazadnje tudi Evropske unije, verjetno, če hočem biti zelo kratek – predvsem zaradi dveh razlogov. Prvo je terorizem, druga so masovne migracije. </font><br/>
<font size="4">	Glede Evropskega mirovnega sklada, ki je tukaj omenjen, mislim, da je v dokumentu pravilno, da v deklaraciji so zadeve omenjene kratko, ker smo o širših zadevah govorili tudi v podrejenih dokumentih in smo o zadevah že tudi razlagali. Je na nek način nov mehanizem v tej novi finančni perspektivi, je precej več denarja, združuje te stvari, ki so danes razdeljene parcialno. Zakaj se imenuje Evropski mirovni sklad – zato, ker tukaj ne bomo govorili samo o /nerazumljivo/ aktivnostih oziroma financiranju evropskih sil, ko bodo te na mirovnih operacijah, ampak bo tudi segmenti razvojne pomoči in pa »capacity buildinga«. To gre tudi v srž evropskih prioritet, ki so tudi pomoč perifernim državam pri vzdrževanju stabilnosti. </font><br/>
<br/>
<b><font size="4">12. TRAK: (AB) – 15.55</font></b><br/>
<br/>
<b><font size="4">	</font></b><font size="4">(nadaljevanje) In predsedujoči, če lahko zaključim glede Permanent Structured Cooperation, zdaj Slovenija sodeluje v treh projektih, v šestih je pa opazovalka. Zdaj zakaj govorim o številkah – to ni nek sklad, kamor bi mi plačali vnaprej. Sodelujemo z državami na tistih projektih, kjer mi imamo prvič zmogljivosti, ki jih razvijamo in bi jih sami zelo težko razvili. Med njimi je zelo pomenljivo tudi vojaška mobilnost in vemo kako je ta vojaška mobilnost vezana na druge segmente finančnih perspektiv skozi v Evropski uniji. In govorimo, da ta zadeva ni povezana z zavezništvom. Zakaj, res je, tukaj se ciljajo predvsem mala in srednja podjetja, ki prav na združevanju teh zmogljivosti lahko v bistvu ohranjajo tehnološko bazo tudi na stari celini.</font><br/>
<font size="4">	Toliko. Hvala predsedujoči.</font><br/>
<br/>
<font size="4">	</font><b><font size="4">PODPREDSEDNIK ANDREJ ČERNIGOJ:</font></b><font size="4"> Hvala za pojasnila.</font><br/>
<font size="4">	Sedaj pa dajem še besedo državnemu sekretarju, Gašperju Dovžanu. Beseda je vaša.</font><br/>
<font size="4">	</font><br/>
<font size="4">	</font><b><font size="4">GAŠPER DOVŽAN:</font></b><font size="4"> Hvala lepa.</font><br/>
<font size="4">	Jaz bi podprl vse, kar je rekel moj predhodnik, državni sekretar iz Ministrstva za obrambo. Dodal bi samo kar zadeva samega koncepta dokumenta, namreč izhajali smo seveda iz tega, da kvantiteta ni sinonim za kvaliteto, da moramo biti seveda splošni za … ampak hkrati dovolj jasni. Vendarle vemo, da je to nek okvir, na podlagi katerega delujemo in vsakokratna udeležba kateregakoli ministra v Vladi na Svetu, kjer se o stvareh odloča, je pospremljena z obravnavo na pristojnem odboru v Državnem zboru in tam se pa stvari bolj konkretno obravnavajo. </font><br/>
<font size="4">	Skratka, mi smo se želeli izogniti tem 80-stranskim dokumentov, ki so se v bistvu iz leta v leto ponavljali, ker vmes ni bilo nekega zadostnega napredka. In v bistvu je ocena, da je pač treba to sinhronizirat z evropskim ciklom načrtovanja in mandati, ker edino to … čeprav morda zdaj zgleda nenavadno, ker gremo že – kako bi rekel – v drugo leto tega cikla, pa šele zdaj sprejemamo deklaracijo, ampak sem navedel tudi zakaj je do tega prišlo. Dejstvo pa je, da v naslednjem obdobju bomo, ko bo šlo ravno v času, ko se bo v Evropi razvila ta razprava in ko bodo voditelji tudi oblikovali strateško agendo, takrat bo prišla v Državni zbor na potezo in bo lahko v bistvu dal neke svoje »inpute« v ta evropski skupni narativ. Skratka ravno to, česar do zdaj ni bilo, to želimo omogočiti. In bistveno pa seveda je, da nismo detajlisti, ampak da se poskušamo osredotočit na tisto, kar je večja ali pa bistvena politična zgodba. S tem se seveda vključujemo v s tokratno deklaracijo v neko že – kako bi rekel – začrtano obdobje zakonodajnega cikla, to je seveda res. Ampak v naslednjem obdobju, ko bo šlo za naslednjo strateško agendo pa temu ne bo več tako in zdaj v bistvu je treba gledat kot pripravo ali pa kot sinhronizacijo zato, da pridemo na potezo potem pravočasno v naslednjem obdobju. </font><br/>
<font size="4">	Kar se pa tiče predsedovanja, je bilo na kratko omenjeno – seveda, mi moramo tudi paziti, da kot država, ki bo predsedovala, da se vendarle preveč ekstremno ne pozicioniramo v to ali ono smer. Naša naloga bo iskanje soglasja v EU 27. To je naloga, ključna naloga, da pripeljemo od a do točke b in tu nobena predsedujoča, ki želi biti uspešna, nekako ne more svoje nacionalne prioritete postaviti na prvo mesto. Bomo pa seveda za samo predsedovanje prišli še v Državni zbor z ločenim dokumentom. Ta dokument bo imel majčkeno drugačen naslov. Šlo bo za prednostne naloge za čas predsedovanja, ampak to je seveda načrtovanje, ki je ločeno od tega procesa. Je odvisno tudi od tega kaj bo portugalskemu predsedstvu uspelo realizirati in glede na to bomo mi enkrat v mesecu juniju, verjetno že bolj proti koncu junija prišli v Državni zbor z dokumentom, ki ga bo seveda prej obravnavala in sprejela vsa ta pripravljalna infrastruktura za predsedovanje, za pripravo predsedovanja, potem pa tudi Vlada Republike Slovenije.</font><br/>
<font size="4">	Tako da tisto se mi zdi, je treba pogledati majčkeno ločeno. Kot rečeno pa vsi </font><br/>
<br/>
<b><font size="4">13. TRAK: (AB) – 16.00</font></b><br/>
<br/>
<b><font size="4">	</font></b><font size="4">(nadaljevanje) te … torej vse te konkretne pobude, iniciative, ki bodo sledile na osnovi te deklaracije, so vedno stvar odbora, ki se seznani in tudi podpre izhodišča posameznega ministra, predno se udeleži zasedanja Sveta EU. </font><br/>
<br/>
<font size="4">	</font><b><font size="4">PODPREDSEDNIK ANDREJ ČERNIGOJ:</font></b><font size="4"> Hvala za zelo jasno obrazložitev.</font><br/>
<font size="4">	Gospod Kordiš, imate repliko. Replika je vaša. </font><br/>
<font size="4">	</font><br/>
<font size="4">	</font><b><font size="4">MIHA KORDIŠ (PS Levica):</font></b><font size="4"> Hvala. </font><br/>
<font size="4">	Bom zelo kratek. Tri točke znotraj svoje replike. Prva točka je vprašanje operacije v Maliju. Kaj se v Maliju načeloma dogaja, ne glede na to, kako to vdenemo v zvonke besede podpore uradni vojski in tako naprej. V osnovi je to urjenje ene od frakcij v državljanski …</font><br/>
<br/>
<font size="4">	</font><b><font size="4">PODPREDSEDNIK ANDREJ ČERNIGOJ:</font></b><font size="4"> Gospod Kordiš, se opravičuje. Prosim, če poveste v repliki kje ste bili narobe razumljen, če ne vas prosim, da se prijavite k razpravi.</font><br/>
<br/>
<font size="4">	</font><b><font size="4">MIHA KORDIŠ (PS Levica): </font></b><font size="4">Ja, ja, ja, bom povedal. In na tej točki sem bil zelo očitno narobe razumljen, na enak način kakor zelo očitno ne gre za mirovno mesijo, ampak za urjenje ene od frakcij v državljanski vojni. Zdaj da to povezujemo s prispevkom stabilnosti, pa lahko rečem samo naslednje – ja, zaradi tovrstnih prispevkov k stabilnosti pa Afrika in bližnji vzhod tako zelo slovita po svoji politični trdnosti in stabilnosti, a ne. </font><br/>
<font size="4">	Druga točka, kar se tiče formata deklaracije – iz povedanega sledi, da so vaše ocene prejšnje deklaracije taka, da so bila v osnovi brez veze, zato imamo zdaj tako deklaracijo v kateri nič ne piše. Jaz sem pa ravno to držo problematiziral. Tudi tu ste me očitno napak razumeli. </font><br/>
<font size="4">	In za zaključek, tretja točka, vprašanje sklada, kjer sem bil spet napak razumljen – vse, kar ste naknadno povedali o delovanju tega sklada iz te deklaracije, ki jo imamo, ne izhaja. Tu nikjer ne piše. Pa je to deklaracija, ki naj bi vodila ravno usmeritev v inštitucijah Evropske unije tudi znotraj tega sklada. In še zmeraj ne vemo kaj podpiramo znotraj tega sklada, kje sodelujemo in tako naprej. Res ne bi bilo težko dodati še dveh, treh, stavkov. </font><br/>
<font size="4">	</font><br/>
<font size="4">	</font><b><font size="4">PODPREDSEDNIK ANDREJ ČERNIGOJ:</font></b><font size="4"> Hvala gospod Kordiš.</font><br/>
<font size="4">	Sedaj pa predajam naslednjemu razpravljavcu, gospod Franci Kepa. Beseda je vaša.</font><br/>
<br/>
<b><font size="4">	FRANCI KEPA (PS SDS):</font></b><font size="4"> Hvala za besedo, predsedujoči.</font><br/>
<font size="4">	Jaz pozdravljam to deklaracijo. Glede na stanje v vojski, kjer se tukaj razpravlja, da smo še preveč v misijah, pa ne vem, da še preveč denarja trošimo za vojsko. Je pa poznano in dokazljivo, da smo, plačujemo v Nato paktu druga ali tretja država najmanj denarja. Vprašal bi sekretarja kakšno, kako bo to vplivalo glede na neizkoriščanje zadržanih sredstev, katerega smo sprejeli v proračunu teh 780 milijonov za 6 let, na 6 let, letos naj bi bilo že dobrih 100 milijonov koriščenih, kako bo tudi to vplivalo na bližnjo prihodnost na predsedovanje Evropski uniji, pa tudi na našo varnostno stanje v državi. Niti za nabavo helikopterjev za civilne namene ne bo, tako da me zanima in bi rad ta odgovor. </font><br/>
<font size="4">	Pa še nekaj bi dodal glede na … gospod Erjavec je hotel prevzeti to Vlado. Malo sem pomislil, če bo kaj Levica tako vztrajno dejala, da bo sodelovala z njim, sem že malo pomislil, če bo mogoče gospodu Kordišu ponujeno Ministrstvo za obrambo.</font><br/>
<font size="4">	Hvala za odgovor.</font><br/>
<br/>
<font size="4">	</font><b><font size="4">PODPREDSEDNIK ANDREJ ČERNIGOJ:</font></b><font size="4"> Hvala gospod Franci Kepa za vašo razpravo.</font><br/>
<font size="4"> 	Besedo dajem državnemu sekretarju gospodu Urošu Lampretu. Izvolite.</font><br/>
<br/>
<font size="4">	</font><b><font size="4">UROŠ LAMPRET:</font></b><font size="4"> Hvala predsedujoči, hvala spoštovanemu poslancu za to vprašanje. </font><br/>
<font size="4">	Tudi tukaj bom probal biti kratek. Najprej glede zakona in njegove zadrževanje – vi veste, da so bile prioritete naštete v zakonu, prioritete Slovenske vojske za opremljanje in vzdrževanje Slovenske vojske v naslednjem srednjeročnem obdobju. </font><br/>
<font size="4">	Glede mednarodnega aspekta teh istih zavez, o katerih mi govorimo, seveda je vpliv na slovensko kredibilnost ne samo v zavezništvu, ampak zagotovo tudi nasproti Evropske unije. Že na začetku sem povedal, da je cilj oziroma sinhrono delovanje obeh organizacij, gre – mi govorimo o enem setu zmogljivosti, o eni vojski, ki imamo mi, imamo lastno vojsko, ki ji namenjamo seveda po lastnih odločitvah za delovanje v enem ali drugem formatu. Tako da, če odgovorim, je kredibilnost, če govorim o zunanji politični kredibilnosti, tukaj nasproti obema organizacijama, je na nek način v iskanju prave besede – bo imela določene posledice, ker o ciljih</font><br/>
<br/>
<b><font size="4">14. TRAK: (AB) – 16.05</font></b><br/>
<br/>
<b><font size="4">	</font></b><font size="4">(nadaljevanje) zmogljivosti o Slovenski vojski, o našem sodelovanju smo se mi dogovorili, da o vseh formatih in določene zadeve tudi izpostavili.</font><br/>
<font size="4">	Hvala predsedujoči.</font><br/>
<br/>
<font size="4">	</font><b><font size="4">PODPREDSEDNIK ANDREJ ČERNIGOJ:</font></b><font size="4"> Hvala za odgovor. </font><br/>
<font size="4">	Sedaj še enkrat pozivam oziroma sprašujem kdo – aha, k besedi se javil tudi državni sekretar, gospod Gašper Dovžan. </font><br/>
<font size="4">	Beseda je vaša.</font><br/>
<br/>
<font size="4">	</font><b><font size="4">GAŠPER DOVŽAN:</font></b><font size="4"> Hvala lepa.</font><br/>
<font size="4">	Dovolite mi, predsedujoči, samo dva stavka glede zadržanja zakona. Tudi iz naše perspektive bi rad samo podčrtal, da seveda zdaj na Ustavnem sodišču pač da odloči. Tu so pravila nekako jasna, ampak z vidika zunanje politike je vendarle treba vedeti, da pravzaprav gre za to, da imamo referendumsko odločitev, na osnovi te referendumske odločitve. Smo člani mednarodne organizacije in zdaj seveda skušamo izvajat zaveze in biti pač verodostojna, kredibilna partnerka. </font><br/>
<font size="4">Tako da iz naše perspektive je tudi zunanjepolitična zadrega ali pa lahko nastane. Zdi se nam tudi težavno zaradi tega, ker posledice morebitne zavrnitve tega zakona so tako usodne, da bi pravzaprav referendumsko vprašanje moglo biti drugačno in bi si pravzaprav moralo nanašati na to … nanaša na samo nadaljnje članstvo v Natu. Takšnega referenduma, glede na to, da je bilo pa že izvedeno, si pa nekako ne predstavljamo. Zato kot rečeno, iz vidika zunanjega političnega položaja je to za nas velik problem in seveda si samo lahko želimo, da bo to vprašanje čimprej nekako zaključeno in da se nam zdi nekako neprimerna ta razprava, ki se je, ki se nekako nakazuje na osnovi tem, na osnovi tega zakona, ker kot rečeno, je to samo logična posledica dejstva, da pač mi nismo več neuvrščena država, ampak zaveznica Nata z mednarodnimi obveznostmi, ki jih pač želimo verodostojno uresničevati.</font><br/>
<br/>
<b><font size="4">PODPREDSEDNIK ANDREJ ČERNIGOJ: </font></b><font size="4">Hvala za ta pojasnila.</font><br/>
<font size="4">Sedaj sta se k besedi javila še gospod Rudi Medved. V nadaljevanju naj se pripravi gospod Gregor Židan.</font><br/>
<font size="4">Gospod Rudi Medved, beseda je vaša.</font><br/>
<br/>
<b><font size="4">RUDI MEDVED (PS LMŠ):</font></b><font size="4"> Hvala lepa.</font><br/>
<font size="4">No, ker se je razprava oddaljila od same teme, ki jo imamo na dnevnem redu, bom jaz vseeno ravno na to oddaljevanje odreagiral, ker se mi zdi pa res popolnoma nehigienično. Zdaj govoriti tukaj, da je Slovenija zaradi odločitve Ustavnega sodišča pred Svetom, pred Evropsko unijo in paktom Nato nekredibilna in da naj celo razmišlja o izstopu iz pakta Nato, mislim to je pa res popolnoma, popolnoma deplasirano. Ustavno sodišče je institucija, ki je odločila. Mi smo svarili ves čas, od začetka, ko je obrambni minister prinesel ta zakon v Državni zbor, da je ta zakon popolnoma nepotreben, da si bo nakopal težave sebi, tej Vladi in prihodnjim Vladam in to se je seveda zdaj tudi potrdilo. Da je bila dinamika investicij v Slovensko vojsko začrtana, da smo jo v Vladi Marjana Šarca tudi začeli izpolnjevati. Seveda, Vlada je potem lansko leto 30 milijonov evrov obrambnemu ministru preprosto vzela, zdaj pa tarna, da ne more kupit helikopterja, ki bi ga seveda lahko že davno kupila. </font><br/>
<font size="4">	Ampak če se vrnem nazaj, ne zvračat zdaj krivdo za to, kar se je zgodilo, na Ustavno sodišče ali pa na tiste, ki smo na probleme, ki jih bo ta zakon prinesel, ves čas opozarjali tako na njegovo potencialno neustavnost, kot tudi in predvsem nepotrebnost. Če tega zakona ne bi bilo, ker ga nihče pravzaprav niti ne potrebuje, da bi lahko peljal investicijo v Slovensko vojsko … če tega zakona ne bi bilo, seveda tudi tega problema z Ustavnim sodiščem ne bi bilo in mi bi bili še naprej kredibilni pred </font><br/>
<br/>
<b><font size="4">15. TRAK: (AB) – 16.10</font></b><br/>
<br/>
<b><font size="4">	</font></b><font size="4">(nadaljevanje) Evropsko unijo in Natom.</font><br/>
<br/>
<font size="4">	</font><b><font size="4">PODPREDSEDNIK ANDREJ ČERNIGOJ:</font></b><font size="4"> Hvala gospod Rudi Medved. </font><br/>
<font size="4">	Bom dal takoj odgovor. Zdaj, gospod Rudi Medved, kolega, jaz vam ne želim skakati v besedo. Jaz vas bi samo kot predsednik rad popravil. Vi ste rekli, da Ustavno sodišče je odločilo. Jaz bi vas samo popravil, da je zaustavilo izvajanje do odločitve. Samo, samo …</font><br/>
<font size="4">	/oglašanje iz klopi/</font><br/>
<font size="4">	Tako da predajam besedo pa državnemu sekretarju, gospodu Urošu Lampretu. Izvolite.</font><br/>
<br/>
<font size="4">	</font><b><font size="4">UROŠ LAMPRET:</font></b><font size="4"> Hvala predsedujoči.</font><br/>
<font size="4">	Tudi jaz vsaj v svojih nastopih se nisem oddaljil od teme današnjega sestanka. Odgovoril sem na poslansko vprašanje in pri tem sem bil zelo kratek, o tej temi smo govorili prav v tej sobi že velikokrat in tudi se ne želim ponavljati. Ste mi pa predsedujoči v bistvu vzeli – Ustavno sodišče še ni odločilo. Bistvo je, da je zadržalo odločitev in če lahko o tem govorimo je, da si na Ministrstvu za obrambo želimo, da bi do te odločitve, ki je zadržana, prišlo v čim krajšem roku, ker mi smo ustavili aktivnosti pri izvajanju tega zakona ravno zaradi tega, ker odločitve še ni. Seveda ko bo ta odločitev prišla, bomo mi to odločitev spoštovali.</font><br/>
<font size="4">	Najlepša hvala predsedujoči.</font><br/>
<br/>
<font size="4">	</font><b><font size="4">PODPREDSEDNIK ANDREJ ČERNIGOJ: </font></b><font size="4">Hvala, državni sekretar, za pojasnilo.</font><br/>
<font size="4">	Sedaj pa predajam kolegu Gregorju Židanu. Beseda je vaša. </font><br/>
<br/>
<font size="4">	</font><b><font size="4">GREGOR ŽIDAN (PS SD): </font></b><font size="4">Ja, najlepša hvala. Najprej bi vas vse lepo prav lepo pozdravil. </font><br/>
<font size="4">Jaz ne bom tako dolg. Pa bom ta prvo samo povedal kaj nas moti pa pol kaj pozdravljamo in mislim, da je to čisto dovolj. Mislimo, da je neambiciozen dokument, ki ne predstavlja idej odprte Evrope, temveč se oklepa stare Evrope. Zdaj mogoče malo nezadovoljevanje … nazadovanje slovenskih ambicij na področju vladavine prava in temeljnih vrednot. Zdaj bi pa mogoče še končal s pozitivno stranjo. Pa pozdravljamo zavezanost Republike Slovenije k močni, enotni in vključujoči Evropski uniji. Pozdravljamo strateško usmeritev Republike Slovenije k njeni zavezanosti h krepitvi Evropske unije in sodelovanje med državami članicami na večini ključnih evropskih … področju Evropske unije, od ekonomije, monetarne, socialne, okoljske, varnostne, obrambne in zunanje politike. </font><br/>
<font size="4">Pa mogoče to čisto dovolj. Če bi vsak  to govoril, bi bilo dosti lepše. </font><br/>
<font size="4">Hvala lepa. </font><br/>
<br/>
<b><font size="4">PODPREDSEDNIK ANDREJ ČERNIGOJ:</font></b><font size="4"> Hvala kolegu Gregorju Židanu za vašo razpravo. </font><br/>
<font size="4">Sedaj še enkrat sprašujem, a kdo želi razpravljati. V nasprotnem primeru se mi k razpravi kot zadnji prijavil tudi sam. </font><br/>
<font size="4">Glejte, najlepša hvala in en lep pozdrav tudi iz moje strani. Moram vam povedati, da v bistvu situacija z nevidnim sovražnikom covid-19 nam je pokazala kako hitro lahko se spremenijo prioritete v danem trenutku, ne samo v Sloveniji, ampak v Evropi in celem svetu. In tako tudi jaz gledam to deklaracijo, usmeritve za delovanje Republike Slovenije v inštitucijah Evropske unije v obdobju 2021 do 2024. Že vsi tukaj v dvorani veste, da sem bil kar dolgo časa aktiven in moja prejšnja služba je bila delovanje v evropskih institucijah, zaradi tega se bom mogoče malček več časa posvetil tej tematiki, ki je meni zelo ljuba, predvsem pa mislim, da je tukaj ta oder, o katerem moramo razpravljati. </font><br/>
<font size="4">Meni je všeč, da je to poročilo kratko, jedrnato in predvsem ima jasna stališča te deklaracije. Jaz se glih tako kot z državnim sekretarjem strinjam, da več besed ne pomeni bolje, ampak predvsem je pomembna kvaliteta, ne pa kvantiteta. Strinjam se, da bo še kar nekaj dokumentov priromalo v to hišo in tisto, ko bomo imeli vso možnost in priložnost, da to platformo odpremo, se pogovarjamo, povemo svoje stališča, zagovarjamo svoja stališča in tudi povemo, da se s katerimi stališči ne strinjamo. Jaz moram reči, da v skladu s 5. členom Zakona o sodelovanju med Državnim zborom in Vlado v zahtevah Evropske unije, mora Vlada Republike Slovenije najmanj enkrat letno poročati Državnemu zboru. Najmanj enkrat to ne pomeni samo enkrat, lahko tudi večkrat.</font><br/>
<font size="4">Jaz pozdravljam tudi v bistvu to resolucijo, ki kot smo že prej izvedeli, že trinajstič zapored v bistvu nekako predstavlja nek okvir, okvir delovanja. Ta okvir pa še to ne pomeni, da v bistvu je to zabetonirano, da je to. </font><br/>
<br/>
<b><font size="4">16. TRAK: (AB) – 16.15</font></b><br/>
<br/>
<b><font size="4">	</font></b><font size="4">(nadaljevanje) eksaktno, ampak kot nas je že prej, ko sem omenil na začetku, covid-19 naučil, da okvirji se lahko tudi po potrebi dopolnjujejo. </font><br/>
<font size="4">	Novost je to, da v bistvu prehajamo iz 18-mesečnega roka, to je v bistvu trajanje tria predsedstev Svet Evropske unije, prihajamo v bistvu na večletno, to se pravi do leta 2024. Naj poudarim, da v bistvu nekako, kot časovni ta okvir, tudi traja, bo trajala Evropska komisija in zaradi tega se mi zdi tudi pravilno, da v bistvu nekako razpravljamo in se pogovarjamo o celotnem obdobju. </font><br/>
<font size="4">Tako da tukaj v bistvu to pozdravljamo. Tudi ta zadeva ni nova, če gremo malček pogledat, že v bistvu maja 2016 je začela veljati tako medinstitucionalni sporazum med Evropskim parlamentom, Svetom EU in Evropsko komisijo o boljši pripravi zakonodaje in tako naprej. In v tem sporazumu je bilo tudi že navedeno na podlagi strateške agende EU 2019 to 2024, v bistvu je bil prvič sprejet tudi skupni, večletni delovni program. In če smo spremljali delovanje Evropske unije vemo, da predsedniki treh inštitucij Evropske unije so tako 11. decembra 2020 podpisali dogovor o glavnih ciljih in prednostnih nalogah politike za obdobje 2020/2024. Zaradi tega tudi pozdravljam, da je ta dokument malček zakasnil tudi zaradi tega razloga in da lahko o tem še bolj izčrpno razpravljamo.</font><br/>
<font size="4">Zdaj pa še v nadaljevanju – jaz se bom zelo omejil, sem imel razpravo narejeno za približno eno uro, ampak vas ne bom toliko zadrževal. Samo še proaktivne drže – glejte, proaktivna drža sedanje Vlade Republike Slovenije, jaz ne bom rekel, da je zelo močna, je zelo okrepila. Tukaj bi izpostavil in opozoril tudi moje kolege o višini sredstev, ki jih bomo počrpali v tem letu, tako da jaz ne morem reči, da proaktivnost drže te sedanje Vlade ni majhna. Jaz jo moram pohvaliti. Moram pa reči za prejšnje Vlade – jaz sem šele mlad poslanec tukaj, nisem … šele eno leto. Mogoče morate pa vprašati tisti, ki ste bili v nadkoalicijski stranki, kako je bilo tisto takrat proaktivna drža. </font><br/>
<font size="4">Ampak kot sem rekel, bom bil kratek. Še enkrat pozdravljam deklaracijo o usmeritvah za delovanje Republike Slovenije v inštitucijah Evropske unije v obdobju 2021-2024. Mene veseli vsa nadaljnja razprava in tudi dokument o predsedovanju Slovenije Svetu EU bo zelo pomemben dokument in se ga zelo veselim in jaz mislim v mojem lastnem imenu bom jaz danes z veseljem potrdil ta jasen, kratek in jedrnat dokument. Hvala za pozornost.</font><br/>
<font size="4">Sedaj sprašujem, a ima kdo še željo po razpravi? Nima. Če ni predlogov za … ker ugotavljam, da ni predlogov za amandmaje odbora, dajem predlog sklepa na glasovanje. </font><br/>
<font size="4">Odbor za obrambo je predlog deklaracije o usmeritvah za delovanje Republike Slovenije v inštitucijah Evropske unije v obdobju 2021 do 2024 obravnaval iz vidika svoje pristojnosti kot matično delovno telo in k temu predlogu deklaracije nima pripomb. Glasujemo.</font><br/>
<font size="4">Kdo je za? (6 članov.) Kdo je proti? (5 članov.)</font><br/>
<font size="4">Ugotavljam, da je sklep sprejet.</font><br/>
<font size="4">/oglašanje iz klopi/</font><br/>
<font size="4">Aha, tako. Potrebno je določiti še poročevalca odbora za sejo pristojnega delovnega telesa. Želi kdo biti kdo poročevalec? Če ne, bom poročevalec na seji pristojnega odbora jaz kot podpredsednik odbora. </font><br/>
<font size="4">Ker smo izčrpali dnevni red, zaključujem to točko dnevnega reda in 23. nujno sejo Odbora za obrambo. </font><br/>
<br/>
<b><font size="4">17. TRAK: (AB) – 16.20</font></b><br/>
<br/>
<b><font size="4">	</font></b><font size="4">(nadaljevanje) Pristojnim članom odbora in ostalim vabljenim vse zahvaljujem za udeležbo na seji. </font><br/>
<br/>
<font size="4">Obveščam vas, da se bo 24. nujna seja začela 15 minut po končani tej seji, to se pravi torej ob 16.35.</font><br/>
<font size="4">	Hvala za pozornost. </font><br/>
<br/>
<b><font size="4">Seja se je končala 22. februarja 2021 ob 16.21.</font></b>
</root>