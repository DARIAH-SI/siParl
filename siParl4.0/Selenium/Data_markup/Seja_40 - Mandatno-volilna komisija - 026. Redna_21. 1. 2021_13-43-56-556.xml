<root>
<h5 class="label"><span>Vsebina zapisa seje</span></h5><div align="center">
<p><b><font size="4">REPUBLIKA SLOVENIJA</font></b><br/>
<b><font size="4">DRŽAVNI ZBOR</font></b><br/>
<b><font size="4">MANDATNO-VOLILNA KOMISIJA</font></b><br/>
<b><font size="4">26. seja</font></b><br/>
<br/>
<b><font size="4">(21. januar 2021)</font></b><br/>
</p></div><br/>
<b><font size="4">Sejo je vodil Ivan Hršak, predsednik komisije.</font></b><br/>
<b><font size="4">Seja se je začela ob 9.03.</font></b><br/>
<br/>
<b><font size="4">1. TRAK: (ES)</font></b><br/>
<br/>
<b><font size="4">	PREDSEDNIK IVAN HRŠAK:</font></b><font size="4"> Pričenjam 26. sejo Mandatno-volilne komisije. Vse članice in člane komisije, vabljene ter ostale prisotne prav lepo pozdravljam!</font><br/>
<font size="4">	Obveščam vas, da so zadržani in se seje ne morejo udeležiti naslednje članice oziroma člani: Ferenc Horváth. Na seji pa kot nadomestne članice in člani komisije s pooblastili sodelujejo: Jani Prednik nadomešča Matjaža Hana in pa Tina Heferle nadomešča Andrejo Zabret. </font><br/>
<font size="4">	S sklicem seje ste prejeli naslednji dnevni red:</font><br/>
<font size="4">	1. Predlog za izvolitev kandidatke za sodnico na Splošnem sodišču Evropske unije v Luksemburgu</font><br/>
<font size="4">	2. Predlog za imenovanje namestnika Varuha človekovih pravic</font><br/>
<font size="4">	3. Predlog za izvolitev v sodniško funkcijo na sodniško mesto okrajne sodnice na Okrajnem sodišču v Slovenj Gradcu</font><br/>
<font size="4">	4. Predlog za izvolitev v sodniško funkcijo na sodniško funkcijo namesto višje sodnice na Upravnem sodišču Republike Slovenije</font><br/>
<font size="4">	5. Predlog za izvolitev v sodniško funkcijo namesto višjega sodnika na Upravnem sodišču Republike Slovenije</font><br/>
<font size="4">	6. Predlog sklepa o imenovanju člana Programskega sveta RTV Slovenija na podlagi šeste alineje šestega odstavka 17. člena Zakona o Radioteleviziji Slovenija </font><br/>
<font size="4">	7. Predlog sklepa o spremembi sklepa o sestavi in imenovanju predsednika, podpredsednika, članov in namestnikov članov Preiskovalne komisije o zagotavljanju zaščitne opreme ter ukrepih institucij in nosilcev javnih funkcij za zajezitev širjenja bolezni Covid-19 od 1. 2. 2020 do odreditve predmetne parlamentarne preiskave</font><br/>
<font size="4">	8. Nadzor premoženjskega stanja namestnika predsednika Komisije za preprečevanje korupcije po 21. členu Zakona o integriteti in preprečevanju korupcije </font><br/>
<font size="4">	</font><br/>
<b><font size="4">2. TRAK: (ES) – 9.05</font></b><br/>
<br/>
<font size="4">	(nadaljevanje) 9. Zahteva Okrožnega državnega tožilstva v Celju za odločitev o dovoljenju za začetek kazenskega postopka zoper sodnika Zvjezdana Radonjića</font><br/>
<font size="4">	11. 1. 2021 in 14. 1. 2021 sem predlagal razširitev dnevnega reda seje z naslednjima točkama, in sicer:</font><br/>
<font size="4">	5.a Predlog za izvolitev v sodniško funkcijo na sodniško mesto </font><br/>
<font size="4">okrožnega sodnika na Okrožnem sodišču v Ljubljani</font><br/>
<font size="4">	6.a Predlog sklepa o razrešitvi predsednika Nadzornega odbora Sklada za financiranje razgradnje Nuklearne elektrarne Krško in za odlaganje radioaktivnih odpadkov iz Nuklearne elektrarne Krško. </font><br/>
<font size="4">	Želi kdo v imenu svoje poslanske skupine predstaviti stališče o predlogih za razširitev seje? (Ne.) Če ne, bomo prešli na glasovanje.</font><br/>
<br/>
<font size="4">	Glasujemo o predlagani razširitvi dnevnega reda seje z novo 5.a točko. Glasujemo.</font><br/>
<font size="4">	Kdo je za? (16 članov.) Je kdo proti? (Nihče.)</font><br/>
<font size="4">	Ugotavljam, da je predlog sprejet.</font><br/>
<br/>
<font size="4">	Sedaj prehajamo še na glasovanje o predlagani razširitvi dnevnega reda z novo 6.a točko. Glasujemo.</font><br/>
<font size="4">	Kdo je za? (17 članov.) Je kdo proti? (Nihče.)</font><br/>
<font size="4">	Ugotavljam, da je predlog sprejet.</font><br/>
<br/>
<font size="4">	Nekatera gradiva za današnjo sejo ste prejeli v varovani predal v sistemu UDIS, saj vsebujejo osebne podatke, ki so varovani na podlagi zakona. V kolikor jih nameravate navajati oziroma v zvezi z njimi sprožati vprašanja, vas prosim za predhodno opozorilo, saj moram v takem primeru v skladu s 101. členom poslovnika sejo zapreti za javnost.</font><br/>
<br/>
<font size="4">	Prehajamo na </font><b><font size="4">1. TOČKO DNEVNEGA REDA - PREDLOG ZA IZVOLITEV KANDIDATKE ZA SODNICO NA SPLOŠNEM SODIŠČU EVROPSKE UNIJE V LUKSEMBURGU, </font></b><font size="4">ki ga je Državnemu zboru predložil predsednik Republike Slovenije. Predlog ste članice oziroma člani zaradi varstva podatkov prejeli v varovani predal v sistemu UDIS. K tej točki dnevnega reda je vabljen Urad predsednika Republike Slovenije. Seje se udeležuje gospa Nataša Kovač, generalna sekretarka v Uradu predsednika Republike Slovenije, ki je prav lepo pozdravljam. </font><br/>
<font size="4">	Uvodna pojasnila: V skladu s 6. členom Zakona o predlaganju kandidatov iz Republike Slovenije za sodnike mednarodnih sodišč se predsednik Republike Slovenije po pridobitvi mnenja Vlade in Sodnega sveta do prijavljenih kandidatur za kandidata za sodnika mednarodnega sodišča opredeli in posreduje predloge potrebnega števila kandidatov za izvolitev Državnemu zboru. Lahko pa predlaga več kandidatov kot je potrebno po pravilih mednarodnega sodišča. </font><br/>
<font size="4">	Predsednik republike na podlagi 6. člena navedenega zakona Državnemu zboru predlaga, da za kandidatko za sodnico na Splošnem sodišču Evropske unije v Luksemburgu izvoli dr. Majo Brkan. Predlog je obrazložen. Priloženi sta mu tudi mnenji Vlade in Sodnega sveta. Iz predloga predsednika republike tudi izhaja, da kandidatka izpolnjuje vse formalne pogoje za izvolitev. </font><br/>
<font size="4">	Na podlagi prvega odstavka 7. člena navedenega zakona izvoli Državni zbor kandidata za sodnika mednarodnega sodišča s tajnim glasovanjem z večino glasov vseh poslancev. </font><br/>
<font size="4">	Želi gospa Nataša Kovač, generalna sekretarka v Uradu predsednika Republike Slovenije, predlog dodatno obrazložiti? (Da.) Izvolite, beseda je vaša. </font><br/>
<br/>
<font size="4">	</font><b><font size="4">NATAŠA KOVAČ: </font></b><font size="4">Hvala lepa, gospod predsednik. </font><br/>
<font size="4">Poslanke in poslanci! </font><br/>
<font size="4">	Predsednik republike je po prejemu kandidatur s strani Ministrstva za pravosodje, ki je razpisalo nov javni poziv za mesto sodnika Splošnega sodišča Evropske unije v Luksemburgu, prejel 8 kandidatur, ki jih je takoj posredoval Vladi in Sodnemu svetu v mnenje, tako kot mu nalaga zakon. </font><br/>
<font size="4">	Vlada je sprejela mnenje, da vseh 8 kandidatk in kandidatov izpolnjuje kriterije. Sodni svet pa je na podlagi izkazanih strokovnih referenc vseh kandidatov, predvsem v skladu z usmeritvami Odbora 255, še zlasti glede poznavanja prava Evropske unije in izkušenj s  postopki pred sodišči Evropske unije v Luksemburgu in ob upoštevanju potrebe po uravnoteženem zastopanju obeh spolov predsedniku posredoval mnenje, da je dr. Maja Brkan najboljša kandidatka. </font><br/>
<br/>
<b><font size="4">3. TRAK: (ES) – 9.10</font></b><br/>
<br/>
<b><font size="4">	</font></b><font size="4">(nadaljevanje) Do primernosti drugih prijavljenih kandidatov se Sodni svet ni opredeljeval.</font><br/>
<font size="4">	Predsednik republike je po presoji kandidatur, opravljenih pogovorih in predvsem posvetovanjih z vodji poslanskih skupin presodil in odločil, da za kandidatko za omenjeno mesto Državnemu zboru predlaga dr. Majo Brkan, izredno profesorico za pravo Evropske unije na Pravni fakulteti / nerazumljivo/ v Maastrichtu. Predsednik republike presoja, da kandidatka tako s svojim akademskim in strokovnim znanjem kot izkušnjami pri delu sodišč Evropske unije izpolnjuje vse zahtevne kriterije za to funkcijo. </font><br/>
<font size="4">	Dr. Maja Brkan je podiplomski študij opravila v New York University school of Law v letu 2007 in na Pravni fakulteti Univerze v Ljubljani doktorirala in pridobila naziv doktorica znanosti s področja prava. Na njeni dosedanji bogati strokovni poti je bila med drugim pravna svetovalka v kabinetu generalne pravobranilke prof. dr. Verice Trstenjak na sodišču Evropske unije v Luksemburgu, pravna svetovalka v kabinetu sodnika dr. Marka Ilešiča na sodišču Evropske unije v Luksemburgu. V letih 2017 do leta 2020 je bila namestnika direktorja v Centru za evropsko pravo na Pravni fakulteti Univerze v Maastrichtu. Do novembra 2018 je bila na omenjeni fakulteti docentka in od decembra 2018 dalje na tej fakulteti, torej Fakulteti Univerze v Maastrichtu, izredna profesorica za pravo Evropske unije. Bila je gostujoča raziskovalka v vrsti uglednih strokovnih institucij. V okviru akademskega dela objavljala številne članke vodilnih mednarodnih pravnih revijah in sodelovala na gostujočih predavanjih na nekaterih prestižnih univerzah kot sta Univerza Oxford in Univerza Jeal(?). </font><br/>
<font size="4">	Na posvetovanju z vodji poslanskih skupin so vodje kandidatki izrekli več kot prepričljivo podporo za izvolitev.</font><br/>
<font size="4">	Predsednik republike meni, da je dr. Maja Brkan zaradi svojega izjemnega strokovnega akademskega znanja in izkušenj, pa tudi zaradi izkazanega poznavanja prava Evropske unije in konkretnih izkušenj z delom in postopki pred Splošnim sodiščem Evropske unije v Luksemburgu primerna kandidatka za predlagano mesto. </font><br/>
<font size="4">	V primeru izvolitve bo zaupano nalogo lahko začela opravljati hitro in učinkovito, z največjo mero strokovnosti in skrbnosti. </font><br/>
<font size="4">	Državnemu zboru predsednik republike predlaga, da jo izvoli za kandidatko za sodnico Splošnega sodišča Evropske unije v Luksemburgu. </font><br/>
<font size="4">	Hvala lepa.</font><br/>
<br/>
<font size="4">	</font><b><font size="4">PREDSEDNIK IVAN HRŠAK:</font></b><font size="4"> Najlepša hvala za to dodatno obrazložitev. </font><br/>
<font size="4">Sedaj pa odpiram razpravo poslank in poslancev. Želi kdo razpravljati? (Da.) Izvolite, Janja Sluga.</font><br/>
<br/>
<font size="4">	</font><b><font size="4">JANJA SLUGA (PS SMC):</font></b><font size="4"> Hvala lepa, gospod predsednik.</font><br/>
<font size="4">	Jaz bi želela samo izraziti podporo Poslanske skupine SMC predlagani kandidatki. Moram povedati, da se je kandidatka pri nas na razgovoru v Poslanski skupini odlično izkazala, da je njen, da rečem, akademski in praktični opus zagotovo nezanemarljiv. Izkazala je tudi visoko mero osebne integritete in mi ocenjujemo, da gre tudi za kandidatko, ki po naši oceni ne bo imela nikakršnih težav prebiti to zahtevno sito Odbora 255 kot se nam je v preteklosti že dogajalo, da se posamezni kandidati tam seveda niso posebej izkazali in so padali eden za drugim. </font><br/>
<font size="4">	Moram pa dodati k temu še, da je za nas izjemno pomembno tudi mnenje Sodnega sveta, ki je ocenil, da je kandidatka najboljša in da njene reference združujejo izjemno kombinacijo akademske odličnosti in poznavanja prava EU s praktičnimi izkušnjami z delom na sodišču EU in v širšem mednarodnem okolju. Zato menim, da to tokrat imamo izjemno kvalitetno kandidatko in da bomo končno zapolnili tudi to mesto, če bo seveda prejela zadostno podporo. </font><br/>
<font size="4">	Hvala.</font><br/>
<font size="4">	</font><br/>
<font size="4">	</font><b><font size="4">PREDSEDNIK IVAN HRŠAK:</font></b><font size="4"> Hvala lepa. </font><br/>
<font size="4">Želi še kdo razpravljati? (Ne.) Če ne, zaključujem razpravo. </font><br/>
<br/>
<font size="4">	Na glasovanje dajem naslednji predlog sklepa: »Mandatno-volilna komisija ocenjuje predlog predsednika Republike Slovenije kot ustrezen in predlaga Državnemu zboru, da za kandidatko za sodnico na Splošnem sodišču Evropske unije v Luksemburgu izvoli dr. Majo Brkan.« Glasujemo.</font><br/>
<font size="4">	Kdo je za? (18 članov.) Je kdo proti? (Nihče.)</font><br/>
<font size="4">	Ugotavljam, da je sklep sprejet.</font><br/>
<br/>
<font size="4">	S tem zaključujem to točko dnevnega reda in se gospe Nataši Kovač zahvaljujem za sodelovanje.</font><br/>
<font size="4">	</font><br/>
<font size="4">	Prehajamo na </font><b><font size="4">2. TOČKO DNEVNEGA REDA – PREDLOG ZA IMENOVANJE NAMESTNIKA VARUHA ČLOVEKOVIH PRAVIC,</font></b><font size="4"> ki ga je Državnemu zboru predložil Varuh človekovih pravic. </font><br/>
<font size="4">	</font><br/>
<b><font size="4">4. TRAK: (ES) – 9.15</font></b><br/>
<br/>
<b><font size="4">	</font></b><font size="4">(nadaljevanje) Predlog ste članice in člani zaradi varstva podatkov prejeli v varovani predal v sistemu UDIS. K tej točki dnevnega reda je vabljen gospod Peter Svetina Varuh človekovih pravic, ki ga prav lepo pozdravljam. </font><br/>
<font size="4">	Uvodna pojasnila: Zakon o Varuhu človekovih pravic v prvem odstavku 15. člena določa, da ima Varuh najmanj dva in največ štiri namestnike in da namestnika na predlog Varuha imenuje Državni zbor. V skladu s tretjim odstavkom 15. člena navedenega zakona Državni zbor o predlogu varuha za imenovanje namestnika odloči v 45 dneh od dne predložitve predloge. </font><br/>
<font size="4">	Mandatna doba namestnikov v skladu s 16. členom traja 6 let. Po poteku mandatne dobe pa so lahko ponovno imenovani. 18. člen zakona določa, da namestnik varuha nastopi funkcijo po prisegi, ki jo poda pred Državnim zborom. </font><br/>
<font size="4">	Varuh človekovih pravic na podlagi prvega odstavka 15. člena Zakona o Varuhu človekovih pravic Državnemu zboru predlaga, da za njegova namestnika imenuje Ivana Šeliha. Imenovani že opravlja funkcijo namestnika varuha in je torej Državnemu zboru ponovno predlagan v imenovanje. </font><br/>
<font size="4">	Ker njegov aktualni mandat poteče 17. junija 2021 predlagam, da v predlog sklepa, ki ga bomo posredovali v odločanje Državnemu zboru dodamo določilo o začetku teka novega mandata, in sicer mu bo nov šestletni mandat začel teči 18. junija 2021. </font><br/>
<font size="4">	Želi gospod Peter Svetina, Varuh človekovih pravic, predlog dodatno obrazložiti? (Da.) Izvolite, beseda je vaša.</font><br/>
<br/>
<font size="4">	</font><b><font size="4">PETER SVETINA:</font></b><font size="4"> Hvala lepa, spoštovani gospod predsednik. Spoštovane poslanke, spoštovani poslanci!</font><br/>
<font size="4">	Enemu izmed štirih namestnikov Varuha se izteka mandat in zato sem v Državni zbor poslal predlog za imenovanje. V ponovno imenovanje za svojega namestnika predlagam gospoda Ivana Šeliha. </font><br/>
<font size="4">	Namestnik Šelih, ki se mu zaključuje drugi mandat, je nepogrešljiv član vodstva inštitucije Varuha človekovih pravic Republike Slovenije ter izkušen in predan sodelavec. Področja, ki jih vodi namestnik Šelih, so področja omejitve osebne svobode, pravosodje, policijski postopki, zasebno varovanje, detektivi in redarji, obenem pa je vodja državnega preventivnega mehanizma. Vsa ta zahtevna področja obravnava strokovno in predano. Prav državni preventivni mehanizem pod vodstvom gospoda Šeliha med drugim pripravlja tudi predloge in pripombe k veljavnim ali predlaganim predpisom. Tako je v letu 2019 sodeloval v delovni skupini Ministrstva za zdravje za pripravo sprememb Zakona o duševnem zdravju. Podane so bile pripombe na predloge osnutkov Zakona o obravnavanju mladoletnih storilcev in pa ostalih predpisov s tega področja. </font><br/>
<font size="4">	Poleg vodenja področij, za katere je pristojen, se Ivan Šelih udeležuje tudi domačih in mednarodnih konferenc ter na njih aktivno sodeluje. Je tudi avtor več člankov s področja človekovih pravic in temeljnih svoboščin ter s sodelavci vestno pripravlja poglavja s področja pravosodja, omejitve osebne svobode, policijskih postopkov za letna poročila Varuha. </font><br/>
<font size="4">	Od leta 2010 je kot zunanji strokovnjak član Strokovnega sveta za policijsko pravo in pooblastila, ki je stalno avtonomno in posvetovalno telo policije in Direktorata za policijo in druge varnostne naloge Ministrstva za notranje zadeve. </font><br/>
<font size="4">	Prav zaradi njegove kompetentnosti, zavzetosti, predanosti ter osebnostnih potez in njegove osebne integritete, ga predlagam za ponovno imenovanje za svojega namestnika in se vam zahvaljujem. </font><br/>
<font size="4">	Hvala lepa.</font><br/>
<br/>
<font size="4">	</font><b><font size="4">PREDSEDNIK IVAN HRŠAK:</font></b><font size="4"> Hvala lepa za to dodatno obrazložitev. Sedaj pa odpiram razpravo članic in članov komisije. Želi kdo razpravljati? (Ne.) Če ne, zaključujem razpravo. </font><br/>
<br/>
<font size="4">	Na glasovanje dajem naslednji predlog sklepa: »Mandatno-volilna komisija predlaga Državnemu zboru, da sprejme sklep, s katerim se za namestnika varuha človekovih pravic za dobo 6 let imenuje Ivan Šelih, pri čemer mu mandat začne teče z 18. junijem 2021.« Glasujemo.</font><br/>
<font size="4">	Kdo je za? (15 članov.) Je kdo proti? (Nihče.)</font><br/>
<font size="4">	Ugotavljam, da je sklep sprejet. </font><br/>
<br/>
<font size="4">	S tem zaključujem to točko dnevnega reda. Gospodu Petru Svetini pa se zahvaljujem za sodelovanje. </font><br/>
<br/>
<b><font size="4">5. TRAK: (ES) – 9.20</font></b><br/>
<br/>
<b><font size="4">	</font></b><font size="4">(nadaljevanje) Preden nadaljujemo z obravnavo naslednjih točk, predlagam, da združimo razpravo pri 3., 4., 5., 5.a točki, saj gre pri vseh za predloge s strani istega predlagatelja in za istovrsten postopek izvolitve, glasovanje pa nato opravimo ločeno. Ali kdo temu predlogu nasprotuje? (Ne.) Ugotavljam, da ne.</font><br/>
<br/>
<font size="4">	Prehajamo torej na obravnavo </font><b><font size="4">3., 4., 5., IN 5.a TOČKE </font></b><font size="4">dnevnega reda, in sicer: </font><b><font size="4">NA PREDLOGE ZA IZVOLITEV V SODNIŠKO FUNKCIJO</font></b><font size="4">, ki jih je Državnemu zboru predložil Sodni svet. Del gradiva je objavljen pri EPI. Obrazložene predloge Sodnega sveta pa ste zaradi varstva podatkov prejeli v varovani predal v sistemu UDIS. </font><br/>
<font size="4">	Uvodna pojasnila: Sodni svet na podlagi 130. člena Ustave, prvega odstavka 23. člena Zakona o Sodnem svetu ter 19. člena Zakona o sodniški službi Državnemu zboru predlaga, da v sodniško funkcijo na sodniško mesto okrajne sodnice na Okrajnem sodišču v Slovenj Gradcu izvoli Matejo Dežman. V sodniško funkcijo na sodniški mesti višjih sodnikov na Upravnem sodišču Republike Slovenije se izvoli mag. Jožico Češnovar in Boruta Smrdela ter v sodniško funkcijo na sodniško mesto okrožnega sodnika na Okrožnem sodišču v Ljubljani izvoli mag. Davida Špernjaka. </font><br/>
<font size="4">	Seje se udeležuje generalna sekretarka Sodnega sveta gospa Maja Rozman, ki jo lepo pozdravljam in prosim za uvodno obrazložitev teh predlogov. </font><br/>
<font size="4">Izvolite, beseda je vaša.</font><br/>
<br/>
<font size="4">	</font><b><font size="4">MAJA ROZMAN:</font></b><font size="4"> Spoštovani predsednik, spoštovane poslanke in poslanci, lepo pozdravljeni. </font><br/>
<font size="4">	Sodni svet se v vseh svojih predlogih tudi na podlagi vaših opozoril trudi biti čimbolj koncizen, jasen in konkreten. Tudi v vseh štirih predlogih, ki jih imate danes na dnevnem redu, smo poskušali biti čimbolj koncizni in jasni, tako da dodatnih pojasnil za izvolitev vseh štirih kandidatov nimamo. Bi pa želela samo še enkrat poudariti to, kar je naš predsednik dr. Erik Kerševan že večkrat poudaril na Mandatno-volilni komisiji, da Sodni svet v zadnjem času nima težav najti izvrstnih kandidatov za sodniška mesta, pač pa ima težavo izbrati najboljšega med zelo zelo dobrimi kandidati. </font><br/>
<font size="4">	Hvala.</font><br/>
<br/>
<font size="4">	</font><b><font size="4">PREDSEDNIK IVAN HRŠAK:</font></b><font size="4"> Hvala lepa za to dodatno obrazložitev. Odpiram razpravo članic in članov komisije. Želi kdo razpravljati? (Da.) Izvolite, Anja Bah Žibert.</font><br/>
<br/>
<font size="4">	</font><b><font size="4">ANJA BAH ŽIBERT (PS SDS):</font></b><font size="4"> Hvala lepa za besedo.</font><br/>
<font size="4">Najprej seveda hvala za vse obrazložitve, ki jih dobivamo in jih lahko tudi preberemo pred sejo in se hkrati s tem tudi lažje pozanimamo o vsaki kandidaturi, o kateri odločamo. Imam pa na splošno en pomislek. Upam, da pač ne boste razumeli napačno, ampak se mi zdi, da sedaj ko zopet malo gledam zadnje čase Mandatno-volilne komisije, da se nekako zopet začenja ta hiperprodukcija imenovanj v sodniške vrste. To seveda ni stvar Mandatno-volilne komisije, ker mi pač dobimo te predloge, ampak dejstvo je, da o tem odločamo. In bi si samo želela morda, da v prihodnje dobimo med temi obrazložitvami tudi podatke zakaj prihaja do imenovanja. Se pravi, mi vemo, da se nekdo pač predlaga na določeno sodniško funkcijo, bodisi napreduje na višje in tako naprej sodišče ali pa šele prestopi v sodniške vrste, ampak bi bil zelo dober podatek za nas zakaj je pač potreben razpis, ali se je kakšno mesto sprostilo, je prišlo do upokojitev. Veste da smo v preteklosti v Sloveniji imeli težave, kar se tiče števila sodnikov na število prebivalstva in ne bi želela, da nekako pridemo zopet v kakšne, bom rekla, neprimerna območja ali pa tisto, kar si ne želimo. Zato mogoče samo poziv Sodnemu svetu, če lahko dodate v prihodnje tudi ta podatek, ki se mi zdi ključen, da vemo zakaj prihaja do imenovanj.</font><br/>
<font size="4">	Hvala lepa.</font><br/>
<br/>
<font size="4">	</font><b><font size="4">PREDSEDNIK IVAN HRŠAK:</font></b><font size="4"> Hvala. </font><br/>
<font size="4">Želi še kdo razpravljati? (Ne.) Če ne, zaključujem razpravo. </font><br/>
<br/>
<font size="4">	Na glasovanje dajem naslednje predloge sklepov:</font><br/>
<font size="4">	</font><br/>
<b><font size="4">6. TRAK: (ES) – 9.25</font></b><br/>
<br/>
<b><font size="4">	</font></b><font size="4">(nadaljevanje) Predlog sklepa v okviru </font><b><font size="4">3. TOČKO DNEVNEGA REDA:</font></b><font size="4"> »Mandatno-volilna komisija predlaga Državnemu zboru, da sprejme sklep, s katerim se v sodniško funkcijo na sodniško mesto okrajne sodnice na Okrajnem sodišču v Slovenj Gradcu izvoli Mateja Dežman.« Glasujemo.</font><br/>
<font size="4">	Kdo je za? (15 članov.) Je kdo proti? (Nihče.)</font><br/>
<font size="4">	Ugotavljam, da je sklep sprejet.</font><br/>
<br/>
<font size="4">	Zaključujem 3. točko dnevnega reda.</font><br/>
<br/>
<font size="4">	Prehajamo na odločanje o predlogu sklepa v okviru </font><b><font size="4">4. TOČKE DNEVNEGA REDA:</font></b><font size="4"> »Mandatno-volilna komisija predlaga Državnemu zboru, da sprejme sklep, s katerim se v sodniško funkcijo na sodniško mesto višje sodnice na Upravnem sodišču Republike Slovenije izvoli mag. Jožica Češnovar.« Glasujemo.</font><br/>
<font size="4">	Kdo je za? (13 članov.) Je kdo proti? (Nihče.</font><br/>
<font size="4">	Ugotavljam, da je sklep sprejet.</font><br/>
<br/>
<font size="4">	Zaključujem 4. točko dnevnega reda.</font><br/>
<br/>
<font size="4">	Prehajamo na odločanje o predlogu sklepa v okviru </font><b><font size="4">5. TOČKE DNEVNEGA REDA:</font></b><font size="4"> »Mandatno-volilna komisija predlaga Državnemu zboru, da sprejme sklep, s katerim se v sodniško funkcijo na sodniško mesto višjega sodnika na Upravnem sodišču Republike Slovenije izvoli Borut Smrdelj.« Glasujemo.</font><br/>
<font size="4">	Kdo je za? (16 članov.) Je kdo proti? (Nihče.)</font><br/>
<font size="4">	Ugotavljam, da je sklep sprejet.</font><br/>
<br/>
<font size="4">	Zaključujem 5. točko dnevnega reda.</font><br/>
<br/>
<font size="4">	Prehajamo na odločanje o predlogu sklepa v okviru </font><b><font size="4">5.a TOČKE DNEVNEGA REDA:</font></b><font size="4"> »Mandatno-volilna komisija predlaga Državnem zboru, da sprejme slep, s katerim se v sodniško funkcijo na sodniško mesto okrožnega sodnika na Okrožnem sodišču v Ljubljani izvoli mag. David Špernjak.« Glasujemo.</font><br/>
<font size="4">	Kdo je za? (15 članov.) Je kdo proti? (Nihče.)</font><br/>
<font size="4">	Ugotavljam, da je sklep sprejet.</font><br/>
<br/>
<font size="4">	Zaključujem še 5.a točko dnevnega reda.</font><br/>
<br/>
<font size="4">	Prehajamo na </font><b><font size="4">6. TOČKO DNEVNEGA REDA – PREDLOG SKLEPA O IMENOVANJU ČLANA PROGRAMSKEGA SVETA RTV SLOVENIJA NA PODLAGI ŠESTE ALINEJE ŠESTEGA ODSTAVKA 17. ČLENA ZAKONA O RADIOTELEVIZIJI SLOVENIJA.</font></b><font size="4"> Kot gradivo za to točko dnevnega reda ste prejeli: delovno besedilo predloga sklepa in seznam predlaganih kandidatov, ki sta objavljena na spletnih straneh Državnega zbora ter predloga kandidatov, ki ste ju članice in člani prejeli v varovani predal v sistemu UDIS. </font><br/>
<font size="4">	Uvodna pojasnila: Na podlagi šestega odstavka 17. člena Zakona o Radioteleviziji Slovenija Programski svet sestavlja 29 členov, od katerih Državni zbor imenuje pet članov na predlog političnih strank, pri čemer mora v največji možni meri upoštevati zastopanost strank v Državnem zboru. </font><br/>
<font size="4">	Državni zbor je na seji 14. 12. 2017 sprejel sklep o imenovanju petih članov Programskega sveta RTV Slovenija. Na podlagi šeste alineje šestega odstavka 17. člena Zakona o Radioteleviziji Slovenija izmed katerih je enemu članu zaradi odstopa prenehal mandat. Državni zbor je s sklep o ugotovitvi prenehanja mandata Igorja Prodnika sprejel na seji 17. 12. 2020. Mandatno-volilna komisija je istega dne na podlagi sklepa 25. seje pozvala poslanske skupine, da ji do vključno 6. 1. 2021 posredujejo predloge za kandidatov za članico oziroma člana Programskega sveta RTV Slovenija, ki bo imenovana oziroma imenovan za preostanek mandata člana, ki mu je predčasno prenehal mandat. </font><br/>
<font size="4">	Četrti odstavek 18. člena zakona, ki predvideva predčasno prenehanje mandata članov Programskega sveta RTV Slovenija zaradi odstopa člana določa, da se člana, ki mu je predčasno prenehal mandat, nadomesti po postopku, ki je predviden za imenovanje oziroma izvolitev članov Programskega sveta. </font><br/>
<font size="4">	Mandatno-volilna komisija je v roku prejela dva predloga: in sicer predlog Poslanske skupine SAB, </font><br/>
<font size="4">	</font><br/>
<b><font size="4">7. TRAK: (ES) – 9.30</font></b><br/>
<br/>
<font size="4">	(nadaljevanje) ki za člana predlaga dr. Božidarja Jezernika in predlog Poslanske skupine Slovenske demokratske stranke, ki za člana predlaga Boruta Bajžlja. Predloga sta pravočasna in popolna.</font><br/>
<font size="4">	Odpiram razpravo o predlaganih kandidatih. Želi kdo razpravljati? (Da.) Izvolite, Maša Kociper. </font><br/>
<br/>
<font size="4">	</font><b><font size="4">MAŠA KOCIPER (PS SAB):</font></b><font size="4"> Hvala lepa, predsednik.</font><br/>
<font size="4">	Danes, kot je že bilo rečeno, kot ste povedal, sta pred nami dva predloga za kandidata Programskega sveta RTV Slovenija. Začela bom s tem o čemer sem govorila že večkrat na tem delovnem telesu, ko se pogovarjamo o Programskem svetu, in sicer, da smo v tem parlamentu začeli zelo zanimivo oziroma že dolgo zelo zanimivo tolmačimo določbo 17. člena Zakona o RTV, ki prav, da pet članov imenuje Državni zbor na predlog političnih strank, pri čemer mora v čim večji možni meri upoštevati zastopanost strank v Državnem zboru. </font><br/>
<font size="4">	Na tem odboru smo pred časom že imeli razpravo, na kateri je največja sedaj koalicijska stranka to določbo razlagala v smislu večji si več predstavnikov moraš imeti v Programskem svetu. Jaz sem že takrat povedala, da to določbo razumem popolnoma drugače. In sicer tako, da se naj skozi to alinejo v tem Programskem svetu, ki ima veliko število članov iz različnih področij, zagotovi tudi, da imajo politične stranke v parlamentu čimbolj raznolik vpliv tudi v Programskem svetu. Idealno, recimo, ker je teh mest samo 5, recimo, da ima 5 strank svojega predstavnika. </font><br/>
<font size="4">	Vem, da v tej državi, tudi v Državnem zboru, so ljudje, ki so prepričani, da bi predstavnike Državnega zbora iz Programskega sveta morali črtati, ampak dajmo se vsi skupaj ne slepiti, da niso predstavniki političnih strank v tem Programskem svetu, ne samo v tem, v vsakem Programskem svetu RTV Slovenija, zastopani tudi preko drugih glasovanj. Se pravi Državni zbor Republike Slovenije imenuje 16 članov na predlog gledalcev in poslušalcev in seveda jasno je, da teh 16 članov je imenovanih glede na koalicijsko večino. In če pogledamo teh 16 članov v trenutni sestavi, vidimo med člani, ki so predlagani na predlog gledalcev in poslušalcev, recimo gospo Gotar Alenko, za katero vemo, da je članica, celo taka vidna članica SDS. Kmetič Slavko, vsi ki poznamo politično sceno vemo in nam je popolnoma jasno pod koga spada. Dr. Štuhec Janez tudi mislim, da ne rabim izgubljati besed pod katero politično usmeritev sodi gospod. In še bi lahko naštevala. In potem, če pogledam tudi člana, ki ga predlaga predsednik Republike Slovenije zaslužni profesor dr. Juhant Janez je za tiste, ki ga ne poznajo, bi povedala, gospod je teolog, izrazito favorizira SDS. To je človek, ki reklamira SDS. Poglejmo si recimo njegov zadnji intervju za Ognjišče. On tudi dela kot profesor na Teološki fakulteti, Evropski pravni fakulteti v Novi Gorici in fakulteti za podiplomske študije. Že te fakultete nam povedo, da če ne bi bil desni tukaj ne bi mogel delati. Ampak v tem svojem, recimo, intervjuju hvali Vlado, hvali predsednika Vlade in med drugim reče, glede praznih besed, s katerimi levičarji zaposlujejo javnost je škoda izgubljati besed, nato hvali Vlado, časi so izjemni, vsi bi morali Vladi pomagati, kolesarji in ti protestniki so nedopustni, zdaj že vsak normalen človek vidi, da smo izkoriščajo situacijo. Skratka izrazito politično definirana osebnost.</font><br/>
<font size="4">	Saj ne rečem, da je to nujno kaj narobe. Hočem pa povedati, da so tukaj tudi na drugih področjih ljudje, za katere izrazito in jasno vemo, da spadajo pod SDS. Govorim o SDS zato, ker je danes kandidat za novega člana Programskega sveta namesto njihovega člana, to je res, ker je odstopil, eden od teh, ki ga predlaga SDS. Mi v stranki SAB pa smo predlagali svojega člana in tisti, ki ste si vzeli čas in pogledali reference, mislim, da ni nobenega dvoma kdo ima boljše reference. </font><br/>
<br/>
<b><font size="4">8. TRAK: (ES) – 9.35</font></b><br/>
<br/>
<font size="4">	(nadaljevanje) Dr. Božidar Jezernik, ki smo ga mi predlagali, je redni profesor in je naredil dva študija. Diplomiral je na Pravni fakulteti in magistriral in doktoriral na Filozofski fakulteti Univerze v Ljubljani. Po drugi strani pa je gospod, ki ga predlagal SDS, vodja službe za pravne in kadrovske zadeve na Ministrstvu za kulturo. To je čisto v redu. Ampak mislimo, da če primerjamo obe reference, da so reference gospoda Jezernika bistveno boljše.</font><br/>
<font size="4">	In če zaključim s tem kaj je po mojem smisel te alineje 17. člena Zakona o RTV, ki določa, da pet članov imenuje Državni zbor na predlog političnih strank, pri čemer moramo v največji možni meri upoštevati zastopanost strank v Državnem zboru. Smisel te alineje po mojem mnenju je ta, da tudi politične stranke skozi svoje predstavnike, ki so tukaj jasno določeni in niso skriti za predstavnike gledalcev ali predsednika Državnega zbora, zagotavlja to, da RTV Slovenija deluje v javnem interesu. Sama sem že večkrat povedala, da se tudi sama ne strinjam z nekaterimi stvarmi na RTV Slovenija. Daleč od tega, da se mi zdi, da je tam vse narobe, kot to pravi SDS in da bi pozivala k neplačevanju članarine in take stvari, ampak tam ni vse idealno, tudi mene zmoti, če pri posameznem novinarju v notranjepolitični redakciji ali nekje vidim za koga glasuje na volitvah ali pa vidim za koga ne glasuje. To je javni zavod in vse politične stranke bi si morale prizadevati in od tega javnega zavoda zahtevati, da deluje v javnem interesu. 	</font><br/>
<font size="4">	In če še naprej govorim o tem kaj moti desne stranke. Tudi zahtevati, da se posamezni novinarji politično ne profilirajo in da je to res visoko kakovostni javni servis, ki deluje v javnem interesu. In če je tam v tem programskem svetu pet predstavnikov zelo različnih strank, zakaj pa ne tudi manjše, je potem ta razpršenost tega političnega interesa, ta nadzor enega nad drugim lahko večji. </font><br/>
<font size="4">	In zato ne pristajam na to, da kar zato, ker je bil prejšnji član od SDS, mora biti to tudi naslednji od SDS. Predlagam, da podpremo bolj kvalitetnega kandidata. Predlagam, da podpremo kandidata, ki si prizadeva za ohranitev RTV Slovenije, za ohranitev financiranja RTV Slovenije, ki ni predlagan od stranke, ki ima drugačne interese v RTV Sloveniji in predlagam, da kolegice in kolegi podprete boljšega kandidata. </font><br/>
<font size="4">	Hvala.</font><br/>
<br/>
<font size="4">	</font><b><font size="4">PREDSEDNIK IVAN HRŠAK:</font></b><font size="4"> Hvala. </font><br/>
<font size="4">Sedaj ima besedo Alenka Jeraj. Izvolite.</font><br/>
<br/>
<font size="4">	</font><b><font size="4">ALENKA JERAJ (PS SDS):</font></b><font size="4"> Hvala lepa za besedo. </font><br/>
<font size="4">	Moja predhodnica je problematizirala predlog predsednika Pahorja, problematizirala je predlog Slovenske akademije znanosti in umetnosti. To so vse kvalificirani predlagatelji in skladno z zakonom so tudi predlagali ljudi. Sedaj, če ti njej niso všeč, je to pač njen problem. Gospod Pahor se je zagotovo z razlogom odločil za kaj je nekoga predlagal, podobno tudi predstavniki Slovenske akademije znanosti in umetnosti, ki imajo izrecno v 17. členu to možnost. Torej so kvalificirani predlagatelji predstavnikov v Programski svet.</font><br/>
<font size="4">	Kot je bilo povedano, je član, ki smo ga skladno z 17. členom Zakona o RTV predlagali v Poslanski skupini SDS gospod Igor Prodnik odstopil zaradi nezdružljivosti funkcij, ker je pač opravljal funkcijo, ki ni združljiva s to funkcijo in je bil zato potem objavljen razpis. </font><br/>
<font size="4">	Tudi jaz bi rada prebrala ta del. Programski svet sestavlja 29 članov, od katerih pet članov imenuje Državni zbor na predlog političnih strank, pri čemer mora po največji možni meri upoštevati zastopanost strank v Državnem zboru. Sedaj lahko stvar razumemo tako kot jo je razložila Maša Kociper, ampak večina ali pa mi jo razumemo kot zastopanost stranke v Državnem zboru. Če želiš, da se odraža volja volivcev najbrž ni nepomembno ali so volivci izvolili v Državni zbor štiri oziroma pet poslancev, ali pa so izvolili 26. </font><br/>
<font size="4">	Mi smo že imeli primer, ker podobna odločba velja za Nadzorni svet,</font><br/>
<br/>
<b><font size="4">9. TRAK: (ES) – 9.40</font></b><br/>
<br/>
<b><font size="4">	</font></b><font size="4">(nadaljevanje) v katerem največja stranka z največ poslanci v Državnem zboru svojega predstavnika ni imela zato, ker so pač poslanci tako ocenili. Mi verjamemo, da je bilo to v nasprotju z zakonom.</font><br/>
<font size="4">	Zato sedaj predlagamo pravnika Boruta Bajžlja in pričakujemo podporo, da s tem tudi zadostimo odločbi 17. člena Zakona o RTV Slovenije. Govoriti in ocenjevati kvaliteto kandidatov se mi zdi pa tudi malo pretirano. Vsak ima določene kvalitete in jaz se ne bi upala reči, da je gospod Bajželj bolj kvaliteten ali manj kvaliteten od kandidata, ki ga predlaga stranka SAB. Mislim, da sta oba kvalitetna. Hvala bogu, da se prijavljajo ali pa da imamo kandidate, ki so kvalitetni in lahko med tem izbiramo. </font><br/>
<font size="4">	Predlagam in vas prosim za podporo našemu kandidatu pravniku Borutu Bajžlju.</font><br/>
<font size="4">	Hvala.</font><br/>
<br/>
<font size="4">	</font><b><font size="4">PREDSEDNIK IVAN HRŠAK:</font></b><font size="4"> Hvala. </font><br/>
<font size="4">Maša Kociper, izvolite.</font><br/>
<br/>
<font size="4">	</font><b><font size="4">MAŠA KOCIPER (PS SAB):</font></b><font size="4"> Hvala lepa. Spoštovana poslanka Jeraj me očitno ni pravilno razumela, zato se javljam k repliki. </font><br/>
<font size="4">	Jaz nisem problematizirala, kolegica, to, da je več kvalificiranih predlagateljev kot ste vi povzeli mojo razpravo. Sploh ne. Jaz sem povedala, da je kvalificiranih predlagateljev več, ampak da ni nobenega dvoma, da so tudi med predstavniki tistih, ki so jih predlagali drugi predlagatelji jasno politično definirane osebe, za katere se tukaj ve in v našem prostoru ve katere sodijo točno pod ingurenco SDS. To sem rekla, ne da nimajo kvalificirani predlagatelji pravico predlagati. </font><br/>
<font size="4">	Nikakor ne pristajam na to tezo, kolegica, da mora Programski svet reprezentirati voljo volivcev. In če so volivci dali več glasov stranki SDS, o čemer ni nobenega dvoma, veliko manj glasov pa stranki SAB, da morajo imeti SDS več predstavnikov v Programskem svetu. Ne. Če bi to zakonodajalec mislil, bi napisal, da morajo biti stranke Državnega zbora sorazmerno zastopane v Programskem svetu. Pa to ni napisal. Napisal je, da morajo biti v največji možni meri upoštevana zastopanost strank. To se pravi katere stranke so zastopane v Državnem zboru, ne pa sorazmerno zastopanih. </font><br/>
<font size="4">	Tako da ta člen je lahko in če pogledaš njegovo logiko mogoče razumeti naj bodo predstavniki Državnega zbora čimbolj ravnovrstni, da bodo to kontrolo eden nad drugim opravljali.</font><br/>
<font size="4">	Nisem tudi jaz rekla, da je drugi kandidat manj kvaliteten. Rekla pa sem zakaj ne bi razpršili to moč, ki jo ima SDS v tem Programskem svetu in imenovali še enega drugega, ne pa spet njihovega predstavnika namesto gospoda, ki je sedaj postal na predlog Janševe vlade gospod Igor Prodnik direktor Viba filma. Tam je sedaj cela drama. Filmarji so na nogah, vse od kar je bil imenovan s strani Janševe vlade itd. To so pač taki ljudje, ki so politično zelo zvesti. </font><br/>
<br/>
<font size="4">	</font><b><font size="4">PREDSEDNIK IVAN HRŠAK:</font></b><font size="4"> Hvala. </font><br/>
<font size="4">Želi še kdo razpravljati? (Da.) Izvolite, Violeta Tomić.</font><br/>
<br/>
<font size="4">	</font><b><font size="4">VIOLETA TOMIĆ (PS Levica):</font></b><font size="4"> Hvala za besedo. </font><br/>
<font size="4">Tudi meni osebno se zdi gospod Jezernik primernejši kandidat iz več razlogov. Jasno je, da si stranka SDS nekako želi imeti več vpliva na nacionalni televiziji. Dvomljivo pa je, da stranka, ki poziva k nepokorščini, neplačevanju televizijske naročnine, tam kadruje svoje ljudi. Kajti kako bo ta televizija obstajala, če ne bo imela sredstev. </font><br/>
<font size="4">	Skratka konstantni napadi stranke SDS na nacionalno televizijo se vrstijo in gospod Borut Bajželj je po podatkih, ki so dostopni tukaj na spletu tudi vodja službe za pravne in kadrovske zadeve na Ministrstvu za kulturo. Ministrstvo za kulturo pa konstantno seveda želi vplivati na program RTV, kadrovati itd. </font><br/>
<font size="4">	Meni osebno se to podvajanje funkcij ali pa celo, bom rekla, nekje nasprotje interesov, ne zdi v redu. In to je moj poglavitni razlog, da bom podprla kandidata Poslanske skupine SAB gospoda Jezernika. Jasno je, da so vsi kandidati na nek način politično opredeljeni. </font><br/>
<br/>
<b><font size="4">10. TRAK: (ES) – 9.45</font></b><br/>
<br/>
<b><font size="4">	</font></b><font size="4">(nadaljevanje) Mnogi pridejo kot člani političnih strank, pa so predstavniki gledalcev in česarkoli vendar, če hočemo dejansko ohraniti neodvisnost in strokovnost javne RTV, potem ljudi, ki so zaposleni na Ministrstvu za kulturo, od katerega je celo neposredno odvisno delo javne RTV ne morejo biti člani Programskega sveta. </font><br/>
<font size="4">	Tako da Programski svet še zdaleč ni uravnovešen ta trenutek. Je zelo politično profiliran. Moja osebna želja je, da bi stroka in zgolj stroka imela več besede pri tem. Tako da absolutno je moja izbira gospod Jezernik.</font><br/>
<font size="4">	Hvala.</font><br/>
<br/>
<font size="4">	</font><b><font size="4">PREDSEDNIK IVAN HRŠAK:</font></b><font size="4"> Hvala. </font><br/>
<font size="4">Besedo ima Alenka Jeraj. Izvolite.</font><br/>
<br/>
<font size="4">	</font><b><font size="4">ALENKA JERAJ (PS SDS):</font></b><font size="4"> Hvala za besedo. </font><br/>
<font size="4">Rada bi povedala, da stranka nikoli ni pozvala k neplačevanju RTV prispevka. Če to dela kateri od posameznikov, je to pač stvar posameznika. Ampak tukaj je bilo rečeno, da je stranka SDS pozvala k neplačevanju, kar ne drži.</font><br/>
<font size="4">	Mi v SDS nimamo težav s tem, da bi se iz zakona črtalo, da pet članov imenujemo na predlog političnih strank. To smo že večkrat povedali in bomo tak predlog kadarkoli podprli. Da pa seveda zaenkrat ne moremo, ker je zaradi predloga zakona, ki ga je vložil LMŠ in ga valjamo po parlamentarni proceduri že pol leta, še več, od lanskega aprila ali maja se mi zdi, se takega predloga ta trenutek ne da vložiti, ker je pač zakon v obravnavi. Odbor za kulturo se ne zbudi. Že mesece ne izvedemo javne predstavitve mnenj in tistega, kar je bilo sklenjeno.  Mi s tem nimamo težav. Brez težav lahko črtamo, da pet članov imenuje Državni zbor na predlog političnih strank. </font><br/>
<font size="4">	Vsi tisti, ki so bili pa našteti, so jih pa predlagali gledalci, različne skupine, in so bili na to izbrani. In najbrž bi lahko našli tudi vaše člane ali pa pripadniki itd., ampak se s tem ne ukvarjamo, ker pač tisti, ki predlagajo, spet kvalificirani predlagatelji po zakonu, so predlagali in v Državnem zboru smo te ljudi izbrali.  </font><br/>
<br/>
<font size="4">	</font><b><font size="4">PREDSEDNIK IVAN HRŠAK:</font></b><font size="4"> Hvala. </font><br/>
<font size="4">Violeta Tomić ima besedo. Izvolite.</font><br/>
<br/>
<font size="4">	</font><b><font size="4">VIOLETA TOMIĆ (PS Levica):</font></b><font size="4"> Samo na kratko bi replicirala kolegici Jerajevi. Če se vi distancirate od dejanj in besed vašega predsednika Janeza Janše, potem povejte jasno in glasno, da je to tako. Niso to nekateri posamezniki. To je vaš vodja. To je predsednik Vlade. To je predsednik stranke SDS. In če on nekaj reče, potem lahko razumemo, da je to poziv stranke. Če temu ni tako, potem povejte, da vaš vodja ne govori v imenu stranke, da je v vaših očeh nekredibilen in da se od njegovih besed in dejanj distancirate. V tem primeru vas bom razumela. </font><br/>
<font size="4">	Hvala.</font><br/>
<br/>
<font size="4">	</font><b><font size="4">PREDSEDNIK IVAN HRŠAK:</font></b><font size="4"> Želi še kdo? (Da.) </font><br/>
<font size="4">Maša Kociper, izvolite.</font><br/>
<br/>
<font size="4">	</font><b><font size="4">MAŠA KOCIPER (PS SAB):</font></b><font size="4"> Bom kratka. Samo ko govorim, še enkrat povem za gledalce, ne za nas tukaj, ki dobro vemo, ker bi se bilo mogoče po zadnji razpravi poslanke Jeraj razumeti, da kar tako predstavniki gledalcev določijo kdo bo član Programskega sveta RTV. Res da so to predlogi gledalcev in poslušalcev. Jih je običajno precej več kot je teh mest, ampak dajmo se ne slepiti. O tem se glasuje potem v Državnem zboru. Glasovalo se je o teh spremembah že pod to novo Vlado in dajmo biti vsaj toliko fer, da vemo, da so izglasovani tisti, katere koalicija je na oblasti. Tiste podprejo potem, da so ravno gledalci, glej ga zlomka, gospo Gotar predlagali in pa gospoda Kmetič Slavka, pa gospoda dr. Štuhca Janeza itd. Take očitne člane oziroma podpornike SDS, pač vemo, da ne gre tako. </font><br/>
<font size="4">	Samo to sem hotela povedati, da so različne stranke že močno reprezentirane znotraj drugih alinej in da ni nobene tragedije, če  danes ne bi bil izglasovan predstavnik SDS, ampak predstavnik neke druge stranke. </font><br/>
<font size="4">	Hvala.</font><br/>
<br/>
<font size="4">	</font><b><font size="4">PREDSEDNIK IVAN HRŠAK:</font></b><font size="4"> Hvala. </font><br/>
<font size="4">Želi še kdo? (Da.) Anja Bah Žibert, izvolite.</font><br/>
<br/>
<font size="4">	</font><b><font size="4">ANJA BAH ŽIBERT (PS SDS):</font></b><font size="4"> Hvala lepa. </font><br/>
<font size="4">Saj prej je gospa Jeraj zelo dobro izpostavila. </font><br/>
<br/>
<b><font size="4">11. TRAK: (ES) – 9.50</font></b><br/>
<br/>
<font size="4">	(nadaljevanje) Glejte, bil je čas v tem Državnem zboru, ko smo mi kot Slovenska demokratska stranka z največjim številom, z najvišjim številom poslancev, ne odkimavati, z najvišjim številom poslancev nismo sploh bili upoštevani. Ne zastopani, upoštevani v tem Državnem zboru. To se vam je zdelo povsem normalno. Jaz vem zakaj. Zato, ker je za vas neodvisna pa uravnotežena RTV takrat, ko so izbrani vaši kandidati. Če ne pride do izvolitve vaših kandidatov, potem se seveda ta neodvisnost za vas podere. </font><br/>
<font size="4">	Zelo nefer, kolegica Violeta Tomić, pa je, da govorite, da gospod Borut Bajželj, ker je zaposlen na Ministrstvu za kulturo, ni primeren, ker gre za, ne vem, korupcijsko tveganje itd. Dajte mi potem razložiti vi, kot petinska delavka v kulturi vodite Odbor za kulturo. Kako gre to skupaj? Mislim, da je tukaj korupcijsko tveganje mnogo večje. </font><br/>
<font size="4">	Hvala lepa.</font><br/>
<br/>
<font size="4">	</font><b><font size="4">PREDSEDNIK IVAN HRŠAK:</font></b><font size="4"> Hvala. </font><br/>
<font size="4">Violeta Tomić, replika. Izvolite.</font><br/>
<br/>
<font size="4">	</font><b><font size="4">VIOLETA TOMIĆ (PS Levica):</font></b><font size="4"> Spoštovana kolegica Anja Bah Žibert, prvič nisem rekla korupcijsko tveganje. Rekla sem nasprotje interesov. Moje vodenje Odbora za kulturo in moje petinsko delo je nekaj kar je zamrznjeno. Če razumete, da samostojni delavec v kulturi prosi za status vsakih pet let. Moj status je zamrznjen od leta 2014. Naj vam bo to jasno. </font><br/>
<font size="4">	Sedaj vsi naši kandidati. Za vas je neodvisnost kadar so naši kandidati. Levica ni imela nikoli, niti enega v kateremkoli svetu RTV. In tudi se zavzemamo, da ga ne bi imela, da bi bila stroka. Naši kandidati so kandidati, ki zastopajo stroko, spoštovana kolegica, in ne politiko, kajti politika nima kaj iskati v javni RTV. Zaenkrat seveda, ker imamo zakon, ki ga je spisal gospod Grims, član SDS, je politika še kako vpletena in imamo nekakšno uravnoteženost, s katero ni zadovoljna prav nobena stran. Kajti RTV se je namesto profesionalizirala, se je spolitizirala. Imate svoje medije, imate svojo televizijo in bi bilo fer in pošteno, da neodvisno javno RTV pustite iz svojih krempljev in pustite stroki, da dela svoje. </font><br/>
<font size="4">	In res je vsi naši kandidati, kandidati Slovencev in Slovenk, so neodvisni kandidati. SDS pa razmišlja na ta način; naši vaši in ta delitev Slovenije je nekaj kar je nedopustno in se je zarezala pregloboko v našo družbo, od kar je na oblasti vaša stranka. </font><br/>
<font size="4">	Hvala.</font><br/>
<br/>
<font size="4">	</font><b><font size="4">PREDSEDNIK IVAN HRŠAK:</font></b><font size="4"> Hvala. </font><br/>
<font size="4">Anja Bah Žibert, izvolite.</font><br/>
<br/>
<font size="4">	</font><b><font size="4">ANJA BAH ŽIBERT (PS SDS):</font></b><font size="4"> Razprava. Sicer bom pa odgovarjala. </font><br/>
<font size="4">	Spoštovana kolegica Violeta Tomić, pa pojdiva po vrsti. Vi nimate svojih predstavnikov, ste najprej rekla, v Programskem svetu. Potem ste nadaljevala, kar pa imate, imate pa stroko. Spoštovana Violeta Tomić, ni stroka samo to, kar je prihaja iz vrst levice. Pravzaprav je zelo pomembno, da tisto, kar imenujete in kadrovsko okrepite v tej državi po vaših merilih ocenjujejo volivke in volivci in so ocenili. Na zadnjih volitvah so povedali, na naslednjih bodo imeli spet to možnost. Tako da nehajmo o tem neodvisna RTV Slovenija in dajte parklje stran. Potem spremenite zakon, saj ste bili nadvladna koalicijska partnerica. Zakaj niste vložili spremembo Zakona o RTV, če vam ne paše. Takšen je sedaj kot je. In Slovenska demokratska stranka ima pravico predlagati kandidate. Kaj naj bi nam še to vzeli? RTV je tako vaša kot naša, predvsem pa je od državljank in državljanov. </font><br/>
<font size="4">	In veste, dokler bodo na Programskem svetu viseli plakati smrt janšizmu, potem verjamem, da je za vas tak Programski svet primeren. Ne vem pa kaj bi počeli, če bi npr. pisalo smrt komu drugemu. </font><br/>
<font size="4">	</font><br/>
<b><font size="4">12. TRAK: (ES) – 9.55</font></b><br/>
<br/>
<b><font size="4">	</font></b><font size="4">(nadaljevanje) Na primer vam. Pa bi šli tako daleč, tako kot gredo lahko tako daleč, ko gre za kakšne druge politike. Pa nisem slišala, da ste takrat govorili, da je problem neodvisnost. To se vam zdi pa stroka. To pa dela stroka. Se pravi stroka je tista, ki poziva k smrti določenih politikov. To je strokovno za vas. Ali je strokovno polivanje s krvjo miz po ulicah? To je stroka. Dajte nehati. Svojih imate. Problem pri vas je samo to, da vsi nekaj za to, da so vaši, hočejo in ne veste kam bi jih dajali. To je za vas največji problem. Če pa ne veste, greva pa lahko kar po vrsti in bova začeli pri NVO-jih. Bova videli kako daleč bova prišli. </font><br/>
<br/>
<font size="4">	</font><b><font size="4">PREDSEDNIK IVAN HRŠAK:</font></b><font size="4"> Hvala. Samo malo. Predlagam, da se držimo točke dnevnega reda. Mi sedaj razpravljamo o tem katerega kandidata bomo podrli, da bomo šli v širino. To velja za vse. V primeru, če boste to kršili, bom odvzel besedo. </font><br/>
<font size="4">	Izvolite, Alenka Jeraj.</font><br/>
<br/>
<font size="4">	</font><b><font size="4">ALENKA JERAJ (PS SDS):</font></b><font size="4"> Predsedujoči, treba je odgovoriti na ena obtoževanja, zato bomo vsi mogoče zašli širše, ker so bile stvari tako izrečene. </font><br/>
<font size="4">	Poglejte, ta trenutek vodi Programski svet gospod Baković iz Socialnih demokratov. V preteklih letih sta to vodila gospod Kocijančič in gospod Pikalo, prav tako iz Socialnih demokratov. V zadnjih dneh smo prebrali, da direktorica televizije Natalija Goršič je bila na obisku pri Socialnih demokratih, ki je mimogrede tudi kandidatka, o kateri se bo v ponedeljek odločalo ali bo nova direktorica RTV-ja. In potem nam kolegica Tomićeva reče, da mi obvladujemo in imamo v krempljih RTV. </font><br/>
<font size="4">	Poglejte, ob takem informativnem programu se vam najbrž vsi smejijo, da imamo mi v krempljih RTV. Če bi ga imeli, v informativnih oddajah, kjer ne najdejo ene pozitivne besede, pa ni treba hvaliti te Vlade, samo povedati realno tisto, kar se dogaja, bi najbrž težko rekli, da mi to obvladujemo. </font><br/>
<font size="4">	Se pa dogaja in ni res, kar ste nekateri rekli, da imamo mi ne vem kaj proti RTV-ju. RTV dela zelo dobro. Marsikaj je zelo dobrega; dokumentarne oddaje, pogovorne oddaje itd. Težave pa imamo, to pa priznamo, z informativnim programom. Pa ne zato, ker, še enkrat, ne rabimo, da Vlado hvalijo, ampak zato, ker se vzbuja nezaupanje v času epidemije, ko bi rabili, da vsi skupaj stopimo proti epidemiji, zato ker se pač iz muhe dela slona, ukvarja se z eno masko, ki jo ni imel gospod Krek na bencinski črpalki, ne ukvarja se pa se z masko gospoda Möderndorferja, ki sedi v parlamentu in takrat, ko maska v notranjem prostoru obvezna, je nima. Ne to pa ni za RTV tisto, o čemer bi poročali.</font><br/>
<font size="4">	Skratka kršijo pogosto v informativnem programu načela 4., 5., 6. člena, ki govori, da je potrebno, moram poudariti, verodostojne, celovite, kakovostne, uravnotežene novice enakopravno obravnavati tiste, o katerih se poroča itd. </font><br/>
<font size="4">	Mi z kandidatom, ki ga predlagamo v Programski svet, tega ne bomo rešili. To bodo rešili v hiši in tudi kdorkoli bo v Programskem svetu ne bo nobene revolucije tam, ker mnogi novinarji delajo in kvalitetno opravljajo svoje delo, mnogi pa so pač ujetniki nečesa, saj to kdo tudi sam prizna, in pač zaradi, ne bom rekla česa, morajo delati tako kot želi kateri od urednikov. </font><br/>
<font size="4">	Kot sem rekla, direktorica televizije hodi po inštrukcije očitno k Socialnim demokratom. In potem pač gledamo to kar gledamo. Ampak kljub temu jaz plačujem RTV prispevek. Kot sem rekla tri četrt stvari je v redu na RTV-ju. Informativni program pa žal ni v redu. Ne vem zakaj se pri nas ne dovoli kritika. Nas lahko vsak kritizira, vsak nam lahko pove kar hoče, mi pa ne smemo izreči kritike. RTV naredi iz enega kriminalca Anisa Saličine heroja in ga tam promovira. Saj so se potem opravičili, ker so videli, da je šla stvar malo predaleč in podobne stvari. Za podoben primer so pred leti enega urednika zamenjali. Sedaj se pa ne zgodi nič. </font><br/>
<font size="4">	Na te stvari bomo mi vedno opozarjali. Tako da ne verjamem, da bi manj doprinesel v Programskem svetu naš kandidat kot kandidat stranke SAB in mi bomo seveda podprli našega kandidata. </font><br/>
<br/>
<b><font size="4">13. TRAK: (ES) – 10.00</font></b><br/>
<br/>
<font size="4">	(nadaljevanje) Ne drži, še enkrat, kar je gospa Kociper povedala, da ona takrat ni bila, ko se pač ni upoštevalo našega predstavnika v Nadzornem svetu. Piše, pri čemer mora v največji možni meri upoštevati zastopanost strank v Državnem zboru. SDS ni v Državnem zboru po tej logiki. Tako so se prejšnjič odločili in v Nadzornem svetu SDS ni imel svojega predstavnika. </font><br/>
<font size="4">	Vsa leta od kar zakon velja, je veljalo tudi to, da so bile stranke zastopane, razen v prejšnjem mandatu ko je bila tudi SAB v koaliciji in vsi ostali. Takrat ko vam nekaj paše je v redu, ko vam nekaj ne paše pa to ni v redu. Je pa to nedemokratično in ne vem kaj vse najdete. Mi stojimo za tem kandidatom, ki smo ga predlagali. Mislimo, da bi na ta način, da je predstavnik stranke SDS v Programskem svetu zadoščeno temu členu, ki govori, da pet članov imenuje Državni zbor na predlog političnih strank, pri čemer mora v največji možni meri upoštevati zastopanost strank v Državnem zboru. Ker če ne bo, potem stranke SDS po vašem ni v Državnem zboru.</font><br/>
<br/>
<font size="4">	</font><b><font size="4">PREDSEDNIK IVAN HRŠAK: </font></b><font size="4">Hvala. Bom dal besedo. Predlagam, da počasi zaključimo razpravo, ker smo se oddaljili od te teme, od te točke. </font><br/>
<font size="4">Bom še dal besedo najprej Maša Kociper. / Govorjenje iz klopi/ Violeta Tomić, izvolite.</font><br/>
<br/>
<font size="4">	</font><b><font size="4">VIOLETA TOMIĆ (PS Levica):</font></b><font size="4"> Saj vidim, vedno ko se oglasim, se potem plaz replik usuje. </font><br/>
<font size="4">	Samo nekaj bi rada povedala slovenski javnosti, da sem vedno zgrožena, jaz ki imam pač diplomo iz umetniške besede in dramske igre, da v parlamentu sedijo poslanci in poslanke, ki ne razumejo slovenskega jezika. Res. In zraven se razglašajo za domoljube. Smrt komu ali čemu. V slovenščini pomeni komu človeku, čemu ideologiji. Janševizmu, komunizmu, socializmu, fašizmu, naštevajmo. To ni oseba. In ali ne poznate slovenščine ali namerno zavajate, kar tako ali tako radi počnete.</font><br/>
<font size="4">	Sedaj bom rekla, da se strinjam, da vam ni všeč informativni program, kajti če bi imeli kaj besede tam, potem informativni program seveda ne bi smel razkrivati korupcijskih afer, ki so se dogajale pri nabavi opreme, mask in podobnih, zaradi katerih smo imeli zelo veliko žrtev in zaradi katerih smo med prvimi po umrljivosti, kar je škandal in zločin. Verjetno ne bi nikoli vedeli kako milijonske posle sklepajo našmrkani fantje, kriptovalutarji, ki potem to veselo zapravljajo nekje v Mehiki, testi pa ne delajo. Jaz sem vesela, da imamo takšen informativni program. </font><br/>
<font size="4">	Se pa strinjam, da so volivci odločili in dali vaši stranki pač največ glasov. Ne bom se spuščala zakaj in kako. Ste pač tradicionalna stranka. Dolgo trajate. Mi smo precej novejši, vendar se strinjam z vami, da gremo na volitve. Jaz sem za to in Levica je za to. Pojdimo na volitve. Izmerimo moči, pa bomo videli kje kdo stoji. </font><br/>
<font size="4">	Hvala.</font><br/>
<br/>
<font size="4">	</font><b><font size="4">PREDSEDNIK IVAN HRŠAK:</font></b><font size="4"> Hvala. </font><br/>
<font size="4">Izvolite, Maša Kociper.</font><br/>
<br/>
<font size="4">	</font><b><font size="4">MAŠA KOCIPER (PS SAB):</font></b><font size="4"> Vsaj v mojem delu razprava ni zašla. Jaz še vedno razpravljam o tem katerega kandidata danes podpreti in seveda ne pričakujem od poslanke Jeraj, da bo podprla našega kandidata. Absolutno razumem, da bodo podrli svojega kandidata. </font><br/>
<font size="4">	Ampak na njeno vprašanje ali SDS ni član tega parlamenta. Ja, gospa Jeraj ali SAB pa ni član tega parlamenta? Prej ste se kolegice pogovarjale kdo je od koga član. Sedaj pa mi povejte kdo od vseh teh članov v Programskem svetu je pa od SAB član. In če hočemo imeti pluralizem in da so res zastopane tako kot piše zakon, v največji meri zastopane politične stranke, zakaj pa potem SAB ne more imeti. In jaz, še posebej, ko smo razmišljali ali sploh predlagati kandidata, se nam je še posebej zdelo pomembno, da ne pride še en v ta Programski svet v tej kritični situaciji, ko so taki napadi na RTV Slovenija, ne rečem sedaj, da posamezni poslanci napadajo, ampak načelno vi niste naklonjeni RTV Sloveniji kot je danes. </font><br/>
<br/>
<b><font size="4">14. TRAK: (ES) – 10.05	</font></b><br/>
<br/>
<b><font size="4">	</font></b><font size="4">(nadaljevanje) Jaz pa sem. Pa ne pravim, da je vse idealno. Ampak naklonjena sem tej ideji javnega servisa, ki dela v interesu javnosti. Vi pa ste naklonjeni ideji medijev kot so nastali potem v skrajni konsekvenci v ZDA, kjer so eni mediji čisto levi, eni čisto desni. Ljudje potem glede na to katera ideologija jim je bližje poslušajo samo tisti medij, onega sploh več ne pogledajo in začnejo  vedno bolj živeti v svoji neki vzporedni realnosti, sploh ne vidijo nič več drugega, potem jih še socialni mediji na teh New (nerazumljivo) z istimi vsebinami šopajo in ljudje sploh izgubijo nek pogled na svet kot je v resnici. In zato se mi tudi v tej kritični situaciji ob takem odnosu vaše stranke do RTV Slovenija kaj je tam in katero smer je treba spremeniti, pomembno, da ne dobite še enega svetnika. Da pa bi vi glasovali za mojega pa seveda nisem pričakovala. Upam, da se razumemo.</font><br/>
<br/>
<font size="4">	</font><b><font size="4">PREDSEDNIK IVAN HRŠAK:</font></b><font size="4"> Hvala. </font><br/>
<font size="4">Želi še kdo razpravljati? (Ne.) Če ne, zaključujem razpravo.</font><br/>
<font size="4">	Glede na to, da je predlaganih več kandidatov kot se imenuje, bomo glasovali z glasovnicami, zato predlagam, da glasovanje vodi komisija v naslednji sestavi: Anja Bah Žibert kot predsedujoča, potem kot člana Jožef Horvat in Bojana Muršič. Glasujemo.</font><br/>
<font size="4">	Kdo je za ? (18 članov.) Je kdo proti? (Nihče.)</font><br/>
<font size="4">	Ugotavljam, da je sklep sprejet.</font><br/>
<br/>
<font size="4">	Glasovali bomo torej za enega kandidata. Predlagana kandidata sta na glasovnici navedena po abecednem vrstnem redu. Glasuje se tako, da se obkroži zaporedna številka pred priimkom predlaganega kandidata. Glasovnica, na kateri bosta obkrožena oba kandidata, bo neveljavna. Prav tako bo neveljavna tudi glasovnica, ki ne bo izpolnjena in glasovnica, iz katere volja poslanca ne bo jasno razvidna. Določen bo tisti kandidat, ki bo prejel več opredeljenih glasov članic oziroma članov Mandatno-volilne komisije. </font><br/>
<font size="4">	Prosim komisijo, da razdeli glasovnice. Glasovanje se bo pričelo ob 10.10 in bo trajalo pet minut do 10.15 ure. Po opravljenem glasovanju potrebujejo člani primeren čas, da glasove preštejejo, zato bomo sejo nadaljevali deset minut po zaključenem glasovanju, to je ob 10.25 uri. </font><br/>
<font size="4">	Prekinjam sejo. Prosim, da komisija prične z delom. Hvala.</font><br/>
<br/>
<font size="4">(Seja je bila prekinjena ob 10.08.)</font><br/>
<br/>
<b><font size="4">15. TRAK: (ES) – 10.25</font></b><br/>
<br/>
<font size="4">	(Seja se je nadaljevala ob 10.25.) </font><br/>
<br/>
<font size="4">	</font><b><font size="4">PREDSEDNIK IVAN HRŠAK:</font></b><font size="4"> Nadaljujemo s sejo. </font><br/>
<font size="4">Prosim predsedujočo, da nas seznani z rezultati glasovanja. Izvolite, Anja Bah Žibert.</font><br/>
<br/>
<font size="4">	</font><b><font size="4">ANJA BAH ŽIBERT (PS SDS):</font></b><font size="4"> Hvala lepa, predsedujoči.</font><br/>
<font size="4">	Komisija je opravila svoje delo. Obveščam vas, da je bilo razdeljenih 18 glasovnic. Oddanih je bilo prav tako 18 glasovnic. Neveljavni sta bili 2 glasovnici, tako da je bilo veljavnih skupaj 16 glasovnic. </font><br/>
<font size="4">	Rezultati pa so naslednji. Prvi kandidat Bajželj Borut je prejel 11 glasov, drugi kandidat Jezernik dr. Božidar pa 5 glasov. Tako da je največ opredeljenih glasov prejel Borut Bajželj.</font><br/>
<font size="4">	Toliko s strani komisije.</font><br/>
<br/>
<font size="4">	</font><b><font size="4">PREDSEDNIK IVAN HRŠAK:</font></b><font size="4"> Najlepša hvala za opravljeno delo in podano poročilo o izidu glasovanja. </font><br/>
<font size="4">	Na podlagi izida glasovanja ugotavljam, da smo določili kandidata, ki ga bomo vključili v besedilo predloga sklepa, ki ga bomo posredovali v odločitev Državnemu zboru.</font><br/>
<br/>
<font size="4">	Na glasovanje dajem torej naslednji predlog sklepa: »Mandatno-volilna komisija predlaga Državnemu zboru, da sprejme sklep, s katerim se za člana Programskega sveta RTV Slovenija na podlagi šeste alineje šestega odstavka 17. člena Zakona o Radioteleviziji Sloveniji imenuje Bajželj Borut za čas do izteka mandata članov imenovanih s sklepom o imenovanju petih članov Programskega sveta RTV Slovenija iz dne 14. 12. 2017.« Glasujemo.</font><br/>
<font size="4">	Kdo je za? (12 članov.) Je kdo proti? (Nihče.)</font><br/>
<font size="4">	Ugotavljam, da je sklep sprejet.</font><br/>
<br/>
<font size="4">	S tem zaključujem to točko dnevnega reda.</font><br/>
<br/>
<font size="4">	Prehajamo na </font><b><font size="4">6.a TOČKO DNEVNEGA REDA – PREDLOG SKLEPA O RAZREŠITVI PREDSEDNIKA NADZORNEGA ODBORA SKLADA ZA FINANCIRANJE RAZGRADNJE NUKLEARNE ELEKTRARNE KRŠKO IN ZA ODLAGANJE RADIOAKTIVNIH ODPADKOV IZ NUKLEARNE ELEKTRARNE KRŠKO.</font></b><font size="4"> Gradivo, odstopno izjavo, ste zaradi varstva podatkov prejeli v varovani predal v sistemu UDIS. </font><br/>
<font size="4">	Uvodna pojasnila: Državni zbor v skladu z drugim odstavkom 7. člena Zakona o Skladu za financiranje razgradnje Nuklearne elektrarne Krško in odlaganje radioaktivnih odpadkov iz Nuklearne elektrarne Krško imenuje in razrešuje predsednika in devet članov Nadzornega odbora Sklada. Državni zbor je sklep o imenovanju predsednika in devetih članov Nadzornega odbora Sklada sprejel na seji 29. januarja 2020, s katerim je za predsednika imenoval mag. Damjana Konovška. </font><br/>
<font size="4">	Sklad je Državni zbor obvestil, da je 28. 12. 2020 prejel odstopno izjavo mag. Damjana Konovška z mesta predsednika Nadzornega odbora Sklada. Predlagam, da določimo besedilo sklepa o razrešitvi predsednika Nadzornega odbora Sklada, ki ga bomo posredovali v odločanje Državnemu zboru. Predlagam tudi, da po odločitvi v Državnem zboru o razrešitvi Mandatno-volilna komisija pozove poslanske skupine, da predlagajo kandidata za predsednico oziroma predsednika Nadzornega odbora Sklada, ki bo imenovana oziroma imenovan za preostanek mandatne dobe razrešenega predsednika. Rok za posredovanje predlogov kandidatov bi bil do vključno srede, 17. februarja 2021. Navedeno bi pomenilo, da bi s točko o imenovanju predsednika Nadzornega odbora Sklada širili februarsko sejo Mandatno-volilne komisije, predvideno za 25. februarja 2021. </font><br/>
<font size="4">	Želi kdo razpravljati? (Ne.) Če ne, zaključujem razpravo. </font><br/>
<br/>
<font size="4">Na glasovanje dajem naslednji predlog sklepa: »Mandatno-volilna komisija predlaga Državnemu zboru, da sprejme sklep, s katerim se z mesta predsednika Nadzornega odbora Sklada za financiranje razgradnje Nuklearne elektrarne Krško in za odlaganje radioaktivnih odpadkov iz Nuklearne elektrarne Krško razreši mag. Damjan Konovšek.« Glasujemo.</font><br/>
<font size="4">	Kdo je za? (13 članov.) Je kdo proti? (Nihče.)</font><br/>
<font size="4">	Ugotavljam, da je sklep sprejet.</font><br/>
<font size="4">	Na glasovanje dajem še naslednji predlog. </font><br/>
<br/>
<b><font size="4">16. TRAK: (ES) - 10.30</font></b><br/>
<br/>
<b><font size="4">	</font></b><font size="4">(nadaljevanje) Vmes naj preberem še pooblastilo. To se pravi Jože Lenart po pooblastilu nadomešča Braneta Golubovića.</font><br/>
<br/>
<font size="4">	Na glasovanje dajem še naslednji predlog sklepa, na podlagi katerega bomo v primeru razrešitve mag. Damjana Konovška začeli postopek za imenovanje nove predsednice ali novega predsednika, ki bo imenovana oziroma imenovan za preostanek mandata razrešenega predsednika. </font><br/>
<font size="4">	»Mandatno-volilna komisija po odločitvi Državnega zbora o razrešitvi mag. Damjana Konovška z mesta predsednika Nadzornega odbora Sklada pozove poslanske skupine, da ji do vključno srede, 17. 2. 2021 posredujejo predloge kandidatov za predsednico oziroma predsednika Nadzornega odbora Sklada za financiranje razgradnje Nuklearne elektrarne Krško in za odlaganje radioaktivnih odpadkov iz Nuklearne elektrarne Krško, ki bo imenovana oziroma imenovan za preostanek mandatne dobe razrešenega predsednika.« Glasujemo.</font><br/>
<font size="4">	Kdo je za? (15 članov.) Je kdo proti? (Nihče.)</font><br/>
<font size="4">	Ugotavljam, da je sklep sprejet.</font><br/>
<br/>
<font size="4">	S tem zaključujem to točko dnevnega reda.</font><br/>
<br/>
<font size="4">	Prehajamo na </font><b><font size="4">7. TOČKO DNEVNEGA REDA – PREDLOG SKLEPA O SPREMEMBI SKLEPA O SESTAVI IN IMENOVANJU PREDSEDNIKA, PODPREDSEDNIKA, ČLANOV IN NAMESTNIKOV ČLANOV PREISKOVALNE KOMISIJE ZA ZAGOTAVLJANJE ZAŠČITNE OPREME TER UKREPIH INŠTITUCIJ IN NOSILCEV JAVNIH FUNKCIJ ZA ZAJEZITEV ŠIRJENJA BOLEZNI COVID19 OD 1. 2. 2020 DO ODREDITVE PREDMETNE PARLAMENTARNE PREISKAVE.</font></b><font size="4"> Kot gradivo za to točko dnevnega reda ste prejeli: delovno gradivo predloga sklepa, ki je objavljeno na spletnih straneh Državnega zbora in pa obvestilo Poslanske skupine Lista Marjana Šarca z dne 7. 1. 2021, ki ste ga prejeli v sistemu UDIS. </font><br/>
<font size="4">	Uvodno pojasnilo: V skladu s sklepom o sestavi in imenovanju predsednika, podpredsednika, članov in namestnikov članov navedene preiskovalne komisije ima Poslanska skupina Lista Marjana Šarca v preiskovalni komisiji enega člana in enega namestnika člana. In sicer je bil za člana imenovan Robert Pavšič, za namestnika člana pa Brane Golubović. Navedena poslanska skupina predlaga, da se za namestnika člana namesto Braneta Golubovića imenuje Jani (Janko) Möderndorfer. </font><br/>
<font size="4">	V skladu s tem predlogom je pripravljen predlog sklepa, ki ste ga prejeli kot delovno gradivo. </font><br/>
<font size="4">	Želi kdo o tem razpravljati? (Ne.) Če ne, zaključujem razpravo. Na glasovanje dajem naslednji predlog sklepa: »Mandatno-volilna komisija predlaga Državnemu zboru, da sprejme sklep o spremembi sklepa o sestavi in imenovanju predsednika, podpredsednika, članov in namestnikov članov Preiskovalne komisije o zagotavljanju zaščitne opreme ter ukrepih institucij in nosilcev javnih funkcij za zajezitev širjenja bolezni Covid19 od 1. 2. 2020 do odreditve predmetne parlamentarne preiskave v predlaganem besedilu.« Glasujemo.</font><br/>
<font size="4">	Kdo je za? (15 članov.) Je kdo proti? (Nihče.)</font><br/>
<font size="4">	Ugotavljam, da je sklep sprejet.</font><br/>
<br/>
<font size="4">	Zaključujem to točko dnevnega reda.</font><br/>
<br/>
<font size="4">	Prehajamo na </font><b><font size="4">8. TOČKO DNEVNEGA REDA – NADZOR PREMOŽENJSKEGA STANJA NAMESTNIKA PREDSEDNIKA KOMISIJE ZA PREPREČEVANJE KORUPCIJE PO 21. ČLENU ZAKONA O INTEGRITETI IN PREPREČEVANJU KORUPCIJE. </font></b><br/>
<font size="4">	Uvodna pojasnila: 21. člen Zakona o integriteti in preprečevanju korupcije določa, da Državni zbor izvaja določa, da Državni zbor izvaja pristojnosti glede nadzora nad predsednikom in namestnikoma predsednika Komisije za preprečevanje korupcije s smiselno uporabo določb tega zakona. Nadzor nad premoženjskim stanjem ureja zakon v 41. do 46. členu. Zavezanci za prijavo premoženjskega stanja morajo v skladu s prvim odstavkom 43. člena zakona vsako spremembo v premoženjskem stanju sporočiti pristojnemu organu najkasneje do 31. 1. v naslednjem letu po nastanku spremembe.</font><br/>
<font size="4">	Glede na navedeno sta nam namestnika predsednika Komisije za preprečevanje korupcije gospod Simon Savski in gospod Uroš Novak poročala o spremembah premoženjskega stanja v preteklem letu. </font><br/>
<font size="4">	Obe gradivi in sicer podatke na obrazcih za prijavo sprememb premoženjskega stanja ste zaradi varstva podatkov prejeli v </font><br/>
<br/>
<b><font size="4">17. TRAK: (ES) – 10.35</font></b><br/>
<br/>
<font size="4">	(nadaljevanje) varovani predal v sistemu UDIS.</font><br/>
<font size="4">	Želi kdo o tem razpravljati? (Ne.) Če ne, potem zaključujem razpravo. </font><br/>
<br/>
<font size="4">Na glasovanje dajem naslednja predloga sklepa: »1. Mandatno-volilna komisija se je na podlagi 21. člena v povezavi s prvim odstavkom 43. člena Zakona o integriteti in preprečevanju korupcije seznanila s podatki namestnika predsednika Komisije za preprečevanje korupcije gospoda Simona Savskega, posredovanimi na obrazcu za prijavo sprememb premoženjskega stanja z dne 5. 1. 2021 ter nanje nima pripomb.« Glasujemo.</font><br/>
<font size="4">	Kdo je za? (14 članov.) Je kdo proti? (Nihče.)</font><br/>
<font size="4">	Ugotavljam, da je sklep sprejet.</font><br/>
<br/>
<font size="4">	Sedaj bomo glasovali še o drugem predlogu sklepa, ki glasi: »Mandatno-volilna komisija se je na podlagi 21. člena v povezavi s prvim odstavkom 43. člena Zakona o integriteti in preprečevanju korupcije seznanila s podatki namestnika predsednika Komisije za preprečevanje korupcije gospoda Uroša Novaka, posredovanimi na obrazcu za prijavo sprememb premoženjskega stanja z dne 10. 1.2021 ter nanje nima pripomb.« Glasujemo.</font><br/>
<font size="4">	Kdo je za? (14 članov.) Je kdo proti? (Nihče.)</font><br/>
<font size="4">	Ugotavljam, da je sklep sprejet.</font><br/>
<font size="4">	S tem zaključujem to točko dnevnega reda.</font><br/>
<br/>
<font size="4">	Imamo še eno pooblastilo. Miha Kordiš po pooblastilu nadomešča Mateja T. Vatovca.</font><br/>
<br/>
<font size="4">	Ker bo 9. točka dnevnega reda v skladu s prvim odstavkom 206. člena Poslovnika Državnega zbora potekala brez navzočnosti javnosti prekinjam sejo za 10 minut in jo bomo nadaljevali ob 10.45 uri.</font><br/>
<br/>
<b><font size="4">Odprti del seje je bil končan 21. januarja 2021 ob 10.37.</font></b>
</root>