<root>
<h5 class="label"><span>Vsebina zapisa seje (v pregledu)</span></h5><div align="center">
<p><b><font size="4">REPUBLIKA SLOVENIJA</font></b><br/>
<b><font size="4">DRŽAVNI ZBOR</font></b><br/>
<b><font size="4">ODBOR ZA GOSPODARSTVO</font></b><br/>
<b><font size="4">14. seja</font></b><br/>
<br/>
<b><font size="4">(5. maj 2021)</font></b></p></div><br/>
<b><font size="4">Sejo sta vodila Mateja Udovč, predsednica odbora in Franc Rosec, podpredsednik odbora. </font></b><br/>
<b><font size="4">Seja se je začela ob 8.01.</font></b><br/>
<br/>
<b><font size="4">1. TRAK: (AB)</font></b><br/>
<br/>
<b><font size="4">PREDSEDNICA MATEJA UDOVČ:</font></b><font size="4"> Vse članice in člane odbora, vabljene ter ostale prisotne lepo pozdravljam.</font><br/>
<font size="4">	Pričenjam 14. sejo Odbora za gospodarstvo. Obveščam vas, da so zadržani in se seje ne morejo udeležiti naslednja članica, mag. Meira Hot je podala opravičilo. Obveščam vas, da se kot nadomestni članice in člani odbora sodelujejo – poslanca Boštjana Koražijo nadomešča poslanka Nataša Sukič, Edvarda Pauliča nadomešča poslanec Igor Peček in Jožeta Lenarta nadomešča poslanka Tina Heferle. S sklicem seje ste prejeli dnevni red seje odbora. Ker v poslovniškem roku nisem prejela predlogov v zvezi z dnevnim redom, ugotavljam, da je določen takšen dnevni red, kot ste ga prejeli s sklicem seje. </font><br/>
<font size="4">	Postopkovno želite? Kolegica Tina Heferle, postopkovno.</font><br/>
<font size="4">	Izvolite.</font><br/>
<br/>
<font size="4">	</font><b><font size="4">TINA HEFERLE (PS LMŠ):</font></b><font size="4"> Ja, hvala lepa. </font><br/>
<font size="4">Lepo dobro jutro vsem!</font><br/>
<font size="4">	Na podlagi drugega odstavka 65. člena poslovnika, v imenu Poslanske skupine LMŠ napovedujem obstrukcijo današnje seje odbora. Razlog za obstrukcijo lahko najprej predstavim z enim plastičnim primerom. Poslanska skupina SMC ima danes na odboru dva svoja člana, prav tako, kot Poslanska skupina LMŠ. S tem, s to razliko, da je poslancev v Poslanski skupini LMŠ štirinajst, poslancev v Poslanski skupini SMC pa pet. V resnici to pomeni, da glas kolega Periča in glas kolegice Udovč na tem odboru predstavlja več kot še enkrat težji glas, kot glas poslanca Poslanske skupine LMŠ. In zakaj smo temu nesorazmerju danes priča – ja zato, ker ta koalicija s podporo Poslanskih skupin DeSUS, SNS in dvema poslancema manjšin štirim nepovezanim poslancem namerno odreka članstvo na delovnih telesih, tudi na tem Odboru za gospodarstvo. Ne dovoli jim sodelovati v resnici v zakonodajnem postopku. Vsi vemo, da je druga faza zakonodajnega postopka, ki se opravi na odboru oziroma na delovnem telesu ena ključnih faz zakonodajnega postopka. </font><br/>
<font size="4">In vi, spoštovani gospodje in spoštovane gospe, s tem, ko nepovezanim poslancem onemogočate sodelovanje in odločanje in glasovanje o posameznih zakonih v okviru te druge zakonodajne faze, ustvarjate v resnici degradacijo demokratično izvoljenih poslancev. Na isti način so bili izvoljeni kot vi. In ustvarjate s tem </font><br/>
<br/>
<b><font size="4">2. TRAK: (AB) – 8.05</font></b><br/>
<br/>
<font size="4">	(nadaljevanje) drugorazredne poslance, ustvarjate navidezno demokracijo, kajti takoj, ko nekemu poslancu prepoveste oziroma onemogočite polnopravno izvajanje njegove funkcije, poslanske funkcije, za katero je bil izvoljen – takoj, ko možnost polnopravnega odločanja torej prepoveste vašim izbrancem, vsem tistim, ki se s politiko Janeza Janše niso strinjali, takrat je v tej hiši konec demokracije. In poslanci Poslanske skupine LMŠ takšne uzurpacije zakonodajne veje oblasti z vaše strani ne moremo tiho gledat. </font><br/>
<font size="4">Danes nas žalosti, da nobena druga demokratična orodja, ki smo jih do zdaj uporabili, vsaj za zdaj ne, pač ne odpravljajo tega absurdnega in nesprejemljivega položaja v katerem smo se znašli. Ne glede na to, ne bomo postali pasivni, ne bomo vam nehali gledat pod prste in vam v bistvu delat slabe vesti glede tega. Je pa res, da nam danes trenutno ne preostane nič drugega, kot da se poslužimo tega skrajnega sicer orodja, to je obstrukcije seje delovnega telesa. Kot sem že povedala, iz razloga, ker ste se vi odločili utišati, onemogočiti, onesposobiti delo poslancev, ki so Janševi politiki rekli ne. In pri tem v LMŠ vsekakor ne bomo sodelovali, zato današnja obstrukcija tega odbora.</font><br/>
<br/>
<font size="4">	</font><b><font size="4">PREDSEDNICA MATEJA UDOVČ:</font></b><font size="4"> Hvala lepa, kolegica za vašo obrazložitev.</font><br/>
<font size="4">	Samo da za magnetogram povem, ta razrez delovnih teles je v domeni kolegija predsednika Državnega zbora in ne Odbora za gospodarstvo.</font><br/>
<font size="4">	Postopkovno, Nataša Sukič. Izvolite.</font><br/>
<br/>
<font size="4">	</font><b><font size="4">NATAŠA SUKIČ (PS Levica):</font></b><font size="4"> Postopkovno, spoštovana kolegica.</font><br/>
<font size="4">	Kot predsedujočo vas pozivam, da današnjo sejo prekinete in jo nadaljujete takrat, ko bo razrez v Državnem zboru takšen, kot mora biti, se pravi, ko bodo vse poslanke in vsi poslanci lahko opravljali svoje poslanstvo, za katerega so bili poslani v Državni zbor. In kolegica Tina Heferle ima popolnoma prav o svoji opredelitvi lastne pač te obstrukcije, ki jo je napovedala, zato predlagam, ravnajte odgovorno, spoštovana predsedujoča. </font><br/>
<font size="4">Prekinite to sejo in jo nadaljujmo takrat, ko bo razrez v tem Državnem zboru odražal demokratičnost te države. V nasprotnem primeru to ni več demokracija, to je navadna farsa in v tej farsi tudi sama ne bom sodelovala, čeprav se sedaj ta trenutek to odločam na podlagi svoje ustavne pravice kot poslanka, da lahko ravnam po svoji vesti. Nimam nikakršnih navodil, če morda to mislite, zato vas pozivam, ravnajte odgovorno in državotvorno, ker to niso več heci, kar se tukaj dogaja. Prosim, da to sejo prekinemo in se jo nadaljuje, ko bo razrez takšen, kot mora biti.</font><br/>
<font size="4">	Hvala. </font><br/>
<br/>
<font size="4">	</font><b><font size="4">PREDSEDNICA MATEJA UDOVČ:</font></b><font size="4"> Hvala lepa za vaš postopkovni predlog.</font><br/>
<font size="4">	Sejo bomo nadaljevali. Preden dam besedo za postopkovno, bi rada prebrala še eno pooblastilo. Miha Kordiša nadomešča poslanec Primož Siter. Sedaj pa predajam postopkovni predlog poslancu Soniboju Knežaku.</font><br/>
<font size="4">	Soniboj, izvolite.</font><br/>
<br/>
<font size="4">	</font><b><font size="4">SONIBOJ KNEŽAK (PS SD):</font></b><font size="4"> Hvala, predsedujoča.</font><br/>
<font size="4">	Jaz bom kratek. Se pa v bistvu pridružujem mnenju kolegicam, obeh kolegic, ki so pred mano diskutirale. Mislim, da je nedopustno to, kar se dogaja danes. Pa vem, spoštovana predsednica, da ni to vaša krivda, ampak jemljete to, vsaj kar se mene tiče pa SD-ja, kot poskusni apel, da se ta norija, ki se trenutno dogaja v Državnem zboru, ko koalicija … še posebej me žalosti, da pri tem sodelujejo tudi oba poslanca manjšin, ki običajno nista bila jeziček na tehtnici pri teh političnih odločitvah. Sodelujeta pri tem, tako da se mi zdi, da to, kar se dogaja, je neprimerno in upam, da bomo čim prej zaključili. </font><br/>
<font size="4">Seveda bom seje ne bom obstruiral, bom sodeloval, ker v končni fazi mi se moramo pogovarjat, delo mora potekati. Se pa pridružujem protestom, ki je bil še izrečen pred mano.</font><br/>
<font size="4">	Hvala lepa.</font><br/>
<br/>
<b><font size="4">	PREDSEDNICA MATEJA UDOVČ: </font></b><font size="4">Besedo dajem še … postopkovni predlog? Besedo dajem še mag. Alenki Bratušek. </font><br/>
<font size="4">	Izvolite.</font><br/>
<br/>
<b><font size="4">3. TRAK: (AB) – 8.10</font></b><br/>
<br/>
<font size="4">	</font><b><font size="4">MAG. ALENKA BRATUŠEK (PS SAB):</font></b><font size="4"> Najlepša hvala.</font><br/>
<font size="4">	In tudi v imenu stranke SAB želim povedat, da to, kar se v Državnem zboru dogaja, je nedopustno. Da se to, kar se dogaja, dogaja prvič v zgodovini naše države. Da je to sramotno, da vas je lahko sram pred celo Slovenijo, ker ne upate priznat, da glasov, da ste ukradli pravzaprav glasove in nastopate z glasovi po odborih, ki jih nimate. Smo se pa v stranki SAB odločili, da vam ne bomo dali proste poti do tja, da boste v petih minutah končevali odbore in izglasovali vse kar želite, ampak bomo ostro nastopali in povedali kaj vse delate v naši državi slabo, slabo za ljudi, slabo za državljane in kot sem rekla, slabo za državo.</font><br/>
<font size="4">	Očitno se bojite glasu ljudi, če ne bi se stvari odvile drugače. Žalostno, jaz drugih besed nimam kot žalostno, ampak prej ali slej bo prišel čas, ko bodo ljudje ocenili vaše delo. Zato tudi jaz še enkrat pozivam, zresnite se, razdelite število poslancev v odborih tako, kot gre po novem, če lahko tako rečem, pa bo delo Državnega zbora lahko teklo naprej, tako kot teče. Žalostno je, da »kao« dve opozicijski stranki sodelujeta pri teh vaših akcijah, ampak jaz mislim, da se bo v kratkem izčistilo kaj se v državi dogaja in bomo šli naprej tako ali drugače. Stanje danes je nedopustno, ampak še enkrat, v stranki SAB ne bomo dovolili Vladi, da kar tako z levo roko sprejema odločitve, ki so slabe, zato bomo sodelovali pri delu Državnega zbora in na vsakem odboru opozorili najprej na to, potem pa na vse vsebinske neumnosti, ki se dogajajo.</font><br/>
<br/>
<font size="4">	</font><b><font size="4">PREDSEDNICA MATEJA UDOVČ:</font></b><font size="4"> Hvala lepa še za vaš postopkovni predlog, ki sicer nisem razumela kaj predlagate, ampak vseeno bi še enkrat rada povedala, da razrez delovnih teles ni v domeni Odbora za gospodarstvo, temveč je v domeni kolegija predsednika Državnega zbora.</font><br/>
<font size="4">	Postopkovni predlog? Nataša Sukič, izvolite.</font><br/>
<br/>
<font size="4">	</font><b><font size="4">NATAŠA SUKIČ (PS Levica):</font></b><font size="4"> Spoštovana, ponavljam, glejte, res ni v domeni tega odbora razrez, je pa odgovornost vsakega med nami, da poskrbimo, da so stvari demokratične in čiste tukaj v Državnem zboru. Zato vas prosim, ponovno naprošam, da prekinete današnjo sejo in počakate, da se nemudoma uredi ta razrez tako, kot mora biti. Osebno nisem napovedala obstrukcije, ampak vas pozivam, pozivam, da to naredite kot odgovorna poslanka, ki dobro razumete situacijo, tako kot ja razumem jaz in ki jo razumemo v resnici vsi mi tukaj in kot jo razumejo tudi državljanke in državljani. </font><br/>
<font size="4">	Obstruirala ne bom iz taistega razloga, kot je navedla kolegica pred mano, ali pa kolega pred mano, ker ne bom dopustila, da brez kritičnega glasu proti raznim vašim predlogom potekajo zadeve tukaj kar tako na lahek način, ampak vas pozivam, dajmo se zresnit, ker tole je pa rubikon, ki ste ga prestopili. To niso več heci. Zato prosim, da ne bo vas dosti stalo, to sejo premaknete za kak teden in da se usedete vsi skupaj, predvsem stranka SMC, ki ste najbolj odgovorni zdajle za to situacijo in jo razrešite.</font><br/>
<font size="4">	Hvala.</font><br/>
<br/>
<font size="4">	</font><b><font size="4">PREDSEDNICA MATEJA UDOVČ:</font></b><font size="4"> Hvala lepa, kolegica Nataša za vaš postopkovni predlog.</font><br/>
<font size="4">	Kot sem se odločila že prejšnjič, nadaljujemo sejo. Sprašujem pa vas, glede na to, da ste v zelo kratkem času dali enaki predlog, ali želite, da dam vaš predlog na glasovanje.</font><br/>
<font size="4">	/ oglašanje iz dvorane/ Ja, želim.</font><br/>
<font size="4">	Ja. Potem pa glasujemo o predlaganem sklepu, da ali sejo … ali sejo preložimo na naslednji termin.</font><br/>
<font size="4">	Glasujemo.</font><br/>
<br/>
<b><font size="4">4. TRAK: (AB) – 8.15</font></b><br/>
<br/>
<font size="4">	(nadaljevanje) Kdo je za? (4 člani.) Kdo je proti? (10 članov.)</font><br/>
<font size="4">	To pomeni, da sejo nadaljujemo.</font><br/>
<br/>
<font size="4">	Prehajamo na </font><b><font size="4">1. TOČKO DNEVNEGA REDA – PREDLOG ZAKONA O SPREMEMBAH ZAKONA O PRIKRITIH VOJNIH GROBIŠČIH IN POKOPU ŽRTEV, SKRAJŠANI POSTOPEK EPA-1727/XIII.</font></b><br/>
<font size="4">	Predlagatelj zakona je Vlada. K obravnavi te točke so bili vabljeni Vlada, Ministrstvo za gospodarski razvoj in tehnologijo, Državni svet, Zakonodajno-pravna služba. Kot gradivo ste prejeli predlog zakona, mnenje Zakonodajno-pravne službe, mnenje Komisije Državnega sveta za gospodarstvo, obrt, turizem in finance z dne 14. 4. 2021. Rok za vložitev amandmajev se je iztekel v četrtek, 29. 4. 2021. V poslovniškem roku kvalificirani predlagatelji k predlogu zakona niso vložili amandmajev, zato pričenjamo </font><b><font size="4">drugo obravnavo</font></b><font size="4"> predloga zakona.</font><br/>
<font size="4">	Želi predstavnik predlagatelja podati dopolnilno obrazložitev k členu predloženega zakona? (Da.) Vidim, da ja.</font><br/>
<font size="4">	Državni sekretar, Simon Zajc, beseda je vaša.</font><br/>
<br/>
<font size="4">	</font><b><font size="4">SIMON ZAJC:</font></b><font size="4"> Hvala. </font><br/>
<font size="4">Spoštovani poslanke in poslanci, dober dan!</font><br/>
<font size="4">	Pred vami je predlog zakona, ki bo omogočil prenos pristojnosti varstva prikritih vojnih grobišč z Ministrstva za gospodarski razvoj in tehnologijo na Ministrstvo za obrambo. Vlada Republike Slovenije je 4. marca letošnjega leta določila besedilo predloga zakona in ga posredovala Državnemu zboru Republike Slovenije v sprejem po skrajšanem postopku, saj gre za manj zahtevne spremembe. </font><br/>
<font size="4">	Ministrstvo za obrambo nas je jeseni 2020 uradno obvestilo o nameri ustanovitve novega organa o sestavi, in sicer Uprave Republike Slovenije za vojaško dediščino. V njenem okviru se za izvajan rok načrtuje ustanovitev treh notranjih organizacijskih enot na nivoju sektorja. Sektor, ki bo pristojen za vojna grobišča, bo med drugim pristojen tudi za izvajanje določb Zakona o prikritih vojnih grobiščih in pokopu žrtev. V ta namen nas je Ministrstvo za obrambo pozvalo, da je potrebno sprejeti spremembe tega zakona, s katerim se bo pristojnost za zakon prenesla na Ministrstvo za obrambo. </font><br/>
<font size="4">	V postopek priprave predloga predpisa javnost ni sodelovala, saj gre za predpis, ki ureja notranjo organizacijo ministrstev, kot organov državne uprave. Ključni cilj, ki ga zasleduje predlog zakona je torej prenos delovnega področja varstva prikritih vojnih grobišč iz Ministrstva za gospodarski razvoj in tehnologijo na Ministrstvo za obrambo. Predlog zakona tako omogoča prenos pristojnosti varstva prikritih vojnih grobišč z MGRT-ja na Ministrstvo za obrambo. Pristojnosti Komisije Vlade Republike Slovenije za reševanje vprašanj prikritih grobišč se s predlogom zakona ne spreminjajo. Komisija še naprej vodi aktivnosti pri postopku odkrivanja prikritih vojnih grobišč. Ministrstvo za obrambo pa bo za komisijo opravljalo vse strokovne, tehnične in administrativne naloge ter zagotavljalo sredstva za njeno delo. </font><br/>
<font size="4">	Predlog zakona spreminja tudi rok za pripravo in sprejem letnega programa dela Komisije Vlade Republike Slovenije za reševanje vprašanj prikritih grobišč. Sprememba se predlaga, ker se izvajanje programa dela komisije do 31. oktobra tekočega leta še ne zaključi. Na tej podlagi se v program dela za tekoče delo lahko uvrstijo tudi dela, ki iz kakršnikoli razlogov niso bila realizirana v preteklem letu. Prav tako predlog zakona predpisuje, da že imenovana Komisija Vlade Republike Slovenije za reševanje vprašanj prikritih grobišč nadaljuje svoje delo do imenovanja nove komisije, ki jo mora Vlada Republike Slovenije imenovati v roku enega leta po uveljavitvi tega zakona.</font><br/>
<font size="4">	V Vladi pričakujemo, da bomo tudi s predlagano spremembo zakonodaje omogočili, da bo Ministrstvo za obrambo oziroma novoustanovljena Uprava Republike Slovenije za vojaško dediščino celostno skrbela za področje vojnih grobišč.</font><br/>
<font size="4">	Hvala.</font><br/>
<br/>
<b><font size="4">	PREDSEDNICA MATEJA UDOVČ:</font></b><font size="4"> Hvala lepa, državni sekretar, za vašo predstavitev. </font><br/>
<font size="4">	Želi besedo Zakonodajno-pravna služba? Mag. Metoda Hrovat Pirnat, beseda je vaša.</font><br/>
<br/>
<font size="4">	</font><b><font size="4">MAG. METODA HROVAT PIRNAT:</font></b><font size="4"> Hvala lepa za besedo. </font><br/>
<font size="4">	Zakonodajno-pravna služba k predlogu zakona nima pripomb. </font><br/>
<font size="4">	Hvala.</font><br/>
<br/>
<b><font size="4">5. TRAK: (AB) – 8.20</font></b><br/>
<br/>
<font size="4">	</font><b><font size="4">PREDSEDNICA MATEJA UDOVČ: </font></b><font size="4">Hvala lepa za vaše obvestilo.</font><br/>
<font size="4">	Želi besedo predstavnik Državnega sveta? Ga ni. Odboru predlagam, da po končani razpravi o členih v skladu s tretjo alinejo 128. člena poslovnika glasuje skupaj o vseh členih. Ali kdo temu nasprotuje? Ugotavljam, da ne. </font><br/>
<font size="4">	Prehajamo na razpravo o členih predloga zakona. Predlog zakona ima šest členov. V razpravo dajem vse člene predloga zakona in sicer od 1. do 6. člena. Želi kdo razpravljati? Ugotavljam, da ja.</font><br/>
<font size="4">	Kolega Andrej …</font><br/>
<font size="4">	/ oglašanje iz klopi/ Černigoj.</font><br/>
<font size="4">	Černigoj. Izvolite, beseda je vaša.</font><br/>
<br/>
<b><font size="4">	ANDREJ ČERNGOJ (PS NSi):</font></b><font size="4"> Spoštovana gospa predsedujoča, hvala za besedo. Spoštovani gospod državni sekretar, kolegice in kolegi!</font><br/>
<font size="4">	Zelo na kratko, nas v Novi Sloveniji – Krščanski demokrati nas zelo veseli, da se je to vprašanje že v preteklosti pod Vlado Mira Cerarja na pobudo Nove Slovenije in takratne poslanke in sedanje evropske poslanke Ljudmile Novak začelo urejevati. </font><br/>
<font size="4">Veseli nas, da se pa ta pristojnost v Zakonu o spremembah Zakona o prikritih vojnih grobiščih in pokopu žrtev sedaj iz Ministrstva za gospodarski razvoj in tehnologijo prenaša na Upravo za vojaško dediščino, kot organa v sestavi Ministrstva za obrambo. To nas veseli in želimo, da bi ta organ deloval v polni zasedenosti.</font><br/>
<font size="4">	Hvala.</font><br/>
<br/>
<font size="4">	</font><b><font size="4">PREDSEDNICA MATEJA UDOVČ:</font></b><font size="4"> Hvala lepa za vašo razpravo.</font><br/>
<font size="4">	Naslednji na vrsti k razpravi se je prijavil Soniboj Knežak.</font><br/>
<font size="4">	Soniboj, beseda je vaša.</font><br/>
<br/>
<font size="4">	</font><b><font size="4">SONIBOJ KNEŽAK (PS SD):</font></b><font size="4"> Hvala, predsednica. </font><br/>
<font size="4">	V bistvu kar se mene tiče, seveda bom podprl ta predlog. Važno je, da komisija nadaljuje z delom pa da opravi to delo in da tisto, kar je namen, da zagotovi vsem žrtvam en dostojen, obeležen, dostojen spomin nanje. Seveda bi pa ob tej priliki tudi izkoristil to, da opozorim, da smo v zadnjem času priča številnim napadom oziroma skrunitve spomenikov, ki so po mojem trdnem prepričanju posledica nestrpnosti, ki je … katere bi rekel voditelj je predsednik Vlade Janez Janša, tako da vidimo v glavnem h komentarju skrunitve spomenikov …v ozadju katere so seveda desne politične opcije in to me žalosti, da smo padli na tak nizek nivo komuniciranja tudi znotraj družbe. </font><br/>
<font size="4">Nenazadnje kar seješ, to tudi žanješ in to, kar se dogaja, je nezaslišano in upam, da bodo ustrezni organi tudi našli kak epilog pri vseh teh zadevah o skrunitvi teh spomenikov.</font><br/>
<font size="4">	Toliko, hvala lepa.</font><br/>
<br/>
<font size="4">	</font><b><font size="4">PREDSEDNICA MATEJA UDOVČ:</font></b><font size="4"> Hvala lepa za vaš prispevek.</font><br/>
<font size="4">	Naslednji na vrsti za besedo je prijavljen Primož Siter.</font><br/>
<font size="4">	Beseda je vaša.</font><br/>
<br/>
<b><font size="4">	PRIMOŽ SITER (PS Levica):</font></b><font size="4"> Hvala lepa in dobro jutro! Spoštovane kolegice in kolegi!</font><br/>
<font size="4">	V Poslanski skupini Levica tega predloga ne bomo podprli in razlog je zelo enostaven. Najprej gledano čisto, da rečem tehnično ali pa operativno, to področje oziroma ta dejavnost je bila doslej pod nadzorom gospodarskega ministrstva, kar je smiselno seveda, ker je gospodarsko ministrstvo tisto, ki je pristojno za pokopališko in pogrebno dejavnost ter urejanje pokopališč.</font><br/>
<font size="4">	Zdaj, Uprava za vojaško dediščino, na katero se te pristojnosti selijo zdaj, pa razumem, da je bistveno več kot samo neka tehnična služba, ki bo zdaj torej na tehničnem in operativni ravni skrbela za varstvo vojnih grobišč. Jaz predlog razumem kot nekaj zelo ideološko osnovo, nek ideološki aparat predvsem, ki bo bdel nad podeljevanjem, ki bo bdel nad podeljevanjem statusa, torej nevladnih organizacij v javnem interesu. Tistim društvom, tistim zvezam, tistim iniciativam ali drugim kakorkoli organiziranim enotam, ki seveda grejo ideološko v ta špalir in na ta način posega v arhivsko in muzejsko dejavnost. In zdaj iz tega tehničnega gledišča jaz ne vidim nobenega razloga, da ta pristojnost ne ostane naprej na gospodarskem ministrstvu, predvsem iz tega torej ideološkega podpisa, ki ga stvar ima.</font><br/>
<font size="4">	Dejstvo je, da strank NSi, zdaj že poslanec NSi pred mano povedal, da so si v NSi že cel čas želeli, da se stvari reorganizirajo in zdaj, ko imajo svojega človeka pač na enem ministrstvu, ki je to v tem primeru Ministrstvo za obrambo, zdaj pa so to stvar, ki poudarjam – nima nobene tehnične ali pa operativne </font><br/>
<br/>
<b><font size="4">6. TRAK: (AB) – 8.25</font></b><br/>
<br/>
<font size="4">	(nadaljevanje) osnove ali pa izboljšave, zgolj ideološki podnapis – prestavili torej na resor, ki jim najbolj ugaja, na katerem imajo svojega človeka. </font><br/>
<font size="4">	Jaz se ne bi čudil, če bi ta predlog obravnavali na Odboru za infrastrukturo in bi bil novi, novi naslov, ki bi bdel nad tem področjem pač Ministrstvo za infrastrukturo, ker je tako ali tako za njim stoji ista stranka, ali pač katerokoli drugo ministrstvo, nad katerim bedi Nova Slovenija. </font><br/>
<font size="4">	Zadaj seveda, na kar zopet je opozoril že moj predhodnik, stoji neka, neki zgodovinski revizionizem, ki je podkrepljen še zelo boleče z retoriko tistega časa, kar seveda ne pelje nikamor, razen v novo in novo in novo razdvajanje in obujanje nekih družbenih konfliktov, ki pašejo v nek drugi čas, če ne drugega v 30-ta in 40-ta leta prejšnjega stoletja in ki so rezultirali vemo kako. Ideološki boj, ki pač opravičuje neka zgodovinska dejstva, ki so celem svetu in v vsej kredibilni zgodovini znana, opravičuje neke fašistične in nacistične ideje in kolaboriranje z njimi. Jaz sem v zadnjih 24-ih urah sem v tej dvorani zdaj že na drugi seji, na kateri moramo govoriti o dogodkih izpred 80 let, kot da nimamo v letu 2021 zadosti problemov na socialnem, na gospodarskem, na zdravstvenem, javnozdravstvenem, pa še na katerem nivoju. Tako da jaz predvsem ocenjujem ta korak za nepotreben in vnovično podžiganje razdora med ljudmi, kot da nismo razbiti že dovolj, kot da Slovenija ni v svojem razdoru dosegla najnižje dno v zadnjih 30-ih letih ravno v tem času od lanske pomladi do letos. Kot, da nimamo dovolj problemov v tem trenutku in rabimo še novega, še nek nov ideološki razdor. </font><br/>
<font size="4">	Zato v Levici seveda ne bomo podprli tega poskusa, ki ni drugega, kot nov izgovor za prepir, nov izgovor za to, da se nič ne naredi in nov izgovor za to, da se s prstom pokaže na nekoga drugega kot krivca za vladno lastno nesposobnost. V svojem zgodovinskem revizionizmu je pa ta stvar tako prozorna, da kar, da sploh ne bom komentiral. </font><br/>
<font size="4">	Hvala lepa.</font><br/>
<br/>
<b><font size="4">	PODPREDSEDNIK FRANC ROSEC:</font></b><font size="4"> Hvala.</font><br/>
<font size="4">	Naslednja je k besedi prijavljena gospa mag. Alenka Bratušek.</font><br/>
<font size="4">	Izvolite.</font><br/>
<br/>
<b><font size="4">	MAG. ALENKA BRATUŠEK (PS SAB):</font></b><font size="4"> Hvala.</font><br/>
<font size="4">	Ja, tudi sama se sprašujem zakaj je potrebno ta zakon še enkrat odpirati. Povedala bom, da sem takrat, mislim, da je bilo to leta 2015, glasovala za ta zakon, zato, ker sem prepričana, da je te stvari treba urediti enkrat za zmeraj in Slovenijo peljat naprej. Zakaj torej danes jaz nisem slišala nobenega vsebinskega razloga, zato prosim državnega sekretarja, če lahko pove, ali je samo želja Nove Slovenije razlog za spremembo zakona, ali obstaja kakršenkoli drug vsebinski razlog. Če imate kakršenkoli vsebinski razlog, tudi sama nimam problema podpreti tega predloga, ampak občutek imam, da drugega, kot to, da ponovno dajete na mizo temo, ki razdvaja ljudi. To ni tema, ki bi ljudi povezovala in jih peljala ali pa kazala smer v prihodnost, ampak je tema, ki ljudi razdvaja.</font><br/>
<font size="4">	Leta 2015 je tudi v Državnem zboru bila zelo burna debata, zelo burna debata. Jaz sem povedala zakaj sem se odločila glasovati, kot sem se odločila, ampak s takim načinom stvari ne izboljšujete, ampak kažete, da namesto, da se ukvarjate s tistim, kar je res akutno v tem trenutku, vedno znova gledate nazaj. In lepo prosim za obrazložitev vsebinsko, kaj je Ministrstvo za </font><br/>
<font size="4"> </font><br/>
<b><font size="4">7. TRAK: (AB) – 8.30</font></b><br/>
<br/>
<font size="4">	(nadaljevanje) gospodarstvo pripeljalo do tega, da je pripravilo predlog zakona. Je to samo želja Nove Slovenije, je to kakršnakoli druga vsebinska točka? Ker treba je povedati enako, tudi leta 2015, ko je bil ta zakon pripravljen in sprejet, je bila ta pristojnost dana Ministrstvu za gospodarstvo in to isto ministrstvo je takrat vodila ta ista stranka. Se pravi, tukaj naj ne bi bilo nekih drugih razlik. </font><br/>
<font size="4">	Se pridružujem predgovorniku, da je mnogo stvari, o katerih bi lahko tudi na tem odboru razpravljali, kaj je v tem trenutku treba v naši državi naredit, zakaj je vsak dan več brezposelnih, zakaj je situacija v gospodarstvu vsak dan slabša, ne pa o tem, da bomo nekaj, kar bi bilo treba počasi zaključiti – jaz vsaj razumem, da bi moral biti tak cilj zakona. Prenašamo od danes od Ministrstva za gospodarstvo na Ministrstvo za obrambo. Kot je bilo rečeno, če ne bi bilo drugega, bi verjetno tudi infrastruktura po vaše bila primerna, da se te stvari prenesejo tja.</font><br/>
<font size="4">	Poleg tega, glede na to, da ustanavljate novo Upravo za vojaško dediščino, ne verjamem, da ta zakon konkreten tudi ne bo imel finančnih posledic. Koliko bo novih zaposlenih, to pa seveda stane. Eksplicitno ste pa v predlogu zakona napisali, da dodatnih finančnih posledic ne bo. Tako da odgovor na vsaj dve vprašanji bi rada dobila – vsebinsko zakaj se to dela in za magnetogram, da jasno poveste, da ne bo zaradi tega nobenega dodatnega novo zaposlenega, ker ste napisali, da finančnih posledic ne bo. To pomeni, da se bodo zaposleni, ki danes delajo na Ministrstvu za gospodarstvo na tem področju preneseni na Ministrstvo za obrambo in me zanima, koliko je teh ljudi.</font><br/>
<br/>
<font size="4">	</font><b><font size="4">PODPREDSEDNIK FRANC ROSEC:</font></b><font size="4"> Hvala. </font><br/>
<font size="4">	Želi predstavnik Vlade odgovoriti? Hvala.</font><br/>
<br/>
<font size="4">	</font><b><font size="4">SIMON ZAJC: </font></b><font size="4">Ja, hvala. </font><br/>
<font size="4">	Bom na kratko odgovoril. Torej, s tem zakonom se ne ustanavlja nobene nove uprave. To urejajo druga področja. Mi samo s tem zakonom prenašamo pristojnost nad zakonom na Ministrstvo za obrambo. Pred tem pa je tudi že pristojnost urejanja vojnih grobišč prenesena na Ministrstvo za obrambo, torej iz Ministrstva za delo. Ideja zadaj je, da se to skupaj oboje upravlja na enem resorju. Zdaj je predlog, da bo to na Ministrstvu za obrambo in na tej novoustanovljeni upravi. Finančnih posledic ne bo, ker sredstva, ki so sedaj na MGRT-ju namenjena za delovanje komisije, bodo prenesena potem naprej k Ministrstvu za obrambo.</font><br/>
<font size="4">	Torej, ta zakon neposrednih novih obveznosti finančnih nima.</font><br/>
<br/>
<font size="4">	</font><b><font size="4">PODPREDSEDNIK FRANC ROSEC:</font></b><font size="4"> Želite repliko gospa? (Da.)</font><br/>
<font size="4">	Izvolite.</font><br/>
<br/>
<font size="4">	</font><b><font size="4">MAG. ALENKA BRATUŠEK (PS SAB):</font></b><font size="4"> 23. 4. 2021 je že bila ustanovljena Uprava Republike Slovenije za vojaško dediščino. Če nisem bila dovolj jasna, seveda se ne ustanavlja s tem zakonom, ampak verjetno pa je razlog tudi  v tem zakonu, da se je ta uprava ustanovila. Budno bomo spremljali število zaposlenih in državni sekretar, še enkrat prosim, če mi poveste koliko zaposlenih se bo iz Ministrstva za gospodarstvo, ki delajo danes na tem, preneslo na minis-… oziroma prešlo na Ministrstvo za obrambo.</font><br/>
<br/>
<font size="4">	</font><b><font size="4">PODPREDSEDNIK FRANC ROSEC:</font></b><font size="4"> Izvolite.</font><br/>
<font size="4">	</font><br/>
<b><font size="4">	SIMON ZAJC: </font></b><font size="4">Iz naših resorjev ne bomo prestavili nobenega zaposlenega nikamor.</font><br/>
<br/>
<font size="4">	</font><b><font size="4">PODPREDSEDNIK FRANC ROSEC:</font></b><font size="4"> Gospa Sukič, želite postopkovno, repliko?</font><br/>
<br/>
<font size="4">	</font><b><font size="4">NATAŠA SUKIČ (PS Levica):</font></b><font size="4"> Ne, k razpravi sem se javila, če dovolite.</font><br/>
<br/>
<font size="4">	</font><b><font size="4">PODPREDSEDNIK FRANC ROSEC:</font></b><font size="4"> Potem moramo … najprej je še pred vami prijavljen gospod Robert Polnar.</font><br/>
<font size="4">	Gospod Polnar, izvolite.</font><br/>
<br/>
<font size="4">	</font><b><font size="4">ROBERT POLNAR (PS DeSUS):</font></b><font size="4"> Hvala za besedo, gospod podpredsednik. Gospe poslanke, gospodje poslanci!</font><br/>
<font size="4">	Sam sem imel najprej dilemo zakaj je potrebno ta prenos delati. Namreč Zakon o prikritih vojnih grobiščih in pokopu žrtev določa, da je za varstvo prikritih vojnih grobišč pristojno ministrstvo, </font><br/>
<br/>
<b><font size="4">8. TRAK: (AB) – 8.35</font></b><br/>
<br/>
<font size="4">	(nadaljevanje) ki je hkrati pristojno tudi za pokopališko in pogrebno dejavnost. V tem primeru gre za Ministrstvo za gospodarski razvoj in tehnologijo. Ampak ko pomislim, da gre za vojna grobišča, se pravi, da so to grobišča, ki so nastala kot posledica vojaških spopadov, neposrednih vojaških spopadov ali pa vsega tistega, kar se je dogajalo po teh vojaških spopadih, se mi zdi, da je v naravi stvari, da se s takimi zadevami ukvarja Ministrstvo za obrambo.</font><br/>
<font size="4">	Že doslej smo imeli situacijo, da sta se s temi zadevami ukvarjali dve ministrstvi, že omenjeno za gospodarski razvoj in tehnologijo in še za delo, družino, socialne zadeve in enake možnosti. Gre torej v prvi vrsti, da se opravlja prenos pristojnosti varstva prikritih grobišč na Ministrstvo za obrambo. Kot se mi zdi, v tem ne vidim nekega posebnega problema, še zlasti zato ne, ker je Ministrstvo za obrambo tako kot vsa druga ministrstva dovzetno za mandat. Politiki, ki opravljajo funkcijo ministra za obrambo ali pa političarke so vezani na mandat in sploh ni nujno, da so znotraj enega mandata iz iste stranke. Lahko so iz zelo različnih strank. Kar pa se tiče zadeve, pravzaprav še dve dodatni zadevi se tu urejata. </font><br/>
<font size="4">Ena je tista, ki se nanaša na Komisijo Vlade Republike Slovenije za reševanje vprašanj prikritih vojnih grobišč in njenega pripravljanja letnega programa dela, se pravi podaljšanje datuma iz 31. oktobra na 30. november. Mislim, da je tu bolj posledica krivulje izkušenj, ki je nastala na podlagi dejavnosti te komisije, zato se mi zdi, da v tem ne bi smelo biti kakšnih velikih težav ali pa morda celo kakih zlonamernih ali pa takšnih in drugačnih interpretacij. Tisti ljudje, ki se s tem ukvarjajo, vedo kako delajo, vedo kaj je možno narediti še v tistem preostalem mesecu dni in vsaj osebno jim zaupam, da bodo te stvari opravili tako, kot jim zakonodaja nalaga.</font><br/>
<font size="4">	In pa seveda tista zadnja zadeva, da Vlada eno leto po uveljavitvi teh sprememb zakona imenuje novo komisijo. Tu bi pa spet veljalo povedati, da sploh ni nujno, da bo novo komisijo imenovala obstoječa Vlada, ampak lahko, da jo bo imenovala popolnoma druga Vlada.</font><br/>
<font size="4">	Hvala lepa.</font><br/>
<br/>
<font size="4">	</font><b><font size="4">PODPREDSEDNIK FRANC ROSEC:</font></b><font size="4"> Hvala tudi vam. </font><br/>
<font size="4">	Kot zadnja se je prijavila gospa Nataša Sukič. Izvolite.</font><br/>
<br/>
<b><font size="4">	NATAŠA SUKIČ (PS Levica):</font></b><font size="4"> Ja, hvala. </font><br/>
<font size="4">	Saj bom zelo kratka. Itak je kolega Primož pa pred mano ostali so povedali pravzaprav skorajda vse. Poglejte, Ministrstvo za gospodarstvo skrbi za pokopališko in pogrebno dejavnost in če ne gre za ideološke zadeve in za revizijo zgodovine, potem je to ministrstvo povsem usposobljeno, da lahko skrbi tudi za vojna grobišča. Vemo, da je zgodba drugje in zato se pravzaprav ta skrb nad vojnimi grobišči prenaša na predlog stranke NSi, ki itak se gre revizijo zgodovine med drugim, tako, kot danes predlagate. Ampak ni problem v tem. </font><br/>
<font size="4">	Mene zanima, spoštovani državni sekretar, rekli ste, da noben od zaposlenih iz MGRT ne bo prešel torej na Ministrstvo za obrambo zaradi tega. Pa me zanima koliko ljudi se bo s tem konkretno ukvarjalo in kdaj so nastopili svojo službeno dolžnost. Me zanima, ali so to novo zaposleni, ali so to ljudje v obstoječi sestavi.</font><br/>
<font size="4">	Hvala.</font><br/>
<br/>
<b><font size="4">	PODPREDSEDNIK FRANC ROSEC: </font></b><font size="4">Hvala tudi vam.</font><br/>
<font size="4">	Želite, gospod minister … sekretar, besedo?</font><br/>
<br/>
<font size="4">	</font><b><font size="4">SIMON ZAJC:</font></b><font size="4"> Ja, mogoče odgovor na to vprašanje. Ko je zakon prišel v pristojnost MGRT-ja, MGRT ni dodano zaposloval takrat ljudi za to področje. Za samo odkrivanje je zadolžena v tem primeru komisija. Ministrstvo nudi »support« in tako bo tudi zdaj Ministrstvo za obrambo počelo naprej, se pravi »supportiralo« bo komisijo. </font><br/>
<br/>
<font size="4">	</font><b><font size="4">PODPREDSEDNIK FRANC ROSEC:</font></b><font size="4"> Gospa Sukič, replika.</font><br/>
<br/>
<b><font size="4">	NATAŠA SUKIČ (PS Levica):</font></b><font size="4"> Spoštovani državni sekretar, ponavljam vprašanje. Koliko ljudi na Ministrstvu za obrambo bo skrbelo za ta »support« in kdaj so nastopili svojo službo.</font><br/>
<font size="4">	Hvala.</font><br/>
<br/>
<b><font size="4">	SIMON ZAJC:</font></b><font size="4"> Sicer jaz težko odgovarjam za MORS, ampak </font><br/>
<br/>
<b><font size="4">9. TRAK: (AB) – 8.40</font></b><br/>
<br/>
<font size="4">	(nadaljevanje) mislim, da še noben ni nastopil za ta zakon, ker zakon še ni sprejet. Bo pa to bolj vprašanje za drugo ministrstvo. Jaz tega podatka zares nimam.</font><br/>
<br/>
<b><font size="4">	PODPREDSEDNIK FRANC ROSEC: </font></b><font size="4">Gospa Sukič.</font><br/>
<br/>
<b><font size="4">	NATAŠA SUKIČ (PS Levica):</font></b><font size="4"> Potem pa mi pojasnite, kako to, da ocenjujete, da ne bo nobenih finančnih posledic, če vi tega podatka še nimate.</font><br/>
<font size="4">	Hvala.</font><br/>
<br/>
<font size="4">	</font><b><font size="4">SIMON ZAJC:</font></b><font size="4"> Mogoče ponovim prejšnji odgovor, ki sem ga podal gospe Bratušek. Finančna sredstva, ki jih imamo mi na postavki za izvajanje tega zakona so že rezervirana za zdajšnje izvajanje in bo samo preneseno na MORS.</font><br/>
<br/>
<b><font size="4">	PODPREDSEDNIK FRANC ROSEC:</font></b><font size="4"> Ker ni več prijavljenih k tej točki za razpravo, zaključujem razpravo in v skladu s prej sprejeto odločitvijo odbora, prehajamo na glasovanje o vseh členih skupaj. Ali kdo … obrazložitev glasu.</font><br/>
<font size="4">	Gospa Sukič, izvolite.</font><br/>
<br/>
<font size="4">	</font><b><font size="4">NATAŠA SUKIČ (PS Levica):</font></b><font size="4"> Seveda bom proti temu ideološko-revizionističnemu mišmašu glasovala proti.</font><br/>
<font size="4">	Hvala.</font><br/>
<br/>
<font size="4">	</font><b><font size="4">PODPREDSEDNIK FRANC ROSEC:</font></b><font size="4"> Gospod Siter, izvolite.</font><br/>
<br/>
<font size="4">	</font><b><font size="4">PRIMOŽ SITER (PS Levica):</font></b><font size="4"> Ja, hvala lepa. </font><br/>
<font size="4">	Tudi sam bom glasoval proti. Naj razložim zakaj. Ideja tega zakona je, kot smo opredelili v svojih razpravah, v bistvu delanje šova iz povojnih pobojev in nabiranje političnih pik in poglabljanje ideološkega razkola med prebivalkami in prebivalci Slovenije. Sprašujem se, če to pelje v svojem zgodovinskem revizionizmu do naslednjega koraka, ko bomo začeli okupatorjem in kolaborantom postavljati spomenike in opravičevati njihov prispevek v ne vem, zgodovinski prispevek k Sloveniji.</font><br/>
<font size="4">	Zraven ne morem mimo tega, da ta Vlada konstantno vsakič, ko najde priložnost, demonizira partizansko gibanje in socialistično gibanje, ki je, mimogrede takrat pred osemdesetimi leti poskrbelo tudi za to, da danes lahko uživamo v osemurnem delovniku, pa da imate ženske volilno pravico in tako naprej. </font><br/>
<font size="4">	Druga stvar pa, ki me žalosti, je pa zelo aktualno politične narave in sicer od Ministrstva za gospodarstvo bi v tem času, ko smo vsi, še posebej gospodarstvo na veliki preizkušnji, želel, da se ukvarja s ključnimi vprašanji. Zakaj je v letu 2020 brezposelnost narastla za celo tretjino, zakaj je gospodarstvo na kolenih, zakaj, ne vem, samo prireditveni sektor, o katerem toliko govorimo v Državnem zboru, ne najde svojega mesta v strategijah razvoja in preživetja po epidemiji in tako naprej in tako naprej. Zdaj to področje, torej pokopališče in pogrebne dejavnosti je ministrstvo do zdaj opravljalo. Jaz sam ne vidim tudi praktično operativno nobenega razloga, zakaj bi zdaj moralo to poglavje siliti v ideološki aparat, ki Nova Slovenija s svojimi ministrstvi je. Zato torej bom glasoval proti temu zakonu.</font><br/>
<br/>
<font size="4">	</font><b><font size="4">PODPREDSEDNIK FRANC ROSEC:</font></b><font size="4"> Naslednja gospa Alenka Bratušek.</font><br/>
<font size="4">	Izvolite.</font><br/>
<br/>
<font size="4">	</font><b><font size="4">MAG. ALENKA BRATUŠEK (PS SAB):</font></b><font size="4"> Ja, tudi sama tega predloga ne bom podprla. Pri glasovanju se bom vzdržala. Popolnoma nepotrebno odpiranje teme, ki našo Slovenijo razdvaja. Veliko je stvari, s katerimi bi se lahko ukvarjali, ampak časa za to nimate. Imate pa čas za neprestano željo po spreminjanju zgodovine. Nismo dobili odgovora zakaj je ta prenos sploh potreben, da ne rečem smiseln, razen želje Nove Slovenije, da drži roko nad tem. In poleg tega v zakonu pišete, da finančnih posledic ne bo. Zdaj smo ugotovili, da bodo, ker očitno bo šlo za nove zaposlene, ki bodo to delali. Tako da še ta je nekorektno ocenjena, glede na to, da je že ustanovljena nova uprava na Ministrstvu za obrambo. </font><br/>
<font size="4">	Skratka, zakona podprla ne bom. Bi si pa želela, da se tudi Vlada ukvarja s prihodnostjo in ne neprestano z gledanjem nazaj. </font><br/>
<br/>
<font size="4">	</font><b><font size="4">PODPREDSEDNIK FRANC ROSEC:</font></b><font size="4"> Hvala.</font><br/>
<font size="4">	S tem mislim, da smo obrazložitve končali in prehajamo na glasovanje.</font><br/>
<font size="4">	Glasujemo.</font><br/>
<font size="4">	Kdo je za? (9 članov.) Kdo je proti? (2 člana.)</font><br/>
<br/>
<font size="4">	S tem zaključujemo 1. točko dnevnega reda.</font><br/>
<br/>
<font size="4">	Prehajamo na 2. TOČKO DNEVNEGA REDA – POBUDA ZBORNICE ZA ARHITEKTURO IN PROSTOR SLOVENIJE, LJUBLJANA ZA ZAČETEK POSTOPKA ZA OCENO USTAVNOSTI ČETRTEGA ODSTAVKA 22. …</font><br/>
<font size="4">	/ oglašanje iz klopi/</font><br/>
<br/>
<b><font size="4">10. TRAK: (AB) – 8.45</font></b><br/>
<br/>
<font size="4">	(nadaljevanje) Aja, aha. Se opravičujem, pač prvič vodim. Glede na to, da Odbor za gospodarstvo kot matično delovno telo k predlogu zakona ni sprejel nobenega amandmaja, odbor predlaga Državnemu zboru, da predlog zakona sprejme v predloženem besedilu. Določiti moramo še poročevalca za sejo zbora. Predlagam to kar predsednico odbora. Je kdo proti?</font><br/>
<font size="4">	S tem zaključujemo to točko dnevnega reda.</font><br/>
<font size="4">	</font><br/>
<font size="4">	Prehajamo na </font><b><font size="4">2. TOČKO DNEVNEGA REDA – POBUDA ZBORNICE ZA ARHITEKTURO IN PROSTOR SLOVENIJE, LJUBLJANA ZA ZAČETEK POSTOPKA ZA OCENO USTAVNOSTI ČETRTEGA ODSTAVKA 22. ČLENA IN 23. ČLENA ZAKONA O STANDARDIZACIJI.</font></b><br/>
<font size="4">	Ustavno sodišče je 12. 2. 2021 Državnemu zboru posredovalo gradivo, ki ste ga članice in člani odbora prejeli. Odboru je bilo poleg gradiva Ustavnega sodišča posredovano naslednje gradivo; mnenje Zakonodajno-pravne službe z dne 15. 4. 2021 in mnenje Vlade z dne 11. 3. 2021. S tem so izpolnjeni poslovniški pogoji za obravnavo na odboru. V skladu z 265. členom Poslovnika Državnega zbora bo Odbor za gospodarstvo kot matično delovno telo podal svoje mnenje v navedeni pobudi za oceno ustavnosti. K obravnavi te točke so vabljeni Vlada, Ministrstvo za gospodarski razvoj in tehnologijo in Zakonodajno-pravna služba. Preden nadaljujem, moram samo prebrati še eno pooblastilo. Gospa Monika Gregorčič nadomešča gospo Matejo Udovč iz Poslanske skupine SMC.</font><br/>
<font size="4">	Ali želi besedo predstavnica Zakonodajno-pravne službe, gospa mag. Metoda Hrovat Pirnat?</font><br/>
<font size="4">	Izvolite.</font><br/>
<br/>
<font size="4">	</font><b><font size="4">MAG. METODA HROVAT PIRNAT</font></b><font size="4">: Hvala za besedo.</font><br/>
<font size="4">	Na kratko bom predstavila mnenje o pobudi za oceno ustavnosti četrtega odstavka 22. člena in 23. člena Zakona o standardizaciji. Zbornico za arhitekturo in prostor Slovenije je vložila pobudo za oceno ustavnosti četrtega odstavka 22. člena in 23. člena Zakona o standardizacija, kolikor ne določata načina objave standarda, kadar je s predpisom določeno, da je njegova uporaba obvezna. V medsebojni povezavi ta dva člena določata, da je standard avtorsko delo, ki se izdaja v posebni publikaciji in je dostopno proti plačilu. Poleg tega zbornica izpodbija tudi ustavnost celotnega Zakona o standardizaciji, v kolikor ne določa načina kako so standardi dosegljivi javnosti. </font><br/>
<font size="4">	Pobudnica zlasti utemeljuje neskladnost s 154. členom ustave, ki določa, da morajo biti predpisi objavljeni preden začnejo veljati, hkrati pa tudi z 2. členom načelo pravne države, 14. členom načelo enakosti pred zakonom, 59. členom svoboda znanosti in umetnosti, 60. členom pravico iz ustvarjalnosti in 74. členom svobodna gospodarska pobuda. </font><br/>
<font size="4">	Zakonodajno-pravna služba predlaga, da v svojem mnenju Državni zbor najprej ugovarja, da zbornica ne izkazuje pravnega interesa. Pobudo za oceno ustavnosti namreč lahko vloži oseba, ki izkazuje pravni interes, ki torej izkaže, da izpodbijana določba predpisa neposredno posega v njegove pravice, pravne interese oziroma v njegov pravni položaj. Zbornica nikjer niti ne navaja, da bi izpodbijane določbe vplivale na njene pravice in obveznosti, pač pa zlasti navaja, da pobudo vlaga za zaščito sicer precej nejasno določenega javnega interesa na področju arhitekturnega načrtovanja in urejanja prostora. Vendar varstvo varnega interesa ni upravičen razlog za vložitev pobude. Zbornica pa tudi ni med organi in organizacijami, ki lahko vložijo zahtevo za oceno ustavnosti zakona. </font><br/>
<font size="4">	Glede na to, po mnenju Državnega zbora pobudnik Zbornica za arhitekturo in prostor Slovenija ne izkazuje pravnega interesa za vložitev predmetne pobude, zato jo je treba zavreči. Glede vsebinskih argumentov, neskladnosti z ustavo, Zakonodajno-pravna služba v predlaganem mnenju najprej zavrača očitek neskladnosti s 154. členom ustave, ki mu pobuda daje največjo težo. Ta člen ustave zahteva, da so državni predpisi objavljeni v državnem Uradnem listu, preden začnejo veljati. Vendar je pobudnik v zmoti, ko misli, da je vsak standard predpis samo zato, ker je njegova uporaba obvezna.</font><br/>
<br/>
<b><font size="4">11. TRAK: (AB) – 8.50</font></b><br/>
<br/>
<font size="4">	(nadaljevanje) Standard, za katerega naj bi veljala dolžnost objave v Uradnem listu Republike Slovenije, bi moral po svoji vsebini biti predpis. Iz ustaljene prakse Ustavnega sodišča pa izhaja, da so predpisi tisti akti, ki urejajo splošne in abstraktne pravne norme in z njimi urejajo pravice oziroma obveznosti pravnih subjektov ali navzven povzročajo pravne učinke. </font><br/>
<font size="4">	Standard, ki samo vsebuje neka tehnična pravila, ne pa pravnih pravil, kljub obvezni uporabi ni predpis in zanj ne velja obveznost objave v Uradnem listu. Če pa je kakšen standard, katerega uporaba je obvezna glede na navedene kriterije tudi po vsebini predpis, pa mora organ, ki določi obvezno uporabo takega standarda, tudi poskrbeti, da je objavljen v Uradnem listu. Vendar to nikakor ne velja za vse standarde in zato 22. in 23. člen Zakona o standardizaciji ni v neskladju, nista v neskladju z ustavo. </font><br/>
<font size="4">	Ta zakon, ta dva člena pa ne predpisujeta, da pristojni organ po pridobitvi avtorskih pravic standard, ki je po vsebini predpis, tudi objavi, saj bo le tako zagotovil njegovo veljavnost pod predpis. Ostale zatrjevane neustavnosti so v pobudi bolj dodatno navržene in nimajo zelo podrobne argumentacije. Tako naj bi neskladno z načelom enakosti pred zakonom bila v tem, da stvaritve članov zbornic v obliki arhitekturnih, krajinsko-arhitekturnih in urbanističnih načrtov niso enako avtorsko pravno varovane kot standardi. Vendar je treba ugotoviti, da standardi in načrti niso povsem enake storitve, da bi jih moral zakon enako obravnavati. Poleg tega pa so tudi navedeni načrti avtorsko pravno zaščiteni in neenakosti ni videti.</font><br/>
<font size="4">	Pobuda je zato glede domnevne kršitve načela enakosti pred zakonom z izpodbijanimi določbami Zakona o standardizaciji povsem nesklepčna, torej, da njena argumentacija logično ni pravilna. Enako velja tudi za trditev o pobudi, da plačljivost standardov ovira ustvarjalnost članov zbornice in s tem krši njihovo svobodo znanstvenega in umetniškega ustvarjanja. To je 59. člen ustave in pravice iz ustvarjalnosti, 60. člen ustave. Vendar svoboda znanstvenega in umetniškega ustvarjanja ne zahteva, da bi strokovna literatura, ki jo ustvarjalci uporabljajo, morala biti brezplačna. Poleg tega iz pobude ni videti kako bi plačljivost standardov lahko kršila pravice intelektualne lastnine članov zbornice, zato je tudi v tem delu pobuda povsem nesklepčna.</font><br/>
<font size="4">	Na koncu še trditev iz pobude, da plačljivost standardov ovira svobodno gospodarsko pobudo iz 74. člena ustave. Tudi tu je treba ugotoviti, da ta ustavna pravica ne zahteva, da bi katerikoli subjekt na trgu moral imeti brezplačen dostop do katerihkoli sredstev, ki jih potrebuje za svoje delo, kar seveda velja tudi za standarde. Ta dostop mora vsem subjektom, ki se ukvarjajo z gospodarsko dejavnostjo biti zagotovljen pod enakimi pogoji, vendar pa nikakor ne brezplačno. Tudi ta očitana neustavnost je povsem neutemeljena.</font><br/>
<font size="4">	Zakonodajno-pravna služba tudi predlaga, da Državni zbor nasprotuje izdaji začasne odredbe, s katero naj bi Ustavno sodišče do dokončne odločitve o pobudi zadržalo izvajanje izpodbijanih določb Zakona o standardizaciji. Ni videti nikakršno težko popravljivih, škodljivih posledic, če se bo zakon izvrševal še naprej, kot se nespremenjen izvršuje že več kot 20 let od njegove uveljavitve. Glede na vse navedeno, Državni zbor Ustavnemu sodišču predlaga, da pobudo zaradi pomanjkanja pravnega interesa zavrže, podrejeno pa, da pobudo obravnava in jo zavrne ter ugotovi, da navedene določbe Zakona o standardizaciji niso v neskladju z ustavo.</font><br/>
<font size="4">	Hvala.</font><br/>
<br/>
<font size="4">	</font><b><font size="4">PODPREDSEDNIK FRANC ROSEC: </font></b><font size="4">Hvala tudi vam.</font><br/>
<font size="4">	Želi besedo predstavnik ministrstva? Gospod sekretar, izvolite.</font><br/>
<br/>
<font size="4">	</font><b><font size="4">SIMON ZAJC: </font></b><font size="4">Hvala za besedo. Spoštovani!</font><br/>
<br/>
<b><font size="4">12. TRAK: (AB) – 8.55</font></b><br/>
<br/>
<font size="4">	(nadaljevanje) Zbornica za arhitekturo in prostor Slovenije je na Ustavno sodišče vložila pobudo za oceno ustavnosti četrtega odstavka 22. člena in 23. člena Zakona o standardizaciji. Navedene določbe določajo, da se slovenski nacionalni standard izda kot posebna publikacija, ki je avtorsko delo v skladu s predpisi o avtorski pravici, ter, da razmnoževanje in distribuiranje njegovih delov ali celote brez soglasja SIST ni dovoljeno. Pobudnica meni, da učinek izpodbijanih določb neposredno posega v njene in pravice njenih članov, v njihove pravne interese in pravni položaj. Ta naj bi se kazala predvsem v navidezni javni dostopnosti do SIST-a, katerih uporaba ni le prostovoljna, pač pa je v skladu s predpisi tudi obvezna. To pa po mnenju pobudnice pomeni kršitev 14., 59., 60., 74. in 154. člena Ustave Republike Slovenije.</font><br/>
<font size="4">	V povezavi s tem, s strani Ministrstva za gospodarski razvoj in tehnologijo pojasnjujemo, da so standardi avtorsko zaščiteni v skladu z mednarodnimi pravili. Nacionalni organi za standarde morajo kot člani mednarodnih in evropskih organizacij za standardizacijo spoštovati natančno določena merila za članstvo, med katere sodi tudi spoštovanje avtorskih pravic. Če se ta merila krši, lahko sledi izključitev nacionalnega organa za standarde iz članstva v navedenih organizacijah, kar ima lahko hude posledice za Republiko Slovenije, saj je standardizacija eden od temeljev delovanja notranjega trga Evropske unije. Posledično bi to imelo hude posledice za konkurenčnost slovenskega gospodarstva.</font><br/>
<font size="4">	Vlada Republike Slovenije je na svoji 63. seji 11. 3. 2021 sprejela mnenje, da Ustavnemu sodišču predlaga,  da pobudo za začetek postopka o oceni ustavnosti četrtega odstavka 22. člena in 23. člena ZSta-1 kot očitno neutemeljeno zavrne. Prav tako je Zakonodajno-pravna služba Državnega zbora pripravila ločeno mnenje, ki je bilo ravnokar predstavljeno, o pobudi in kot smo slišali, meni, da je pobuda v celoti neutemeljena in da se jo zavrne. Zato na Ministrstvu za gospodarski razvoj in tehnologijo Odboru za gospodarstvo predlagamo, da predlaga, da se pobuda kot neutemeljena v celoti zavrne. </font><br/>
<font size="4">	Hvala.</font><br/>
<br/>
<font size="4">	</font><b><font size="4">PODPREDSEDNIK FRANC ROSEC:</font></b><font size="4"> Hvala tudi vam.</font><br/>
<font size="4">	Odboru predlagam, da razpravlja in odloča o naslednjem predlogu mnenja. Odbor za gospodarstvo se strinja z mnenjem Zakonodajno-pravne službe z dne 15. 4. 2021 ter ji predlaga, da v skladu z 266. členom Poslovnika Državnega zbora pripravi odgovor Ustavnemu sodišču Republike Slovenije. Odpiram razpravo o predlogu mnenja. Želi kdo razpravljati? (Ne.) Ugotavljam, da ne. Zaključujem razpravo in prehajam na glasovanje. Glasujemo.</font><br/>
<font size="4">	Kdo je za? (11 članov.) Kdo je proti? (Nihče.)</font><br/>
<font size="4">	S tem zaključujem tudi to točko dnevnega reda.</font><br/>
<font size="4">	/ oglašanje iz klopi/ povejte, da je mnenje sprejeto.</font><br/>
<font size="4">	Ugotavljam, da je mnenje sprejeto.</font><br/>
<br/>
<font size="4">	S tem zaključujem to točko dnevnega reda in prehajamo na </font><b><font size="4">3. TOČKO DNEVNEGA REDA – RAZNO. </font></b><br/>
<font size="4">	Ima pod to točko kdo kakšno pobudo? (Ne.) Ugotavljam, da ne. Če ne, zaključujem tudi to točko dnevnega reda. S tem zaključujemo 14. sejo Odbora za gospodarstvo in se vam vsem zahvaljujem za sodelovanje. Hvala.</font><br/>
<br/>
<b><font size="4">Seja je bila zaključena 5. maja 2021 ob 8.58.</font></b>
</root>