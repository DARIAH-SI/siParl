<root>
<h5 class="label"><span>Vsebina zapisa seje</span></h5><div align="center">
<p><b><font size="4">REPUBLIKA SLOVENIJA</font></b><br/>
<b><font size="4">DRŽAVNI ZBOR</font></b><br/>
<b><font size="4">ODBOR ZA ZDRAVSTVO</font></b><br/>
<b><font size="4">1. nadaljevanje 10. nujne seje</font></b><br/>
<br/>
<b><font size="4">(26. marec 2019)</font></b></p></div><br/>
<b><font size="4">Sejo je vodil dr. Franc Trček, predsednik odbora.</font></b><br/>
<b><font size="4">Seja se je začela ob 7. uri. </font></b><br/>
<br/>
<b><font size="4">1. TRAK: (DAG) </font></b><br/>
<br/>
<b><font size="4">	PREDSEDNIK DR. FRANC TRČEK: </font></b><font size="4">Dobro jutro! Ura je sedem, sklepčni smo. </font><br/>
<font size="4">	Začenjamo 1. nadaljevanje 10. nujne seje Odbora za zdravstvo, hearing - </font><b><font size="4">ZASLIŠANJE KANDIDATA ZA MINISTRA ZA ZDRAVJE. </font></b><br/>
<br/>
<b><font size="4">	</font></b><font size="4">Na vrsti je kolega Bevk z vprašanji. Izvolite. </font><br/>
<br/>
<b><font size="4">	SAMO BEVK (PS SD): </font></b><font size="4">Hvala lepa za besedo, gospod predsednik.</font><br/>
<font size="4">	Lep pozdrav vsem kolegicam in kolegom! Še posebej lep pozdrav kandidatu za ministra za zdravje! </font><br/>
<font size="4">	Ob sedmih zjutraj še nisem postavljal poslanskih vprašanj oziroma vprašanj kandidatom za ministre, tako se tudi to zgodi enkrat; upam, da ne bo treba več tako zgodaj v parlament. Ker običajno končamo v poznih večernih urah in če bi kakšne postelje »zrihtali« tukaj, tudi ne bi bilo slabo. No, ampak pustimo šalo na stran.</font><br/>
<font size="4">	Imam samo dve vprašanji, gospod kandidat. In sicer, kako zmanjšati bolnišnične okužbe v slovenskih bolnišnicah in domovih za starejše, ki po nekaterih podatkih na letni ravni zahtevajo dosti več smrti kot vse prometne nesreče skupaj. Bolnišnične okužbe namreč veljajo za enega večjih javno-zdravstvenih problemov v svetu, pa tudi pri nas v Sloveniji. Seveda jih ni mogoče popolnoma preprečiti, lahko pa uspešno in tudi relativno zelo poceni znižujemo njihovo pogostnost. Ko sem na to temo pred leti postavil poslansko vprašanje nekdanjemu ministru dr. Dušanu Kebru in navedel podatek, da zaradi bolnišničnih okužb v Sloveniji na leto v slovenskih bolnišnicah umre okrog 400 pacientov, in temu podatku minister ni nasprotoval oziroma oporekal. Največkrat se pacienti okužijo zaradi slabe higiene rok zdravstvenega osebja, od zdravnikov do medicinskih sester in drugih, ker si rok ne razkužujejo redno in ne ob vsakem stiku s pacientom. Redna higiena in razkuževanje rok pa sta najcenejša ukrepa za preprečevanje bolnišničnih okužb. Namreč, zdravljenje enega pacienta s tako okužbo znaša po nekaterih podatkih tudi več 10 tisoč evrov. Umivanje rok in razkuževanje rok zdravstvenega osebja z razkužilom pa je seveda zelo poceni in če bi se to storilo ob vsakem stiku s pacientom, bi bilo teh okužb sigurno manj. Zato vas sprašujem, gospod kandidat za ministra, kaj boste storili za zmanjšanje bolnišničnih okužb. Bolnišnične okužbe in njihova pogostnost pa sta tudi eden izmed kriterijev o kakovosti posamezne bolnišnice. Zanima me tudi, ali boste naročili novo nacionalno raziskavo, od katere je poteklo zelo veliko let, da bomo videli, ali se je kaj poslabšalo ali pa se je morda kaj celo izboljšalo na tem področju. Namreč, še en podatek, zaradi bolnišničnih okužb v Evropi umre okrog 37 tisoč pacientov, v prometnih nesrečah pa je v obdobju od 2015 do 2017 v Evropski uniji umrlo okrog 26 tisoč ljudi, se pravi, da so bolnišnične okužbe dosti večji problem kot smrtnost v prometnih nesrečah. In tudi eden izmed zdravnikov, ki je na začetku tega stoletja prvi javno opozarjal na ta problem, dr. Andrej Trampuš, je dejal oziroma zapisal v nekem članku, da vsak deseti bolnik se dodatno okuži v bolnišnici. Ta podatek je bil naveden v časniku Delo, priloga Znanost, decembra 2000; mogoče je danes kaj bolje. </font><br/>
<font size="4">	Drugo vprašanje pa se nanaša na problematiko in anomalije glede prevozov bolnikov iz oddaljenih območij Slovenije v centre oziroma institucije, kjer se zdravijo. Konkretno lahko govorimo o več primerih, a bi danes kratko izpostavil le en primer iz Pomurja in v povezavi z njim navezal tudi vprašanje za vas. Oseba, ki je zbolela za rakom, je na podlagi odločitve osebne zdravnice dobila obsevanje na Onkološkem inštitutu v Ljubljani, kamor se je vozila z reševalnim vozilom Zdravstvenega doma Murska Sobota. </font><br/>
<br/>
<b><font size="4">2. TRAK: (DAG) - 7.05</font></b><br/>
<br/>
<b><font size="4">	</font></b><font size="4">(nadaljevanje) Po sevanjih tej osebi pripadajo tudi kontrole na omenjenem inštitutu, vendar po mnenju Zavoda za zdravstveno zavarovanje Slovenije ta oseba ni več upravičena do prevozov in si jih mora organizirati sama. Ta oseba, na žalost, ni več zmožna vožnje osebnega avtomobila, kako pa je z javnim prevozom iz tako oddaljenega kraja v Ljubljano pa ne bi na tem odboru, saj vsi vemo, kakšna je situacija. Na Zavodu za zdravstveno zavarovanje Slovenije je oseba dobila odgovor, da naj jo pelje tisti, ki bo dedoval za njo, in da do sanitetnega prevoza ni več upravičena. Glede na to, da so osebe, ki niso zmožne vožnje osebnega vozila ali niso v stanju, ki bi jim omogočalo vožnjo z javnim prevozom, upravičene do sanitetnega prevoza, me zanima, spoštovani gospod kandidat, kako boste takšne anomalije in probleme, ki se dnevno dogajajo, rešili. Imate morda v mislih že kakšne sistemske rešitve, ki bodo vse bolnike obravnavale enakopravno in jim zagotavljale storitve, ki jim pripadajo, hkrati pa jim omogočajo dostojno in kvalitetno zdravljenje. </font><br/>
<font size="4">	Toliko z moje strani. Hvala lepa že vnaprej za odgovore. </font><br/>
<br/>
<b><font size="4">	PREDSEDNIK DR. FRANC TRČEK: </font></b><font size="4">Hvala, kolega Bevk. Danes smo ob sedmih začeli, ker predsednik Državnega zbora ni bil ravno naklonjen ideji, da bi začeli, dokler so potekala še vprašanja včeraj. Švedski parlament pa ima internat, kar je dobra zgodba, če si skupaj delaš fritajo, tudi malo drugače se vedeš eden do drugega na sejah. </font><br/>
<font size="4">	Naslednji je kolega Starović. </font><br/>
<br/>
<font size="4">	</font><b><font size="4">VOJKO STAROVIĆ (PS SAB): </font></b><font size="4">Hvala lepa za besedo. To me je malce presenetilo, sem mislil, da jih je več pred mano. </font><br/>
<font size="4">	Najprej bi dejal, da tako kvalitetne predstavitve, kot nam je gospod Šabeder predstavil, ne vem, ali smo videli doslej pri predstavitvah kandidatov za ministre, in mislim, da je to dober znak. Sicer se nekateri ob tem smejijo, ampak naj jim bo. Predvsem se bodo smejali tisti, ki še nikoli niso vodili kakšne večje organizacije, organizirali kakšnega procesa, ki ne vedo, kaj pomeni timsko delo, ki ne vedo, koliko časa traja, preden ti uspeš tim vzpostaviti, da to začne funkcionirati. Zelo hitro pa uspeš tim uničiti tako, da začneš objavljati neke članke, da pokličeš nezadovoljne zdravnike, naredimo afero in začnemo vso zadevo dramatizirati, kajne. Toliko glede nasmeha, ki me je malo zmotil, ker mislim, da ni bil na mestu. </font><br/>
<font size="4">	Kakor vemo, so te zadeve nezadovoljive že kar nekaj časa v tem zdravstvu, nikakor pa niso katastrofalne, kakor kažejo tudi observacije s strani OECD, ki naše zdravstvo postavlja primerjalno kar visoko. Za to gre zahvala vsem tistim v zdravstvu, ki so predani svojemu delu, in na srečo so ti v večini. Pa vendar so spremembe nujne, s tem se vsi strinjamo, in upam, da bo nosilec teh sprememb novo vodstvo, ki prihaja in ki je pred nami. </font><br/>
<font size="4">	Moje vprašanje, gospod Šabeder, obsega dve stvari. V svoji predstavitvi ste se obrnili na zakonodajno telo. Jaz sem tam razumel predvsem, da spremenimo zakone, ki bodo olajšali delo in bodo omogočali organiziranje učinkovitega dela v javnem zdravstvu. S tem mislim predvsem na Zakon o zavodih, ki bi mogoče moral biti nekako drugačen, kakor velja mogoče za vrtec, zaradi specifičnega dela in potrebe po timskem delu. </font><br/>
<font size="4">	Naslednja zadeva, ki bi jo rad vprašal. Ker me je zmotilo pri vaši predstavitvi oziroma odgovorih, ni bilo to v sami predstavitvi, da veliko dajete na motiviranje, torej na nagrajevanje po delu. Moje izkušnje in moje poznavanje tega, in znanost tudi tako pravi, da so plače higienik, ne pa motivator. Že večkrat smo povišali plače zdravnikom, pa se čisto nič ni spremenilo. </font><br/>
<br/>
<b><font size="4">3. TRAK: (DAG) - 7.10</font></b><br/>
<br/>
<b><font size="4">	</font></b><font size="4">(nadaljevanje) Veliko bolj pomembne so razmere, odnosi, ljudje pred sabo postavljajo druge cilje. Denar kot takšen je motivator, dejansko je na kratek rok, za delavce govorim, ne za podjetnike in uspešnejše, ono, tretje, ki sami ustvarjajo nek denar, ampak ti, ki so plačani, sploh v javnem sektorju, je na kratek rok motivator, na dolgi rok pa absolutno ne deluje, znanstveno dokazano. Poskusi, izkušnje, berite karkoli, berite stvari, kako »furajo« te zadeve podjetja. In iz tega, prav iz gospodarskega sektorja, kjer tudi obstajajo mnoge dejavnosti, ki niso direktno na trgu, drugače nagrajujejo, nagrajujejo vedno ekipo, nagrajuješ ekipo, božičnice, ono, tretje, četrto, in nagrajuješ celo ekipo. Če nagrajuješ posameznika, skregaš time in jih pošlješ narazen. Jaz sem te floskule, ki obstajajo, že v socializmu so obstajale, in v svetu pri uspešnih podjetjih te ne veljajo. Kvečjemu pri tistih delavcih, ki so direktno v prodaji na trgu. Recimo, zavarovalniški agenti, tam mogoče ima še smisel, pri timskem delu pa nikakor posamično ne gre. Zelo pomembno pa je, da lahko odstraniš iz ekipe tistega, ki je »špilferderber«, kako mi na Celjskem rečemo. </font><br/>
<font size="4">	Zato bi prosil malce o tem, ne grem v podrobnosti, ampak grem pač v sistemske zadeve, kako mislite se tega lotiti. Torej, dve stvari, da ponovim vprašanji - zakonodaja s področja vašega ministrstva, dobro, medresorsko usklajevanje in tako naprej, mora priti pobuda, kaj je treba spremeniti, kaj pričakujete od nas kot zakonodajalca, in kaj vidite vi, koliko boste uspešni v tej zadevi, če boste dobili boljša orodja, da vplivate na celo organizacijo. Ker jaz mislim, da ni vse v denarju, pa ne me narobe razumeti, tudi sami ste rekli, da je mogoče v zdravstvu za tak nivo zdravstva denarja dovolj in da bi se dalo skrajšati čakalne vrste s kadrovsko-organizacijskimi prijemi. Ko sem jaz vprašal, ko je bil ta odbor, če se spomnite, ko smo bili v Mariboru na obisku v UKC, sem jaz direktno vprašal direktorja bolnišnice, zraven je bil še strokovni direktor UKC, kako pa bi bilo, če bi vam pa zavarovalnica plačala vse storitve, koliko bi pa lahko naredili, pa je rekel, 30 %, sicer je rekel, da se je malo zaletel, mogoče 20 %. Torej, kapacitete imamo, vendar jih ne izkoriščamo, bi rekel, tudi po eni strani. In tudi ko se boste lotili teh fevdov, kako vidite, ko se boste lotili teh zdravniških fevdov, ko vam bodo takoj za vrat skočili, ali pa občinskih, ko bodo rekli, aha, naša bolnišnica bo izgubila ta oddelek, zdaj bo pa katastrofa na tem področju. Ampak to je zadnjič, ko je sedel tu, govoril tudi direktor zdravstvene zavarovalnice, da je tu tudi ogromno rezerv. Vsi pa vemo, da ko rabi kdo zdravnika, si poišče najboljšega in gre k njemu, in ko rabi on tebe nazaj, mu moraš neko uslugo vrniti; zato so te zdravniški lobiji tako močni / smeh/ in so zlomili tudi že marsikaterega ministra. </font><br/>
<font size="4">	Hvala lepa. </font><br/>
<br/>
<b><font size="4">	PREDSEDNIK DR. FRANC TRČEK: </font></b><font size="4">Hvala za vprašanji.</font><br/>
<font size="4">	Preden dam besedo kandidatu, zgolj povem, če ne bomo končali do 8.50, bomo nadaljevali po glasovanju na današnji seji Državnega zbora, predvidoma okrog petih popoldan. </font><br/>
<font size="4">	Izvolite, gospod Šabeder. Naslednja pa bo Jelka Godec, ki, verjamem, da bo imela niz vprašanj. </font><br/>
<br/>
<font size="4">	</font><b><font size="4">ALEŠ ŠABEDER: </font></b><font size="4">Hvala za besedo, predsednik.</font><br/>
<font size="4">	Hvala za vprašanja. </font><br/>
<font size="4">	Bolnišnične okužbe so pravzaprav tema, s katero se resno srečujemo v vseh bolnišnicah. Število pacientov, okuženih z visoko rezistentnimi bakterijami, se nam pravzaprav vsako leto povečuje. Pojavljajo se vedno nove in nove visoko rezistentne bakterije. Verjetno so razlogi različni. Eden izmed ključnih je zagotovo v zadnjih letih ali pa tudi desetletjih ne samo v Sloveniji, ampak tudi na evropskem svetovnem nivoju prekomerna</font><br/>
<br/>
<b><font size="4">4. TRAK: (ŠPE) – 7.15</font></b><br/>
<br/>
<b><font size="4">	</font></b><font size="4">(nadaljevanje) poraba predpisovanja antibiotikov, ki dajejo osnovo tem, torej razvoju teh visoko rezistenčnih bakterij. Predvsem je ogrožena starejša populacija, težji pacienti. Kar se pravzaprav v bolnišnicah dogaja je to, da pacienti po koncu zdravljenja oziroma operativnih posegih, ko se navadno pojavijo te dodatne okužbe, zaradi tega podaljšajo svoje bivanje oziroma svojo ležalno dobo v bolnišnicah in zasedajo tako imenovane akutne postelje, tako da se s tem tudi povzroča nek zastoj v obravnavi pacientov, ki prihajajo v bolnišnice.</font><br/>
<font size="4">	Zdaj ukrepov je več, zagotovo je to preventiva – omenili ste umivanje rok, ja velikokrat tudi sami opažamo, da ni zmeraj te discipline, da se tudi zdravstveno osebje zmeraj ne drži teh nujnih preventivnih higienskih ukrepov, tako da eden izmed ključnih ukrepov je zagotovo na nivoju bom rekel bolnišnic in pa zdravstvenega osebja, je preventiva, na sistemskem nivoju pa zagotovo nadzor ali pa omejitev rabe in predpisovanje antibiotikov in zdravil, ki pravzaprav ustvarjajo te visoko rezistenčne bakterije. Omenili ste tudi nacionalno raziskavo. Zdaj, če ta, ki obstaja ne odraža več realnega oziroma dejanskega stanja, kar ga verjetno glede na starost ne, je zagotovo potem potrebno narediti novo študijo, ki bo pokazala dejansko stanje, ki se nam dogaja. Zagotovo pa, če povzamem, preventiva pri strokovnem kadru in pa sistemski ukrep v zvezi s predpisovanjem antibiotikov.</font><br/>
<font size="4">	Zdaj tega konkretnega primera prevoza pacientke oziroma pacienta iz Murske Sobote ne poznam. Podlaga oziroma pravilnik pravi, da zdravnik predpiše torej zdravljenje oziroma terapijo pri najbližjem zdravniku, torej geografsko in verjetno v danem primeru bilo kaj takšnega, da je zdravnik predpisal torej ali pa napotil pacienta v najbližji zavod, če gre za onkološkega pacienta, lahko da je bil… saj pravim, ne poznam primera, lahko da je takšna obravnava tudi v Kliničnem centru v Mariboru in je zato bila odobrena pot samo do Maribora, zagotovo pa ta pristop ni pravilen in kot minister se bom zagotovo zavzemal za to, da bodo pacienti imeli dostop do zdravstvene storitve in da bo urejeno tudi področje ne nujnih medicinskih prevozov. Verjetno bo prišlo do kakšne spremembe, ki jo je seveda treba odpraviti, ker v tem primeru je to nesmiselno, ker pravzaprav tak ukrep pa res omejuje nekemu pacientu, ki nima finančnih sredstev, da bi se recimo iz Murske Sobote pripeljal do Ljubljane, mu omejuje dostop do njegove torej zdravstvene oskrbe oziroma terapije, sploh pri onkoloških pacientih je to zelo pomembno.</font><br/>
<font size="4">	Zakon o upravljanju… ali pa bom nekoliko drugače začel, nagrajevanje kadra. Strinjam se z vami, da je denar higienik in motivator na zelo kratek rok vsepovsod v javnem sektorju in tudi v gospodarstvu, vendar sem mnenja, da nagrajevanje posameznikov ali skupin, ki po svojih rezultatih odstopajo od dela povprečja, je zagotovo smiselno. V gospodarstvu se pravzaprav uporabljajo različni inštrumenti. Velikokrat se družbe poslužijo kombinacije… omenili ste, da ste v dvomih, da nagrajevanje nekega posameznika lahko pomeni tudi revolt znotraj organizacije, zato se v gospodarstvu družbe poslužujejo nagrajevanja nadpovprečno dobre organizacijske enote in znotraj tega ima zmeraj vodja še možnost, da nagradi tudi osebe bom rekel nadpovprečnega posameznika, tako da verjetno je smiselna kombinacija enega in drugega. Problem nagrajevanja </font><br/>
<br/>
<b><font size="4">5. TRAK: (TB) – 7.20</font></b><br/>
<br/>
<font size="4">	(nadaljevanje) pa ni ta dodaten denar, lepo ste povedal – vsakič, ko je dodaten denar, čez dve leti je zopet problem, da so plače premajhne. Jaz mislim, da gre bolj za problem »uranljivovke«(?), da so ta trenutek v javnem sektorju pravzaprav vsi ljudje, glede na umeščena delovna mesta, plačani enako, tako da ni, to mislim, da je glavna frustracija tistih nadpovprečnih delavcev, da so plačani enako kot vsi ostali in nimajo možnosti, da bi iz naslova svojega nadpovprečnega dela bili tudi nagrajeni, zato jim v nekem doglednem časovnem obdobju seveda pade ta motivacija in potem se tudi oni, kako naj rečem temu, utopijo v tej povprečnosti.</font><br/>
<font size="4">Seveda podlaga mora biti zakonodajna. Zakon o zavodih, mislim da eden izmed najstarejših zakonov, ki jih še imamo v veljavi, sega globoko v čas prejšnjega obdobja oziroma prejšnje države in zagotovo ne odraža več stanja, po katerem bi danes morali biti vodeni in upravljani javni zdravstveni zavodi. Zato mislim, da je, kot smo že govorili in kot sem tudi že v prezentaciji povedal, ena izmed nujnih zakonodajnih sprememb tudi dopolnitev oziroma sprememba Zakona o zavodih.</font><br/>
<font size="4">Za motiviranje zaposlenih sem, upam da, odgovoril, imeli ste pa še eno vprašanje, ki mi je pa padlo iz glave.</font><br/>
<br/>
<b><font size="4">PREDSEDNIK DR. FRANC TRČEK:</font></b><font size="4"> Mikrofon, prosim, ja.</font><br/>
<br/>
<b><font size="4">VOJKO STAROVIĆ (PS SAB):</font></b><font size="4"> Ti dve sta bili glavni vprašanji, tako da, zaradi tega, ker smo v časovni stiski, ne bi nadaljeval z izpraševanjem, hvala.</font><br/>
<br/>
<b><font size="4">ALEŠ ŠABEDER:</font></b><font size="4"> Bilo je še eno vprašanje, zdaj sem se spomnil, se opravičujem – motivacijsko okolje. Seveda, je razen denarja, tudi motivacija, predvsem v zdravstveni dejavnosti tudi medicinska oprema, možnost do izobraževanja, do kvalitetnega izobraževanja, tako da je to eden izmed pomembnih aspektov zraven plač, seveda, torej, nakup opreme, dostop do opreme. Velikokrat zaposleni, v javnih zdravstvenih zavodih pravijo, saj ni potrebno plača(?), ampak to kar prihranimo ali pa boljše naredimo, pa nam kupite kakšno opremo za ta denar, da se bomo lahko tudi strokovno razvijali. Tako da je tukaj miks, bom rekel, enega in drugega – plač in pa pogojev, če rečemo, generalnih pogojev dela v tem okolju.</font><br/>
<br/>
<b><font size="4">PREDSEDNIK DR. FRANC TRČEK:</font></b><font size="4"> Hvala.</font><br/>
<font size="4">Kolegica Godec, pripravi naj se kolega Cigler, pa prosim, če se da 7 vprašanj v enem krogu.</font><br/>
<br/>
<b><font size="4">JELKA GODEC (PS SDS):</font></b><font size="4"> Ja, hvala, to bo malo težje.</font><br/>
<font size="4">Zdaj, ura je sicer 7 zjutraj, pa še nekaj, jaz mogoče malo ene stvari ne bom imela čisto pripravljenih, v katerem dokumentu to piše, namreč, v Državnem zboru nič ne dela. Ne mreža, ne »printerji«, ne nič, tako da ne moreš z nobenim dokazom zdajle tule pomagat, ampak bom poskušala na ta način.</font><br/>
<font size="4">Zdaj, kar se tiče, vam lahko pomagam, glede onkoloških bolnikov. Spremenil se je pravilnik obveznega zdravstvenega zavarovanja. Mislim da 150., v 153. členu več ni specializacij napisanih, kam se napotuje oziroma kdaj so bolniki upravičeni do prevoza. Ven so dali tisto, kar je bilo v oklepajih – psihiatrija, onkologija in tako naprej – je pa v Zakonu o zdravstvenem varstvu in zdravstvenem zavarovanju lepo napisano, da kadar se bolnika napoti, izvajalec v kraj, na neko, torej pregled recimo v Ljubljano, torej, ki je izven njegovega kraja, da dobi povrnjene stroške. Tako da, dajte si gledat tudi malo odgovore ministrstva na poslanska vprašanja, ker je ta primer iz Murske sobote že tisočkrat bil vprašan in tisočkrat že odgovorjen.</font><br/>
<font size="4">Zdaj, kar se pa tiče prezentacije, gospod kandidat za ministra, jaz se vam zahvaljujem za to prezentacijo, v smislu, da smo še enkrat dobili povzetek stanja zdravstvenega sistema v Sloveniji. Meni je zelo žal, jaz sem res pričakovala od vas, glede na to, sicer bili ste 1 leto na UKC Ljubljana, da boste vsaj v tistem delu, ki ste ga, pa po moje vendarle v enem letu spoznali na UKC Ljubljana, pa bolj specifični.</font><br/>
<font size="4">Verjamem pa, da vsaka beseda, ki je tu izrečena oziroma zapisana, vas bomo potem držali za besedo in je potem bolje »piarovsko« pač ostati nekje na varni strani, z stavki, besedami, ki pač ne definirajo kaj in </font><br/>
<br/>
<b><font size="4">6. TRAK: (VP) – 7.25</font></b><br/>
<font size="4">	</font><br/>
<font size="4">	(nadaljevanje) kako boste v bistvu zadeve peljali. Je pa dobro, če lahko v nadaljevanju nam podate pa vseeno vaše poglede – kako bi pa vi, če bi imeli res popolnoma proste roke, delovali kot minister? Namreč, včeraj ste dejali, da pač pogodba je, se napiše oziroma upošteva takrat, kadar gre kaj narobe. Ampak v koalicijski pogodbi je zapisano, ne, če bi šlo kaj narobe, ampak kaj bi naj šlo prav. Torej, kaj naj bi se izvajalo, in premier Šarec je včeraj enemu izmed poslancev zabrusil nazaj, ko ga je spraševal določene zadeve, je rekel: »Piše v koalicijskem sporazumu. Poglejte si ga.« Torej, jaz predvidevam iz tega, da bo premier Šarec zahteval od vas – tako kot vseh ministrov in vseh ostalih – da izvršujete tisto, kar je v koalicijski pogodbi, pa ne samo to, tudi tisto, kar je zapisano v sporazumu z Levico, ki je dodatek. In zato moje prvo vprašanje je tudi tisto, kar ste – včeraj izjavili že na samem začetku, pa sem ga verjetno tudi že predvidevala čez vikend, ko sem pripravljala vprašanja, in moje vprašanje prvo je bilo – zdravstvo ni levo ne desno, zdravstvo je vseh nas, truditi se je treba za bolnike, mene pa zanima, kako boste ta stavek uresničili. Kako boste izpolnili – ne uresničili – kako boste izpolnili ta stavek? »Zdravstvo ni ne levo ne desno.« Namreč jaz moram biti kritična do prejšnjih ministrov, pa tudi do Vlade, ne samo do Ministrstva za zdravstvo, da je bilo posvetov z opozicijo zelo, zelo, zelo malo. Zelo, zelo malo. V prejšnjem mandatu samo en minister, pa še ta ni bil iz zdravstva. Vsaj v naši poslanski skupini. Torej, kako boste presegli to bariero?</font><br/>
<font size="4">	Drugo, naslednje vprašanje je – dosti odgovorov ste dali, verjetno tudi res iskreno: »Nisem poučen. Torej, potrebujem nekaj časa, da te stvari pogledam. Se bom dal podučiti.« Mene zanima, kdo bodo vaši sodelavci na Ministrstvu za zdravje? Katera dva sekretarja boste imenovali? Ali po lastni izbiri ali po politični izbiri koalicije? Če lahko že z imeni in priimki, mogoče.</font><br/>
<font size="4">	Naslednje vprašanje je vezano v bistvu tudi na izjavo premierja Šarca. Glede na to, da je prevzel ministrsko mesto in njegovo vprašanje oziroma je bilo predvsem glede družinskih zdravnikov, kar smo že včeraj sicer nekaj govorili – ta panika, ki jo je on imenoval, da naj ne paničarimo. V sredo bo vse bolje, ko bo nov minister. In od novega ministra pričakuje naslednje: da bodo vsi bolniki imeli svojega zdravnika. Kako boste izpolnili pričakovanje premiera Šarca v tem delu? Namreč po nekaterih podatkih, jaz – zdaj bom pa rekla – res ne vem, ker sem jih dobila sicer iz medicinske stroke, ampak ob številki sem se vprašala, če to drži – naj bi 200 tisoč ljudi ne imeli izbranega zdravnika. V tem trenutku. Zdaj, če imate kake druge podatke, vas lepo prosim za te podatke. Torej, kako boste uresničili ta pričakovanja premierja. </font><br/>
<font size="4">	Kako vam bo pa to uspelo – na podlagi dejstev, da imamo vedno več nezadovoljnih družinskih zdravnikov, odpovedi, administracije, preobremenjenost na področju birokracije – da se ne izpolnjujejo standardi in normativi modre knjige iz leta 2011, ki naj bi veljala pet let in po petih letih naj bi se ti standardi in normativi spremenili. Zdaj smo leta 2019, pa kolikor jaz vem, niti tisti standardi in normativi niso bili upoštevani. In dejali ste, da bi se v okviru tega, standardov in normativov – in mislim, da tudi prezentacija notri je, da sčasoma naj bi se ta glavarinski maksimum zniževal. Tudi z aneksi k splošnemu dogovoru. Kako boste to dosegli? Ker v modri knjigi je napisano tisoč 500, glavarina na primarcu. Če vemo, da je danes ta presežen za več kot 50 % marsikje. In da ob tem – če primarni zdravnik zavrne pacienta, ker pač je že over kvota – ker je že čez – lahko dobi tudi kazen. Tudi denarno kazen za zavrnitev pacienta. </font><br/>
<font size="4">	In zdaj, če pa gremo naprej, na sekundar. </font><br/>
<br/>
<b><font size="4">7. TRAK: (ŠPE) – 7.30</font></b><br/>
<br/>
<b><font size="4">	</font></b><font size="4">(nadaljevanje) Rekli ste, da čakalne dobe bi podaljšali, pardon, podaljšujejo se, bi skrajšali, če bi storilnost dvignili nekje za 15 % in potem bi lahko zadeve ustavili leta 2021 in se potem začeli pogovarjati o skrajševanju čakalnih dob. Ali vam je poznam 3. člen splošnega dogovora za leto 2019, ki omejuje oziroma določa minimalno število prvih pregledov za določene veje in ker ste včeraj omenjali tudi kardiovaskularni del. Jaz sem šla gledati te kazalnike kakovosti in splošni dogovor v 3. členu, ki določa, koliko mora zdaj se narediti, koliko mora narediti se prvih pregledov brez kontrolnih in zdaj mi imamo na kardiovaskularnem programu 46 izvajalcev. Prvih pregledov ti naredijo 48 tisoč 822, vseh pregledov okoli 200 tisoč. In če to delimo, da en izvajalec naredi tisoč 61 pregledov. To zdaj govorim o trenutnem stanju. Če sem zelo dobra, pa rečem, da ima vsak izvajalec dva tima, dobimo, da je to 530 pregledov. Potem sem šla pa uradne statistike gledati, je pa v povprečju letno naredi en tim, torej / nerazumljivo/ naredi 630 pregledov v povprečju. Splošni dogovor jim določa minimum 930, 930, minimum prvih pregledov. To pomeni, da so dvignili za 50 %. Zdaj, vi govorite še o višanju, še za 15 % višjo stopnjo torej obremenjenosti, če sem vas prav včeraj razumela, da ustavimo te čakalne vrste oziroma da se zadeve začnejo normalizirati. Zdaj mene zanima… da ne bom govorila o drugih. Drugi so dvigovali tudi čez 50 % je minimum. To je naredil minister Fakin oziroma ZZZS v splošnem dogovoru. Kaj menite, kaj ti zdaj minimumi, pa govorimo samo o prvih pregledih, niti ne o kontrolnih, kje so šele potem kontrolni pregledi, torej, kaj je splošni dogovor zdaj prinesel za te ambulantne prve preglede? Ali menite, da bodo ti minimumi izpolnjeni in če ne, kakšni bodo ukrepi? Ker produktivnost pa pravite, da se mora dvigovati. Da imamo dovolj zdravnikov po tistih tabelah, gospod Starović je rekel, da imamo očitno dovolj kadra, pa ga ne izkoriščamo, kaj ta splošni dogovor zdaj prinaša? Mene zanima, kakšen je vaš pogled na te minimume? Ampak res konkretno, da ne bomo debatirali v smislu: »ja vemo, da je to problem, pa da je treba spremeniti« - ne, kako? A je treba spremeniti ali ni treba spremeniti? A je to dobro ali bomo še obremenili bolj zadeve, pri tem še enkrat, da nam odhajajo… tudi vi v UKC ste imeli probleme z zaprtjem oddelkov in tako naprej, odhajale medicinske sestre, ker tim ni samo en zdravnik, ampak tim je vemo kaj vse – od medicinske sestre, do vse, vse, vse. In pravim jaz sem bila dobra pa sem rekla, da ima dva tima vsak izvajalec, pa verjetno v povprečju tu nekje smo, eden, dva, ena in pol. Tako da… torej splošni dogovor 3. člen ta dodatek, ki je iz 2019. Prej tega ni bilo in s tem je tudi očitno gospod Fakin mislil zadeve reševati, s tem da vsak nadaljnji pregled dobi izvajalec 10 % več plačano storitev. A veste koliko je 10 % več za eno storitev? Dva evra, dva do tri evre. Niti minimumov ne bodo dosegli, po moje. Glede na to, koliko zdaj delajo v povprečju. In potem jih s takimi korenčki, ki niso dosegljivi, je pa res gospod Šabeder, da je to v bistvu… boste dobili zdaj na mizo oziroma je to ZZZS, ampak vaš pogled na te zadeve, bi bile pa zelo dobrodošle, če nam jih predstavite. Ker to je ena stvar, ki je ne spodbuda po mojem mnenju, zdaj pa če je pa po vašem spodbuda tako za primarce, kot za sekundarce, pa ne vem. Rekli ste, da se, mislim, da je bilo tudi to govora ali je pa kdo omenil, da se povečuje število napotitev na sekundar. Mislim, da imate notri napisano, da sekundar, terciar sta preobremenjena, </font><br/>
<br/>
<b><font size="4">8. TRAK: (SC) - 7.35</font></b><br/>
<br/>
<b><font size="4">	</font></b><font size="4">(nadaljevanje) po kazalnikih objavljenih za 2017 od 2015 do 2017 se ni dvignilo število napotitev. Ni se dvignilo število napotitev iz primarja na sekundar - javno objavljeno na Ministrstvu za zdravje kakovosti - kje potem vidite to preobremenjenost torej s strani primarja na terciar? </font><br/>
<font size="4">	Naslednje vprašanj ali ste seznanjeni s pismom mladih zdravnikom premierju Šarcu, ki mislim, da v štirih točkah prosijo za spremembe, ki bi jim pripomogle k boljšemu delu mladih zdravnikov in da bi tudi ti ostali v državi. Izjavili ste, da bi mlade zdravnike oziroma te družinske zdravnike lahko spodbujali s plačili doktoratov študija na kakšen način si to predstavljate in ali ste usklajeni z Ministrstvom za javno upravo, z Ministrstvom za finance, z Ministrstvom za izobraževanje torej z vsemi ministrstvi? </font><br/>
<font size="4">	Ali v obdobju treh mesecev predvidevate spremembo Zakona o zdravstveni dejavnosti in Zakona o zdravniški službi na področju dela mladih zdravnikov in če v katerih členih? </font><br/>
<font size="4">	Če sem kvoto izpolnila se, potem prijavljam takoj za naslednjo rundo. </font><br/>
<br/>
<font size="4">	</font><b><font size="4">PREDSEDNIK DR. FRANC TRČEK: </font></b><font size="4">Hvala Jelka. Vrsta tehtnih vprašanj moram dodati. Ja, ti podatki o primarni ravni kar držijo. Sedaj malo se vključujem v to, da v naslednjih dveh letih res dobimo tam 70, 80 specializacije, potem nas pa čaka dve tri leta luknje, kar pomeni glavarinica nad 1500 se tukaj pogovarjamo o enih kot so meni rekli več kot 300 zdravnikih. Prosim. </font><br/>
<br/>
<font size="4">	</font><b><font size="4">ALEŠ ŠABEDER: </font></b><font size="4">Hvala za besedo. </font><br/>
<font size="4">	Prvo vprašanje. Kako bi deloval, če bi imel proste roke? Verjetno vsi v tej sobi vemo kaj so ključni problemi zdravstva, ki se jih je treba lotiti in jih je treba reševati. Nisem prvi, ki ugotavljam, kaj je problem, sami se soočate s problemi, ki so skozi leta enaki, nekateri se celo povečujejo, prihajajo nove težave. Lotil bi se teh problemov, ki se jih bom tudi lotil. Če bi imel proste roke bi suvereno spremljal odločitve, za katere bi smatral, da so pravilne in bi bile podkrepljene tudi s strokovnimi dejstvi in se ne bi ukvarjal s političnimi igricami in blokiranjem določenih nujnih sprememb, to bi naredil, če bi imel proste roke. Ja, z vsemi sem pripravljen sodelovati, z vsemi strankami v tem Državnem zboru, prisluhniti predlogom in skupaj konstruktivno reševati. In da, seveda sem se pripravljen tudi sestati z vašo poslansko skupino in to ne samo enkrat, ampak vedno, ko bodo težave, saj niso težave z ene ali druge strani omizja, ampak so težave vseh nas, zato z veseljem in z vso odgovornostjo prisluhnem tudi vašim predlogom in sem se tudi z vami pripravljen pogovarjati.  </font><br/>
<font size="4">	Kar se tiče sodelavcev na Ministrstvu za zdravje? Ta trenutek jih še ne poznam, poznam tiste, s katerim se v zadnje letu sodeloval, vseh ostalih še ne poznam. S kandidati za državne sekretarje se ta trenutek pogovarjam. Ne, ne bodo politično imenovani, gospa Godec, iskali bomo strokovne kandidate za državne sekretarje, kajti stroka mora prevzeti reševanje zdravstva, kar sem že večkrat povedal. </font><br/>
<br/>
<b><font size="4">9. TRAK: (TB) – 7.40</font></b><br/>
<br/>
<font size="4">	(nadaljevanje) Sicer boste rekla, da je to floskula, ampak, ne, še vedno iskreno to mislim in bom za tem tudi stal. Tako da ni nobenih političnih pritiskov od prav nikogar, moram zelo glasno in jasno povedat. Tukaj imam povsem proste roke za kadrovanje, v smislu, da najdem najboljše ljudi, je pa res, da je v situaciji, v kateri je zdravstvu, izredno težko najti ljudi, ki so pripravljeni stopiti v to zgodbo in pomagati reševati zdravstvo.</font><br/>
<font size="4">	Družinski zdravniki – zdaj, tako bom začel, ne bo od srede vse bolje, bom pa začel z delom, da nekoč bo bolje. Veste, zadnjih nekaj let ali pa desetletij, se je marsikaj naredilo prav, pa marsikaj se je naredilo tudi narobe, v zdravstvu in danes imamo rezultat, kakršnega pač imamo. Ni vse slabo, pa tudi ni vse dobro. Sem tudi včeraj vam skozi, skozi številke poskušal to dopovedati in pokazati, a, da v slovenskem zdravstvenem, javnem zdravstvenem sistemu, marsikaj deluje dobro, nekaj celo odlično, da ni kaosa, da niso sobe prazne, da nismo brez zdravnikov in tako naprej in tako naprej.</font><br/>
<font size="4">	Pa če se kar navežem na zapiranje sob, pa bom zelo konkreten, gospa Godec, govorite o intenzivni interni medicini, kjer(?) se je v mesecu junij ali pa julij, lanskega leta, brez soglasja z vodstvom Kliničnega centra, zaprla soba. Ta oddelek ima 12 postelj. V tistem trenutku je bilo na tem oddelku razpisanih 43 zdravnikov in 61 medicinskih sester in nekdo je samovoljno, zaradi političnih igric, zaprl to sobo. Tega seveda nihče ni povzel, tega seveda nihče ni povedal. Zaprli so sobo in poklicali novinarje in zato sem 3 dni hodil po televiziji in se branil, zakaj je bila ta soba zaprta. Ali se vam zdi to normalno? Torej, na vsako posteljo so prišli štirje zdravniki in koliko medicinskih sester?</font><br/>
<font size="4">Tako da dajmo, dajmo končat s temi igricami in dajmo se posvetit resničnim problemom. Seveda so problemi tudi na intenzivni terapiji, ampak dajmo jih reševati korektno in ne zavajati tudi slovenske javnosti.</font><br/>
<font size="4">Standardi in normativi - modra knjiga, vemo da ne definira in ne opredeljuje vseh standardov. Nikoli ni bila v celoti implementirana. Seveda tukaj, problem, veste, na eni strani je stroka, ki postavlja svoje zahteve skozi standarde in normative, na drugi strani je plačnik in naročnik zdravstvene storitve, to je zdravstvena zavarovalnica, ki postavi, skladno s proračunskimi sredstvi oziroma sredstvi, ki jih zbere skozi leto, svoj obseg poslovanja in vmes je menedžment bolnišnic, ki mora upravljat, z vsem skupaj. Torej, stroka zahteva in želi nekaj, na drugi strani zavarovalnica kot plačnik prizna nekaj in vmes je menedžment, ki mora to bolnišnico tudi upravljat, vodit in seveda delat skladno z zakonom in standardi kakovosti.</font><br/>
<font size="4">Kar se tiče produktivnosti in dviga produktivnosti – včeraj sem izrecno povedal, da je to primerna, torej, da je »case«, ki sem ga predstavil na primeru nevrološke klinike, dvig produktivnosti, seveda se razlikuje med klinikami, to je bil samo en primer in to sem tudi izrecno povedal. In na nevrološki kliniki je možno skrajšati čakalno vrsto samo z dvigom produktivnosti tako, kot je bila izračunana. Matematika je pač eksaktna veda in tam ni različnih odgovorov, ampak so sami eksaktni odgovori.</font><br/>
<font size="4">Strinjam se z vami, poznam ta primer dviga minimalnega števila pregledov iz 630 na 930. Ga poznam. Ne znam vam dati odgovora, zakaj je do tega prišlo, zagotovo je pa ta dvig prevelik in se tudi z vami strinjam, da je treba to zadevo skozi aneks regulirati. Strinjam se tudi z vami, da je predlog 10 % dviga cen premajhen. Pa tukaj moramo biti tudi eksaktni – to ni 10 % dvig storitve, ni 2 evra, ampak je 1,8 evra, približno bi dobili zraven in to se zgodi šele v primeru, ko presežeš 100 %, takrat dobiš teh 10 % plačanih</font><br/>
<br/>
<b><font size="4">10. TRAK: (VP) – 7.45</font></b><br/>
<font size="4">	</font><br/>
<font size="4">	(nadaljevanje) za vse nazaj. Torej, moraš prebiti standard, da dobiš plačano nazaj. Pa še nekaj moramo vedeti. Da ta storitev ne pokrije stroškov – že danes. In tudi z 10-procentnim dvigom ne pokrije stroškov. In torej, več, ko bom delal, več izgube bom naredil javnemu zdravstvenemu zavodu. In potem sem seveda kriv, da sem naredil večmilijonsko izgubo. Včasih je – tako vam bom rekel – včasih je ta sistem – ali pa odločitve – nor. In seveda je potrebno takšne anomalije odpraviti in najti rešitev. In nimam danes – vam ne znam povedati, ampak je potrebno pristopiti na način, da se pri vseh timih izračuna produktivnost, ugotovi dejanske resurse – veste, mi smo naredili – vam bom povedal zopet na primeru kliničnega centra. Naredili smo osebne izkaznice vseh ambulant. Kaj smo ugotovili? Da se produktivnost – seveda ne moreš vseh subspecialnosti primerjati med seboj, ene so specifične, potrebujejo daljšo in bolj eksaktno obravnavo pacienta kot druge – ampak lahko vam povem, da ta produktivnost niha 1 proti 5. Torej vam skozi to razmerje lahko odgovorim, da ja – določene ambulante oziroma določeni timi so podproduktivni, določeni so na povprečju, imamo pa tudi nadpovprečno produktivne time. Kar pomeni, da pravzaprav, vse, kar moramo v prvi fazi narediti, je to, da dvignemo tiste podproduktivne time, ki jih sicer ni malo – zdaj sem rekel zelo na pamet, eno tretjino – da pridejo na povprečje. In tako se je treba lotiti vseh subspecialnosti in vseh klinik. Še enkrat pa povem, da včerajšnji primer je bil na primeru nevrološke klinike. Potem je potrebno najti način nagrajevanja, ki bo bolj stimulativen, kot je ta, izračunati seveda, koliko denarja to pomeni, in ta denar tudi najti. Ljudje morajo biti, nenazadnje, tudi – tukaj pa morajo biti motivirani za prekomerno in dodatno delo. Tukaj se pa strinjam. In tukaj pa je glavni motiv denar. Nimam tega odgovora, kako motivirati, ampak obljubim pa vam, da ga bom v najkrajšem možnem času tudi našel. </font><br/>
<font size="4">	Povečanje števila napotitev. Včeraj sem govoril na primeru kliničnega centra in na primeru podatkov iz leta 2018. Strinjam se z vami, res je, velikokrat sem slišal tudi od svojih kolegov, da se število napotitev povečuje. Imate prav. Popolnoma drži vaša trditev. 2015, 2017. Dogaja se pa nekaj drugega. Kar moramo vedeti. Lani je stopil v veljavo interventni zakon, katerega večina bolnišnic, ki smo bili pač – smo imeli akumulirano izgubo – smo zavezani k izvajanju ukrepov sanacije in prvi in ključni sanacijski ukrep je realizacija delavnega programa 100 plus 1 %. Torej to pomeni, da vse bolnišnice – lokalne, regijske, manjše bolnišnice – ko zaključijo ali pa izpolnijo delavni program do 100 plus 1 %, prenapotujejo paciente v večje bolnišnice. Predvsem v terciarne zavode in največ v klinični center. In kaj se zgodi? V zadnjem kvartalu leta se pa res poveča prenapotitev, saj imajo izpolnjen program. In zato da ne naredijo minusa – kajti če je program izpolnjen, seveda, saj – vse obravnave, ki jih naredijo čez 100, ne dobijo plačanih. In potem se nikakor ne morejo sanirati. </font><br/>
<font size="4">	Imeli smo tudi primere, ko so mi direktorji bolnišnic poslali paciente in zraven napisali: »Moj program je presežen, zato ti pošiljam pacienta. Nimam virov financiranja, zato ti pošiljam pacienta.« In v kliničnem centru konkretno, kot zadnja instanca zdravstva v Sloveniji, seveda nimam kam drugam dati pacienta. Za božjo voljo, ne morem ga pustiti pred vrati, ampak ga moram oskrbeti. Tudi če ta program ni plačan, a veste. Zato se je število napotitev povečalo. Se pravi, je potrebno pogledati, ali je ta ukrep 100 plus 1 kot prvi in ključni ukrep sanacije smiseln v takem načinu. Ker gre – tukaj gre - tukaj pa res gre oziroma nastane ta prenapotitev pacientov iz enega v drug zavod. </font><br/>
<font size="4">	Slišal sem za pismo mladih zdravnikov, ki je bilo poslano predsedniku Vlade, gospodu Šarcu. Ne vem vsebine, bom se pa v najkrajšem času se z njo seznanil in se tudi s predstavniki mladih zdravnikov sestal.</font><br/>
<font size="4">	Ne vem, ali je obdobje treh mesecev dovolj, ta trenutek. Bi bilo neodgovorno od mene trditi, da vam zdaj tukaj rečem, da bom v treh mesecih spremenil nek zakon, ki ni bil spremenjen toliko in toliko časa. Seveda bom pa kot minister naredil vse, da se bodo nujno potrebne zakonodajne spremembe zgodile v najkrajšem možnem času. Zopet boste rekli, da govorim na splošno. Še bolj neodgovorno bi pa bilo, da obljubim nekaj, da bom naredil v treh mesecih. </font><br/>
<br/>
<b><font size="4">11. TRAK: (TB) – 7.50</font></b><br/>
<br/>
<b><font size="4">PREDSEDNIK DR. FRANC TRČEK:</font></b><font size="4"> Hvala. Kolega Cigler je naslednji. Rad bi opozoril, da smo zakonodajno telo mi, kar prepogosto pozabljamo, kajne, ministri so izvršilna, a, hočeš dopolnitev? Repliko. Ja, ja, seveda, replika, 3 minute, ja, izvoli.</font><br/>
<br/>
<b><font size="4">JELKA GODEC (PS SDS):</font></b><font size="4"> Gospod kandidat za ministra, jaz nisem omenjala intenzivne terapije, niti z besedo ne. Jaz sem samo dejala, da ste imeli v UKC probleme z zapiranjem oddelkov in sob. Vi ste izpostavili intenzivno terapijo. Ker pa ste že izpostavili intenzivno terapijo in dejali, da je nekdo samovoljno zaprl sobo, brez vednosti UKC Ljubljana, me pa zanima, kaj ste kot direktor ukrepali? Kako ste ukrepali proti osebi, ki je samovoljno zaprla oddelek? Zdaj pa, zdaj mi pa to razložite, ker nisem ničesar o tem govorila. Jaz sem dala samo primer, da odhajajo ne samo iz UKC-ja, ampak tudi drugje in da ste imeli tudi vi te probleme. Vi ste omenili intenzivno terapijo.</font><br/>
<br/>
<b><font size="4">PREDSEDNIK DR. FRANC TRČEK:</font></b><font size="4"> Hvala. Preden dam besedo kandidatu, opravičilo, odsotna je opravičeno kolegica Nada Brinovšek. Izvolite.</font><br/>
<br/>
<b><font size="4">ALEŠ ŠABEDER:</font></b><font size="4"> Edina soba, ki se je v času mojega mandata zaprla v Kliničnem centru, je bila soba na intenzivni internistični medicini, zato sem seveda logično sklepal, da govorite o tej sobi.</font><br/>
<font size="4">Predstojnik oziroma vodja oziroma kdorkoli je že takrat, tisti trenutek sprejel odločitev o zaprtju sobe, ni bil to moj ključen namen kaznovati človeka, ki je sobo zaprl, ampak sem iskal razloge, zakaj se je to zgodilo. Kaznovanje nikoli ni najboljša oblika, gospa Godec. Velikokrat se zgodi kaj samovoljnega, sploh v tako veliki instituciji kot je Klinični center. A zdaj naj vsak dan kaznujem zdravnike in kaznujem zaposlene? Kam bomo pa prišli? Seveda lahko. Ko pa ukrepam, zoper kakšnega zdravnika, imam pa 1 teden medijskih člankov, naslovnic in medijskega linča. Dajmo biti odkriti in dajmo stvari na mizo. No.</font><br/>
<br/>
<b><font size="4">PREDSEDNIK DR. FRANC TRČEK:</font></b><font size="4"> Hvala. Kolega Cigler. Ko bomo šli delat analizo po programih, bomo imeli pa tajfun in potem smo mi tisti, ki moramo pokriti ministre in biti odgovorni.</font><br/>
<font size="4">Izvoli.</font><br/>
<br/>
<b><font size="4">ŽELJKO CIGLER (PS Levica):</font></b><font size="4"> Spoštovani, spoštovani kandidat za ministra, gospod Šabeder.</font><br/>
<font size="4">Kljub temu, da je naš zdravstveni sistem po mnogih kazalcih, kot smo že tukaj večkrat izpostavili, v tej sobi, eden najuspešnejših, eden uspešnejših v svetu, se nam počasi, ampak vztrajno sesuva od znotraj. A se to ne dogaja tako odkrito, kajne, ampak, nam javni zdravstveni sistem dejansko latentno polzi iz rok, to kar vseskozi ugotavljamo in tudi vi ste nekje, v svojem gradivu in v uvodu to potrdili. In med in po mandatu bivše ministrice Milojke Kolar Celarčeve, so bile težave še večje, naša pričakovanje od ministra Fakina, ki je sledil, pa tudi. Zdaj pa ugotavljamo, da je bilo izgubljenih še nekaj nadaljnjih mesecev, težave pa se kopičijo.</font><br/>
<font size="4">In prav, prvo vprašanje bom navedel, se bom navezal na, obljube prejšnjega ministra, gospoda Fakina, ki je pravilno položil težo tudi na vidik upravljanja zdravstvenih sistemov. Žal tega predloga zakona o vodenju in pa upravljanju javnih zdravstvenih zavodov nismo dočakali. Me zanima, kaj o slednjem menite tudi vi, pa bom opisal zakaj. Veliko je bilo namreč povedanega o odgovornosti uprav javnih zdravstvenih zavodov, še posebej bolnišnic.</font><br/>
<font size="4">Kaj takrat, ko sanacijske uprave zatajijo? Te so namreč neposredno odgovorne po Zakonu sanacijske uprave, kajne, Ministrstva za zdravje in takrat, ko to ne reagira, prevzema odgovornost. Namreč, med javnimi zavodi, bolnišnicami, ki so v(?) sanaciji, lahko vidimo tako dobre kot tudi slabe in imamo takšne, ki so dobro poslovale in takšne, ki zelo slabo poslujejo, kot ste prej, kot je prej dialog med vama z gospo Godčevo potekal, ko ne izpolnjujejo programa niti za 100 % oziroma davek za tem(?) izhajajo. Tako, na primer, imamo sicer primere, kjer so z zalogami umetno</font><br/>
<br/>
<b><font size="4">12. TRAK: (TB) – 7.55</font></b><br/>
<br/>
<font size="4">(nadaljevanje) izboljševali svoje rezultate, kot izhaja iz njihovih poročil, pa niso izpolnjevali svojega osnovnega programa, tako v specialističnih dejavnostih, v okviru tistih tudi top 5, kot ste jih vi, v svojem gradivu izpostavili, od infektologije, internistike, kardiologije, nevrologije, ortopedije, ORL, pediatrije, psihiatrije, ne dosegajo niti svojega rednega programa, kaj šele plačila 120 % programa in v dejavnostih, za katere je bilo že v letu 2018 znano, da so plačane po dejavnosti, ne, ne dosegajo niti rednega programa.</font><br/>
<font size="4">Prvi pogled zaostaja za rednimi programi in prav tem, ti javni zavodi, del svojih storitev oddajajo izvajalcem, brez koncesije, na podlagi, to je tiha privatizacija, na podlagi tistega čuvanega 53.c člena, sedmega odstavka, o katerem je že tudi beseda tukaj tekla. Namreč, tako opevana konkurenca o zdravstvenih sistemih dokazano prinaša povečanje izdatkov za zdravstvo in posledično manjšo dostopnost, ko govorimo o univerzalni pokritosti, dostopnosti do zdravstvene oskrbe, kar, na kar ste tudi vi izpostavili in nekje podpirate, če sem prav razumel, v vašem uvodu.</font><br/>
<font size="4">In leto 2018 je bilo prvo leto uresničevanja sanacijskih načrtov, kot pa je razvidno iz časopisnih člankov, iz poročanj javnih medijev, dnevnik, 21. marca letos, je bil indeks realiziranih načrtov finančnih učinkov sanacij od 33 % do 330 %, kar verjetno kaže na eno nepopolno usklajeno metodologijo ocene načrtovanega oziroma realiziranega finančnega učinka.</font><br/>
<font size="4">Spoštovani kandidat, ali razmišljate o zunanjem izvajalcu za izvedbo notranje revizije po enaki metodologiji, da bi dobile eno realno oceno dela sanacijskih uprav v vseh bolnišnicah v sanaciji oziroma, pričakujete, da vam bo znal Sanacijski odbor, ki skrbi za to, razložiti, zakaj je takšno odstopanje?</font><br/>
<font size="4">Dalje, rekel bi tole. Izpostavljeno je bilo večkrat, da je v sporazumu med stranko Levica in pa Vlado, za leto 2019, predvidena ukinitev dopolnilnega zdravstvenega zavarovanja oziroma prenos le tega, v obvezno zdravstveno zavarovanje in me zanima, za kakšno obliko ukinitve oziroma prenosa se boste vi zavzeli? Namreč, prav v tej točki, v vašem gradivu, kjer se tega dotikate, je izpostavljenih več možnosti, pri vsaki pa je zadaj zapisan vprašaj. Res je, odločil se bo Državni zbor, parlamentarno telo, vendar, vi boste verjetno, tako izpostavljate na podlagi strokovnih utemeljitev, le prinesli predlog.</font><br/>
<font size="4">Dalje, sporazum med Levico in pa Vlado tudi določa, da bo sprejeta sprememba Zakona o zdravstveni dejavnosti, zlasti tisti 53.c člen, ki sem ga prej, sedmi odstavek, že omenjal, ki omogoča tiho privatizacijo in me zanima, to je prenašanje iz različnih razlogov dela svoje dejavnosti storitev, na izvajalca, zasebnega, ki niti koncesije nima, kajne, in kaj se potem tu zadaj dogaja? O tem se je že zdaj veliko pisalo in govorilo. Ali boste kot minister podprli zakon / nerazumljivo/ amandma Levice oziroma, bom takole rekel, kakšno je vaše stališče in kaj konkretno bi sami spremenili pri predlagani noveli?</font><br/>
<font size="4">Ta naš odbor je v četrtek, to je pred kratkim, 21. marca, na pobudo Levice sklical nujno sejo Odbora za zdravstvo, na temo zdravstvene in babiške nege, ključna tema pa je bil dokument, ki verjamem, da ga poznate, Poklicne aktivnosti in kompetence zdravstvene in babiške nege, na podlagi katerega bi lahko tiste srednje medicinske sestre in tehnike, ki že več let opravljajo aktivnosti diplomiranih medicinskih sester, ustrezno razporedili, prerazporedili in prezaposlili. Postavim vprašanje, ali boste med prvimi ukrepi kot minister, dali podpis pod ta dokument, ki ga je pripravila stroka in da dokument je na ministrstvu že kar nekaj časa.</font><br/>
<font size="4">Rad bi tudi to izpostavil, kot vprašanje, prav, ne morem mimo, namreč, nedavne odločbe Ustavnega sodišča, s katero je to odločil, da koncesionarji presežke sredstev iz javnega zdravstva lahko koristijo po lastni presoji izven zdravstvenih namenov in jih ni treba vračati v sistem, javno zdravstveni. Ali menite, da lahko vzpostavimo univerzalni in solidarni javni zdravstveni sistem, za katerega ste velikokrat izpostavili, da je tudi vaš cilj, vaša usmeritev, ob tem, ko logika profita nadomešča logiko</font><br/>
<br/>
<b><font size="4">13. TRAK: (MK) – 8.00</font></b><br/>
<br/>
<font size="4">	(nadaljevanje) profita nadomešča logiko solidarnosti in zdravstvene varnosti.</font><br/>
<font size="4">	Naslednje vprašanje pa se nanaša na področje delovne sile v zdravstvu, namreč zanima nas, ali nameravate uvesti v zvezi z obveznostjo zdravnikov, da po končnem študiju po specializacij vsaj določeno obdobje ali pa za stalno ostanejo v javnem zdravstvenem sistemu. Namreč izobraževanje kadrov se odvija v breme države. Mi jih plačamo zato, da nam opravljajo storitve v našem zdravstvenem sistemu, ta pa je javni zdravstveni sistem. In še tole, jaz sem sicer razumel, da ste, vendar vseeno sprašujem: Ste naklonjeni povečanju sredstev za zdravstvo? Vemo, da zaostajamo z 8 % BDP tako za Avstrijo ali pa Belgijo, ki imata 2 % več, ali pa povprečjem EU-28, ki ima 9,7 procenta sredstev BDP namenjenega za zdravje?</font><br/>
<font size="4">	In še to bi vprašal: Kako nameravate rešiti dejansko problem specializacij, ki je bil ne vem kolikokrat tu odprt, zlasti s stališča problematike specializacije na področju družinske medicine, namreč kakšne dodatne spodbude in možnosti vidite konkretno, da bomo to dosegli oziroma načrtujete na tem področju?</font><br/>
<font size="4">	Hvala vam.</font><br/>
<br/>
<b><font size="4">	PREDSEDNIK DR. FRANC TRČEK: </font></b><font size="4">Hvala, kolega Cigler.</font><br/>
<font size="4">	Izvolite.</font><br/>
<br/>
<b><font size="4">	ALEŠ ŠABEDER: </font></b><font size="4">Zdaj ta interventni zakon, ki govori o sanaciji javnih zdravstvenih zavod o izgubah opredeljuje natančno odgovornosti in pristojnosti sanacijskih oprav. Ves menedžment v teh bolnišnicah ima zdaj status sanacijskih uprav. Tam so tudi jasno postavljeni kriteriji, ki jih mora posamezna sanacijska oprava doseči, da se smatra, da je njeno delo bilo uspešno oziroma so tudi jasno navedeni razlogi kakšne so potem sankcije oziroma odpoklic uprav v kolikor tega ne dosežejo.</font><br/>
<font size="4">	Razpon, se strinjam z vami, je bil dokaj velik. Od tretjinske realizacije sanacijskih ukrepov do več kot 100 % vse skupaj. Mislim, kot sem včeraj povedal, da je bilo okrog 25 milijonov doseženih sanacijskih ukrepov. Kar še enkrat moram povedati, je jasen znak torej, da se da prihraniti tudi kaj v zdravstvu, brez da bi kakorkoli bilo ogroženo, torej da bi bil kakorkoli ogrožen osnovni proces zdravljenja pacientov.	Kako so posamezne sanacijske uprave prezentirale in dejansko prikazale prihranke morajo pojasniti sanacijskemu odboru. Kriteriji so bili zelo jasno postavljeni in v kolikor je šlo kje, ne poznam primera te, kot pravite manipulacije z zalogami, je potem treba tudi ukrepati skladno z zakonodajo. Se pa strinjam z vami, da je potrebno, to pa je zagotovo ena izmed rak ran (?), uvesti zunanje revizije. Lahko vam povem na primeru kliničnega centra, da sem mislim bil prvi direktor, ki je letno poročilo oddal revidirati zunanji reviziji, tako da smo imeli tudi revizijsko mnenje za leto 2017. Enako smo naredili tudi za 2018. Imamo sicer interno revizijsko službo, ki pa ne boste verjeli, ni zaključila nobene revizije, niti ne iz leta 2017, nobene, ki sem jo odredil za leto 2018, tako da pravzaprav je v nebo vpijoče, da mi je interna revizija blokirala delo, zato sem se odločil, da izvedem zunanjo revizijo na tistih klinikah, ki odstopajo v negativno smer s svojim delovanjem in tiste nepravilnosti, tako da, da. Tukaj je kategoričen odgovor da, potrebno je izvesti zunanje revizije. Se pravi tako letnih poročil javnih zdravstvenih zavodov, mislim, da to mora postati kar obveza, to je seveda v pristojnosti sveta zavoda, da sprejme takšen ukrep, ampak to zagotovo, in mislim, da mora biti tudi s strani ministrstva nek, če rečemo temu revizijski organ, ali pa revizijski svet, ki bo opravljal </font><br/>
<br/>
<b><font size="4">14. TRAK: (DAG) - 8.05</font></b><br/>
<br/>
<b><font size="4">	</font></b><font size="4">(nadaljevanje) periodične revizije poslovanja posameznih javnih zavodov. Veste, zmeraj v življenju je zaupanje v redu, ampak kontrola je bistveno boljša, na žalost, pač tako je. In tu je kategorični »da«. To je zagotovo eden izmed pomembnih ukrepov, ki jih je treba izvesti. Transparentnost in zakonitost, to sta zagotovo dva ključna momenta. </font><br/>
<font size="4">	Poznam primer, da je nek - vem, o katerem javnem zdravstvenem zavodu govorite, da je prenesel program na nekega koncesionarja, pardon, na zasebnika, ki pravzaprav niti ni imel koncesije. Zagovor ali pa odgovor vodstva te bolnišnice je bil, da so, kako naj rečem, zasledovali samo cilj, da pacienti ne čakajo in da so dobili prepotrebno in takojšnjo obravnavo. Iz tega stališča seveda razumem, da je bilo to dejanje na tak način narejeno, zagotovo pa mislim - kot sem tudi včeraj povedal -, da je po mojem mnenju še vedno bolj smiselno, da imajo javni zdravstveni zavodi možnost nagraditi svoje osebje in narediti manjkajoče obravnave znotraj zdravstvenega zavoda, izven rednega delovnega časa, torej, recimo, v popoldanskih urah. S tem omejimo tudi te prehode oziroma soglasja za delo pri drugem izvajalcu in lahko  znotraj bolnišnic, ki imajo več in boljšo medicinsko opremo, hitreje in bolj kvalitetno verjetno naredimo te posege. </font><br/>
<font size="4">	Ukinitev dopolnilnega zdravstvenega zavarovanja, kot sem že včeraj povedal. Tri cilje moramo pravzaprav zasledovati pri sprejetju odločitve, kakršnakoli že bo, to je stabilnost, zagotovo solidarnost in pa vzdržno financiranje. Veste, to je tako težka odločitev, govorimo o pol milijarde, ki lahko zmanjka v sistemu, in z napačno odločitvijo lahko zagotovo pride do kolapsa zdravstvenega sistema. Zato to ne sme in ne more biti politična odločitev, ampak mora biti tista, ki je najboljša, na podlagi dejstev. Verjetno danes v tej državi ni junaka, ki bi imel na mizi dovolj kvalitetno podlago za odločitev, kaj je najboljša opcija, vsaj jaz je nisem videl. Torej, kot minister bom zasledoval tisto, kar bo najboljše za zdravstveni sistem in za paciente. Seveda pa je te tri momente treba upoštevati, kot sem že povedal, stabilnost, solidarnost in vzdržno financiranje. Vir financiranja, kakršenkoli že bo, mora biti pa vzdržen, dolgoročen in stabilen. Kajti če bomo spremenili vir financiranja in se karkoli vmes zalomi, pomeni velik, velik problem v zdravstvenem sistemu. Zato poskušam že dva dni dopovedati, da to ni odločitev resornega ministra, ampak mora biti pragmatična, na dejstvih temelječa odločitev. 	Babiška nega, standardi in normativi. Tu smo po mojem vedenju ta trenutek skorajda na okopih. Stroka je pripravila standarde in normative. Ministrstvo za zdravje, mislim, da je pred kakšnimi štirinajstimi dnevi ali tremi tedni dalo svoj predlog, s katerim se zdravstvena nega skoraj ali pa pravzaprav v nobeni točki ni strinjala. Tako mislim, da je treba zopet pogledati eno in drugo stran in najti rešitev. Zagotovo je pa treba definirati standarde in normative, za to sem se zavzemal tudi v svojih prioritetah, ne samo pri zdravstveni negi, tudi pri zdravnikih. </font><br/>
<font size="4">	Poznam problem prehoda srednjih medicinskih sester v pridobitev kompetenc diplomiranih medicinskih sester. Tudi v kliničnem centru imamo kar nekaj takšnih medicinskih sester, ki so skozi svoje izkušnje in delovno dobo pravzaprav sposobne opravljati te storitve, vendar zaradi stopnje izobrazbe nimajo teh kompetenc. Ni jih veliko, ta problem se verjetno da - ne vem sicer, kako velik je na nacionalnem nivoju, ampak da se ta problem rešiti verjetno z izobraževanjem, torej formalnim izobraževanjem teh srednjih medicinskih sester. Torej, da javni zdravstveni zavod plača tem sestram. Mislim, da jih mi imamo, pa smo daleč največji, imamo 17 takšnih primerov srednjih medicinskih sester, ki ne morejo opravljati dela diplomiranih, zaradi tega, ker nimajo kompetenc. Ne vem pa, koliko takšnih primerov na nacionalnem nivoju. Torej, ta del, mislim, da je rešljiv dokaj hitro in </font><br/>
<br/>
<b><font size="4">15. TRAK: (DAG) - 8.10</font></b><br/>
<br/>
<b><font size="4">	</font></b><font size="4">(nadaljevanje) z relativno majhnimi ali pa sprejemljivimi sredstvi.</font><br/>
<font size="4">	Sklep Ustavnega sodišča. Ja, se strinjam z vami. Najprej - pardon, »sklep« - ta odločba Ustavnega sodišča, mislim, da je bila celo soglasno sprejeta, vsi ustavni sodniki so glasovali za to odločbo. Šla je relativno tiho in mirno mimo, kakšna kolumna je bila kje napisana. Spomnim se, mislim, da je prof. Keber edini o tem neko kolumno napisal, drugače pa je šla v javnosti relativno tiho mimo. Strinjam se, da presežek, ki ga ustvarijo zasebniki, mora biti porabljen za osnovno dejavnost in ne biti prerazporejen - tako nekako, mislim, da piše v tej ustavni odločbi -, ne prerazporejen oziroma porabljen za druge namene. Je pa zaskrbljujoče, da je šlo to pravzaprav v javnosti brez kakšne večje polemike mimo. To pa je, mislim, eden izmed pomembnih momentov v dojemanju zdravstvenega sistema. </font><br/>
<font size="4">	Kako motivirati in zadržati zdravnike, ali pa bom drugače povedal. Seveda, strinjam se, da bi morali obligatorno zadržati mlade zdravnike v javnem zdravstvenem sistemu določeno obdobje, saj ne nazadnje, kot sem včeraj povedal, država investira v mlade zdravnike od 200 do 300 tisoč evrov za obdobje njihovega študija. Veste, v zahodnih državah ali pa v Ameriki, kjer so izdatki za zdravstvo, kakorkoli jih obrnemo, v deležu bruto produkta, v izdatkih na prebivalca bistveno, bistveno večji, se mladi zdravniki, ko vstopijo v izobraževalni sistem, pravzaprav za pol življenja že zadolžijo s kreditom, da lahko sploh financirajo svoje izobraževanje. Pri nas je to še vedno na plečih države. In zagotovo morajo ti specialisti oziroma mladi specializanti, ki vstopijo v zdravstveni sistem, oddelati, če temu tako rečemo, del svoje profesionalne kariere v javnem zdravstvenem sistemu. </font><br/>
<font size="4">	Povečanje sredstev v zdravstvu. Ja, kot sem že včeraj povedal, tu mislim, da sem blizu resnice, da javni zdravstveni sistem lahko s sredstvi, ki jih ima na razpolago, torej 3 milijarde in toliko, funkcionira v obsegu, v kakršnem je, vendar ne more zagotavljati novih in sodobnih metod zdravljenja, novih dragih bioloških zdravil, ki so v ekstremnem porastu, rastejo nekaj deset odstotnih točk na leto in še bodo rasla, in seveda ni sposoben investirati v osnovno in kritično infrastrukturo; tega pa v tem obsegu ne more v celoti realizirati. Za tekoče oziroma za redno poslovanje pa zagotovo da. </font><br/>
<font size="4">	Problem specializacij. Ja, najti načine, kot sem že povedal, najti načine motiviranja mladih zdravnikov, da se odločijo za specializacijo na področju družinske medicine. Ta trenutek vemo, da je velik problem, da je ena izmed redkih specializacij, ki se ne popolni, torej, prijavi se bistveno manj mladih, kot pa je razpisanih mest. Treba bo narediti nabor, bom rekel, dovolj motivacijskih dejavnikov in dvigniti atraktivnost tega poklica družinskega zdravnika. Ta trenutek še nimam, ampak bom v najkrajšem času skupaj s kolegi tudi poskusil pripraviti nabor aktivnosti. Kot sem že včeraj povedal, to piramido moramo zopet obrniti. Danes naša piramida zgleda tako, obrniti jo moramo, da bo izgledala kot klasična piramida, in okrepiti primarni zdravstveni sistem. </font><br/>
<font size="4">	</font><br/>
<font size="4">	</font><b><font size="4">PREDSEDNIK DR. FRANC TRČEK: </font></b><font size="4">Hvala.</font><br/>
<font size="4">	Naslednji je na vrsti kolega Pavšič. Pripravi naj se kolegica Jeraj.</font><br/>
<br/>
<font size="4">	</font><b><font size="4">ROBERT PAVŠIČ (PS LMŠ): </font></b><font size="4">Dobro jutro vsem! Mislim, da je še vedno jutro, res tako zgodaj še nismo začeli, ampak je dobro, imamo take »frišne« možgane in lahko dobro razmišljamo.</font><br/>
<font size="4">	Jaz bi se najprej navezal na gospoda Starovića, ker mislim, da je treba dejansko ločiti med plačilom pa nagrado. Nagrada je nekaj več od plačila, tisto, kar bi lahko stimuliralo zaposlenega človeka. Ampak za enako delo pa je treba zagotoviti tudi enako plačilo. Če se navežem na babiško in zdravstveno nego, ki smo ju obravnavali prejšnji teden. </font><br/>
<br/>
<b><font size="4">16. TRAK: (DAG) - 8.15</font></b><br/>
<br/>
<b><font size="4">	</font></b><font size="4">(nadaljevanje) Mislim, da če nekdo opravlja delo, za katerega je zahtevana višja izobrazba, čeprav ima nižjo izobrazbo, in to nekdo odobri, potem mora biti tudi plačilo enako, ne glede na to, kakšno formalno izobrazbo dejansko kdo ima. In to bo zagotovo ena izmed zadev, ki se jo bo moral tudi minister lotiti. Pri tem je treba pa ločiti še eno zadevo. Slovenščina pozna kar nekaj izrazov za opravljanje dela. Poklic je služba, je funkcija. Poklic je tisto, za kar smo poklicani. In zagotovo zdravstvena nega sodi med tista dela, ki jih mora človek ponotranjiti, občutiti, ker dejansko ne dela samo za denar, dela zaradi tega, ker hoče ljudem pomagati. Če pa hodi v službo, pa tudi nekaj takšnih je, potem pa dejansko dela samo za denar. Mi pa opravljamo pač neko funkcijo in se lahko umestimo v eno ali v drugo skupino. </font><br/>
<font size="4">	Stol, na katerem danes sedi gospod Šabeder, je verjetno eden najbolj vročih stolov ta trenutek v Sloveniji. In že dobrih 25 let to področje v tej državi, namenoma ali ne namenoma, zanemarjamo, z njim eksperimentiramo, pripravljamo razne reforme, produciramo ali spremljamo afere. Zdaj pa smo, seveda, vsi skeptični pa nezaupljivi do vsakega, ki poskuša argumentirano nasloviti akutna ali pa strateška vprašanja tega resorja. In od vsakega kandidata pričakujemo čudežne ukrepe, da bomo čez noč lahko zagotovili popolno revolucijo in se zbudili v nov dan, v katerem bo sistem krasno deloval, čeprav vidimo, da tu trči cela vrsta različnih interesov; nekateri so upravičeni, po moji oceni pa več kot dobra polovica teh interesov nikakor ne sodi v tisti okvir, ki bi zagotavljal pravo zdravstveno oskrbo, pravi javni sistem zdravstvenega varstva in zdravstvene mreže v Sloveniji. </font><br/>
<font size="4">	Zdaj, ko poslušam pa spremljam vse te debate, se na koncu, čeprav govorimo, da je denarja dovolj, vse zaustavi pri plačilu. Meni kot pacientu je popolnoma vseeno, kdo je plačan, samo da sem jaz pravilno obravnavan; ali ima koncesijo ali je to javni zavod ali je popolni zasebnik. Kot politiku pa mi ne sme biti vseeno. Še posebej zaradi tega, če prihaja v teh delitvah dela do neenakovredne obravnave javnega, koncesionarskega in zasebnega. In to ni fer. Ni fer do tistih, ki poslovodijo javne zavode. In če se osredotočim samo na primarni sektor, je že tu razlika med javnimi zavodi in koncesionarji ogromna. Vprašanje normativov, vprašanje glavarine, vprašanje opredeljenih pacientov za enega ali drugega. Na koncu tisti, ki ima boljši marketing, čeprav ne sme oglaševati zdravstvenih dejavnosti, ima tudi več opredeljenih pacientov. In več, ko jih ima, višjo glavarino ima. / oglašanje v ozadju/ Ali lahko, prosim, me zelo moti to…</font><br/>
<br/>
<font size="4">	</font><b><font size="4">PREDSEDNIK DR. FRANC TRČEK: </font></b><font size="4">Ali lahko, prosim, ne komentirate vmes, saj boste dobili besedo. Nikamor se nam ne mudi, 15 minut po glasovanju na seji bomo nadaljevali, vzemimo si čas.</font><br/>
<br/>
<font size="4">	</font><b><font size="4">ROBERT PAVŠIČ (PS LMŠ): </font></b><font size="4">No, v bistvu, da skrajšam vse skupaj, ker vidim, da sem nekaterim kolegom dolgočasen; ja, moji pogledi pač niso tako pomembni, kakor so vaši. </font><br/>
<font size="4">	Vesel sem, da sem slišal ekonomsko analogijo - produktivnost je važna, ampak ne za ceno dobička, temveč za ceno učinkovitosti in obvladovanja celotnega sistema. Kje se to dejansko izkaže, recimo, na primarnem sektorju. Ko gledamo javne zavode, zdravstvene domove pa koncesionarje, napotitev na preventivne programe od koncesionarjev jih skorajda ni. 90 % preventivnih programov se napoti iz javnih zavodov. In tu lahko tudi vidimo potem, kakšen je dejansko </font><br/>
<font size="4"> </font><br/>
<b><font size="4">17. TRAK: (ŠPE) – 8.20</font></b><br/>
<br/>
<font size="4">	(nadaljevanje) interes nekoga. A je interes to, da imamo mi zdrave prebivalce, a je interes to, da jih zdravimo? Glede na to, da je potrebno tukaj storitve plačati, lahko sklepam, pa upam, zelo upam, da se motim, da je važno, da se dela, ne pa da smo zdravi. </font><br/>
<font size="4">	Že takoj, ko boste imenovani, bo treba odpreti nekaj kritičnih vprašanj oziroma se jih lotiti, splošnega dogovora z družinskimi zdravniki, vprašanje glavarin, znižanje normativov na primarnem sektorju, razmerij med javnimi koncesionarji in zasebnimi. To bo zahtevalo ogromne napore, ogromno usklajevanje, dejansko me pa zanima v bistvu samo eno vprašanje, kaj bo vaš prvi korak, koga boste najprej poklicali, ko boste postali minister? S kom boste najprej odprli akutna vprašanja? In kakšno relacijo boste kot direktor največjega zdravstvenega zavoda zavzeli do ZZZS, ker vidimo, da z birokracijo in administrativnimi ovirami se tukaj vzdržuje neko stanje, ki je v ne bom rekel v večini, ker ne bi bil fer, ampak pomembno vpliva tako na nastajanje čakalnih vrst, kot tudi poslovne izide javnih zavodov.</font><br/>
<font size="4">	Hvala lepa.</font><br/>
<br/>
<b><font size="4">PREDSEDNIK DR. FRANC TRČEK: </font></b><font size="4">Kolegica Jeraj, izvolite.</font><br/>
<br/>
<b><font size="4">ALENKA JERAJ (PS SDS): </font></b><font size="4">Hvala lepa za besedo.</font><br/>
<font size="4">Zdaj jaz bom mogoče v tem mojem izvajanju tudi kakšno stvar kdaj ponovila, ker imam malo pa razmetano vse skupaj, glede na to, kako smo se pogovarjali. Torej jaz mislim, da osnova za vse so standardi in normativi. Vi ste povedali, da stroka postavlja svoje, vi pač neke svoje. Tako je, saj ne rabimo Amerike odkrivati, imamo primere iz Evrope, imamo sosednje države, sodelujemo tudi v mnogih mednarodnih organizacijah, plačujemo članarine in tako naprej in se lahko kdaj tudi kaj od kje drugje vzame, ni treba da vse natuhtamo tukaj in mislim, da lahko potem zelo hitro pridemo do enih pametnih rešitev. Ampak govorimo o standardih in normativih za vse, od opreme do pripomočkov, do nabave materialov, predvsem pa do kadrov. Da bo v tej državi enkrat jasno, kaj rabimo, koliko rabimo. Kolikor sem jaz delala in se ukvarjala s problemi v zdravstvu, smo se vedno dogovarjali v smislu, tudi če je stroka, torej zdravniki in ostali zahtevali standarde in normative, jim je bilo jasno, da tega ta trenutek, če jih sprejmemo in postavimo, ne bomo dosegli, ampak se potem postavi neka časovnica, v kolikem času bomo pa do teh nekih idealnih bi rekla rešitev prišli. In v tem smislu se potem lahko usmerja vse stvari, specializacija in tako naprej. Vi ste napisali načrti izobraževanja in razpisovanja specializacij glede na potrebe in trende. Ja, ampak mi potreb in trendov ne vemo, dokler nismo postavili standardov in rekli: »rabimo 100 pediatrov, rabimo 50 takih in takih profilov«. mi tega danes nimamo, še več v bistvu se naslanjamo kadar se, na neke stare podatke stare 30 let ali pa še več, ko se je medtem v zdravstvu ogromno spremenili, nismo prilagajali novim razmeram, da imamo starejše prebivalstvo in tako naprej. čeprav o tem govorimo že ne vem koliko časa. Kolikor jaz vem je bilo v zaključku prve naše Vlade leta 2008, to zelo daleč pripravljeno, ampak seveda je potem končalo v predalu, ker bi seveda zahtevalo ukrepanje in to zelo resno ukrepanje z vseh strani, vseh deležnikov. Tako da jaz mislim, da je osnova za to in tudi da se nekako pride skupaj s stroko in s tistim kar pač zmoremo finančno, pač to je stvar pogajanj in pogovorov in dogovorov in dejansko neke pametne in realne časovnice, ali bomo to dosegli v ne vem osmih, desetih, petnajstih letih, </font><br/>
<br/>
<b><font size="4">18. TRAK: (TB) – 8.25</font></b><br/>
<br/>
<font size="4">	(nadaljevanje) ampak dokler pa stvari sploh ne postavimo, imamo pa problem, imamo problem, da kupimo drago opremo, ki potem pol časa stoji in se ne uporablja. Mi predrago plačamo stvari, da ne govorim o javnih zavodih, da jih še preplačamo, krepko, da potem te stvari stojijo in niso izkoriščene, ker ne usposobimo potem timov, ki s tem znajo  delat, ker se ob treh zapre in gremo domov in tako naprej. In potem se jasno nekje drugje, nek privatnik, se gre to isto stvar, ker ve, da potrebe pa so in da bodo k njemu prišli, ker ljudje pač ne bodo čakali 1 leto za eno stvar, ki jo lahko dobijo jutri, kajne.</font><br/>
<font size="4">	Zdaj, stalno, javno in zasebno. Glejte, stvar je samo v nadzoru. Nekateri ste govorili o ne vem kakšnih dobičkih. Tisti, ki je vzel koncesijo, se mora prav tako boriti za paciente oziroma če je družinski zdravnik, na primarni ravni se zdaj ne rabi boriti, ker jih je premalo, ampak, se bo potrudil, da bo delal dobro, ker če ne bo rekel, nasvidenje, jaz grem k drugemu zdravniku. Zdaj imamo težavo, ker jih nimamo dovolj, ampak, v principu pa je to tako. Konkurenca pač vedno pomeni, da si ti lahko izbereš nekoga drugega, če ti ta ne ustreza in to se dogaja in to je normalno. Ljudje morajo imeti možnost izbire, ker veliko vplačujejo v zdravstveni sistem in hočejo potem iz tega nekaj imet in hočejo imeti dobro storitev.</font><br/>
<font size="4">	Zdaj to, kajne, da nekdo dela v javnem zavodu, popoldne pa se gre privatno prakso – to je spet problem nadzora. Če bi ta človek v službenem času, v javnem UKC 8 ur delal »ornh«, tako kot je treba, intenzivno, mu na kraj pameti ne bi padlo, najbrž, da bi še celo popoldne delal. Ker pa se nekje, tako kot ste sami ugotovili, dela podpovprečno ali pa samo povprečno, imajo pa ljudje potem čas in energijo in vse, da lahko delajo še popoldne. Saj, ni problem, mi damo možnost, odprto možnost imajo, da delajo tudi popoldne, ampak tisti, ki resno(?) intenzivno dela 8 ur, v svoji službi ne bo delal še popoldne, ker ne bo zmogel, ker ob izčrpan. Vsaj na dolgi rok in dolgo časa to ne gre.</font><br/>
<font size="4">	Smo imeli primer tukaj dr. Marka Noča, ki je povedal, koliko je izkoriščen v Kliničnem centru, pa je tam zaposlen, zelo dobro plačan, koliko pa potem naredi v zasebnem zavodu, v Medicor-ju, kjer je tudi plačan, ampak tam, v dveh dneh, naredi toliko, kolikor naredi v Kliničnem centru v petih dneh. Ampak, to ni njegov problem, to ni on kriv, ampak tisti, ki je njegov delodajalec, ki mu delo razporeja in ureja, kdaj bo on v operativni sobi in kdaj bo potem čakal na paciente in tako naprej.</font><br/>
<font size="4">Tako da, tukaj imamo ogromno rezerv in prej ste rekel, kajne, da eni delajo podpovprečno, so učinkoviti – me zanima, kaj ste v zvezi s tem potem naredili v UKC? Koliko teh podpovprečnih timov ste spravili na povprečje in na kakšen način? Ker če ste to naredili v Kliničnem centru, potem vam lahko verjamem, da boste tudi v zdravstvu sicer, drugače pa, sem malo skeptična no, če bo to šlo in če se bo kaj zgodilo.</font><br/>
<font size="4">Zdaj, razpis specializacij. Specializacije je razpisovala zbornica, potem je to šlo nazaj na ministrstvo, ampak še vedno so merila in točkovniki, ki jih je postavila zbornica. Nimamo strategija razvoja stroke - kam gremo, kaj hočemo – trendi v svetu so, dnevno se stvari spreminjajo, mi pa ponekod, bodimo realni, capljamo za vsem tem, tudi niso mogoče naši, kakšni zdravniki, zelo ambiciozni, tisti, ki pa so, imajo pa tako in tako kolege v tujini in se slej ko prej odpravijo tja, ker tukaj vidijo, da nimajo možnosti, v bistvu, razvijati svoje kariere, v smislu strokovnosti tudi, kajne in to je gotovo problem, ker nam potem najboljši dejansko odhajajo. Saj vsi ne bodo šli, ker pač, tudi vsak nima možnosti, pa malo smo patrioti, pa tako naprej, ampak veliko jih pa odhaja.</font><br/>
<font size="4">Zdaj, zakaj imamo težave, zdajle z, recimo z družinskimi zdravniki? Zato, ker se ves čas ni stvari, torej, delalo v tem smislu, da se popolnjujejo in zato, ker družinski zdravniki že leta govorijo, da imajo težave in, ja kdo bo pa šel v en sistem, kjer je, so sami problemi, kajne, saj bi bil nor, kajne in, normalno, če ves čas to poslušamo, kakšne težave imajo – politika reče, ni problema, tudi gospod Fakin je rekel, ni problemov, eni še premalo delajo – normalno, da se potem za to nihče ne bo odločil in še tisti, ki so, odhajajo. In kaj se nam zdaj dogaja? Veliko problemov imate s koncesionarji,</font><br/>
<br/>
<b><font size="4">19. TRAK: (VP) – 8.30</font></b><br/>
<font size="4">	</font><br/>
<font size="4">	(nadaljevanje) zasebniki in tako naprej, ampak odhajajo kdo? Ljudje v javnih zavodih. Družinski zdravniki v javnih zavodih. A je kakšen koncesionar dal odpoved? Mislim, da samo ena je zdajle rekla, da ne bo podpisala pogodbe. Pa – tudi ni / nerazumljivo/ samo preveč pacientov. Ravno tako imajo težave, sploh tisti, ki so na periferiji, kjer je malo drugačna dostopnost – imaš tam vasi, hribovite in ne vem, kaj vse mogoče, da ljudje pridejo do zdravnika. </font><br/>
<font size="4">	In zdaj – koncesionarji so največkrat velik problem. Čeprav koncesionarji so del javnega sistema. Država je rekla: »Ti lahko to delaš, ti damo koncesijo, iz zavarovalnice boš dobil plačano za to, kar boš naredil.« Tisto, kar je njegovo, je oprema. On je svoj denar vložil v opremo. Prej ste govorili o dobičkih – glejte, eni še plačujejo kredit za to, da so odprli ambulanto, na primer na Igu. In dobiček vloži v to, da pokrije kredit. Mi pa govorimo kot, da si ljudje kupujejo jahte in ne vem, kaj. Saj – cele dneve delajo, saj nimajo časa iti na jahto. Ne bom rekla, da vsi, kakšen najbrž tudi, ampak zdaj govoriti, da ne vem, kakšne dobičke kujejo, ko dobesedno – tudi v teh koncesionarskih ambulantah so ambulante polne in ljudi preveč in imajo težave, da vse oskrbijo pravočasno.</font><br/>
<font size="4">	In poleg tega – pri koncesionarjih še nikoli nismo slišali, da bi nekdo nekaj preplačal, nek material. Še več, trudijo se za to, da znižajo ceno. Imamo primer zobozdravnika Zevnika, ki je zbral nekaj svojih kolegov zobozdravnikov in so šli direktno do dobavitelja iz Italije in zdaj pač kupujejo neke stvari za zobozdravstvo trikrat ceneje. Ker se jim je zdelo neumno nekomu, nekemu posredniku preplačevati. Zato ker dela s svojim denarjem. In je zato lahko več naredil in več pacientov oskrbel. V javnem zavodu pa vsake pol leta neka afera s preplačili. Na tem mestu vas, gospod Šabeder, sprašujem – Jelka je vodila preiskovalno komisijo. Ugotovili smo, da v kliničnem preplačujete žilne opornice. Zanima me, koliko jih danes plačujete in na podlagi teh ugotovitev samo za en artikel – koliko artiklom, ki jih klinični center nabavlja, ste v teh  letih, torej vi ste tukaj eno leto, v tem letu, kar ste, znižali ceno? Jaz vem, da se cena določa tudi glede na količino. Zato je ves čas nek razmislek o tem, da se – to ste tudi v koalicijsko pogodbo napisali – da boste ustanovili neodvisno ustanovo, nacionalni inštitut ali agencijo za standarde, normative, kakovost, vrednotenje – nabavo tudi. Zdaj me zanima, ali se bo to zgodilo ali ne, ker seveda tudi od količine je odvisna cena velikokrat. Ampak glejte, mi se nismo v resnici nikoli lotili tega, da stvari kupujemo po neki normalni ceni. Nihče me ne bo prepričal, da v sistemu, skupnem, evropskem lahko ena Poljska plačuje stvari trikrat manj – jaz vem, da jih dobi nekaj manj tudi zaradi količine. Ampak ne glede na to – se je treba pa povezati še s kom. Saj smo vsi del EU. Ne vem, mogoče tudi s Hrvaško ali pa s kom. </font><br/>
<font size="4">	Tako da – glejte, takrat, ko smo na Igu, recimo – jaz sem bila takrat še na občini v službi – dobili dva zdravnika na primarni ravni, je bilo treba kar huda pogajanja. Ker se je morala Ljubljana odpovedati delom koncesij. V Zdravstvenem domu Ljubljana so kakor skrbeli tudi za Ig, Škofljico, Horjul, ne vem, kaj. In v nekem trenutku smo podelili koncesije. Spet, ena druga Vlada, prva Janševa Vlada, ki je podelila koncesije, da imamo danes dva zdravnika na Igu, sicer bi še vsi Ižanci morali hoditi v Ljubljano k zdravniku. Vi ste rekli: »Koncesije se podeljujejo samo tam, kjer javni zavod ne zagotavlja.« Ja, glejte, Nazarje ne bo zagotavljal. Kranj ne bo zagotavljal. A boste podelili koncesije? Zadnjih deset let se koncesij ni podelilo. A veste, zakaj ljudi grejo v koncesijo? Saj ne zato ker bi – veliko jih je šlo, prav konkretno pri nas, iz zdravstvenega doma v koncesijo. Zakaj? Zato ker si ljudje sami določajo način, kako bodo delali. Ker sami vidijo, da v javnem zdravstvenem sistemu en kup logistike ne funkcionira. Eni, bom rekla – da ne bo spet mi kdo zameril – se sončijo ali pa lepo na počasi, eni pa pregorevajo. Ker ne znajo menedžerji koordinirati dela tako, da bi vsi delali povprečno ali pa malo nadpovprečno. In ker eni delajo podpovprečno, to pomeni, da morajo drugi pa nadpovprečno,</font><br/>
<br/>
<b><font size="4">20. TRAK: (TB) – 8.35</font></b><br/>
<br/>
<font size="4">	(nadaljevanje) kajne, in nekaj časa to gre, ampak dolgo pa ne, kajne?</font><br/>
<font size="4">	Zdaj, če se vrnem še h koncesijam. Primer zadnji, Nova Gorica, zdravstveni dom, so se prijavili na specializacijo za ortodonta in bili zavrnjeni, kakor da imajo premalo točk, ampak, velikokrat se to dogaja, da pač neka periferija ne dobi specialista. Pa vemo za znanega naročnika, ker oni načrtujejo, zdravstveni dom ima enega ortodonta, gospa je stara 65 let, bi že morala v »penzijo«, pa je še tam, ker sicer ostanejo brez ortodonta. Zdaj so prosili za specializacijo in je niso dobili. In oni vejo, da bojo čez 2, 3 leta – ker ta gospa bo slej ko prej šla v »penzijo« - bodo brez ortodonta in kaj bomo naredili? Podelili ste, so, dvema drugima. Tukaj vemo potrebo, vemo, da bi ga tudi zaposlili, pa tega nismo naredili. Moja sorodnica, končala Medicinsko fakulteto, specializacije ni bilo, zaposlili je niso, danes dela v Leku. Ena druga dela v Krki. In ni zdravnica, čeprav smo jo usposabljali za zdravnico. Ne vem, kako ne znamo tega videt. Človeka imamo v sistemu nekaj let, nekje dela prakso, pa potem ne more dobiti zaposlitve.</font><br/>
<font size="4">	Prej ste dali primer nevrologije. Jaz poznam primer nekaj let nazaj, so imeli eno krasno punco, specializacijo naredila iz nevrologije in je niso zaposlili in je zdaj lepo v tujini. Pa bi jo rabili in, predlagano je bilo takrat s strani, takrat še bivše direktorice, mislim, gospe Žvanove, da se jo zaposli in bi del svoje zaposlitve, polovično delala za trg, ker imajo pač take, bom rekla, ponujajo take storitve, ki jih lahko tudi prodajamo. Čeprav spet, kajne, imajo eni problem, zakaj se gremo tržno v, potem, ko odela vse svoje, lahko delajo tudi na trgu. Ker, kot ugotavljamo pri otroški srčni kirurgiji, recimo, nimamo dovolj pacientov. Namesto, da naši ljudje hodijo na Hrvaško k zobozdravniku in na vse živo, bi lahko, tako kot je že bilo, cela bivša Jugoslavija hodila v Klinični center pa v Ljubljano po storitve, kajne. Danes je pa obratno, danes pa naši ljudje tja hodijo, ker je tam ceneje in zavarovalnica tja plačuje, namesto da bi tukaj plačevala. </font><br/>
<font size="4">	Zato me v zvezi s tem zanima tudi to, kajne, ali podpirate več zavarovalnic? Glejte, pacient vplačuje, vsi vplačujemo v zdravstveni sistem in hočemo storitev. Tako kot je rekel kolega Pavšič, kajne, mene ne zanima, kdo bo plačal ali pa, od kje bo ta denar prišel, mene zanima, da imam jaz dobro storitev, ker sem plačeval za to in jaz se bom odločil, kam bom šel, zato je zame pogoj, da vsi javni zavodi in vsi koncesionarji objavijo tudi rezultate svojega dela in ljudje bodo na spletu prebrali, kdo ima kakšno smrtnost, kdo ima kakšno učinkovitost in se bodo odločili in šli tja, kjer je stvar učinkovita in zavarovalnica mora plačati temu, ali je to koncesionar ali je to javni zavod. In če bi stvar tako funkcionirala, bi se že tudi v javnih zavodih obrnili malo hitreje in bi že zdavnaj procese posodobili, prilagodili novim razmeram in tako naprej.</font><br/>
<font size="4">	Ko smo bili zadnjič na Zavodu za zdravstveno zavarovanje, so tudi predlagali letne preglede bolnišnic, s strani Računskega sodišča. Jaz mislim, da bi bilo to zelo na mestu. Računsko sodišče ima specialiste, zelo natančno pregledajo financiranje strank in kaj delamo. Vsak golaž, ki ga nekdo skuha, moramo ovrednotit. Mislim, da bi v zdravstvu ugotovili ogromno napak in nepravilnosti. Ampak imam še nekaj, bom potem, OK.</font><br/>
<br/>
<font size="4">	</font><b><font size="4">PREDSEDNIK DR. FRANC TRČEK:</font></b><font size="4"> Hvala, kolegica Jeraj, ker dovoliš, da te prekinem, ker smo 10 minut pred prekinitvijo drugega dela zaslišanja, bi dal besedo kandidatu, da odgovori na 8, 9 vprašanj, kolega Pavšiča in kolegice Jeraj. Nadaljevali bomo pa 10 minut po glasovanjih, predvideno nekje okrog 5ih popoldne.</font><br/>
<br/>
<font size="4">	</font><b><font size="4">ALEŠ ŠABEDER:</font></b><font size="4"> Hvala za besedo.</font><br/>
<font size="4">	Najprej odgovor gospodu Pavšiču. Prvi korak je zagotovo pogovor z, ki ga bom naredil kot, v kolikor bom izvoljen za ministra, je reševanje problematike družinskih zdravnikov, torej na tistih regijah in lokacijah, kjer trenutno je problem, Nazarje, osnovno zdravstvo Gorenjske, se pravi, to so prva žarišča in pa, prvi moj korak</font><br/>
<br/>
<b><font size="4">21. TRAK: (MK) – 8.40</font></b><br/>
<br/>
<font size="4">	(nadaljevanje) seznanitev z odprtimi zadevami in pa seznanitev z ekipo. To je prioriteta tega tedna. </font><br/>
<font size="4">	Zdravstvena zavarovalnica, ja, veliko govorimo o zdravstveni zavarovalnici, tudi sami kot izvajalci zdravstvenih storitev, kar javni zdravstveni zavodi oziroma zdravstveni zavodi smo. Velikokrat ugotavljamo, da je sistem rigiden, zbirokratiziran, ne bom rekel, da je nenaklonjen spremembam, ampak jih velikokrat težko sprejme. Poskušamo argumentirati zahteve, potrebe, spremembe. Gospa Jeraj je rekla upoštevanje demografskih sprememb. Drži. Tudi tega je bistveno premalo. In kot sem včeraj povedal, povečanje deleža prospektivnih programov in dejansko usmerjanja denarja v zdravstvene zavarovalnice v site segmente, kjer je nujno potreben. Zmeraj imamo vprašanje, tudi v mediji se velikokrat sprašujemo, so čakalne vrste, ljudje čakajo, denar pa ni porabljen. To je eden izmed ključnih razlogov, saj je delež prospektivnih programov prenizek in si preveč denarja zdravstvene zavarovalnici razdeli - pa bom zopet uporabil ta termin namenoma - po inerciji. </font><br/>
<font size="4">	Tako, da to so po mojem mnenju ključne stvari in pa del administrativnih obveznosti, ki jih danes ima zdravstveno osebje in pa zdravniki prenesti nenazadnje tudi en del na ZZZS oziroma zavod za zdravstveno zavarovanje. </font><br/>
<font size="4">	Standardi in normativi. Gospa Jeraj, ja, strinjam se. Tudi sam sem povedal v svojem programu. Ena izmed ključnih točk, da bomo enkrat v tej državi vedeli, kaj so standardi in normativi tako iz vidika medicinske opreme, drage medicinske opreme, potrebnega kadra. Zdaj, jaz bi prioriteto postavil nekoliko drugače. Najprej bi upošteval pravzaprav demografijo in pa gibanje demografskih trendov ter dejanskih potreb na trgu in temu prilagajal potem tudi normative oziroma dejansko potrebo zdravnikov na posameznih subspecialnostih. Zdaj, teorija v zdravstvu pravi, da so prioritete sledeče: na prvem mestu so ljudje, torej zdravniki in pa zdravstveno osebje, na drugem mestu so zdravila, na tretjem mestu je draga medicinska oprema in šele na četrtem mestu je infrastruktura in tako nekako moramo tudi mi postavljati prioritete glede na to, da sredstva so omejena in vedno bodo omejena. In mislim, da ta teorija še zmeraj drži, je stara še nekaj desetletij, ali pa verjetno tudi 100 ali več let, ampak medicinska stroka je še vedno prioriteta in tako bo ostala. Torej, prvi so ljudje in specialisti, drugo so zdravila in šele potem pride oprema in šele nazadnje pride infrastruktura in pa stavbe.</font><br/>
<font size="4">	Izrabljenost drage medicinske opreme, ja, že večkrat sem tudi javno povedal, zaključki, ki jih imamo v kliničnem centru, torej ugotovitev, kis mo jih, do katere smo prišli v kliničnem centru pa mislim, da se v drugih javnih zavodih kaj bistveno ne razlikujejo. Ja, draga medicinska oprema, operacijske dvorane, oprema, ki jo imamo na voljo ni v celoti izrabljena in ni dovolj racionalno izrabljena. Se strinjam z vami. Ugotovitev je povsem na mestu. Kje je problem? mi imamo skoncentrirano dejavnost v dopoldanskem času, torej v rednem delavniku, kjer je povprečna, tukaj pa govorim povprečna zasedenost in zopet na nivoju kliničnega centra, zasedenost drage medicinske opreme in pa operacijskih dvoran nekje tam 80-85 %, popoldan, zelo iskreno naglas povem, je tam nekje od 20 %, ponoči seveda deluje samo urgenca in nujne ekipe oziroma ekipe nujne medicinske pomoči. </font><br/>
<font size="4">	Strinjam se, da je potrebno to opremo, za katere je bilo plačano in bo še zmeraj plačano veliko denarja, bolj racionalno in bolj izkoristiti, seveda. </font><br/>
<font size="4">	Tukaj imamo problem, pa zopet se bom vrnil na to, kar sem povedal včeraj. Pravzaprav ne morem ljudi zadržati, pa tudi vodstva drugih bolnišnic ne morejo svojih strokovnjakov zadržati v popoldanskem času, saj nimam način, da bi ga plačal. Nadure mi je že tako ali tako izkoristil in v svojem prostem delovnem času pa torej dela pri zasebniku, ker mu izdamo soglasje, ker je izpolnil vse pogoje. </font><br/>
<font size="4">	Teza, da delajo pri privatnikih ljudje, ki so pod-produktivni v javnem zdravstvenem sistemu ne bo držala. Pri vsakem soglasju, ki ga podpišem, imam zraven tudi , če rečem temu, realizirano normo, ki jo nek zdravnik naredi. Pa ne boste verjela, kaj vam bom povedal. Tisti zdravniki, ki so v povprečju produktivnosti ali pa celo nad-produktivni, imajo bistveno več soglasij kot tisti, ki ne dosegajo svoje norme. Torej tisti, </font><br/>
<br/>
<b><font size="4">22. TRAK (VI) 8.45</font></b><br/>
<br/>
<font size="4">	(Nadaljevanje) ki dela veliko že v javnem zdravstvenem zavodu dela še popoldan pri zasebniku. Mogoče se sliši kontradiktorno, ampak tako je. So pa res v sistemu, veste v vsakem sistemu je Gaussova krivulja in tudi v zdravstvu je. Je pa zdravstveno osebje, ki je podproduktivno. In seveda to pa je naloga menedžmenta in seveda naloga predstojnikov, predvsem predstojnikov kliničnih oddelkov, da upravljajo  s temi človeškimi resursi tako, da so maksimalno izkoriščeni. Ne more direktor bolnišnice kontrolirati produktivnosti 8 tisoč ljudi, ampak gre ta odgovornost po hierarhiji navzdol do predstojnika kliničnega oddelka, ki mora svoj delovni program razpisati na nivo zdravnika in ne na nivo kliničnega oddelka. Ampak to so pač instituti in elementi, ki jih mora vsak menedžment oziroma vsaka bolnišnica tudi izvajati. </font><br/>
<font size="4">	Za dr. Noč vam bom pa kar zelo naglas in zelo javno povedal. Sam osebno sem sedel z njegovim predstojnikom in z njegovim direktorjem, ne enkrat, ampak večkrat, zato, da dr. Noč dobi večji obseg programa. Poznam problem in sam osebno sem se za to zavzemal. In s tem se tudi mislim, da smo naredili pozitiven korak naprej in je dr. Noč dobil večji obseg programa. </font><br/>
<font size="4">	Dvig produktivnosti, ja, delamo na dvigu, to tudi v Kliničnem centru na dvigu produktivnosti ravno na način, kot sem vam povedal. Torej, spuščanje odgovornosti na nivo kliničnega oddelka, opredelitev plana delovnega programa na nivoju zdravnika, potem osebne izkaznice posameznega zdravnika in pa ambulante. Transparentnost je tista ključna beseda, ki jo potrebuje vsak javni zdravstveni zavod in skozi transparentnost lahko tudi zasledujemo produktivnost. Seveda ni to proces, ki bi se zgodil čez noč, ampak je treba tudi delno spremeniti kulturo. </font><br/>
<font size="4">	Družinski zdravniki, popolnoma se strinjam z vami, tudi sam sem to potrdil. Kdo bo pa šel, kdo bo pa sprejel specializacijo družinskega zdravnika, če vsak dan posluša kakšne so obremenitve, kako zdravniki odhajajo. In ko sem včeraj povedal, pa ni floskula, ampak v eni besedi, dvigniti moramo atraktivnost tega poklica. Mladi morajo videti v tem osebni razvoj in tudi poklicni razvoj, da se bodo odločali za specializacijo družinskih zdravnikov. Vsi bi želeli v tiste bolj atraktivne sfere, kot so kardiovaskularni kirurgi, pa kardiologi in tako naprej. Vedno manj pa je interesentov za nivo družinskih zdravnikov. </font><br/>
<font size="4">	Preplačila žilnih opornic, sem vedel, da me boste to vprašali, pa sem si cene ven potegnil, pa dovolite, da vam jih preberem. Kupujemo sledeče stente, stent Promus primerjavo imam s švedskim katalogom, ki je vedno nekako osnova, stane v švedskem katalogu tisoč 275 švedskih kron, to je preračunano približno 120 evrov, naša trenutna cena po pogodbi znaša 148 evrov plus DDV. Cena v drugih bolnišnicah je po bazi Intravizor 10 evrov višja, kot pri nas, torej je to nekje cena, ki se trenutno dosega v Sloveniji. Stent Orsiro ima v švedskem katalogu ceno tisoč 520 švedskih kron, kar znaša 155 evrov. Daljše dimenzije pa imajo ceno tisoč 932 švedskih kron, kar je 179 evrov. Naša nova pogodbena cena, očitno je bil zaključen javni razpis, je pa 190 evrov plus DDV. V drugih bolnišnicah je cena približno 20 evrov višja kot v Kliničnem centru. In potem še tretji, govorim o najpogostejših, je pa stent Alfa, ki ga pa ni v švedskem katalogu, kjer pa je trenutno naša cena 175 evrov, očitno zaradi specifike ga kupujemo samo pri nas. Druge bolnišnice v Sloveniji ga ne kupujejo, zato vam žal ne morem dati primerjave z drugimi bolnišnicami. </font><br/>
<font size="4">	Kar se tiče prihrankov iz naslova nabave materiala imam za dve strani prihrankov napisanih, pa če želite vam jih lahko tudi detajle prezentiram oziroma samo tiste največje blagovne skupine, kjer pravzaprav so evidentni prihranki. Recimo, področje služba za nabavo medicinsko potrošnega materiala na podlagi razpisov, ki so bili zaključeni z 2019 približno 170 tisoč ocenjenih prihrankov. Potem reagenti za Klinični inštitut za klinično kemijo in biokemijo nov dogovor približno 30 % znižanja cen. Potem od večjih, služba za nabavo zdravil, zdravila so ena izmed največjih kategorij v nabavi in samo v Kliničnem centru znašajo na nivo lanskega leta približno 80 milijonov evrov, </font><br/>
<br/>
<b><font size="4">23. TRAK: (DAG) - 8.50</font></b><br/>
<br/>
<b><font size="4">	</font></b><font size="4">(nadaljevanje) je bila znižana cena za milijon 200, največje znižanje je bilo pri nabavi zdravil in flexi map. Zaradi znižane cene je bil dosežen letni prihranek približno 500 tisoč evrov. Potem znižane cene nekega drugega zdravila, da ne bom delal marketinga proizvajalcem, znižana cena za 300 tisoč evrov, prihranek na letnem nivoju govorim. Potem imamo še eno zdravilo, prav tako za 300 tisoč evrov znižanje cen, potem cene farmacevtskih substanc, letni prihranek približno 240 tisoč evrov. To so prihranki lanskega leta. Pogajanja z dobavitelji so vedno tekoči proces. Lahko pogledamo samo zadnje obdobje, nikoli pa ne moremo reči, danes in ta trenutek sem znižal cene za toliko, a veste, to je vedno, kako naj rečem temu, angleško »ongoing process«, torej, vedno je potrebno pogajanje z dobavitelji. </font><br/>
<font size="4">	Javna naročila. Ja, se strinjam z vami, da zasebniki velikokrat kupijo ceneje. Mogoče se bo slišalo zdaj neumno, ampak tudi če bi v javnih zdravstvenih zavodih enako postopali, pogajanja ena na ena z dobavitelji, bi verjetno marsikatero ceno lahko znižali in kupili nekoliko ceneje. Lahko vam pa povem zaključek, da smo pravzaprav, ko sem primerjal blagovne skupine, ki so se prej kupovale na naročilnice in jih zdaj kupujemo na javna naročila, takoj, ko neka blagovna skupina preide po načinu nabave na javno naročilo, se cene znižajo v povprečju, govorim v povprečju, za približno 10 odstotnih točk. Torej, iz naročilnic na javno naročilo je že padec; če bi imeli to možnost pogajanja ena na ena, bi verjetno še dodatno dosegli nižje cene. Se pravi, tudi tu so, ja, se strinjam z vami, so rezerve in je treba še veliko na tem delati, da pridemo do teh prihrankov.</font><br/>
<br/>
<font size="4">	</font><b><font size="4">PREDSEDNIK DR. FRANC TRČEK: </font></b><font size="4">Žal vas moram prekiniti, ker smo že dve minuti podaljšali, čez osem minut se začne seja. Nadaljevali bomo deset minut po zaključku glasovanj tukaj; seveda moramo danes priti do konca tega zaslišanja. Hvala. </font><br/>
<br/>
<font size="4">(Seja je bila prekinjena ob 8.52.) </font>
</root>