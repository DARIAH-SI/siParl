<root>
<h5 class="label"><span>Vsebina zapisa seje</span></h5><div align="center">
<p><b><font size="4">REPUBLIKA SLOVENIJA</font></b><br/>
<b><font size="4">DRŽAVNI ZBOR</font></b><br/>
<b><font size="4">MANDATNO-VOLILNA KOMISIJA</font></b><br/>
<b><font size="4">30. seja</font></b><br/>
<br/>
<b><font size="4">(13. maj 2021)</font></b></p></div><br/>
<b><font size="4">Sejo je vodil Ivan Hršak, predsednik komisije.</font></b><br/>
<b><font size="4">Seja se je začela ob 9.02.</font></b><br/>
<br/>
<b><font size="4">1. TRAK: (ŠZ)</font></b><br/>
<br/>
<font size="4">	</font><b><font size="4">PREDSEDNIK IVAN HRŠAK:</font></b><font size="4"> Pričenjam 30. sejo Mandatno-volilne komisije. Vse članice in člane komisije, vabljene ter ostale prav lepo pozdravljam!</font><br/>
<font size="4">	Obveščam vas, da so zadržani in se seje ne morejo udeležiti gospod Ferenc Horváth, na seji pa kot nadomestne članice oziroma člani s pooblastilom sodelujejo Branko Simonovič nadomešča Franca Juršo, mag. Dejan Židan nadomešča mag. Bojano Muršič, Nik Prebil nadomešča Braneta Goluboviča in Mateja Udovč je iz kvote SMC.</font><br/>
<font size="4">	S sklicem seje ste prejeli naslednji dnevni red: 1. Predloga za izvolitev v sodniški funkciji na sodniški mesti okrožnih sodnikov na Delovnem in socialnem sodišču v Ljubljani. 2. Predlog za izvolitev v sodniško funkcijo na sodniško mesto okrožnega sodnika na Okrožnem sodišču v Novi Gorici. 3. Predlog sklepa o imenovanju članov Sveta za elektronske komunikacije Republike Slovenije. 4. Predlog sklepa o ugotovitvi prenehanja mandata članu Nadzornega sveta RTV Slovenija. 5. Ugotovitev prenehanja mandata sodnika porotnika Delovnega sodišča v Mariboru. </font><br/>
<font size="4">	7. maja 2021 sem predlagal razširitev dnevnega reda seje z naslednjimi točkami in sicer A1. Predlog za izvolitev kandidata za sodnika na Sodišču Evropske unije v Luksemburgu, 6. Predlog sklepa o spremembah Sklepa o sestavi in imenovanju predsednika, podpredsednika, članov in namestnikov članov Preiskovalne komisije o ugotavljanju odgovornosti nosilcev javnih funkcij na programu otroške kardiologije ter področju nabav in upravljanja z medicinsko opremo in zdravstvenim materialom, 7. Predlog sklepa o spremembah Sklepa o sestavi in imenovanju predsednika, podpredsednika, članov in namestnikov članov Preiskovalne komisije o ugotavljanju zlorab in negospodarnega ravnanja v DUTB in 8. Seznanitev z opravljanjem dejavnosti poslanca Gregorja Židana in izvajanjem 13. člena Zakona o poslancih.</font><br/>
<font size="4">	Želi kdo v imenu svoje poslanske skupine predstaviti stališče o predlogih za razširitev dnevnega reda? (Ne.) Če ne, bomo prešli na glasovanje o predlagani razširitvi dnevnega reda seje z novo A1 točko.</font><br/>
<br/>
<b><font size="4">2. TRAK: (ŠZ) – 9.05</font></b><br/>
<br/>
<font size="4">	(nadaljevanje) Glasujemo.</font><br/>
<font size="4">	Kdo je za? (14 članov.) Kdo je proti? (Nihče.)</font><br/>
<font size="4">	Ugotavljam, da je sklep sprejet. </font><br/>
<br/>
<font size="4">	Glasujemo o predlagani razširitvi dnevnega reda seje za novo 6. točko. Glasujemo.</font><br/>
<font size="4">	Kdo je za? (12 članov.) Kdo je proti? (Nihče.)</font><br/>
<font size="4">	Ugotavljam, da je sklep sprejet. </font><br/>
<br/>
<font size="4">	Prehajamo na glasovanje o predlagani razširitvi dnevnega reda z novo 7. točko. Glasujemo.</font><br/>
<font size="4">	Kdo je za? (12 članov.) Kdo je proti? (Nihče.)</font><br/>
<font size="4">	Ugotavljam, da je sklep sprejet.</font><br/>
<br/>
<font size="4">	Glasujemo še o predlagani razširitvi dnevnega reda z novo 8. točko. Glasujemo.</font><br/>
<font size="4">	Kdo je za? (12 članov.) Kdo je proti? (1 član.)</font><br/>
<font size="4">	Ugotavljam, da je sklep sprejet. </font><br/>
<br/>
<font size="4">	Nekatera gradiva za današnjo sejo ste prejeli v varovani predal v sistem UDIS, saj vsebujejo osebne podatke, ki so varovani na podlagi zakona. V kolikor jih nameravate navajati oziroma v zvezi z njimi sprožati vprašanja, vas prosim na predhodno opozorilo, saj moram v takem primeru v skladu s 101. členom Poslovnika sejo zapreti za javnost. </font><br/>
<font size="4">Postopkovno Andreja Zabret, izvoli.</font><br/>
<br/>
<b><font size="4">	ANDREJA ZABRET (PS LMŠ):</font></b><font size="4"> Ja, hvala za besedo predsednik. </font><br/>
<font size="4">Spoštovane kolegice, spoštovani kolegi!</font><br/>
<font size="4">	Poslovnik Državnega zbora je jasen. Ob razdelitvi mest v delovnih telesih je potrebno upoštevati velikost posamezne poslanske skupine in razmerje med poslanci in poslankami koalicije ter opozicije. Kot vemo koalicija s podporo poslanskih skupin DeSUS in SNS štirim nepovezanim poslancem namerno odreka članstvo v delovnih telesih. Tudi v tem današnjem odboru. Pri tem pa si neupravičeno prisvajajo mesta, ki jim ne pripadajo. Na ta način ima vladajoča koalicija nesorazmerno večje število glasov v delovnih telesih, od tistega ki bi odražal dejanska razmerja. To pa postavlja pod vprašaj legitimnost odločanja delovnih teles, tudi današnjega MVK-ja. Zato v LMŠ predlagamo, da predsednik, sejo prekinete in jo nadaljujejo potem, ko kolegi dosežejo dogovor, ki bo odpravil ta neustaven položaj. Namreč jasno je potrebno povedati spoštovani predsednik, z vsem dolžnim spoštovanjem, v kolikor seje ne prekinete, posredno tudi vi kot predsednik podpirate potencialno protiustavnost oziroma nezakonitost današnjega odločanja. To pa predvidevam, da si kot odgovorna oseba in kot poslanec tega ne želite. V kolikor seja ne bo prekinjena, jo bomo v LMŠ zaradi nerešenega vprašanja razdelitve mest v delovnih telesih, na podlagi Poslovnika sejo tudi obstruirali.</font><br/>
<br/>
<font size="4">	</font><b><font size="4">PREDSEDNIK IVAN HRŠAK:</font></b><font size="4"> Hvala.</font><br/>
<font size="4">	Sejo ne bom prekinil, bomo nadaljevali. Do zdaj so isto na vseh odborih in komisijah se nadaljevalo. Je pa kakor sem seznanjen je koalicija pripravila predlog za popolnitev teh matičnih delovnih teles in takoj ko bo, bo potem normalno steklo delo naprej.</font><br/>
<font size="4">Sedaj pa prehajamo na 1.a točko. </font><br/>
<font size="4">Maša Kociper, izvoli.</font><br/>
<br/>
<b><font size="4">	MAŠA KOCIPER (PS SAB):</font></b><font size="4"> Spoštovani predsednik, tudi jaz imam postopkovni predlog in sicer, če že ne boste prekinili sejo predlagam, da vsaj spoštujete četrti odstavek 33. člena Poslovnika Državnega zbora, ki določa to, kar je omenila tudi kolegica in sicer, da morajo biti v vsakem delovnem telesu, tudi v tem, ki je zelo pomemben, ima tudi danes na dnevnem redu pomembna glasovanja, posamezne poslanske skupine sorazmerno zastopane, predvsem pa mora biti zagotovljeno razmerje med poslanci vladajoče koalicije in poslanci opozicije. </font><br/>
<font size="4">Jaz bi predlagala, da potem sej ne dovolite enemu od poslancu SMC, da danes glasuje,</font><br/>
<br/>
<b><font size="4">3. TRAK: (ŠZ) – 9.10</font></b><br/>
<br/>
<font size="4">	(nadaljevanje) zato ker če se to ne dovoli poslancem iz Poslanske skupine Nepovezanih, potem bi morali isti vatli veljati za vse. Poslanska skupina SMC  ima pet poslancev, na tem odboru oziroma komisiji pa jo zastopata dva poslanca. V Poslanski skupini SAB imamo pet poslancev in enega predstavnika in tudi druge primerljive velike poslanske skupine imajo isto. Tako, da prosim, da zagotovite spoštovanje Poslovnika in če bomo že glasovali, potem naj glasujemo vsaj v sorazmerju z velikostjo posamezne poslanske skupine, sicer pa spet, kot je bilo že rečeno boste morda prispevali k temu, da bodo vsa danes potrjena imenovanja potencialno protiustavna. Mi imamo tukaj nekaj glasovanj, kjer bi z pravilnim zastopanjem lahko opozicija dobila svoje kandidate. Ta opozicija ima trenutno več članov kot koalicija, zato prosim, da zagotovite spoštovanje poslovnika. </font><br/>
<font size="4">	Hvala lepa. Aja, samo še to, Poslanska skupina SAB ne bo obstruirala sej, nasprotujemo pa takemu načinu delovanja.</font><br/>
<br/>
<b><font size="4">	PREDSEDNIK IVAN HRŠAK:</font></b><font size="4"> No, jaz ostajam pri povedanem, kar sem povedala prej Andreji Zabret, da je predlagan predlog s strani koalicije, da se bo to v najkrajšem možnem času popolnilo tako kot je to potrebno, čeprav v Poslovniku Državnega zbora piše, da lahko nepovezani poslanci imajo člane v delovnih telesih. Ampak ne glede nato, kot sem slišal je pripravljenost, je že pripravljen predlog da se bo kljub temu, tej besedici lahko, bodo zagotovljena mesta v delovnih telesih tudi nepovezanim poslancem. </font><br/>
<font size="4">Violeta Tomić.</font><br/>
<br/>
<font size="4">	</font><b><font size="4">VIOLETA TOMIĆ (PS Levica):</font></b><font size="4"> Hvala lepa, predsednik.</font><br/>
<font size="4">	Jaz podpiram predlog kolegic pred mano. Seveda četrti stavek 33. člena Poslovnika je jasen in to protiustavno in v nasprotju s Poslovnikom stanja traja že zelo dolgo. Jaz konkretno na Odboru za kulturo sem izgubila dva poslanca, dobila pa sem nazaj ne dva nepovezana, ker sta oba nepovezana, ampak enega iz SMC-ja, kar je nedopustno, spet ste dobili en glas več v delovnem telesu. In tole, kar bomo danes razpravljali je potencialno protiustavno in nezakonito, kajti izglasovali si boste svoje kandidate. Poudarjam spoštovani predsednik, da gre za vašo poslansko skupino DeSUS, ki ima nesorazmerno preveč ljudi v delovnih telesih in ravno tako Stranka modernega centra. To stanje je nevzdržno in mislim, da ko pravite v najkrajšem možnem času boste nam končno popolnili delovna telesa tako, kot se spodobi in tako kot tudi je praksa parlamentarna, vendar bi pričakovala od vas, če že ne želite prekiniti seje, pa je moj proceduralni predlog, da jo prekinete do takrat, kdaj to bo, kajti v tem času se lahko naredi zelo, zelo veliko zelo dolgotrajne škode, kajti imamo pred sabo imenovanja, ki bodo vezana na ne eno leto, ampak na mandate tudi petih let. In z enim vašim zamudnim ali pa recimo s tem, da ne izpolnite naših zahtev po prekinitvi seje, lahko za pet let naredite ogromno škode. Ali boste sprejeli to odgovornost je pa res na vas.</font><br/>
<font size="4">	Hvala.</font><br/>
<br/>
<font size="4">	</font><b><font size="4">PREDSEDNIK IVAN HRŠAK: </font></b><font size="4">Matjaž Han, postopkovno.</font><br/>
<br/>
<font size="4">	</font><b><font size="4">MATJAŽ HAN (PS SD):</font></b><font size="4"> Ja, jaz imam en proceduralni predlog. </font><br/>
<font size="4">Zdaj, dejstva so pač takšna kakršna so, Poslovnik imamo in dejstvo je da pač glede na situacijo in glede na število strank zdaj in na odstope in prestope, ta MVK bom rekel na nek način ne izraža, bom rekel na nek način politično voljo v tem Državnem zboru. Ampak ker razumem nekatere stvari, bi pa vendarle prosil, da mogoče, glede na to, da ste rekel predsednik, da veste da je bil podan predlog za to, da se ta zadeva reši, verjetno jutri bo na kolegiju in ker imamo danes zelo pomembna glasovanja, kadrovska glasovanja in to govorimo o ljudeh z integriteto, z bom rekel izkušnjami in tako naprej, bi bilo mogoče bolj modro, da to prestavimo na ponedeljek zjutraj pred sejo in lahko potem glasujemo o ne vem, o izvolitvi kandidata za sodnika za sodišče Evropske unije, ker v nasprotnem primeru, danes vam pade, bo padel verjetno zaradi tega, </font><br/>
<br/>
<b><font size="4">4. TRAK: (ŠZ) – 9.15</font></b><br/>
<br/>
<font size="4">	(nadaljevanje) ker imajo določeni poslanci ali pa določene politične stranke preveč število ljudi v tem MVK-ju. In mi se igramo z, bom rekel / nerazumljivo/ nekaterim pomembnih ljudi v tej državi, ki kandidirajo na pomembne inštitucije v Evropi. Jaz bi predlagal predsednik, da če je možno, da pa vsaj te točke odmaknemo, ki govorijo o glasovanju za pomembne funkcije in pa druge, ne vem, če želite tudi Židana in tako naprej, to kar imamo, brez problema danes o tem razpravljamo. Da pa te pomembne točke damo mogoče na ponedeljek in potem lahko tudi na MVK-ju, na Državnem zboru s takšno ali drugačno večino potem to sprejmemo, ampak občutek vseh nas bo pa po moje boljši in jasnejši. </font><br/>
<font size="4">	Hvala lepa.</font><br/>
<br/>
<font size="4">	</font><b><font size="4">PREDSEDNIK IVAN HRŠAK:</font></b><font size="4"> Hvala.</font><br/>
<font size="4">	Tam bi odgovoril Violeti Tomić, ko je omenjala tudi Desus. Desus je dal svoj predlog treh članstev, v treh delovnih telesih smo se mi odrekli in to / oglašanje iz dvorane/ ja in to smo dali svoje. Zdaj sem rekel, da je pripravila tudi koalicija predlog, zdaj ne vem ali ste ga že videli to ne vem, skratka, vse tisto kar pripada, kar bo pripadalo nepovezanim poslancem boste dobili v najkrajšem možnem času. In danes imamo seveda na dnevnem redu »glih« 1a. točko ki je zelo važna, predsednik države nam je dal predlog za izvolitev kandidata za sodnika na Evropskem sodišču in da bomo to zavlekli, zadeva se že predolgo vleče in mislim, da ni korektno, da jo še odlagamo.</font><br/>
<font size="4">Izvoli, Danijel Krivec.</font><br/>
<br/>
<font size="4">	</font><b><font size="4">DANIJEL KRIVEC (PS SDS):</font></b><font size="4"> Ja, hvala za besedo, spoštovani predsednik. </font><br/>
<font size="4">	Jaz predlagam, da sejo nadaljujemo, kajti noben predlog ni prišel naprej, da bi se seja kakorkoli spreminjala ali prekinjala. V neko pojasnilo zato, da smo vsi konsistentni bi pa rad prebral, ker se vsi sklicujete na Poslovnik in 33. člen, tudi peto alinejo, ne samo četrto o kateri vsi vi govorite. In ta pravi, pri sestavi delovnih teles in določanju funkcij v njih lahko kolegij upošteva tudi poslansko skupino nepovezanih poslancev. In pravi lahko, o tem je govoril tudi dr. Pirnat v Odmevih in je povedal, da s tem ni nič narobe, tako da jaz predlagam, da sejo nadaljujemo in da to zaključimo.</font><br/>
<br/>
<font size="4">	</font><b><font size="4">PREDSEDNIK IVAN HRŠAK:</font></b><font size="4"> Hvala. </font><br/>
<font size="4">Kolegica Andreja Zabret.</font><br/>
<br/>
<font size="4">	</font><b><font size="4">ANDREJA ZABRET (PS LMŠ):</font></b><font size="4"> Ja, hvala za besedo. </font><br/>
<font size="4">	Zdaj to, da je koalicija pripravila razrez delovnih teles me sicer zelo veseli, vendar mi tega še nismo videli in glede nato, da ta razrez še ni narejen je danes še vedno situacija takšna kot je, se pravi gre za potencialno protiustavnost in tudi nezakonitost današnjega odločanja. In če je ta razrez narejen, se pravi da lahko zadevo zelo hitro in enostavno rešimo in bi bilo pošteno po eni strani, da prestavimo za tistih nekaj dni in potem vsi skupaj to zadevo rešimo tako kot je treba. Tako, da jaz še enkrat predlagam, da se seja prekine in jo nadaljujemo po tem razrezu, ko pravite da je pripravljen, tako da jaz tukaj ne vidim nobenih težav, da se govorimo in je vprašanje lahko enega, dveh, treh dni. Zdaj v nasprotnem primeru pa pač če seja ne bo prekinjena, pa pač v LMŠ pri taki uzurpaciji zakonodajne veje oblasti res ne moremo sodelovati in napovedujemo obstrukcijo. </font><br/>
<br/>
<font size="4">	</font><b><font size="4">PREDSEDNIK IVAN HRŠAK:</font></b><font size="4"> Hvala. </font><br/>
<font size="4">Maša Kociper, postopkovno.</font><br/>
<br/>
<font size="4">	</font><b><font size="4">MAŠA KOCIPER (PS SAB):</font></b><font size="4"> Ja, spoštovani predsednik, jaz predlagam, da spoštujete ali pa upoštevate res kompromisni predlog kolega Hana. </font><br/>
<font size="4">Jaz bi ga nadgradila in bi rekla, tudi če ne želite prekiniti sejo, dajte se odločanje o prvi točki dnevnega reda preložiti na naslednjo sejo. To je 1a. točka, Predlog za izvolitev kandidata za sodnika na sodišču Evropske unije v Luksemburgu. Mi bi, če bi imeli to zastopanost tako kot je treba tega kandidata izvolili, kar je očitno ugotovil tudi predsednik republike, ki je tega kandidata predlagal. Če bi DeSUS bil opozicija, tako kot trdi bi bil ta kandidat izvoljen. Če bi SMC imel samo enega kandidata in če bi nepovezani imeli enega poslanca bi bil ta kandidat izvoljen. To je ugotovil tudi predsednik republike, zdaj bo pa ta kandidat padel samo zato, ker nismo trenutno pravilno zastopani. </font><br/>
<br/>
<b><font size="4">5. TRAK: (ŠZ) – 9.20</font></b><br/>
<br/>
<font size="4">	(nadaljevanje) Dajte prosim vsaj to točko prestaviti na naslednjo sejo in dajmo vse druge sodnike, Gregorja Židana, te izvolitve v te svete za telekomunikacije in tako naprej narediti, to pa prenesti na naslednjo sejo. Ne moremo se tako s strokovnjaki zafrkavati.</font><br/>
<br/>
<b><font size="4">	PREDSEDNIK IVAN HRŠAK:</font></b><font size="4"> Hvala.</font><br/>
<font size="4">	Maša Kociper, jaz bi te opozoril, da se ne spuščaš v Poslansko skupino Desus, ki je mi smo. Mi vemo kje smo, mi glasujemo v Državnem zboru razumno. Če pomeni, da smo v opoziciji ne pomeni, da bomo podpirali tudi vse slabe predloge. </font><br/>
<font size="4">Zdaj ima pa besedo Anja Bah Žibert. Anja Bah Žibert, ne? Danijel Krivec.</font><br/>
<br/>
<font size="4">	</font><b><font size="4">DANIJEL KRIVEC (PS SDS):</font></b><font size="4"> Ja, hvala. </font><br/>
<font size="4">	Še na nekaj bi opozoril. Glejte, kolegi strinjali ste se z dnevnim redom, s širitvami, zdaj pa problematizirate točke. Jaz predlagam predsednik, da nadaljujemo sejo. Potrdili smo dnevni red, potrdili smo razširitev, zdaj se pa problematizirajo stvari, tako da je to nepotrebna, bi rekel galama in ustvarjanje nekega vtisa, da je nekaj narobe.</font><br/>
<br/>
<font size="4">	</font><b><font size="4">PREDSEDNIK IVAN HRŠAK:</font></b><font size="4"> Še zadnji postopkovni, Gregor Perič.</font><br/>
<br/>
<font size="4">	</font><b><font size="4">GREGOR PERIČ (PS SMC):</font></b><font size="4"> Ja, hvala lepa, gospod predsednik. </font><br/>
<font size="4">Kolegice in kolegi!</font><br/>
<font size="4">	Jaz bi tudi predlagal, da se premaknemo naprej, ker se tukaj zdaj začenjamo že vrteti v krogu. Bi pa rad opozoril tudi, da je povsem deplasirano ali pa bom rekel drugače, dajte zamenjati tiste kristalne krogle, ki vam pravijo kako bo kdo glasoval in kako ne bo, ker mislim da to pa ni vmesno, da napovedujete kako bo nekdo v prihodnje glasoval in zato ker neka napoved vaša se vam zdi, da bo taka, je potrebno točko umakniti. Dajmo nehati, pa če je že problem, dajmo če je taka težava še en postopkovni predlog, da…</font><br/>
<br/>
<font size="4">	</font><b><font size="4">PREDSEDNIK IVAN HRŠAK:</font></b><font size="4"> Prosim, tišina.</font><br/>
<br/>
<b><font size="4">	GREGOR PERIČ (PS SMC):</font></b><font size="4"> …glasujemo o temu ali točko umaknemo ali ne umaknemo, ampak nehajmo se tukaj delati norca drug iz drugega.</font><br/>
<font size="4">	Hvala.</font><br/>
<br/>
<font size="4">	</font><b><font size="4">PREDSEDNIK IVAN HRŠAK:</font></b><font size="4"> Maša Kociper.</font><br/>
<br/>
<font size="4">	</font><b><font size="4">MAŠA KOCIPER (PS SAB):</font></b><font size="4"> Predsednik, prosim jaz v okviru seje vas vikam, prosim, če bi vi vikali tudi mene. Maša Kociper ti si in tako naprej, mi ni všeč. </font><br/>
<font size="4">Jaz še enkrat pravim, ne glede na to kdo bo kako glasoval, DeSUS trdi da je opozicija. Če rečem, da vedno glasujete s koalicijo ne rečem nič narobe, tako da ne se počutiti prizadetega. To so dejstva. Ampak še enkrat prosim, samo prvo točko dajmo preložit na drugič. Ne glede na to kdo bo glasoval, bomo imeli dober občutek, da pri tako pomembnem imenovanju smo imeli delovno telo zastopano tako kot je potrebno. Prosim.</font><br/>
<br/>
<font size="4">	</font><b><font size="4">PREDSEDNIK IVAN HRŠAK: </font></b><font size="4">Dobro. Hvala. </font><br/>
<br/>
<font size="4">Prehajamo na </font><b><font size="4">A1. TOČKO DNEVNEGA REDA - PREDLOG ZA IZVOLITEV KANDIDATA ZA SODNIKA NA SODIŠČU EVROPSKE UNIJE V LUKSEMBURGU</font></b><font size="4">, ki ga je Državnemu zboru predložil predsednik Republike Slovenije. </font><br/>
<font size="4">Predlog ste članice in člani zaradi varstva podatkov prejeli v varovani predal v sistemu UDIS. K tej točki dnevnega reda je vabljen Urad predsednika Republike Slovenije, seje se udeležuje gospa Nataša Kovač, generalna sekretarka v Uradu predsednika Republike Slovenije, ki jo prav lepo pozdravljam.</font><br/>
<font size="4">Uvodna pojasnila. V skladu s 6. členom zakona o predlaganju kandidatov iz Republike Slovenije za sodnike mednarodnih sodišč, se predsednik Republike Slovenije po pridobitvi mnenja vlade in sodnega sveta do prijavljenih kandidatur za kandidata sodnika mednarodnega sodišča opredeli ter posreduje predloge potrebnega števila kandidatov za izvolitev v Državnemu zboru, lahko pa predlaga tudi več kandidatov, kot je potrebno po pravilih mednarodnega sodišča. Predsednik republike na podlagi 6. člena navedenega zakona Državnemu zboru predlaga, da za kandidata za sodnika na sodišču Evropske unije v Luksemburgu izvoli dr. Marka Ilešiča. Predlog je obrazložen, priloženi sta mu tudi mnenji vlade in sodnega sveta. Na podlagi prvega odstavka 7. člena navedenega zakona izvoli Državni zbor kandidata za sodnika mednarodnega sodišča s tajnim glasovanjem, z večino glasov vseh poslancev. </font><br/>
<font size="4">Želi gospa Nataša Kovač, generalna sekretarka, predlog dodatno obrazložiti? (Da.) </font><br/>
<font size="4">Izvolite, beseda je vaša.</font><br/>
<br/>
<b><font size="4">NATAŠA KOVAČ:</font></b><font size="4"> Hvala lepa, gospod predsednik.</font>
<ul>
<ul><font size="4">Poslanke in poslanci, lep pozdrav!</font></ul>
</ul>
<font size="4">Predsednik republike je s strani ministrice za pravosodje prejel kandidature sedmih kandidatov za mesto, ki se bo sicer izpraznilo v oktobru letošnjega leta. Mesto sodnika sodišča Evropske unije v Luksemburgu. Kandidati so, prijavljeni so bili dr. Maja Brkan, redni prof. Anže Rubežnik, dr. Marko Ilešič, Miro Prek, Ana Stanič, prof. dr. Verica Trstenjak in prof. Jure Vidmar.</font><br/>
<br/>
<b><font size="4">6. TRAK: (ŠZ) – 9.25</font></b><br/>
<br/>
<font size="4">	(nadaljevanje) Predsednik republike je v skladu z zakonom zaprosil za mnenje vlado in sodni svet, njuni mnenji sta priloženi v kandidaturi. Pred opravljenimi posvetovanji z vodji poslanskih skupin so od kandidatur odstopili gospod Miro Prek v januarju letos, dr. Maja Brkan v februarju letos in prof. dr. Verica Trstenjak marca letos. Na podlagi mnenj in stališč in presoje kandidatur se je predsednik republike odločil, da v izvolitev predlaga dr. Marka Ilešiča doktorja znanosti iz področja prava, izkušenega in uglednega sodnika sodišča Evropske unije v Luksemburgu in večkratnega predsednika senatov tega sodišča. Dr. Marko Ilešič je eden najuglednejših pravnih strokovnjakov, ki poleg opravljene sodniške funkcije opravlja tudi izjemno pomembno delo v mednarodnih kot tudi domačem pravni javnosti in okolju z bogatim akademskimi in vodstvenimi izkušnjami. Od leta 2004 je sodnik sodišča Evropske unije, kjer uživa izjemen in nesporen ugled in spoštovanje. Je večkratni predsednik senatov tega sodišča, kolegi sodniki so ga kot prvega med sodniki z novih držav Evropske unije dvakrat zapored izvolili za predsednika senata petih sodnikov. Je eden izmed štirih sodnikov tega sodišča, ki je bil v zadnjih 16-ih letih največkrat določen za sodnika poročevalca v nekaterih najodmevnejših in najpomembnejših zadevah pred velikim senatom. </font><br/>
<font size="4">Tako je bil med drugim, kot je povedal tudi na javni predstavitvi v predsedniški palači sodnik poročevalec v izjemno pomembni sodbi / nerazumljivo/ s katero je sodišče odločilo o tako imenovani pravici do pozabe, nanašajoči se na uporabo osebnih podatkov internetnih ponudnikov. Sodba je imela in ima dolgoročne posledice in je osnova tudi za sprejem ustrezne evropske zakonodaje na področju varstva osebnih podatkov. Pred nastopom sedanje funkcije je bil izreden profesor za civilno, gospodarsko in mednarodno zasebno pravo, ter prodekan in dekan pravne fakultete v Ljubljani. Tako se že več kot 30 let ukvarja s pravnimi področji iz katerih izhaja tudi večina sporov Evropskega sodišča. Ta področja je obdeloval tudi teoretično, kar je razvidno tudi iz bogate bibliografije, ki obsega več kot, blizu 450 enot. Veliko angažiranosti posveča skrbi za prenašanje izkušenj in znanja tudi v Slovenijo z objavljanjem prispevkov v slovenskem pravnem tisku z javnimi nastopi, predvsem pa z nudenjem možnosti izpopolnjevanja številnim mladim pravnikom iz Slovenije. Aktivno obvlada angleški, francoski, hrvaški, italijanski, nemški, poljski in srbski jezik. Pasivno pa latinski, portugalski, španski in vse slovanske jezike. Z morebitno izvolitvijo bi tako nemoteno nadaljeval svoje sodniško delo, saj zanj preizkus pred odborov 255 ni potreben.</font><br/>
<font size="4">Na podlagi navedenega izjemnega strokovnega znanja in izkušenj, izkazanega odličnega poznavanja strokovnega področja dela sodišča Evropske unije in visokega ugleda in spoštovanja, ki ga uživa, predsednik republike Državnemu zboru predlaga, da dr. Marka Ilešiča izvoli za kandidata za mesto sodnika sodišča Evropske unije v Luksemburgu. </font><br/>
<font size="4">	Hvala lepa.</font><br/>
<br/>
<b><font size="4">	PREDSEDNIK IVAN HRŠAK:</font></b><font size="4"> Najlepša hvala za to dodatno obrazložitev. </font><br/>
<font size="4">Sedaj pa odpiram razpravo članic in članov komisije. Želi kdo o tem razpravljati? (Da.)</font><br/>
<font size="4">Izvoli, Matjaž Han.</font><br/>
<br/>
<b><font size="4">	MATJAŽ HAN (PS SD):</font></b><font size="4"> Hvala lepa.</font><br/>
<font size="4">	Kljub temu, da vem, da gre za tajno glasovanje, ampak tajno glasovanje s tem, da se vidi kdo glasuje, moram reči, da bomo Socialni demokrati seveda podprli gospoda dr. Ilešiča. Razlogov, ki smo jih, je verjetno še kaj več, kar je gospa Kovačeva naštela. Slovenci nimamo veliko tako uglednih ljudi na pomembnih pozicijah v Evropi in jaz upam, da bo tukaj politika v tej državi zmogla gledati, bom rekel onkraj ideologije in onkraj ne vem kakšnih drugih zamer in da bo gospod Ilešič kljub težavam v Državnem zboru dobil podporo. Socialni demokrati ga bomo seveda podprli.</font><br/>
<font size="4">	Hvala lepa.</font><br/>
<br/>
<font size="4">	</font><b><font size="4">PREDSEDNIK IVAN HRŠAK:</font></b><font size="4"> Hvala. </font><br/>
<font size="4">	Želi še kdo razpravljati? (Ne.) Če ne, zaključujem razpravo. </font><br/>
<font size="4">Na glasovanje dajem naslednji predlog sklepa: »Mandatno-volilna komisija ocenjuje predlog predsednika Republike Slovenije kot ustrezen in predlaga Državnemu zboru, da za kandidata za sodnika na sodišču Evropske unije v Luksemburgu izvoli dr. Marka Ilešiča.« Glasujemo.</font><br/>
<br/>
<b><font size="4">7. TRAK: (ŠZ) – 9.30</font></b><br/>
<br/>
<font size="4">	(nadaljevanje) Ne dela? Prekinitev. Zdaj bo? Pričenjam ponovno glasovanje. Glasujemo.</font><br/>
<font size="4">	Kdo je za? (10 članov.) Kdo je proti? (Nihče.)</font><br/>
<font size="4">	Ugotavljam, da je sklep sprejet.</font><br/>
<br/>
<font size="4">	Zaključujem to točko dnevnega reda.</font><br/>
<font size="4">Gospe Nataši Kovač se zahvaljujem za sodelovanje. </font><br/>
<br/>
<font size="4">	Prehajamo na 1. točko dnevnega reda - Predloga za izvolitev v sodniški funkciji na sodniški mesti okrožnih sodnikov na Delovnem in socialnem sodišču v Ljubljani.</font><br/>
<font size="4">	Prosim tišina v dvorani. Prosim tišina v dvorani, da lahko nadaljujemo nemoteno z delom. </font><br/>
<br/>
<font size="4">	Prehajamo na </font><b><font size="4">1. TOČKO DNEVNEGA REDA - PREDLOGA ZA IZVOLITEV V SODNIŠKI FUNKCIJI NA SODNIŠKI MESTI OKROŽNIH SODNIKOV NA DELOVNEM IN SOCIALNEM SODIŠČU V LJUBLJANI</font></b><font size="4">, ki jo je Državnemu zboru predložil sodni svet. </font><br/>
<font size="4">	Del gradiva je objavljen pri EPI, obrazložena predloga sodnega sklepa pa sta zaradi varstva podatkov prejeli v varovani predal v sistemu UDIS. K tej točki in naslednji točki dnevnega reda sem povabil predsednika sodnega sveta dr. Erika Kerševana, ki ga prav lepo pozdravljam. </font><br/>
<font size="4">	Uvodna pojasnila. Sodni svet na podlagi 130. člena Ustave, prvega odstavka 23. člena Zakona o sodnem svetu ter 19. člena Zakona o sodniški službi Državnemu zboru predlaga, da v sodniško funkcijo na sodniški mesti okrožnih sodnikov na Delovnem in socialnem sodišču v Ljubljani izvoli Damjana Šavrona in Jureta Turka. </font><br/>
<font size="4">Predsednika Sodnega sveta dr. Erika Kerševana prosim za dodatno obrazložitev. </font><br/>
<font size="4">Izvolite, beseda je vaša.</font><br/>
<br/>
<font size="4">	</font><b><font size="4">DR. ERIK KERŠEVAN:</font></b><font size="4"> Hvala lepa, gospod predsednik.</font><br/>
<font size="4">Spoštovane gospe poslanke, spoštovani gospodje poslanci!</font><br/>
<font size="4">	Pred vami sta predloga dveh odličnih kandidatov, ki sta se izkazala tako z dosedanjim delom, kot tudi s svojimi nastopi in razgovori v postopku pred Sodnim svetom. Gre za kandidata različnih profilov, ki se bosta s svojimi osebnimi lastnostmi in znanji ustrezno dopolnila delo delovnega in socialnega sodišča v Ljubljani, kar je potrdila tudi v svojem mnenju že predsednica tega sodišča, ki ga je podala v postopku. Damjan Šavron, kot kandidat prihaja izven sodstva. Deloval je obsežno v zasebnem sektorju, vendar v postopkih tesno povezanih z uveljavljanjem pravic delavcev, sodeloval je seveda tudi torej v praksi in ima pogled, ki lahko prinaša tudi po mnenju sodnega sveta nov, širši spekter tako praktičnih izkušenj, kot razmišljanj, ki bi bile koristne za delo delovnega in socialnega sodišča. Kandidat Jure Turk pa je svojo dosedanjo kariero opravljal v okviru sodstva. Tako je kot strokovni sodelavec deloval na samem delovnem in socialnem sodišču, kjer je seveda spoznal neposredno delo, znanje in izkušnje, ki so potrebni za opravljanje navedene sodniške funkcije, potem pa je svoje znanje dopolnil tudi z delom na vrhovnem sodišču, kjer je spoznal širši spekter, bi lahko rekli zahtevnih pravnih vprašanj in se je tudi pri tem delu ustrezno izkazal. Tako, da skladno z zakonom sodni svet predlaga Državnemu zboru Republike Slovenije, da Damjana Šavrona in Jureta Turka izvoli na mesti okrožnih sodnikov na Delovnem in socialnem sodišču v Ljubljani.</font><br/>
<font size="4">	Hvala lepa.</font><br/>
<br/>
<font size="4">	</font><b><font size="4">PODPREDSEDNIK IVAN HRŠAK:</font></b><font size="4"> Hvala lepa za to dodatno obrazložitev. </font><br/>
<font size="4">Sedaj pa odpiram razpravo članic in članov. Želi kdo o tem razpravljati? (Ne.) Če ne, zaključujem razpravo in na glasovanje dajem naslednja predloga sklepov: Prvič; »Mandatno-volilna komisija predlaga Državnemu zboru da sprejme sklep, s katerim se v sodniško funkcijo na sodniško mesto okrožnega sodnika na Delovnem in socialnem sodišču v Ljubljani izvoli Damjan Šavron.« Glasujemo.</font><br/>
<font size="4">	Kdo je za? (10 članov.) Kdo je proti? (Nihče.)</font><br/>
<font size="4">	Ugotavljam, da je sklep sprejet.</font><br/>
<br/>
<font size="4">	Sedaj pa bomo glasovali še o drugem predlogu: »Mandatno-volilna komisija predlaga Državnemu zboru, da sprejme sklep, s katerim se v sodniško funkcijo na sodniško mesto okrožnega sodnika </font><br/>
<br/>
<b><font size="4">8. TRAK: (ŠZ) – 9.35</font></b><br/>
<br/>
<font size="4">	(nadaljevanje) na Delovnem in socialnem sodišču v Ljubljani izvoli Jure Turk.« Glasujemo.</font><br/>
<font size="4">	Kdo je za? (11 članov.) Kdo je proti? (Nihče.)</font><br/>
<font size="4">	Ugotavljam, da je sklep sprejet.</font><br/>
<br/>
<font size="4">	Zaključujem to točko dnevnega reda.</font><br/>
<br/>
<font size="4">	Prehajamo na </font><b><font size="4">2. TOČKO DNEVNEGA REDA - PREDLOG ZA IZVOLITEV V SODNIŠKO FUNKCIJO NA SODNIŠKO MESTO OKROŽNEGA SODNIKA NA OKROŽNEM SODIŠČU V NOVI GORICI,</font></b><font size="4"> ki ga je Državnemu zboru predložil Sodni svet.</font><br/>
<font size="4">	Del gradiva je objavljen pri EPI, obrazložen predlog sodnega sveta pa sta zaradi varstva podatkov prejeli v varovani predal v sistem UDIS.</font><br/>
<font size="4">	Uvodna pojasnila. Sodni svet na podlagi 130. člena Ustave, prvega odstavka 23. člena Zakona o sodnem svetu, ter 19. člena Zakona o sodniški službi Državnemu zboru predlaga, da v sodniško funkcijo na sodniško mesto okrožnega sodnika na okrožnem sodišču v Novi Gorici izvoli Aleša Batističa. </font><br/>
<font size="4">Predsednika Sodnega sveta, dr. Erika Kerševana, prosim za dodatno obrazložitev. </font><br/>
<font size="4">Izvolite.</font><br/>
<br/>
<font size="4">	</font><b><font size="4">DR. ERIK KERŠEVAN:</font></b><font size="4"> Hvala lepa.</font><br/>
<font size="4">	Spoštovani kandidat Aleš Batistič je izkazal veliko stopnjo sposobnosti za opravljanje sodniške službe, kot dolgoletni in strokovni sodelavec na sodišču, 14 let je opravljal svoje delo z vsemi značilnostmi odličnega pravnika, reševal je na seveda podlagi razvoja svoje kariere tudi najbolj obsežne in kompleksne zadeve, ki so zahtevne tako z vidika materialnega kot procesnega prava, poleg visokega nivoja pravnega znanja pa ga je odlikovala visoka storilnost, odlična argumentacija in zgradba osnutkov sodnih odločb, pravočasnost in samostojnost pri delu ter potrebna mera samoiniciativnosti. To so prepoznali tudi drugi dajalci mnenj v samem postopku, tako tudi predsednik sodišča, ki je tega kandidata tudi ustrezno podprl. Glede na navedeno tudi sodni svet na podlagi zakona meni, da je Aleš Batistič najustreznejši kandidat za zasedbo razpisanega sodniškega mesta, zato ga predlaga Državnemu zboru Republike Slovenije v izvolitev v sodniško funkcijo na mesto okrožnega sodnika na Okrožnem sodišču v Novi Gorici.</font><br/>
<font size="4">	Hvala lepa.</font><br/>
<br/>
<b><font size="4">	PODPREDSEDNIK IVAN HRŠAK</font></b><font size="4">: Hvala lepa.</font><br/>
<font size="4">	Sedaj pa odpiram razpravo članic in članov komisije. Želi kdo o tem predlogu razpravljati? (Ne.) Če ne, zaključujem razpravo in na glasovanje dajem naslednji predlog sklepa: »Mandatno-volilna komisija predlaga Državnemu zboru, da sprejme sklep, s katerim se v sodniško funkcijo na sodniško mesto okrožnega sodnika na Okrožnem sodišču v Novi Gorici izvoli Aleš Batistič.« Glasujemo.</font><br/>
<font size="4">	Kdo je za? (12 članov.) Kdo je proti? (Nihče.)</font><br/>
<font size="4">	Ugotavljam, da je sklep sprejet.</font><br/>
<br/>
<font size="4">	S tem zaključujem to točko dnevnega reda. </font><br/>
<font size="4">Predsedniku Sodnega sveta dr. Eriku Kerševanu se najlepše zahvaljujem za sodelovanje. </font><br/>
<br/>
<font size="4">	Sedaj pa prehajamo na </font><b><font size="4">3. TOČKO DNEVNEGA REDA - PREDLOG SKLEPA O IMENOVANJU ČLANOV SVETA ZA ELEKTRONSKE KOMUNIKACIJE REPUBLIKE SLOVENIJE.</font></b><br/>
<font size="4">	Kot gradivo za točko dnevnega reda ste del gradiva prejeli s sklicem seje, dodatno gradivo pa v sistemu UDIS, del gradiva pa ste zaradi varstva osebnih podatkov prejeli v varovani predal v sistemu UDIS.</font><br/>
<font size="4">	Uvodna pojasnila. V skladu z drugim odstavkom 229. člena Zakona o elektronskih komunikacijah ima Svet za elektronske komunikacije enajst članov, ki za dobo petih let imenuje Državni zbor. Pri tem štiri člane imenuje izmed predstavnikov potrošniških, reprezentativnih, invalidskih organizacij na predlog nacionalnega sveta invalidskih organizacij in izobraževalnih inštitucij. Tako, da je imenovan najmanj po en predstavnik iz omenjenih organizacij, preostalih sedem članov pa izmed različnih strokovnjakov s področja elektronskih komunikacij. Ker članov navedenega sveta 23. junija 2021 poteče mandat, je bil na podlagi sklepa 28. seje Mandatno-volilne komisije objavljen javni poziv za predlaganje kandidatov za štiri člane sveta za elektronske komunikacije Republike Slovenije. Za preostalih sedem članov sveta, ki jih v sestavo imenuje Državni zbor izmed različnih strokovnjakov s področja elektronskih komunikacij, </font><br/>
<br/>
<b><font size="4">9. TRAK: (ŠZ) – 9.40</font></b><br/>
<br/>
<font size="4">	(nadaljevanje) je Mandatno-volilna komisija v skladu s parlamentarno prakso pozvala poslanske skupine, da ji posredujejo predloge kandidatov. Za štiri člane izmed predstavnikov potrošniških, reprezentativnih in invalidskih organizacij na predlog Nacionalnega sveta invalidskih organizacij in izobraževalnih inštitucij smo prejeli predloge za šest kandidatov, med katerimi predlog za enega kandidata ni bil posredovan s strani upravičenega predlagatelja, predloge za pet kandidatov pa so popolni. Potrošniškim organizacijam, reprezentativnim in invalidskim organizacijam na predlog nacionalnega sveta invalidskih organizacij in izobraževalnim inštitucija, v skladu z zakonsko določbo pripada vsaki najmanj po eno mesto v svetu. S strani potrošniških organizacij je bil predlagan en kandidat, s strani izobraževalnih inštitucij pa smo prejeli predloge za tri kandidate. S strani nacionalnega sveta invalidskih organizacij predloga kandidata v roku izjavnega poziva nismo prejeli. </font><br/>
<font size="4">Glede na to, da reprezentativnim in invalidskim organizacijam eno mesto v svetu pripada, smo nacionalni svet invalidskih organizacij kot edinega upravičenega predlagatelja ponovno pozvali k predlaganju kandidata za enega člana. Nacionalni svet invalidskih organizacij je na dodatni poziv predlagal kandidata za člana ter tudi kandidatko za nadomestno članico, česar pa zakon ne predvideva, zato je ta predlog kasneje umaknil. Za člane Mandatno-volilne komisije kot delovno gradivo je pripravljen seznam z opombo iz katerega izhaja kateri predlog ni bil posredovan s strani upravičenega predlagatelja. </font><br/>
<font size="4">Glede na to, da je bil kasneje s strani poslanske skupine, kot strokovnjak s področja elektronskih komunikacij predlagan isti kandidat, bo ta upoštevan v okviru predlogov poslanskih skupin za sedem članov izmed različnih strokovnjakov iz področja elektronskih komunikacij. S strani poslanskih skupin smo v roku iz prvega poziva prejeli predloge petih kandidatov za sedem članov izmed različnih strokovnjakov iz področja elektronskih komunikacij, na dodaten poziv pa še štiri kandidate, torej skupno devet kandidatov. Vsi predlogi so popolni. </font><br/>
<font size="4">Poleg navedenega smo prejeli še kandidature treh kandidatov, ki so se prijavili sami in torej niso bili posredovani s strani upravičenih predlagateljev, zato so v gradivu navedeni ločeno ter z ustrezno opombo. </font><br/>
<font size="4">Predlagam, da najprej razpravljamo in odločamo o tem, da teh treh predlogov ne upoštevamo. Želi kdo o tem razpravljati? (Ne.) Če ne, zaključujem razpravo. </font><br/>
<br/>
<font size="4">Na glasovanje dajem predlog, da se v postopku izbire kandidatov ne upoštevajo kandidati Rok Jaklič, Pavel Janko in Uroš Logar. Glasujemo.</font><br/>
<font size="4">	Kdo je za? (11 članov.) Kdo je proti? (4 člani.)</font><br/>
<font size="4">	Ugotavljam, da je sklep sprejet.</font><br/>
<br/>
<font size="4">	Želi kdo razpravljati o preostalih predlogih oziroma kandidatih? (Ne.) Če ne, zaključujem razpravo. Glede na to, da sta Zveza potrošnikov Slovenije in Nacionalni svet invalidskih organizacij predlagala vsak po enega kandidata za člana, predlagam, da glasujemo najprej o uvrstitvi teh kandidatov v predlog sklepa. </font><br/>
<br/>
<font size="4">Na glasovanje najprej dajem naslednji predlog sklepa, da se Boštjan Okorn uvrsti v predlog sklepov o imenovanju članov sveta za elektronske komunikacije Republike Slovenije, kot predstavnik potrošniških organizacij. Glasujemo.</font><br/>
<font size="4">	Kdo je za? (16 članov.) Kdo je proti? (Nihče.)</font><br/>
<font size="4">	Ugotavljam, da je sklep sprejet.</font><br/>
<br/>
<font size="4">	Na glasovanje dajem še predlog sklepa, da se Blaž Urbanč uvrsti v Predlog sklepa o imenovanju članov sveta za elektronske komunikacije Republike Slovenije, kot predstavnik reprezentativnih, invalidskih organizacij na predlog nacionalnega sveta invalidskih organizacij. Glasujemo.</font><br/>
<font size="4">	Kdo je za? (16 članov.) Kdo je proti? (Nihče.)</font><br/>
<font size="4">	Ugotavljam, da je sklepa sprejet.</font><br/>
<br/>
<font size="4">	Za preostali dve mesti bomo izbirali med tremi kandidati</font><br/>
<br/>
<b><font size="4">10. TRAK: (ŠZ) – 9.45</font></b><br/>
<br/>
<font size="4">	(nadaljevanje) na predlog izobraževalnih inštitucij izmed katerih bomo določili dva in sicer so to pod zaporedno številko 1 dr. Andrej Brodnik, pod zaporedno številko 2 dr. Dušan Cah in pod 3 dr. Slavko Žitnik. Za sedem članov izmed različnih strokovnjakov iz področja elektronskih komunikacij. </font><br/>
<font size="4">Na predlog poslanskih skupin pa bomo izbirali med devetimi kandidati izmed katerih jih bomo določili sedem in sicer so to pod številko 1 Mladen Bjelac, Bijeljac, pardon, pod 2 Aleksander Bucik, pod 3 Valerij Grašič, pod 4 Davorin Kopše, pod 5 Mihael Krišelj, pod 6 Sandi Markišič, pod 7 mag. Miloš Protić, pod 8 mag. Tomaž Slokar in pod 9 dr. Jurij Franc Tasič. Glede na to, da bomo glasovali o več kot dveh kandidatih izmed predstavnikov izobraževalnih inštitucij, ter o več kot sedmih kandidatih za preostalih sedem članov sveta, bomo glasovali z glasovnicami in sicer s prvo glasovnico o treh kandidatih za dva člana izmed predstavnikov izobraževalnih inštitucij ter z drugo glasovnico o devetih kandidatih za sedem članov sveta, zato predlagam, da glasovanje vodi komisija v naslednji sestavi: Anja Bah Žibert kot predsedujoča, kot člana pa Jožef Horvat in Dušan Šiško. Pričenjam glasovanje o komisiji. Glasujemo.</font><br/>
<font size="4">	Kdo je za? (16 članov.) Kdo je proti? (Nihče.)</font><br/>
<font size="4">	Ugotavljam, da je predlog sprejet.</font><br/>
<br/>
<font size="4">	Mandatno-volilna komisija bo odločala z večino opredeljenih glasov članov komisije. Glasovali bomo torej za dva kandidata izmed predstavnikov izobraževalnih inštitucij ter za sedem kandidatov izmed različnih strokovnjakov iz področja elektronskih komunikacij. Predlagani kandidati so na glasovnicah navedeni po abecednem vrstnem redu. Glasuje se tako, da se obkroži zaporedna številka pred priimkov predlaganega kandidata. Prva glasovnica na kateri bosta obkrožena več kot dva kandidata, ne bo veljavna. Neveljavna bo tudi glasovnica, ki ne bo izpolnjena in glasovnica iz katere volja poslanca ne bo jasno razvidna. Druga glasovnica na kateri bo obkroženih več kot sedem kandidatov, ne bo veljavna. Neveljavna ne bo tudi glasovnica, ki ne bo izpolnjena in glasovnica iz katere se volja poslanca ne  bo jasno razvidna. Določena bosta  tista dva oziroma tistih sedem kandidatov, ki bodo prejeli najvišje število glasov. Če bodo vsi trije kandidati navedeni na prvi glasovnici prejeli enako najvišje število glasov oziroma bosta prejela dva kandidata enako, drugo najvišje število glasov oziroma če bo več kandidatov navedenih na drugi glasovnici prejelo sedem ali enako število glasov, se izbira kandidatov za preostala mesta med kandidati z enakim številom glasov določi z žrebom. </font><br/>
<font size="4">Prosim komisijo, da razdeli glasovnici. Glasovanje se bo pričelo ob 9.50 in bo trajalo 10 minut do 10.00. Predlagam, da po predlaganem glasovanju omogočimo članom komisije, da glasove preštejejo. </font><br/>
<font size="4">S sejo bomo  tako nadaljevali deset minut po zaključenem glasovanju, to je ob 10.10. </font><br/>
<font size="4">Prekinjam sejo in prosim komisijo, da prične z delom.</font><br/>
<font size="4">Hvala.</font><br/>
<br/>
<font size="4">(Seja je bila prekinjena ob 9.49.)</font><br/>
<br/>
<b><font size="4">11. TRAK: (ŠZ) – 10.10</font></b><br/>
<br/>
<font size="4">(Seja se je nadaljevala ob 10.10)</font><br/>
<br/>
<font size="4">	</font><b><font size="4">PREDSEDNIK IVAN HRŠAK:</font></b><font size="4"> Nadaljujemo sejo. </font><br/>
<font size="4">Prosim predsedujočo, da nas seznani z rezultati glasovanja. </font><br/>
<font size="4">Izvoli, Anja.</font><br/>
<br/>
<font size="4">	</font><b><font size="4">ANJA BAH ŽIBERT (PS SDS):</font></b><font size="4"> Hvala lepa, predsedujoči.</font><br/>
<font size="4">	Ja, seznanila bi vse članice in člane Mandatno-volilne komisije glede rezultatov glasovanj in sicer najprej o ugotovitvi izida glasovanja za dva člana sveta za elektronske komunikacije izmed predstavnikov izobraževalnih institucij. Imeli smo razdeljenih 16 glasovnic, oddanih je bilo 16, nobena ni bila neveljavna, tako da je bilo skupaj veljavnih 16 glasovnic. </font><br/>
<font size="4">In sicer kandidati so dobili naslednje število glasov: Brodnik dr. Andrej 13 glasov, Caf dr. Dušan 10 glasov, Žitnik dr. Slavko 5 glasov. Torej če povemo samo izid. Največ opredeljenih glasov članic in članov Mandatno-volilne komisije sta prejela Brodnik dr. Andrej in Caf dr. Dušan. Toliko glede prvega glasovanja. </font><br/>
<font size="4">In sedaj še glasovanje o sedmih članih sveta za elektronske komunikacije in izmed različnih strokovnjakov iz področja elektronskih komunikacij. Tudi v tem primeru je bilo razdeljenih 16 glasovnic, oddanih je bilo prav tako 16 glasovnic, neveljavnih ni bilo, tako da je bilo veljavnih 16 glasovnic. Izidi glasovanja oziroma število prejetih glasov po kandidatih. Bijeljac Mladen  12 glasov, Bucik Aleksander 12 glasov, Grašič Valerij 11 glasov, Kopše Davorin 11 glasov, Krišelj Mihael 6 glasov, Markešič upam, da ste Sandi 5 glasov, Protić mag. Miloš 11 glasov, Slokar mag. Tomaž 11 glasov, Tasič dr. Jurij Franc 10 glasov. In če sedaj še poimenujem tiste, ki so bili izvoljeni. In sicer Bijeljac Mladen, Bucik Aleksander Grašič Valerij, Kopše Davorin, Protić mag. Miloš, Slokar mag. Tomaž, Tasič dr. Jurij Franc. </font><br/>
<font size="4">Toliko s strani volilne komisije. </font><br/>
<br/>
<font size="4">	</font><b><font size="4">PREDSEDNIK IVAN HRŠAK:</font></b><font size="4"> Komisiji se najlepše zahvaljujem za opravljeno delo in podano poročilo o izidu glasovanja. </font><br/>
<font size="4">Na podlagi izida glasovanja ugotavljam, da smo določili še preostalih devet kandidatov, ki jih bomo vključili v besedilo predloga sklepa, ki ga bomo posredovali v odločitev Državnemu zboru. </font><br/>
<br/>
<font size="4">Glede na izid glasujemo še o naslednjem predlogu sklepa: »Mandatno-volilna komisija predlaga Državnemu zboru, da sprejme sklep s katerim se za člane Sveta za elektronske komunikacije Republike Slovenije za dobo petih letih imenujejo, izmed predstavnikov potrošnikih, reprezentativnih in invalidskih organizacij na predlog nacionalnega sveta invalidskih organizacij in izobraževalnih inštitucij dr. Andrej Brodnik, dr. Dušan Caf, Boštjan Okorn in Blaž Urbanč. </font><br/>
<br/>
<b><font size="4">12. TRAK: (ŠZ) – 10.15</font></b><br/>
<br/>
<font size="4">	(nadaljevanje) Izmed različnih strokovnjakov s področja elektronskih komunikacij pa Bijeljac Mladen, Bucik Aleksander, Grašič Valerij, Kopše Davorin, Protić mag. Miloš, Slokar mag. Tomaž in pa Tasič dr. Jurij Franc.« Glasujemo.</font><br/>
<font size="4">	Kdo je za? (10 članov.) Kdo je proti? (2 člana.)</font><br/>
<font size="4">	Ugotavljam, da je sklep sprejet.</font><br/>
<font size="4">	Mandat začne teči z 24. junijem 2021.</font><br/>
<br/>
<font size="4">Zaključujem to točko dnevnega reda.</font><br/>
<br/>
<font size="4">	Prehajamo na </font><b><font size="4">4. TOČKO DNEVNEGA REDA - PREDLOG SKLEPA O UGOTOVITVI PRENEHANJA MANDATA ČLANU NADZORNEGA SVETA RTV SLOVENIJA.</font></b><br/>
<font size="4">	Gradivo, izjavo o odstopu ste prejeli v pismu UDIS, na spletni strani pa je objavljeno delovno gradivo predloga sklepa.</font><br/>
<font size="4">	Uvodna pojasnila. V skladu s prvim odstavkom 26. člena Zakona o Radioteleviziji Slovenija ima RTV Slovenija nadzorni svet, ki šteje 11 članov od katerih Državni zbor imenuje pet članov, pri čemer mora upoštevati zastopanost političnih strank v Državnem zboru. Andrej Grah Whatmough, ki ga je Državni zbor 14. decembra 2017 imenoval za člana nadzornega sveta RTV Slovenija, je Državnemu zboru predložil izjavo o odstopu s tega mesta, saj je bil imenovan za generalnega direktorja RTV Slovenija za štiriletno mandatno obdobje s pričetkom 25. aprila 2021. Drugi odstavek 26. člena Zakona o Radioteleviziji Slovenija namreč določa, da za člana nadzornega sveta RTV Slovenija ne more biti imenovana oziroma izvoljena oseba, ki opravlja vodstvena dela in naloge v javnem zavodu RTV Slovenija. Sedmi odstavek navedenega člena še določa, da se za nadomestitev člana nadzornega sveta, ki mu je zaradi neizpolnjevanja pogojev za imenovanje oziroma izvolitev prenehal mandat ali odstopil sam, smiselno uporabljajo določbe tega zakona o nadomestitvi članov programskega sveta. </font><br/>
<font size="4">Predlagam, da določimo besedilo sklepov o prenehanju mandata članov nadzornega sveta RTV Slovenija, ki ga bomo posredovali Državnemu zboru. Predlagam tudi, da po odločitvi Državnega zbora o prenehanju mandata članov nadzornega sveta RTV Slovenija, Mandatno-volilna komisija pozove poslanske skupine, ki predlagajo kandidate za novo članico ali člana, ki bo imenovana oziroma imenovan za preostanek mandata člana, ki mu je predčasno prenehal mandat. / nerazumljivo/ posredovanje predlogov kandidatov bi bil do vključno petka, 4. junija 2021. S predlogom za imenovanje člana nadzornega sveta RTV Slovenija pa bi tako širili junijsko sejo Mandatno-volilne komisije, ki bo predvidoma v četrtek, 10. junija 2021. Želi kdo o tem razpravljati? (Ne.) Če ne, zaključujem razpravo. </font><br/>
<br/>
<font size="4">Na glasovanje dajem najprej naslednji predlog sklepa: »Mandatno-volilna komisija predlaga Državnemu zboru, da na podlagi sedmega odstavka, v povezavi z drugim odstavkom 26. člena Zakona o Radioteleviziji Slovenija in 112. člena Poslovnika Državnega zbora sprejme naslednji sklep: Ugotovi se, da je Andrej Grah Whatmough podal odstopno izjavo z mesta člana nadzornega sveta RTV Slovenija zaradi začetka izvrševanja mandata generalnega direktorja RTV Slovenija s 25. aprilom 2021, zato mu je na podlagi sedmega odstavka v povezavi z drugim odstavkom 26. člena Zakona o Radioteleviziji Slovenija, prenehal mandat člana nadzornega sveta RTV Slovenija.« Glasujemo.</font><br/>
<font size="4">	Kdo je za? (15 članov.) Kdo je proti? (Nihče.)</font><br/>
<font size="4">	Ugotavljam, da je sklep sprejet.</font><br/>
<br/>
<font size="4">	Na glasovanje pa dajem še naslednji predlog sklepa: »Mandatno-volilna komisija po odločitvi Državnega zbora o prenehanju mandata </font><br/>
<br/>
<b><font size="4">13. TRAK: (ŠZ) – 10.20</font></b><br/>
<br/>
<font size="4">	(nadaljevanje) članov Nadzornega sveta RTV Slovenija, pozove poslanske skupine, da jih do vključno petka, 4. junija 2021 posredujejo predloge kandidatov za članico ali člana Nadzornega sveta RTV Slovenija, ki bo imenovana oziroma imenovan za preostanek mandata člana, ki mu je predčasno prenehal mandat.« Glasujemo.</font><br/>
<font size="4">	Kdo je za? (15 članov.) Kdo je proti? (Nihče.)</font><br/>
<font size="4">	Ugotavljam, da je sklep sprejet.</font><br/>
<br/>
<font size="4">	S tem zaključujem to točko dnevnega reda.</font><br/>
<br/>
<font size="4">	Prehajamo na </font><b><font size="4">5. TOČKO DNEVNEGA REDA  - UGOTOVITEV PRENEHANJA MANDATA SODNIKA POROTNIKA DELOVNEGA SODIŠČA V MARIBORU.</font></b><br/>
<font size="4">	Gradivo za to točko dnevnega reda so članice in člani zaradi varstva podatkov prejeli v varovani predal v sistemu UDIS.</font><br/>
<font size="4">	Uvodna pojasnila. Predsednica delovnega sodišča v Mariboru je Državnemu zboru 20. aprila 2021 posredovala odstopno izjavo Lina Luketiča, sodnika porotnika delovnega sodišča v Mariboru, ki ga je Državni zbor za sodnika porotnika izvolil 21. septembra 2020. Zakon o sodiščih v tretjem odstavku 51. člena določa, da sodniku porotniku med drugim preneha mandat, če se odpove mandatu sodnika porotnika iz šestega odstavka istega člena nadalje izhaja, da se v teh primerih izda ugotovitvena odločba o prenehanju mandata sodnika porotnika. Želi kdo o  tem razpravljati? (Ne.) Če ne, zaključujem razpravo.</font><br/>
<font size="4">Predlagam, da se Mandatno-volilna komisija seznani z naslednjim ugotovitvenim sklepom: »Linu Luketiču preneha mandat sodnika porotnika delovnega sodišča v Mariboru.« </font><br/>
<font size="4">Kot sem dejal, o tem sklepu se ne glasuje in zaključujem s tem to točko dnevnega reda.</font><br/>
<br/>
<font size="4">	Prehajamo na </font><b><font size="4">6. TOČKO DNEVNEGA REDA - PREDLOG SKLEPA O SPREMEMBAH SKLEPA O SESTAVI IN IMENOVANJU PREDSEDNIKA, PODPREDSEDNIKA, ČLANOV IN NAMESTNIKOV ČLANOV PREISKOVALNE KOMISIJE O UGOTAVLJANJU ODGOVORNOSTI NOSILCEV JAVNIH FUNKCIJ NA PROGRAMU OTROŠKE KARDIOLOGIJE TER PODROČJU NABAV IN UPRAVLJANJA Z MEDICINSKO OPREMO IN ZDRAVSTVENIM MATERIALOM.</font></b><br/>
<font size="4">	Kot gradivo za to točko dnevnega reda ste prejeli predlog Poslanske skupine Demokratične stranke upokojencev Slovenije z dne, 7. maja 2021 in delovno besedilo predloga sklepa z dne, 7. maja 2021, ki je objavljeno na e-klopi. </font><br/>
<font size="4">	Uvodna pojasnila. V skladu s sklepom o sestavi in imenovanju predsednika, podpredsednika članov in namestnika članov navedene preiskovalne komisije ima Poslanska skupina Demokratične stranke upokojencev Slovenije v preiskovalni komisiji enega člana in enega namestnika člana. Za namestnika člana je bil na predlog poslanske skupine DeSUS imenovan Jurij Lep. Poslanska skupina Desus je sporočila, da se odpoveduje namestništvu članstva v navedeni preiskovalni komisiji. V skladu s tem predlogom je pripravljeno delovno besedilo predloga sklepa. </font><br/>
<font size="4">Odpiram razpravo. Želi kdo o tem razpravljati? (Ne.)</font><br/>
<br/>
<font size="4">Če ne, zaključujem razpravo in na glasovanje dajem naslednji predlog sklepa: »Mandatno-volilna komisija predlaga Državnemu zboru, da sprejme sklep o spremembah sklepov o sestavi in imenovanju predsednika, podpredsednika članov in namestnika članov Preiskovalne komisije ugotavljanju in odgovornosti nosilcev javnih funkcij na programu otroške kardiologije ter področju nabav in upravljanja z medicinsko opremo in zdravstvenim materialom v predlaganem besedilu.« Glasujemo.</font><br/>
<font size="4">Kdo je za? (13 članov.) Kdo je proti? (Nihče.)</font><br/>
<font size="4">Ugotavljam, da je sklep sprejet.</font><br/>
<br/>
<font size="4">S tem zaključujem to točko dnevnega reda.</font><br/>
<br/>
<font size="4">Prehajamo na </font><b><font size="4">7. TOČKO DNEVNEGA REDA - PREDLOG SKLEPA O SPREMEMBAH SKLEPA O SESTAVI IN IMENOVANJU PREDSEDNIKA, PODPREDSEDNIKA, ČLANOV IN NAMESTNIKOV ČLANOV PREISKOVALNE KOMISIJE O UGOTAVLJANJU</font></b><font size="4"> </font><b><font size="4">ZLORAB IN NEGOSPODARNEGA RAVNANJA V DUTB.</font></b><br/>
<font size="4">Kot gradivo za to točko dnevnega reda ste prejeli predlog Poslanske skupine Demokratične stranke upokojencev Slovenije z dne, 7. maja 2021 ter delovno besedilo predloga sklepa z dne, 7. maja 2021, ki je objavljeno na e-klopi. </font><br/>
<font size="4">Uvodna pojasnila. V skladu s sklepom o sestavi in imenovanju predsednika, podpredsednika članov in namestnika članov navedene preiskovalne komisije ima Poslanska skupina Demokratične stranke upokojencev Slovenije v preiskovalni komisiji enega člana in enega namestnika člana. Na predlog Poslanske skupine DeSUS je bil za člana imenovan Jurij Lep, </font><br/>
<br/>
<b><font size="4">14. TRAK: (ŠZ) – 10.25</font></b><br/>
<br/>
<font size="4">	(nadaljevanje) za namestnika člana za Robert Polnar. Poslanska skupina Desus je sporočila, da se odpoveduje članstvu in namestnico članstva v navedeni preiskovalni komisiji. V skladu s tem predlogom je pripravljeno delovno besedilo predloga sklepa. Odpiram razpravo. Želi kdo o tem razpravljati? (Ne.) </font><br/>
<br/>
<font size="4">Če ne, zaključujem razpravo in na glasovanje dajem naslednji predlog sklepa: »Mandatno-volilna komisija predlaga Državnemu zboru, da sprejme sklep o spremembah sklepa o sestavi in imenovanju predsednika, podpredsednika članov in namestnika članov Preiskovalne komisije o ugotavljanju zlorab in negospodarnega ravnanja v DUTB v predlaganem besedilu.« Glasujemo.</font><br/>
<font size="4">	Kdo je za? (13 članov.) Kdo je proti? (Nihče.)</font><br/>
<font size="4">	Ugotavljam, da je sklep sprejet.</font><br/>
<br/>
<font size="4">	S tem zaključujem to točko dnevnega reda.</font><br/>
<br/>
<font size="4">	Prehajamo na </font><b><font size="4">8. TOČKO DNEVNEGA REDA -  SEZNANITEV Z OPRAVLJANJEM DEJAVNOSTI POSLANCA GREGORJA ŽIDANA IN IZVAJANJEM 13. ČLENA ZAKONA O POSLANCIH.</font></b><br/>
<font size="4">	Kot gradivo za to točko dnevnega reda ste prejeli odgovor poslanca Gregorja Židana z dne, 4. maja 2021, na poziv za izjasnitev glede opravljanja dopolnilne dejavnosti v mesecu marcu 2021. Delovno gradivo s predlogi sklepov z dne, 7. Maja 2021 in pa pregled odobrenega dodatnega dela poslancev v zadnjih treh mandatih. K tej točki dnevnega reda je bil vabljen poslanec Gregor Židan, vidim da ni prisoten.</font><br/>
<font size="4">	Uvodna pojasnila. Poslanca Gregorja Židana sem na podlagi poročanja medijev, da naj bi v mesecu marcu 2021 opravljal delo v sodelovanju z Nogometno zvezo Slovenije, pozval k izjasnitvi glede opravljanja navedene dejavnosti. Gregor Židan je 4. maja 2021 predložil odgovor, ki ste ga prejeli in iz katerega izhaja, da je v mesecu marcu 2021 na povabilo Nogometne zveze Slovenije opravljal delo pomočnika nogometnega trenerja reprezentance Slovenije do 21. let na UEFA evropskem prvenstvu, da dejavnosti ne opravlja več, saj je sodelovanje z nogometno zvezo zaključeno. V skladu s 13. členom Zakona o poslancih lahko poslanci poleg poslanske funkcije opravljajo zahtevnejša strokovna, znanstvena, pedagoška ali raziskovalna dela. Izjeme so opredeljene tako, da predstavljajo delo, ki je v širšem javnem interesu. </font><br/>
<font size="4">Namen izjem pa je tudi v tem, da se poslancu omogoča poklicna kontinuiteta, ki je bistvena za nadaljevanje opravljanja dejavnosti ali poklica po prenehanju mandata poslanca. Pristojnost za presojo ali je pri posameznem poslancu utemeljena z zakonom določena izjema, po prvem odstavku 13. člena Zakona o poslancih glede opravljanja pridobitne dejavnosti je podeljena Mandatno-volilni komisiji. Mandatno-volilna komisija v vsakem konkretnem primeru oceni dejavnost poslanca glede na zakonsko določene pogoje, ob tem pa upošteva tudi namen zakonske ureditve ter kriterije oziroma merila, ki so se izoblikovala v času izvajanja ureditve. Pri oceni pa je nadalje tudi bistveno, da se zagotovi enaka obravnava istovrstnih vprašanj glede na odločanje Mandatno-volilne komisije v drugih primerih in da presoja ni arbitrarna. Zakon o poslancih poslancu nalaga dolžnost, da opravljanje dopolnilnega dela predhodno obvesti Mandatno-volilno komisijo, česar pa poslanec v tem primeru ni storil. Presoja dejavnosti iz vidika morebitnega vpliva na izvrševanje poslanske funkcije za nazaj, ko hkratno opravljanje poslanske funkcije in dopolnilne dejavnosti ni več podano, pa ne more doseči svojega namena in sicer morebitne prepovedi opravljanja dejavnosti po drugem odstavku 13. člena Zakona o poslancih, ki je možna le za naprej. </font><br/>
<font size="4">V delovnem gradivu je izpostavljena tudi širša problematika medsebojne neskladnosti obeh zakonov, ki urejata področje nezdružljivosti za poslance in sicer Zakona o integriteti in preprečevanju korupcije kot sistemskega predpisa in Zakona o poslancih kot specialnega predpisa. Z vidika poslanca je težava v nejasnih pravnih položajih in dolžnostih,</font><br/>
<br/>
<b><font size="4">15. TRAK: (ŠZ) – 10.30</font></b><br/>
<br/>
<font size="4">	(nadaljevanje) ki izhajajo iz 12. in 13. člena Zakona o poslancih v  razmerju do določb Zakona o integriteti in preprečevanju korupcije. S tem pa so povezane tudi nejasnosti glede postopka ugotavljanja morebitnih kršitev in sankcij. Navedeno področje je bilo zato predmet sprememb v okviru novele Zakona o poslancih, ki je bila vložena v zakonodajni postopek v tem mandatnem obdobju in v kateri je Državni zbor odločal oktobra 2019, vendar žal novela predloga zakona ni bila sprejeta. Glede na navedeno bi predlagal, da o pravnih vprašanjih konkretnega primera pridobimo tudi pisno mnenje Zakonodajno-pravne službe. </font><br/>
<font size="4">	Odpiram razpravo poslank in poslancev. </font><br/>
<font size="4">Izvoli, Danijel Krivec. </font><br/>
<br/>
<b><font size="4">DANIJEL KRIVEC (PS SDS):</font></b><font size="4"> Ja, hvala za besedo. </font><br/>
<font size="4">	Spoštovani predsednik, jaz se strinjam s tem, da pridobimo tudi mnenje ZPS v tem primeru. Bi pa predlagal, da omogočite, da tudi poslanske skupine, ki imamo verjetno kakšno vprašanje naslovimo ali na Mandatno-volilno komisijo v nekem roku, vprašanja na katera naj potem ZPS tudi odgovori, zato da se v nadaljevanju ne bomo zapletali. Predlagam, da kdorkoli ima kakšne vprašanja od poslanskih skupin to naslovi na predlagam na Mandatno-volilno, ki bo to posredovala ZPS-u in da imamo mogoče tudi nadaljevanju za kakšen drug primer neke stvari razčiščene, ker v zadnjem obdobju se ob teh zadevah večkrat, bi rekel različno tolmači nekatere zakonske ureditve, mislim da bi v tem primeru bilo pametno, da dobimo neko eksaktno mnenje ZPS-a in se s tem tudi omogoči neko relevantno odločanje v nadaljevanju o tej točki.</font><br/>
<br/>
<font size="4">	</font><b><font size="4">PREDSEDNIK IVAN HRŠAK:</font></b><font size="4"> Hvala lepa za ta predlog.</font><br/>
<font size="4">	Želi še kdo? (Da.) Mag. Dejan Židan. Izvoli.</font><br/>
<br/>
<font size="4">	</font><b><font size="4">MAG. DEJAN ŽIDAN (PS SD):</font></b><font size="4"> Hvala gospod predsednik.</font><br/>
<font size="4">Spoštovane poslanke, spoštovani poslanci!</font><br/>
<font size="4">	Zelo se strinjam s tem kar ste povedali, da trenutna oblika Zakona o poslancih v resnici ni usklajena z Zakonom o integriteti in da je zadeva še hujša od odločbe Ustavnega sodišča 4. Junija 2015 tudi ni več v skladu z Ustavo po ugotovitvi Ustavnega sodišča, kar je Ustavno sodišče nam dalo kot Državnemu zboru nalogo, da se v roku leta dni uskladi. To izhaja iz odločbe, ki jo je izdalo in je vezano na primer trenutnega predsednika vlade, ki je bil po odločbi Ustavnega sodišča neupravičen, v bistvu mu je bil odvzet mandat. Je zelo jasno v tej odločbi napisano kaj vse je narobe in takrat, torej leta 2015 je Državni zbor dobil nalogo, da zadevo uredi v roku leta dni. </font><br/>
<font size="4">Dejstvo pa je, da tega ni uredil, dejstvo pa je, da v tem mandatu, tudi ko sem bil sam predsednik smo želeli to urediti dvostopenjsko in sicer tako, da z Zakonom o poslancih uskladimo Zakon o poslancih z Zakonom o integriteti kar pomeni, da v bistvu damo KPK-ju podobne pristojnosti do poslancev, kakor do drugih funkcionarjev, kar v tem trenutku ni tako. Hkrati pa je bilo napotilo tako iz konkretne odločbe Ustavnega sodišča kakor tudi strokovnjakov s katerimi smo sestali, da bistvu je smiselno in možno, da se uredi tudi institut odpoklica poslanca, če se tako pač Državni zbor odloči na način, da se jasno določi proces napoti in tudi organ. Samo odločba Ustavnega sodišča nas je napotovala na Ustavno sodišče in na Vrhovno sodišče, strokovnjaki, s katerimi pa smo se posvetovali so takrat tudi govorili zlasti o Ustavnem sodišču. To ni bilo narejeno. Torej govorim samo za to, da je sedaj primeren čas, da se zavemo, da Zakon o poslancih ima hibe, ima jasno oznako s strani odločbe Ustavnega sodišča iz leta 2015 in da je treba zbrati ponovno energijo, da tisto, kar je potrebno urediti, se tudi uredi.</font><br/>
<font size="4">	Hvala za besedo, gospod predsednik.</font><br/>
<br/>
<font size="4">	</font><b><font size="4">PREDSEDNIK IVAN HRŠAK:</font></b><font size="4"> Hvala. </font><br/>
<font size="4">	Matjaž Han, izvoli.</font><br/>
<br/>
<font size="4">	</font><b><font size="4">MATJAŽ HAN (PS SD):</font></b><font size="4"> Ja, hvala lepa.</font><br/>
<font size="4">	Jaz se strinjam z vašim predlogom in to kar je rekel Dani, da pač rešimo zadevo, pa ne samo za Gregorja Židana, ki je samo eden izmed devetih poslancev, ki v bistvu čakajo že več kot dve leti na to, da bodo na MVK dobili odobritev ali lahko delajo dopolnilno delo. Takrat so bili zadržani in verjetno so te prošnje v predalu zato, ker smo rekli, da bomo pač in to krivdo moramo prevzeti vsi, spremenili Zakon o poslancih, pa tega žal nismo storili. Zdaj, vsa ta politična zgodba okoli Gregorja Židana,</font><br/>
<br/>
<b><font size="4">16. TRAK: (ŠZ) – 10.35</font></b><br/>
<br/>
<font size="4">	(nadaljevanje) Gregor Židan je zaradi javnosti jasno napisal vam predsednik MVK-ja svoj pogled na to, na koncu se tudi opravičil za vse težave, ki so se naredile, rešitve pa seveda ni. Rešitve pa ni, zato ker nimamo prave zakonodaje. Meni je jasno, zakaj je prišlo do te zgodbe, ker če bi bil verjetno gospod Židan ta moment na strani koalicije bi bilo to domoljubno dejanje, da je bil trener mlade nogometne reprezentance, ampak zadeva je zakomplicirana in se ne moremo iz poslancev tako na nek način tudi obnašati. Če je kaj storil narobe, bom rekel glede financ, bodo pač mogle institucije odločati, ampak to ni Državni zbor, zato jaz absolutno podpiram to, kar ste rekli, da Zakonodajno-pravna služba napiše svoje stališče. Verjamem, da je Zakonodajno-pravna služba sodelovala tudi s strokovnimi službami vaše, predsednik vaše komisije MVK, kjer ste dali na nek način in strokovno mnenje in tudi predlagali sklepe, tako da na nas pa je, da bom rekel jasno zapišemo kaj lahko in kaj ne smeš.</font><br/>
<font size="4">	Tako, da hvala lepa.</font><br/>
<font size="4">	</font><br/>
<font size="4">	</font><b><font size="4">PREDSEDNIK IVAN HRŠAK:</font></b><font size="4"> Hvala.</font><br/>
<font size="4">	Besedo ima Danijel Krivec. </font><br/>
<font size="4">Izvoli.</font><br/>
<br/>
<font size="4">	</font><b><font size="4">DANIJEL KRIVEC (PS SDS):</font></b><font size="4"> Ja, hvala. Moram se še enkrat oglasiti.</font><br/>
<font size="4">	Moj namen, ko sem dopolnil predsednika je bil dobronameren, vidim da pa kolegi izkoriščajo to za vsebinsko razpravo. Jaz nisem želel nobene stvari vsebinsko odpreti, ker če ne moramo razpravo oddelati, vidim da pa vi zdaj izkoriščate to, da opozarjate na neke stvari, kot da bi bile, bi rekel neproblematične. Vemo, da so problematične in zato jaz nisem želel na današnji seji razpravljati opravljati, dokler pač ne dobimo teh relevantnih podatkov oziroma mnenja ZPS-a. Tudi to, kar je kolega Židan opozoril s to zadevo nima nobene veze. Kajti mi imamo na mizi veljavne zakone in na osnovi teh zakonov se bomo morali odločati. To da je treba neke stvari spremeniti bomo lahko skozi razpravo ugotovili, vendar ne opredeljuje nobene zadeve v tem primeru. Tako, da jaz predlagam, da to ne širimo, ker drugače bomo morali tudi mi kakšne stvari povedati glede tega dela kolega Židana, ki pač je imelo tudi svoje posledice in zato je prav, da imamo tudi pravno podlago na prav način opredeljeno in opravimo razpravo takrat. Tako, da zagovarjanje zdaj v tem trenutku nekega prestopka, kakorkoli, vsi ugotavljate da je bila kršitev opravljate, vendar do katere mere in kako bomo pač ugotavljali v nadaljevanju. Treba je vedeti, da poslanci za petinsko delo vedno dobijo nazaj neko obvestilo, da to lahko opravljajo, v primeru kolega Židana tega ni bilo, tudi zaprosil je za druge dejavnosti, ne za trenerstvo na evropskem prvenstvu in tako naprej, tako da dajmo to razpravo opraviti naslednjič.</font><br/>
<br/>
<font size="4">	</font><b><font size="4">PREDSEDNIK IVAN HRŠAK:</font></b><font size="4"> Hvala. </font><br/>
<font size="4">	Ja, najprej Gregor Perič, potem pa Matjaž Han. </font><br/>
<font size="4">Izvoli, Gregor. </font><br/>
<br/>
<font size="4">	</font><b><font size="4">GREGOR PERIČ (PS SMC):</font></b><font size="4"> Hvala lepa, predsednik še enkrat za besedo. </font><br/>
<font size="4">	Mogoče za pojasnilo, zlasti tistim, ki nas spremljajo, pa morda ne poznajo toliko dobro ta pravni vidik, tistega o čemer se danes pravzaprav pogovarjamo na Mandatno-volilni komisiji. Torej, če gledamo z vidika pristojnosti smo mi kot poslanke in poslanci, predvsem zavezani k temu, da te vidike, zlasti iz vidika nezdružljivosti opravljanja funkcij poslancev izven te hiše, torej vsi vemo, da smo zaposleni v Državnem zboru, pa imamo še neke druge profesije, neka druga znanja, neko kariero iz preteklosti, pa verjetno še neke ambicije za prihodnost in je potrebno ohraniti neko možnost, da tisti, ki pridejo v politiko lahko tudi nadaljujejo svoje življenje enkrat kasneje izven politike je tukaj logično, da je potrebno najti nek mehanizem kako je to moč omogočiti. Naša dolžnost tukaj je, da predvsem preprečujemo tiste situacije, ko se poslanka ali poslanec lahko znajde v nekem položaju nezdružljivosti, torej da prihaja do nekih konfliktov interesov, ki potem vplivajo na izvajanje naše poslanske funkcije. To je namen tudi Zakona o poslancih, ki to opredeljuje in to je tudi pristojnost Mandatno-volilne komisije in nas, ki smo člani, da o tem presojamo kdaj do tega pride in kdaj do tega ni prišlo. </font><br/>
<font size="4">Zdaj, če gremo malo gledati v preteklost so bile te presoje na Mandatno-volilni komisiji za moj okus vzete zelo na široko,</font><br/>
<br/>
<b><font size="4">17. TRAK: (ŠZ) – 10.40</font></b><br/>
<br/>
<font size="4">	(nadaljevanje) tako da smo dopuščali številne dejavnosti, ki niso bile nujne za to, da je nekdo, ki je bil poslanec potem lahko nadaljeval tudi svojo prejšnjo kariero, ko mu je mandat tako ali drugače ugasnil. To je pač dejstvo, se pa moramo zavedati kot poslanke in poslanci nečesa drugega. Da je zakonodajna veja oblasti samostojna, to vedno radi poudarjamo, predvsem v odnosu do vlade, ko pa želimo sami postaviti red v naši hiši ugotovimo, da imamo številne težave, probleme in različne poglede, pa nam tukaj ne uspeva in od tega je tudi odvisen ugled te hiše tudi v javnosti. In tudi take poteze, torej ta neurejenost tega področja je potem potegne za sabo take sive cone v katerih se znajdemo in smo se znašli. Torej Mandatno-volilna komisija je že v začetku tega mandata dobila določene prošnje za odobritev petinskega dela na podlagi Zakona o poslancih, pa se v teh prošnjah iz razloga, ki ga je predsednik že navedel uvodoma ni odločilo. Kaj je potem sledilo? Nekateri poslanci in poslanke te dejavnosti niso opravljali, nekateri pa kljub vsemu, da tega soglasja niso dobili so s temi dejavnostmi očitno nadaljevali. </font><br/>
<font size="4">Tako, da še eno dodatno pojasnilo. Morda mi tukaj ne ocenjujemo oziroma presojamo drugih vidikov zakonodaje, ki je ne vem z vidika financ ali česarkoli drugega, ampak predvsem ta vidik nezdružljivosti. Zagotovo pa smo poslanke in poslanci zavezani v prvi meri spoštovati Zakon o poslancih, ker je to najbolj naš zakon, poleg tega pa še vso ostalo zakonodajo. In če tukaj pri tem nismo uspešni, morajo tako ali drugače neke posledice slediti. Vsaj tako je v nekih zrelih demokratičnih družbah. Tako, da jaz se tudi strinjam, da pozovemo Zakonodajno-pravno službo, da se do tega konkretnega vprašanja, ki se je pojavilo pred nami opredeli in tudi nam vsem pomaga, da lahko sprejmemo neko odločitev, ki se bo izkazala za tako, da pije vodo. Ker vemo v preteklosti, to so zelo delikatne zadeve, je Zakonodajno-pravna služba izdala tudi neko mnenje, ki ga ta spoštovani zbor ni upošteval, pa se je potem na Ustavnem sodišču izkazalo, sicer nekoliko drugače. Tako, da sem mnenja, da vsi mi, če imamo še kakšno pobudo oziroma pogled ali pa vidik, ki bi ga radi izpostavili tudi posredujemo ta vprašanja Zakonodajno-pravni službi pa tudi z vidika enostavnejšega poteka postopka določimo tudi nek rok do katerega je potrebno to narediti.</font><br/>
<font size="4">	Hvala lepa.</font><br/>
<br/>
<font size="4">	</font><b><font size="4">PREDSEDNIK IVAN HRŠAK:</font></b><font size="4"> Hvala.</font><br/>
<font size="4">	Zdaj ima najprej besedo Matjaž Han, nato pa Jožef Horvat. Izvoli. / oglašanje iz dvorane/ Prosim? Danijel Krivec? Ne. </font><br/>
<font size="4">Jožef Horvat, izvoli, beseda je tvoja.</font><br/>
<br/>
<font size="4">	</font><b><font size="4">JOŽEF HORVAT (PS NSi): </font></b><font size="4">Hvala lepa, gospod predsednik.</font><br/>
<font size="4">Kolegice in kolegi!</font><br/>
<font size="4">	Ne bom nič, niti nimam namena kaj k temu dodal, čeprav razumem bo zdaj razprava o tej zadevi enkrat naslednjič, najprej pa obžalujem, da tukaj ni našega kolega Gregorja Židana, da bi ga vsaj po dolgem času videl, ker ga v glavnem gledam samo preko časopisov ali pa tukaj za par sekund, upam, da vsaj plačo dobiva enako kot mi, ki smo nekateri, kot tudi Matjaž recimo smo 10 ur v povprečju na dan v tej hiši, plače so pa enake, tudi ko davkoplačevalcem. Mi razumemo v Novi Sloveniji naslednje. Mi vemo, da je situacija takšna in pravne interpretacije so takšne in sploh ne razmišljamo o tem, da bi poslancu kateremukoli, kdajkoli odvzeli mandat, dokler imamo takšno konstalacijo oziroma dokler, če zdaj še malo zadevo razširim imamo situacijo, kot nam jo je včeraj predstavila KPK. To je smrt pravne države, jaz sem glasoval za Zakon o poslancih, ne sicer za prvo verzijo, za Zakon o integriteti, ampak v nekem čisto drugačnem duhu. Se strinjam s kolegom Židanom, ki ni »fuzbaler« in moj rojak, da bi bilo potrebno Zakon o poslancih spremeniti,</font><br/>
<br/>
<b><font size="4">18. TRAK: (ŠZ) – 10.45</font></b><br/>
<br/>
<font size="4">	(nadaljevanje) da bo eksakten in mene sicer takrat tukaj več ne bo. Eksakten bo takrat, kar se tiče te neke petinske dejavnosti, ko bo to prepovedano. Ja, kateri poklic za božjo voljo pa ne potrebuje kontinuitete? Včasih smo rekli, ja, samo zdravniki. Kaj pa informatiki, ko sem prišel po štirih letih nazaj v proizvodnjo sem bil out. Prosim lepo. Morda damo samo »fuzbalerjem« recimo da damo. A potem moramo tudi smučarjem dati, ker smo narod smučarjev in tako dalje, da zdaj ne razpredam. Če pa kaj razumem pravo, potem je Zakon o poslancih naš specialni zakon. Ko se je sprejemala prva verzija pojma niso imeli, da bo tudi Zakon o integriteti nekoč prišel. Tako, da me nič ni sram, da sem takrat kot opozicijski poslanec predlagal, da se točka na Mandatno-volilni komisiji, kjer bi kar nekaj naših kolegov dobilo dovoljenje za precej čudne posle, oprostite, precej čudne, nisem bil edini tega mnenja, večina je bila tega mnenja in smo takrat zadevo zaustavili. Nisem nič, ne bom se zaradi tega opravičeval, nasprotno. Drugače pa, kot rečeno v konstelaciji teh včerajšnjih dogodkov na KPK-ju sem izredno razočaran. In nekaj se nam bo dogajalo, vam povem, še enkrat, takrat ko mene ne bo več tukaj, odločitev kot je zarisana in kot se nakazuje bo dejansko odprla pot popolni netransparentnosti in naslednje sestave parlamentov bo v naslednjih sestavah parlamenta Državnega zbora bo vedno več oligarhov, čeprav jih v Sloveniji recimo da nimamo, imajo jih pa tam nekatere sodne države, ki so izšle iz nekdanje Sovjetske zveze in potem bomo pač imeli takšen režim. Ker roko na srce, tako kot tam bo tudi najbrž nekoč v Sloveniji, če boš imel dva, tri milijone, boš pač prišel v parlament. In to je, tu je problem. In tu vrata temu odpiramo pravzaprav s temi zadevami, ki jih ne znamo, nočemo ali kakorkoli že rešiti. Naslednjič, če kolega Židana ne bo, Gregorja Židana namreč, nogometaša, z nami, bo zelo težko debatirati, ker na nek način ocenjujem sam je neolikano o nekom govoriti o težkih zadevah, tistega pa ni tam, ni prisotnega. </font><br/>
<font size="4">Tako, da to že napovedujem, da razprava brez našega spoštovanega kolega bo več ali manj šla v prazno in tako ali tako iz tega ne bo nič. Iz tega ne bo nič, umira pa počasi pravna država, zaradi tega, ker ta ravnanja niso v duhu Zakona o poslancih, včerajšnja ravnanja KPK-ja, ki jih pač moram spoštovati kot državljan niso v duhu zakona, ki sem ga tudi sam podprl in tu razpadamo.</font><br/>
<font size="4">	Hvala lepa.</font><br/>
<br/>
<font size="4">	</font><b><font size="4">PREDSEDNIK IVAN HRŠAK:</font></b><font size="4"> Hvala.</font><br/>
<font size="4">	Želi še kdo razpravljati? (Da.)</font><br/>
<font size="4">Matjaž Han, izvoli.</font><br/>
<br/>
<font size="4">	</font><b><font size="4">MATJAŽ HAN (PS SD):</font></b><font size="4"> Zaradi spoštovanja do Jožeta samo v obrambo mogoče Gregorju Židanu, ker vendarle tudi kot poslanski kolega pač moram pa verjetno bi isto obranil tudi katerega poslanca iz Nove Slovenije. Da ne bomo zdaj vso breme nepravilnosti vprašanja vrgli na Gregorja Židana, ki je bil 14 dni član mlade nogometne reprezentance kot trener, jasno zapisal, da je bil tam, da je to bilo enkratno dejanje in da ne bi zdaj primerjal njega z nekimi oligarhi. Samo toliko v vednost.</font><br/>
<font size="4">	Hvala lepa.</font><br/>
<br/>
<font size="4">	</font><b><font size="4">PREDSEDNIK IVAN HRŠAK:</font></b><font size="4"> Hvala.</font><br/>
<font size="4">	Želi še kdo razpravljati? (Ne.) Če ne, zaključujem razpravo. Glede na moj uvodni predlog in predlog podan v razpravi, bom na podlagi petega odstavka 66. člena Poslovnika Državnega zbora Zakonodajno-pravno službo zaprosil za pisno mnenje o pravnih vidikih konkretnega primera. Poslanske skupine pa prosim, da mi svoja morebitna vprašanja na ta konkreten primer glede Gregorja Židana pošljejo na MVK, vključno do torka, 18. maja 2021. Ta vprašanja bomo potem posredovali…</font><br/>
<br/>
<b><font size="4">	MATJAŽ</font></b><font size="4"> </font><b><font size="4">HAN (PS SD):</font></b><font size="4"> Jaz sem razumel Danija, gospoda Krivca, se opravičujem, da lahko tudi na kaj drugega vprašamo glede Zakona o poslancih ali samo glede Židana? </font><br/>
<br/>
<font size="4">	</font><b><font size="4">PREDSEDNIK IVAN HRŠAK:</font></b><font size="4"> Ne, ne, saj sem jaz rekel samo na ta konkreten primer. </font><br/>
<br/>
<b><font size="4">19. TRAK: (ŠZ) – 10.50</font></b><br/>
<br/>
<font size="4">	(nadaljevanje) Zdaj govorimo o konkretnem primeru Gregorja Židana in bi ta vprašanja, če imate jih navedite, pa bomo mi zaprosili Zakonodajno-pravno službo o odgovoru in bo tudi na ta vprašanja odgovorila. V redu? Dobro, hvala lepa. Na podlagi četrtega odstavka 74. Člena Poslovnika Državnega zbora do pridobitve mnenja Zakonodajno-pravne službe prekinjam to točko dnevnega reda in 30. Sejo Mandatno-volilne komisije. Hvala lepa. / oglašanje iz dvorane/ Jaz sem zaključil. Dušan Šiško, prosim. Branko.</font><br/>
<br/>
<font size="4">	</font><b><font size="4">DUŠAN ŠIŠKO (PS SNS):</font></b><font size="4"> A sem držal pravi čas roko, predsednik gor? Zdaj, bom pa tako rekel, kot včeraj. 25 let se je drugi tir umeščal pa rihtal, tam je kolega Dejan rekel, da od 2015 se ni ta Zakon o poslancih spremenil pa mene res zanima kdaj se bo pa to prineslo v Državni zbor. Ali bomo spet, Dejana smo tukaj slišali, Grega bomo dali prek in potem bodo novi poslanci, ko bodo prišli bodo naredili tako star, bomo se spet tukaj gledali pol ure pa razpravljali o tem. Prosim za ta odgovor.</font><br/>
<br/>
<font size="4">	</font><b><font size="4">PREDSEDNIK IVAN HRŠAK:</font></b><font size="4"> Ja, hvala.</font><br/>
<font size="4">	Mandatno-volilna komisija bo poslala v kratkem spremembe, predlagane spremembe Zakona o poslancih tako kot je že takrat, ko zdaj zadnja novela ni bila sprejeta, da bi poslanske skupine potem da dajo v to proceduro in da bi se ta čim prej, da bi se tudi sprejela, da se v bodoče takšni in podobni primeri ne bi končali. Evo, Mandatno-volilna komisija bo to uredila v čim krajšem času. </font><br/>
<br/>
<font size="4">Hvala lepa in s tem je zaključena seja. </font><br/>
<br/>
<b><font size="4">Seja je bila končana 13. maja 2021 ob 10.52.</font></b>
</root>