<root>
<h5 class="label"><span>Vsebina zapisa seje (v pregledu)</span></h5><div align="center">
<p><b><font size="4">REPUBLIKA SLOVENIJA</font></b><br/>
<b><font size="4">DRŽAVNI ZBOR</font></b><br/>
<b><font size="4">ODBOR ZA GOSPODARSTVO</font></b><br/>
<b><font size="4">15. seja</font></b><br/>
<br/>
<b><font size="4">(9. september 2021)</font></b><br/>
</p></div><br/>
<b><font size="4">Sejo je vodila Mateja Udovč, predsednica odbora.</font></b><br/>
<b><font size="4">Seja se je začela ob 12.00.</font></b><br/>
<br/>
<b><font size="4">	PREDSEDNICA MATEJA UDOVČ:</font></b><font size="4"> Vse članice in člane odbora, vabljene ter ostale prisotne lepo pozdravljam!</font><br/>
<font size="4">	Pričenjam 15. sejo Obora za gospodarstvo. Obveščam vas, da so zadržani in se seje ne morejo udeležiti naslednje članice in člani odbora: mag. Alenka Bratušek iz Poslanske skupine SAB. Na seji kot nadomestni članice in člani odbora s pooblastilom sodelujejo mag. Karmen Furman nadomešča poslanca Franca Rosca, poslanka Nada Brinovšek nadomešča poslanko Suzano Lep Šimenko, poslanec mag. Dejan Židan nadomešča poslanca Soniboja Knežaka. S sklicem seje ste prejeli dnevni red odbora. V poslovniškem roku sem prejela predlog Državnega sveta za umik 4. točke dnevnega reda: predlog zakona o odpravi krivic zaradi izbrisa pravnih oseb iz sodnega registra v obdobju od 23. 7. 1999 do 16. 11. 2011, EPA 1939/8, katerega predlagatelj je Državni svet. </font><br/>
<font size="4">	Preden preidemo na odločanje o predlogu za umik sprašujem, ali želi predstavnik predlagatelja predloga zakona in obenem predlagatelj umika točke podati obrazložitev razlogov za svoj predlog za umik 4. točke? Želi. Beseda je vaša. Prosim, da se za magnetogram predstavite in poveste institucijo. </font><br/>
<br/>
<b><font size="4">	MITJA GORENŠČEK: </font></b><font size="4">Spoštovana predsednica Odbora za gospodarstvo, gospa Mateja Udovč! Spoštovani poslanci in poslanke! Spoštovani gostje! Moje ime je Mitja Gorenšček, državni svetnik in bi vam danes na kratko obrazložil našo prošnjo za umik z dnevnega reda 15. seje Odbora za gospodarstvo predlog zakona o odpravi krivic zaradi izbrisa pravnih oseb z sodnega registra. </font><br/>
<font size="4">	Državni svet je v zakonodajni postopek vložil predlog zakona o odpravi krivic zaradi izbrisa pravnih oseb iz sodnega registra v obdobju od 23. 7. 1999 do 16. 11. 2011. K predlogu zakona sta mnenje podala tako Vlada Republike Slovenije, in sicer 8. julija, kot Zakonodajno-pravna služba, ki je mnenje podala 26. avgusta. In oba sta izpostavila določeno vprašanje v zvezi s katerimi so v teku razgovori glede razrešitve teh odprtih vprašanj in priprave ustreznih amandmajev v zvezi s temi pripombami. Zato prosim odbor, da se obravnava predloga zakona umakne z dnevnega reda današnje seje in se uvrsti na naslednjo sejo. Hvala. </font><br/>
<br/>
<b><font size="4">	PREDSEDNICA MATEJA UDOVČ:</font></b><font size="4"> Hvala lepa za vašo kratko predstavitev. Ali želi predstavnik Ministrstva za gospodarski razvoj in tehnologijo podati mnenje? Ne želi. Ali želijo svoja stališča o predlogu za umik točke predstaviti predlagatelji poslanskih skupin? Izvoli. </font><br/>
<br/>
<b><font size="4">	FRANC BREZNIK (PS SDS):</font></b><font size="4"> Ja, tudi mi se strinjamo v Slovenski demokratski stranki, da se predlog zakona umaknem, da pogleda o amandmaje, da se še enkrat pregleda, da bodo zadeve celovite in potem sprožimo to proceduro. Najlepša hvala. </font><br/>
<br/>
<b><font size="4">	PREDSEDNICA MATEJA UDOVČ:</font></b><font size="4"> Hvala lepa, Francu Brezniku, ki je predstavil stališče Poslanske skupine SDS. Želi še kdo podati stališče? Ugotavljam, da ne. </font><br/>
<font size="4">	Prehajamo na glasovanje o umiku 4. točke z dnevnega reda današnje seje Odbora za gospodarstvo. </font><br/>
<font size="4">	Pred tem pa moram prebrati še eno pooblastilo. Poslanca Gregorja Periča nadomešča poslanec Dušan Verbič iz Poslanske skupine SMC. </font><br/>
<font size="4">	Prehajamo na glasovanje o umiku. </font><br/>
<font size="4">	</font><br/>
<b><font size="4">2. TRAK (VI) 12.05</font></b><br/>
<br/>
<font size="4">	(Nadaljevanje) Kdo je za? (13 članov.) Je kdo proti? (Nihče.)</font><br/>
<font size="4">	Ugotavljam, da je predlog za umik 4. točke dnevnega reda sprejet. </font><br/>
<font size="4">	Hkrati vas obveščam, da ste 1. 9. 2021 prejeli obvestilo o širitvi dnevnega reda za 2.A točko. 2.A točka – Predlog stališča Republike Slovenije do predloga direktive evropskega parlamenta in sveta o potrošniških kreditih, EPA 2075/VIII, EU 1018. Razširitev je določena na podlagi 154.d člena Poslovnika, ki ureja zadeve EU. Ker v poslovniškem roku nisem prejela drugih predlogov v zvezi z dnevnim redom ugotavljam, da je določen takšen dnevni red kot ste ga prejeli s sklicem seje odbora skupaj s širitvijo z 2.A točke in brez 4. točke. </font><br/>
<br/>
<font size="4">	Prehajamo na </font><b><font size="4">1. TOČKO DNEVNEGA REDA – PREDLOG STALIŠČA REPUBLIKE SLOVENIJE DO PREDLOGA UREDBE EVROPSKEGA PARLAMENTA IN SVETA O STROJIH IN STROJNI OPREMI, EPA 2044/VIII, EU U1016.</font></b><br/>
<font size="4">	Predlagatelj stališča Republike Slovenije je Vlada. Odbor je matično delovno telo za obravnavo te točke, ki jo bo obravnaval na podlagi drugega odstavka 154.h člena Poslovnika Državnega zbora. K tej točki so bili vabljeni Vlada, Ministrstvo za gospodarski razvoj in tehnologijo. K predlogu stališča ste prejeli tudi mnenje Komisije Državnega sveta za mednarodne odnose in evropske zadeve. Vse navedeno velja tudi za 2. in 2.A točko dnevnega reda v okviru katerega bomo obravnavali EU zadeve. Predstavnika vlade prosim za dopolnilno obrazložitev predloga stališča. Državni sekretar Simon Zajc beseda je vaša. </font><br/>
<br/>
<b><font size="4">	SIMON ZAJC:</font></b><font size="4"> Hvala, gospa predsednica. Spoštovane poslanke, spoštovani poslanci! Dober dan!</font><br/>
<font size="4">	Obstoječa zakonodaja na področju varnosti strojev ne ustreza več trenutnim izzivom in novim tveganjem, ki jih prinaša tehnološki napredek ter ne zagotavlja skladnosti z obstoječo zakonodajo o varnosti proizvodov ter sodobnim zakonodajnim okvirom, ki vključujejo umetno inteligenci in kibernetsko varnost. Direktiva bo nadomeščena z uredbo EU, kar pomeni, da bodo določbe neposredno uporabljive. Glavni cilj predloga nove uredbe je zagotavljanje visoke ravni varnosti in zaščite za uporabnike strojev in druge ljudi, ki so jim izpostavljeni ter vzpostavitev visoke ravni zaupanja v digitalne inovativne tehnologije za potrošnike in uporabnike. Poleg tega mora uredba zagotavljati enake konkurenčne pogoje za vse gospodarske subjekte in prost pretok strojev in strojne opreme v EU. Uredba tako zajema nova tveganja povezana z novimi digitalnimi tehnologijami. Za povečanje zaupanja v stroje in strojno opremo mora nova uredba zagotoviti pravno varnost glede vseh tehnologij, saj bi obstoječe vrzeli lahko ovirale enake konkurenčne pogoje za proizvajalce. Sedanja direktiva na primer predvideva voznika ali upravljavca odgovornega za gibanje stroja, vendar pa ne upošteva možnosti, da ni voznika in ne postavlja nobenih zahtev za avtonomne stroje. Polega tega uredba predvideva ponovno oceno strojev, ki veljajo za visoko tvegane in ponovno oceno postopkov skladnosti. Predlog uredbe namreč določa pravila za razvrščanje strojev in strojne opreme z visokim tveganjem ter komisiji daje pooblastilo za sprejemanje deligiranih aktov za prilagoditev seznama strojev in strojne opreme z visokim tveganjem, ki so v navedeni v prilogi 1. Proizvajalci strojev in strojne opreme z visokim tveganjem bodo lahko oceno skladnosti z bistvenimi varnostni in zdravstvenimi zahtevami iz priloge tri izvajali le s sodelovanjem priglašenih organov, in sicer odvisno od postopkov ugotavljanja skladnosti. Z uredbo se tudi omogoči predložitev informacij in navodil v elektronski obliki. Predlog uredbe zahteva, da proizvajalci predložijo potrebne informacije in navodila za uporabo </font><br/>
<br/>
<b><font size="4">3. TRAK (VI) 12.10</font></b><br/>
<br/>
<font size="4">	(nadaljevanje) strojev in strojne opreme v papirni ali elektronski obliki. V direktivi o strojih je bilo obvezno zagotoviti vse informacije o strojih ali strojni opremi v papirnati obliki. Od takrat pa se je seveda uporaba interneta in digitalnih tehnologij močno povečala. Zahteva po izdaji tiskanih različic namreč povečuje stroške in upravna bremena za gospodarske subjekte in negativno vpliva na okolje. </font><br/>
<font size="4">	Poleg tega postopki ugotavljanja skladnosti strojev ali strojne opreme se tudi s to uredbo urejajo. Uredba namreč določa po katerem postopku se ugotavlja skladnost strojev ali strojne opreme z visokim tveganjem iz priloge 1 ter kakšni so postopki ugotavljanja skladnosti pri delno dokončanih strojih. V uredbi je na novo definirana zahteva, da je pri določenih postopkih ugotavljanja skladnosti obvezna vključenost priglašenih organov, ki morajo imeti za postopke ugotavljanja skladnosti primerno osebje, opise postopkov za izvajanje dejavnosti ugotavljanja skladnosti, potrebna sredstva za ustrezno izvajanja strokovnih in upravnih nalog povezanih z dejavnostnimi ugotavljanja skladnosti ter dostop do vse potrebne opreme ali naprav. In še zadnje, uredba o strojih in strojni opremi določa, da se vsak proizvod, ki je zasnovan in izdelan v skladu s harmoniziranimi standardi ali delom standardov domneva, da je skladen z bistvenimi zdravstvenimi in varnostnimi zahtevami iz priloge 3. V kolikor ne obstaja harmoniziran standard ali pri evropskih organizacijah za standardizacijo prihaja do neupravičenih zamud pri postopku standardizacije se na Evropsko komisijo prenese pooblastilo za sprejemanje izvedbenih aktov, ki določajo tehnične in specifikacije za bistvene zdravstvene in varnostne zahteve. V stališču zato podpiramo predlog uredbe o strojih in strojni opremi, saj direktiva o strojih ni več kos aktualnim izzivom in tveganjem in ne zagotavlja skladnosti z obstoječo zakonodajo o varnosti proizvodov in prihodnim okvirom vpliva integracije umetne inteligence in kibernetske varnosti v stroje in v strojno opremo. Toliko. Hvala za vašo pozornost!</font><br/>
<br/>
<b><font size="4">	PREDSEDNICA MATEJA UDOVČ:</font></b><font size="4"> Hvala lepa državnemu sekretarju Simonu Zajcu za dopolnilno obrazložitev predloga stališča. </font><br/>
<font size="4">	Sedaj prehajamo na razpravo poslank in poslancev. Odpiram razpravo. Želi kdo besedo? Poslanec Koražija, beseda je vaša. </font><br/>
<br/>
<b><font size="4">	BOŠTJAN KORAŽIJA (PS Levica):</font></b><font size="4"> Spoštovana predsednica, najlepša hvala za besedo. Se bom kar navezal na gospoda Zajca, ki je ravno govoril o harmonizaciji odlokov oziroma tudi uredb. Po eni strani ste ravno govorili o tem, da pač te nove varnostne zdravstvene standarde pri proizvodnji, se pravi in distribuciji v Levici seveda pozdravljamo. Po drugi strani pa ne pozdravljamo tega poglabljanja enotnega trga EU, ki pa, žal, temelji na liberalizaciji trga fiksnega kapitala. Prost pretok blaga in storitev na trgu EU je pač postal absolutna vrednota, o kateri se ne sme dvomiti, svoboda kapitala niti evropski tehnokrati, niti domači politiki naj sprašujejo. </font><br/>
<font size="4">	Bom pa se spet navezal nazaj na to harmonizacijo, pa me zanima, ali ste tudi predvideli kakšne oziroma po tej direktivi, ali so predvidene tudi določene kazni za te kršitve, če ne bo prišlo do te harmonizacije oziroma do uskladitve standardov na evropski ravni? Hvala. </font><br/>
<br/>
<b><font size="4">	PREDSEDNICA MATEJA UDOVČ:</font></b><font size="4"> Želi besedo državni sekretar? </font><br/>
<br/>
<b><font size="4">	SIMON ZAJC:</font></b><font size="4"> Ja, lahko na kratko. Gre za uredbo, ki bo neposredno uporabljiva in v tej uredbi niso predvidene kazni za to vaše vprašanje. Drugače, kar pa se tiče enotnega trga je pa, mislim da, so pozitivni učinki tega tudi na naše gospodarstvo jasni in s tem ko se tudi standardi za varnost zahtevajo za vse stroje na celotnem trgu mislim, da samo vsi skupaj pridobimo. Torej, da ne prihaja do kakšnih različnih nivojev varnosti, glede na to iz katere države takšen stroj prihaja. Hvala. </font><br/>
<br/>
<b><font size="4">	PREDSEDNICA MATEJA UDOVČ:</font></b><font size="4"> Hvala lepa za dodatno obrazložitev. Želi še kdo besedo? Ugotavljam, da ne. Zaključujem razpravo. Ker k predlogu stališča</font><br/>
<br/>
<b><font size="4">4. TRAK (VI) 12.15</font></b><br/>
<br/>
<font size="4">	(nadaljevanje) ni bilo vloženih amandmajev dajem v razpravo in na glasovanje naslednji predlog mnenja: »Odbor za gospodarstvo podpira predlog stališča Republike Slovenije do predloga uredbe Evropskega parlamenta in sveta o strojih in strojni opremi, EPA 2044/VIII, EU U1016, ki ga je predložila vlada in predlaga Odboru za zadeve Evropske unije, da predlog stališča sprejme.« Ali kdo želi obrazložiti svoj glas? Ugotavljam, da ne. Glasujemo. </font><br/>
<font size="4">	Kdo je za? (11 članov.) Je kdo proti? (1 član.)</font><br/>
<font size="4">	Ugotavljam, da je mnenje sprejeto. </font><br/>
<font size="4">	Določiti moramo še poročevalca za sejo pristojnega odbora. Predlagam, da to stori naš poslanec kolega Andrej Černigoj. Ali kdo temu nasprotuje? Ugotavljam, da ne. </font><br/>
<br/>
<font size="4">	Prehajamo na </font><b><font size="4">2. TOČKO DNEVNEGA REDA – PREDLOG STALIŠČA REPUBLIKE SLOVENIJE DO PREDLOGA DIREKTIVE EVROPSKEGA PARLAMENTA IN SVETA O SPREMEMBI DIREKTIVE 2013/34 EU, DIREKTIVE 2004/109S, DIREKTIVE 2006/43/ES IN UREDBE EVROPSKE UNIJE ŠTEVILKE 537/2014 GLEDE POROČANJA PODJETIJ O TRAJNOSTNI EPA 2045/VIII, EU U1017. </font></b><br/>
<font size="4">	</font><font size="4">Predlagatelj postopek obravnave in vabljeni so enaki kot pri prejšnji točki, zato jih ne bom ponovno naštevala. Predstavnika vlade prosim za dopolnilno obrazložitev predloga stališča. Državni sekretar Simon Zajc, beseda je vaša. </font><br/>
<br/>
<b><font size="4">	</font></b><b><font size="4">SIMON ZAJC:</font></b><font size="4"> Hvala lepa. S predlogom direktive se posodablja direktiva o nefinančnem poročanju, ki je bila v slovenski pravni red prenesena že leta 2017 z novelo ZGD-1J, in sicer so v njej določbe vključene v 70.c člen zakona o gospodarskih družbah. Ta pa določa, da morajo pravni subjekti v javnem interesu z več kot 500 zaposlenimi, ki niso majhne ali srednje družbe v svoje letno poročilo vključiti izjavo o nefinančnem poslovanju glede varstva okolja, glede družbene odgovornosti in ravnanja z zaposlenimi glede spoštovanja človekovih pravic, glede boja proti korupciji in podkupovanju in raznolikosti v upravnih odborih družb, in sicer glede na starost, glede na spol, izobrazbo in profesionalne izkušnje. V praksi pa se je izkazalo, da so informacije, ki naj bi jih zagotavljale te družbe pomanjkljive, saj niso dovolj zanesljive, dostopne, predvsem pa niso primerljive. Cilj predloga direktive je tako te pomanjkljivosti odpraviti in zagotoviti boljšo obveščenost vlagateljev in širše družbene skupnosti o tveganjih, ki jih za gospodarske družbe predstavljajo trajnostne zadeve ter zagotoviti boljšo obveščenost glede tega, kako gospodarske družbe vplivajo na okolje in kako vplivajo na širšo družbeno skupnost, kar bo pomembno doprineslo k doseganju ciljev evropskega zelenega dogovora. Čeprav bo predlagana direktiva povzročila nekaterim gospodarskim družbam nekaj dodatnih stroškov, pa je njen cilj te stroške srednje in dolgoročno zmanjšati z bolj jasno določitvijo bistvenih trajnostnih informacij, ki jih je treba poročati. </font><br/>
<font size="4">	Bistvene spremembe predloga direktive glede na veljavno direktivo o nefinančnem poročanju so: prvič, širi se obseg nezavezancev za trajnostno poročanje na vse velike družbe. S triletnim časovnim zamikom pa je obveznost poročanja določena tudi za majhne in srednje družbe, ki so na borzi. V letu 2019 je bilo takšnih družb, ki imajo sedež v Republiki Sloveniji zgolj 9. za preostale majhne in srednje družbe bo uporaba standardov trajnostnega poročanja prostovoljna. Želi pa se jih spodbuditi k njihovi uporabi, saj bodo imela s tem možnost za izboljšanje ugleda ter tudi pridobitev investitorjev, ki se vedno bolj usmerjajo v družbe, ki so trajnostno naravnane.</font><br/>
<font size="4">	Drugič, širi se obseg in vsebina trajnostnih informacij, ki se morajo poročati. Predlog direktive veliko podrobneje opredeljuje informacije, ki jih morajo </font><br/>
<br/>
<b><font size="4">5. TRAK (VI) 12.20</font></b><br/>
<br/>
<font size="4">	(Nadaljevanje) družbe razkriti. Družbe bodo morale trajnostne zadeve vključiti v poslovni model, strategijo in cilje, kar bo vplivalo tudi na samo poslovanje in upravljanje teh družb ter postopke revizije. Podrobneje bosta vsebina in način poročanja določena s standardi. </font><br/>
<font size="4">	Tretjič, uvajajo se namreč enotni standardi trajnostnega poročanja, ki jih bo naknadno sprejela Evropska komisija na predlog evropske svetovalne skupine za finančno poročanje v sodelovanju z drugimi deležniki. Svet EU ali Evropski parlament bosta lahko nasprotovala uveljavitvi teh standardov. </font><br/>
<font size="4">	Četrtič, objavo v enotni elektronski obliki. Določena je enotna elektronska oblika poročanja za računovodske izkaze in poslovna poročila. Standardizacija poročanja je povezana z digitalizacijo in dostopom do poročanih informacij v digitalnem formatu preko evropske enotne dostopne točke. </font><br/>
<font size="4">	Petič, predvidena je tudi pomembnejša vloga revizorjev pri dajanju zagotovil v zvezi s trajnostnim poročanjem zakoniti revizor bo namreč moral podati mnenje v skladu s poslom dajanja omenjenega zagotovila. Enako mnenje bodo lahko podali neodvisni izvajalci storitev dajanja zagotovil v kolikor se država članica za to možnost odloči. </font><br/>
<font size="4">	Šestič, sankcije, ki so predvidene v primeru kršitev novih pravil so tri, in sicer, javna izjava z navedbo odgovorne fizične ali pravne osebe in narave kršitve. Potem, odredba, ki od fizične ali odgovorne pravne osebe zahteva prenehanje ravnanja, ki predstavlja kršitev in opustitev ponovitve takšnega ravnanja in upravna denarna kazen. </font><br/>
<font size="4">	Predlog stališča Republike Slovenije podpira predlog direktive glede poročanja podjetij o trajnosti, saj verjamemo, da bo takšna objava trajnostnih informacij doprinesla k doseganju ciljev evropskega zelenega dogovora, ker bo imela za posledico tudi boljše upoštevanje tajnostnih vidikov, in sicer pri zaznavi vpliva, ki jih imajo gospodarske družbe na okolje in širšo družbeno skupnost ter z opredelitvijo tveganj pri poslovanju gospodarskih družb. Gospodarske družbe bodo imele z objavo trajnostnih informacij poleg obveznosti tudi prednosti, saj bodo bolje zaznala tveganja povezana s trajnostjo. S transparentnostjo bodo pridobila ugled in tudi investitorje, ki se vedno bolj usmerjajo v financiranje družb, ki so bolj trajnostno naravnana. Zaradi zagotovitve večje primerljivosti trajnostnih informacij tudi podpiramo uvedbo enotnih standardov trajnostnega poročanja. Hkrati pa v predlogu stališča opozarjamo na dve zadevi, in sicer na negotovosti in nejasnost v zvezi z vsebino ter obsegom standardov, ki bodo sprejeti šele konec prihodnjega leta oziroma konec oktobra 2022 oziroma še kasneje za tiste manjše ter v zvezi s tem tudi na skrb pred prekomerno obremenitvijo majhnih in srednjih družb ter na sankcije kot so našteta javna izjava, odredba za prenehanje ravnanja, ki so predvidene poleg prekrškov, saj niso dovolj jasno določene. To računamo, da se bo seveda tekom obravnave še izkristaliziralo in da se bodo ti naši pomisleki tudi primerno naslovili. Hvala za pozornost. </font><br/>
<br/>
<b><font size="4">	PREDSEDNICA MATEJA UDOVČ:</font></b><font size="4"> Hvala lepa za predstavitev. Odpiram razpravo poslank in poslancev. Želi kdo razpravljati? Gospod Jože Lenart, beseda je vaša. </font><br/>
<br/>
<b><font size="4">	JOŽE LENART (PS LMŠ):</font></b><font size="4"> Hvala lepa. Zelo na kratko. Sigurno je to pomembno področje. Ne smemo pa pozabiti, da tudi sedaj je bila v vseh podjetjih, ki delajo na globalni ravni, je bil to trajnostno poročanje že sestavni del. Kajti, te velike korporacije, ki delujejo v farmaciji, avtomobilski industriji in drugje brez tega niti nisi mogel biti njihov partner. In zato je pomembno, da se taka direktiva tudi sprejme, uskladi, kajti to je tudi dodatna motivacija potem oziroma pot odpiranja naših podjetij, da bodo na trgih še bolj uspešna, da bomo lahko šli korak z ostalimi. Toliko, hvala. </font><br/>
<br/>
<b><font size="4">	PREDSEDNICA MATEJA UDOVČ:</font></b><font size="4"> Hvala lepa za vašo razpravo. Želi še kdo besedo? Gospod Andrej Černigoj, beseda je vaša. </font><br/>
<br/>
<b><font size="4">	ANDREJ ČERNIGOJ (PS NSi):</font></b><font size="4"> Spoštovana gospa predsednica, hvala za besedo. </font><br/>
<br/>
<b><font size="4">6. TRAK: (DAG) – 12.25</font></b><br/>
<br/>
<b><font size="4">	</font></b><font size="4">(nadaljevanje) Spoštovana gospa predsednica, hvala za besedo. </font><br/>
<font size="4">	Spoštovane kolegice in kolegi, spoštovani ostali gostje, spoštovani državni sekretar! </font><br/>
<font size="4">	Sam podpiram Predlog stališča Republike Slovenije do Direktive Evropskega parlamenta glede poročanja podjetij o trajnosti. Predvsem ta pomanjkljivost, ki je navedena v gradivu, se mi zdi zelo pomembna, da bomo poskušali odpraviti, evropski notranji trg nezadostno izkorišča potencial za implementacijo evropskega zelenega dogovora in doseganje ciljev trajnostnega razvoja. Jaz upam, da ta direktiva ne bo samo mrtva črka na papirju, ampak bodo ta poročila zaživela. </font><br/>
<font size="4">	Po drugi strani si pa želim in upam, da z digitalno transformacijo in tudi z nedavno ustanovitvijo Službe Vlade za digitalno preobrazbo, kjer je tudi nov minister Mark Boris Andrijanič, upam, da bo pristopil k temu problemu aktivno, da bodo ta poročila kratka, jedrnata, predvsem pa ne bodo preveč časa vzela družbam, predvsem tem manjšim družbam v Republiki Sloveniji. Vsekakor podpiram enotno elektronsko obliko. Malce me pa skrbi, ko je državni sekretar omenil, da bodo s strani Evropske komisije naknadno sprejeli nekaj. Pa me zanima, ali je mogoče kakšen časovni okvir, ker v gospodarstvu podjetja morajo biti nekako tudi… imeti to možnost, da bodo vedela, kako se bo zadeva v prihodnosti razvijala.</font><br/>
<font size="4">	Hvala za besedo. </font><br/>
<br/>
<font size="4">	</font><b><font size="4">PREDSEDNICA MATEJA UDOVČ: </font></b><font size="4">Hvala lepa za vaš prispevek k razpravi.</font><br/>
<font size="4">	Besedo dajem državnemu sekretarju Simonu Zajcu, da poda odgovore. Izvolite, beseda je vaša.</font><br/>
<br/>
<font size="4">	</font><b><font size="4">SIMON ZAJC: </font></b><font size="4">Rok, ki si ga je komisija zadala za sprejetje teh standardov, je tudi po našem mnenju kar pozen, in sicer 31. 10. 2022 za velike družbe in 31. 10. 2023 za sorazmerne, se pravi, manj obremenjujoče standarde za majhne in srednje družbe, ki so na borzi. In to v svojem stališču tudi izpostavljamo. </font><br/>
<br/>
<font size="4">	</font><b><font size="4">PREDSEDNICA MATEJA UDOVČ: </font></b><font size="4">Hvala lepa.</font><br/>
<font size="4">	Želi še kdo besedo? Ugotavljam, da ne, zato razpravo zaključujem.</font><br/>
<font size="4">	Ker k predlogu stališča ni bilo vloženih amandmajev, dajem v razpravo in na glasovanje naslednji predlog mnenja: »Odbor za gospodarstvo podpira Predlog stališča Republike Slovenije do Predloga direktive Evropskega parlamenta in Sveta o spremembi Direktive 2013/34/EU, Direktive 2004/109/ES, Direktive 2006/43/ES in Uredbe Evropske unije št. 537/2014 glede poročanja podjetij o trajnosti (EPA 2045-VIII, EU-U/1017), ki ga je predložila Vlada, in predlaga Odboru za zadeve Evropske unije, da predlog stališča sprejme.« </font><br/>
<font size="4">	Želi kdo obrazložiti svoj glas? Ugotavljam, da ne. </font><br/>
<font size="4">	Glasujemo.</font><br/>
<font size="4">	Kdo je za? (13 članov.) Kdo je proti? (Nihče.)</font><br/>
<font size="4">	Ugotavljam, da je mnenje sprejeto. </font><br/>
<font size="4">	Določiti moramo še poročevalca za sejo pristojnega odbora. Predlagam, da to opravi poslanski kolega Andrej Černigoj, ki je hkrati tudi član Odbora za zadeve Evropske unije. Ali kdo temu nasprotuje? Ugotavljam, da ne. </font><br/>
<font size="4">	S tem zaključujem to točko dnevnega reda. </font><br/>
<br/>
<font size="4">	Prehajamo na </font><b><font size="4">2.A TOČKO DNEVNEGA REDA – PREDLOG STALIŠČA REPUBLIKE SLOVENIJE DO PREDLOGA DIREKTIVE EVROPSKEGA PARLAMENTA IN SVETA O POTROŠNIŠKIH KREDITIH (EPA 2075-VIII, EU-U/1018). </font></b><br/>
<b><font size="4">	</font></b><font size="4">Tudi tu predstavnika Vlade prosim za dopolnilno obrazložitev predloga stališča. Državni sekretar Simon Zajc, beseda je vaša. </font><br/>
<br/>
<font size="4">	</font><b><font size="4">SIMON ZAJC: </font></b><font size="4">Hvala lepa.</font><br/>
<font size="4">	Predlog direktive ureja kredite, pri katerih kot jemalec kredita nastopa potrošnik. Omenjeni predlog predstavlja revizijo trenutno veljavne Direktive o potrošniških kreditih, ki je bila v našo nacionalno zakonodajo prenesena enajst let nazaj z Zakonom o potrošniških kreditih. Namen direktive je na eni strani višje varstvo potrošnikov in večje zaupanje potrošnikov, na drugi strani pa pospešitev delovanja notranjega trga </font><br/>
<br/>
<b><font size="4">7. TRAK: (DAG) – 12.30</font></b><br/>
<br/>
<b><font size="4">	</font></b><font size="4">(nadaljevanje) potrošniških kreditov. Poglavitne rešitve predloga direktive so sledeče: razširitev področja uporabe trenutno veljavne direktive na dodatne kreditne produkte, ki pomenijo tveganje za potrošnika; prilagoditev sklepanja kreditnih pogodb digitalni dobi; nadalje, zmanjšanje obsega informacij v oglaševanju; zagotovitev preglednejših, jasnejših in razumljivejših informacij potrošnikom pred sklenitvijo kreditne pogodbe; določitev, kdaj in kako se te predhodne informacije predložijo potrošniku; izboljšava pravil glede ocene kreditne sposobnosti; uvedba nekaterih preventivnih mehanizmov, ki bi preprečili dodatno zadolževanje potrošnikov, predvsem v luči epidemije covida-19; uvedba učinkovitejših sankcij za kršitve EU prava varstva potrošnikov. </font><br/>
<font size="4">	Pri tem bi želeli poudariti, da so nekatere spremembe v predlogu direktive že urejene v trenutno veljavnem Zakonu o potrošniških kreditih in kot take ne bodo predmet prenosa. Na primer, slovenska zakonodaja že vključuje nekatere kreditne pogodbe, ki se na novo regulirajo, to so, recimo, krediti pod 200 evrov ali pa tisti nad 100 tisoč evrov. </font><br/>
<font size="4">	Vlada je dne 26. avgusta letos potrdila Predlog stališča Republike Slovenije in vam ga tudi posredovala po rednem postopku. V predlogu stališča Republika Slovenija podpira cilje, ki jih zasleduje predlog direktive o potrošniških kreditih zaradi boljšega izvrševanja in posodobitve pravil EU o varstvu potrošnikov. Republika Slovenija v stališču meni, da so spremembe in dopolnitve trenutno veljavne direktive dobrodošle in tudi potrebne. Vseeno pa opozarjamo, da je treba nove določbe natančno preučiti in zagotoviti sorazmernost predlaganih ukrepov s cilji ter njihovo usklajenost s pravnim redom Republike Slovenije. Prav tako je zaradi zagotovitve pravne varnosti vseh subjektov na trgu treba zagotoviti jasnost in enostavnost uporabe predlaganih določb. </font><br/>
<font size="4">	Menimo, da smo pripravili stališče, ki odraža slovenske razmere na trgu potrošniških kreditov. Predvsem želimo zagovarjati visoko raven varstva potrošnikov, ne da bi gospodarstvu nalagali nepotrebna dodatna bremena. Zato predlagamo sprejetje predlaganega stališča Republike Slovenije glede Direktive o potrošniških kreditih. </font><br/>
<font size="4">	Hvala.</font><br/>
<br/>
<font size="4">	</font><b><font size="4">PREDSEDNICA MATEJA UDOVČ: </font></b><font size="4">Hvala lepa za dopolnilno obrazložitev.</font><br/>
<font size="4">	Odpiram razpravo poslank in poslancev. Želi kdo razpravljati? Ugotavljam, da ne, zato razpravo zaključujem.</font><br/>
<font size="4">	Ker k predlogu stališča ni bilo vloženih amandmajev, dajem v razpravo in na glasovanje naslednji predlog mnenja: »Odbor za gospodarstvo podpira Predlog stališča Republike Slovenije do Predloga direktive Evropskega parlamenta in Sveta o potrošniških kreditih (EPA 2075-VIII, EU-U/1018), ki ga je predložila Vlada, in predlaga Odboru za zadeve Evropske unije, da predlog stališča sprejme.« Glasujemo.</font><br/>
<font size="4">	Kdo je za? (11 članov.) Kdo je proti? (Nihče.)</font><br/>
<font size="4">	Ugotavljam, da je mnenje sprejeto.</font><br/>
<font size="4">	Določiti moramo še poročevalca za sejo pristojnega odbora. Predlagam, da to delo opravi poslanski kolega Andrej Černigoj. Ali kdo temu nasprotuje? Ugotavljam, da ne. </font><br/>
<font size="4">	S tem zaključujem to točko dnevnega reda.</font><br/>
<br/>
<font size="4">	Prehajamo na </font><b><font size="4">3. TOČKO DNEVNEGA REDA – PREDLOG ZAKONA O SPREMEMBAH IN DOPOLNITVAH ZAKONA O TRGOVINI, SKRAJŠANI POSTOPEK (EPA 1954-VIII). </font></b><br/>
<b><font size="4">	</font></b><font size="4">Predlagatelj zakona je skupina poslank in poslancev s prvopodpisanim mag. Branislavom Rajićem. </font><br/>
<font size="4">	Kolegij predsednika Državnega zbora je na 111. seji, 28. 6. 2021, sklenil, da se predlog zakona obravnava po skrajšanem postopku.</font><br/>
<font size="4">	K obravnavi te točke so bili vabljeni: predlagatelj mag. Branislav Rajić, </font><br/>
<br/>
<b><font size="4">8. TRAK: (DAG) – 12.35</font></b><br/>
<br/>
<b><font size="4">	</font></b><font size="4">(nadaljevanje) Vlada, Ministrstvo za gospodarski razvoj in tehnologijo in Zakonodajno-pravna služba. Na predlog predlagatelja so bili dodatno vabljeni tudi Trgovinska zbornica Slovenije, Turistična gostinska zbornica Slovenije, Sekcija za gostinstvo in turizem pri Obrtno-podjetniški zbornici Slovenije, Skupnost občin Slovenije, iz katere so sporočili, da se seje ne morejo udeležiti, Združenje malih trgovcev Slovenije. </font><br/>
<font size="4">	Kot gradivo ste poleg predloga zakona prejeli mnenje Zakonodajno-pravne službe z dne 26. 8. 2021, pripombe Gospodarske zbornice Slovenije in Obrtno-podjetniške zbornice Slovenije z dne 31. 8. 2021 in dopis Skupnosti občin Slovenije s sklepom predsedstva z dne 9. 9. 2021. </font><br/>
<font size="4">	Rok za vložitev amandmajev se je iztekel v petek, 3. 9. 2021. V poslovniškem roku je amandmaje vložila Poslanska skupina nepovezanih poslancev k 1., 2., 3. in za novi 3a člen, z dne 2. 9. 2021, Poslanska skupina Slovenske nacionalne stranke k 1. členu, z dne 3. 9. 2021. </font><br/>
<font size="4">	</font><br/>
<font size="4">	Začenjamo </font><b><font size="4">drugo obravnavo </font></b><font size="4">predloga zakona.</font><br/>
<font size="4">	Preden dam besedo predlagatelju, ker verjamem, da želi besedo, bi želela prebrati še eno pooblastilo, da poslanca Miho Kordiša nadomešča poslanec Luka Mesec. Besedo dajem predlagatelju. Gospod mag. Branislav Rajić, beseda je vaša. </font><br/>
<br/>
<font size="4">	</font><b><font size="4">MAG. BRANISLAV RAJIĆ (PS NP): </font></b><font size="4">Hvala, gospa predsednica.</font><br/>
<font size="4">	Dober dan vsem!</font><br/>
<font size="4">	Spoštovane kolegice in kolegi, pripravo te novele smo Nepovezani poslanci začeli po tem, ko smo v Državni zbor prejeli številna elektronska sporočila, pobude in pisma s strani različnih trgovskih in turističnih ponudnikov, ki so opozarjali na težave, s katerimi se soočajo od sprejetja zadnje novele Zakona o trgovini pred enim letom in posledično zaprtja trgovin ob nedeljah in dela prostih dnevih. </font><br/>
<font size="4">	Naj spomnim, Državni zbor je septembra lani sprejel dopolnjen Zakon o trgovini, ki določa, da trgovec obratovalnega časa prodajaln ne sme določiti ob nedeljah in z zakonom določenih dela prostih dnevih. Kot izjema od te določitve pa se je določilo, da smejo biti v nedeljo in na dela proste dneve odprte prodajalne, ki ne merijo več kot 200 kvadratnih metrov, ki se nahajajo na območjih bencinskih servisov, mejnih prehodov, pristanišč, namenjenih za javni promet, letališč, železniških in avtobusnih postaj ter v bolnišnicah. Dodano je bilo tudi, da se lahko obratovalni čas prodajalne s površino prodajnega prostora do 200 kvadratnih metrov določi brez omejitev, če delo ob nedeljah in dela prostih dnevih opravlja izključno oseba, ki je kot samostojni podjetnik posameznik nosilec trgovske dejavnosti ali njegov zakoniti zastopnik, ki opravlja trgovinsko dejavnost. Na pobudo poslancev naše poslanske skupine pa je bilo še dodano, da lahko s to osebo delo ob nedeljah in praznikih opravlja tudi dijak, študent ali upokojenec, ki opravlja začasno ali občasno delo. Po sprejetju omenjene novele Zakona o trgovini je več družb na Ustavno sodišče vložilo pobudo za oceno ustavnosti omenjenega zakona, saj so bili mnenja, da je sprejeta zakonska ureditev v neskladju z njihovo pravico do svobodne gospodarske pobude. A Ustavno sodišče je aprila letos odločilo, da novela Zakona o trgovini, ki je prinesla zaprtje trgovin ob nedeljah, ni v neskladju z Ustavo Republike Slovenije. </font><br/>
<font size="4">	Težave, s katerimi se soočajo trgovski in turistični deležniki od zaprta trgovin ob nedeljah in praznikih, tako ostajajo prisotne in nerešene. Naj navedem le nekaj primerov. Prejeli smo pismo s strani predstavnikov kampov, na primer kampa Šobec, kjer opozarjajo, da zaprtje trgovin ob nedeljah in praznikih povzroča nepopravljivo škodo pri poslovanju različnih turističnih objektov, ki imajo ravno ob nedeljah in praznikih daleč največ gostov. Predstavniki kampov poudarjajo, da je epidemija globoko zarezala v njihovo turistično dejavnost in vsa epidemiološka priporočila, ki so bila sprejeta in ki jih izvajajo, pa se izražajo v višjih stroških poslovanja. Vsaka dodatna omejitev, kot je na primer zaprtje trgovin ob nedeljah in praznikih, pa pomeni še večjo možnost za propad turističnih subjektov, zato so mnenja, da je poziv k razširitvi izjem več kot upravičen. Prav tako smo prejeli poziv s strani Sveta Pomurske razvojne regije, v katerem so predlagali, da se trgovine v turistično-informacijskih centrih in trgovine s spominki in lokalnimi izdelki doda </font><br/>
<font size="4">	</font><br/>
<b><font size="4">9. TRAK: (DAG) – 12.40</font></b><br/>
<br/>
<b><font size="4">	</font></b><font size="4">(nadaljevanje) med izjeme. Prav tovrstne trgovine so zaradi zaprtja trgovin utrpele največjo gospodarsko škodo, saj imajo ravno ob nedeljah in praznikih daleč največje število obiskovalcev. Tu bi vam rad ilustriral tudi primer, da informator, ki je v tem prostoru zaposlen in na voljo ob nedeljah ravno za turiste, ko ga vprašajo, ali lahko proda magnetek za hladilnik ali pač nek drug spominek, tega ne more storiti po sedaj veljavnem zakonu. Samo toliko, da orišemo nelogičnost takega določila. Pisala nam je tudi solastnica prodajalne v turističnem središču v Kranjski Gori, kjer opozarja na težave, s katerimi se sooča po sprejetju te zadnje novele Zakona o trgovini. Ona navaja, da so pred zaprtjem trgovin ob vikendih in praznikih naredili približno 80 % prometa, ker ima Kranjska Gora daleč največ obiskovalcev ravno čez vikend, med tednom pa v mrtvi sezoni gostov praktično ni. Poudarja, da če ne pride do sprememb in če tudi v prihodnje ne bodo mogli ob nedeljah in praznikih delati, bo njihova trgovina v Kranjski Gori nerentabilna in jo bodo primorani zapreti. Predlaga, naj se v zakon doda izjema, da so trgovine lahko ob nedeljah in dela prostih dnevih odprte v turističnih krajih ali destinacijah, ob tem pa jasno zaključuje, »ker imeti odprto, ko obiskovalcev ni, in imeti zaprto, ko je gostov na pretek, enostavno ne gre.« </font><br/>
<font size="4">	S težavami se soočajo tudi na največjem slovenskem letališču na Brniku, kjer je bila pred kratkim zaključena gradnja novega potniškega terminala. Prenovljena je velika brezcarinska prodajalna, ki bo hkrati kombinacija trgovine, gostinskega lokala in čakalnice. Kot so opozorili predstavniki brniškega letališča, jim pri pogajanju s trgovskimi ponudniki za najem prostorov veliko težavo povzroča tudi nedeljsko zaprtje trgovin. To je za letališče precejšnja težava, saj se veliko prometa odvija prav ob nedeljah in praznikih, ko si tako potniki kot tudi trgovci želijo, da bi prodajalne nemoteno obratovale. Zato se na Brniku nadejajo, da bo država to problematiko čim prej in trajno rešila. Pravim trajno zato, ker sedanja zakonodaja po PKP9 omogoča to, ampak po prenehanju te pa morajo imeti zaprte trgovine. Zato ta predlog zakona rešuje ravno to situacijo. </font><br/>
<font size="4">	In nenazadnje tudi lastniki manjših družinskih trgovin izpostavljajo problem, ker jim ob nedeljah in dela prostih dnevih v prodajalnah pri delu ne morejo pomagati njihovi družinski člani, saj po veljavni zakonodaji to ni dovoljeno. To izjemo smo poslanci naše poslanske skupine z amandmajem skušali dodati že pri zadnji spremembi Zakona o trgovini, a je pri glasovanju zmanjkal le en glas, zato bomo s tem predlogom poskušali znova, saj smo prepričani, da bo omenjena sprememba v družinskih prodajalnah marsikomu olajšala delo. </font><br/>
<font size="4">	Podobne težave izpostavljajo tudi drugi trgovski in turistični ponudniki, zato smo se nepovezani poslanci odločili, da damo predlog, da morajo biti posegi države v svobodno gospodarsko pobudo sorazmerni, skrbno premišljeni in v vsakem primeru ne pomenijo pretiranega krhanja socialnega dogovora ter negativnih gospodarskih posledic. Zaradi epidemije je bilo slovensko gospodarstvo v zadnjem obdobju že precej okrnjeno, številni so tudi izgubili službe. Zato mora biti zdaj naš primarni strateški cilj, da po gospodarskem šoku vse svoje aktivnosti posvetimo pripravi in realizaciji čim več ukrepov, ki bodo slovensko gospodarstvo ponovno zagnali in postavili nazaj v stare tirnice. </font><br/>
<font size="4">	Poleg tega se je treba zavedati, da turizma brez trgovine preprosto ni in da je možnost nemotenega obratovanja prodajaln ob nedeljah in praznikih ključnega pomena tudi za podpiranje razvoja turistične panoge, ki je bila zaradi epidemije tako doma kot tudi v svetu najbolj prizadeta. To potrjuje tudi ureditev neomejenega obratovalnega časa praktično v vseh državah Evropske unije, še posebej v tistih, kjer je turizem pomembna gospodarska panoga. </font><br/>
<font size="4">	Torej, s ciljem pomagati trgovskim ponudnikom in vsaj deloma odpraviti njihove težave, v naši poslanski skupini predlagamo spremembo in dopolnitev Zakona o trgovini. Te spremembe pa predvidevajo: da se določi dodatne izjeme od prepovedi določanja obratovalnega časa ob nedeljah in dela prostih dnevih, in sicer bi te izjeme veljale tudi za prodajalne v hotelih, kampih in turistično-informacijskih centrih ter za prodajalne ob pokopališčih, ki prodajajo artikle, namenjene za urejanje grobov. </font><br/>
<br/>
<b><font size="4">10. TRAK: (DAG) – 12.45</font></b><br/>
<br/>
<b><font size="4">	</font></b><font size="4">(nadaljevanje) Te prodajalne so namreč imele ravno ob nedeljah in praznikih največ prometa, tako se jim je obseg prodaje po nedeljskem zaprtju trgovin občutno zmanjšal, tudi za dvakrat več kot v povprečni trgovini. Da se lahko obratovalni čas določi brez omejitev ne samo v prodajalnah, ki sodijo med izjeme in ki imajo površino prodajnega prostora do 200 kvadratnih metrov, temveč tudi v prodajalnah, ki sodijo med izjeme in ki predstavljajo kombinacijo trgovine in drugih namenskih prostorov, kot so čakalnice in gostinski lokali, ki skupaj presegajo omenjenih 200 kvadratnih metrov, tovrstne prodajalne so prisotne predvsem na letališčih ter železniških in avtobusnih postajah. Tretjič, da se manjšim družinskim prodajalnam omogoči, da lahko delo ob nedeljah in dela prostih dnevih opravljajo tudi družinski člani samostojnega podjetnika posameznika ter družinski člani zakonitega zastopnika pravne osebe. Namreč, po trenutno veljavni zakonodaji se lahko obratovalni čas manjših prodajaln določi brez omejitev, če delo ob nedeljah in dela prostih dnevih opravlja oseba, ki je kot samostojni podjetnik posameznik nosilec trgovske dejavnosti ali zakoniti zastopnik. V praksi se je izkazalo, da je tovrstna ureditev popolnoma neživljenjska, kar se kaže tudi v potezah direktorjev in lastnikov nekaterih trgovin, ki težave rešujejo  na način, da svoje zaposlene imenujejo za prokuriste, tako da lahko le-ti delo opravljajo tudi ob nedeljah in dela prostih dnevih, saj jim ob tistih dnevih po trenutnem Zakonu o trgovini ne smejo pomagati njihovi družinski člani. Predstavljajte si lastnika, ki ima zlomljen kolk ali pač neko drugo poškodbo in ima zaprto trgovino, ob tem da mu soproga, hčer ali sin, družina skuša pomagati, pa praktično ne smejo. Res je nelogično in je potrebno korekcije. </font><br/>
<font size="4">	Torej, kot vidimo iz vseh navedenih primerov, je namen te novele rešiti nekatere neživljenjske omejitve, ki jih določa veljavni Zakon o trgovini, ob tem pa predlagana novela ne širi izjem na način, da bi v praksi izničila zakonsko določilo o zaprtju trgovin ob nedeljah in z zakonom določenih dela prostih dnevih. Tudi v Trgovinski zbornici Slovenije so naklonjeni omenjenim spremembam Zakona o trgovini, ker pravijo, da gredo naše rešitve v smeri zmanjševanja gospodarske škode, ki nastaja zaradi zaprtja prodajaln ob nedeljah. Od preteklega leta je namreč na Zavodu za zaposlovanje na novo prijavljenih 14 tisoč oseb iz trgovske dejavnosti, ki sicer slovenskemu gospodarstvu prinašajo 34 % vseh prihodkov. Opazili so tudi, da zaprtje prodajaln ob nedeljah že povzroča odliv kupne moči v sosednje države ter večja nakupovalna potovanja Slovencev v tujino. </font><br/>
<font size="4">	In če sklenem, kot prej navedeno, smo v Poslanski skupini nepovezanih poslancev predlagali le manjše, a za marsikaterega trgovskega in turističnega ponudnika ključne spremembe, ker se je po sprejetju zadnje novele Zakona o trgovini v praksi izkazalo, da so nekatere omejitve neživljenjske. Ob tem pa naj poudarim, da naš predlog ne širi izjem na način, da bi izničil zakonsko določilo o zaprtju trgovin ob nedeljah in praznikih. </font><br/>
<font size="4">	Spoštovane kolegice in kolegi, zato se nadejam vaše podpore pri predlagani noveli, saj bomo s tem marsikateremu trgovcu odpravili težave pri poslovanju, nenazadnje pa tudi prispevali k odprtju novih delovnih mest, k povečanju povpraševanja in potrošnje ter prispevali k povečanju javnofinančnih prihodkov in gospodarske rasti.</font><br/>
<font size="4">	Hvala lepa. </font><br/>
<br/>
<font size="4">	</font><b><font size="4">PREDSEDNICA MATEJA UDOVČ: </font></b><font size="4">Hvala lepa predlagatelju mag. Branislavu Rajiću za dopolnilno obrazložitev.</font><br/>
<font size="4">	Želi besedo predstavnica Zakonodajno-pravne službe? Ugotavljam, da ja. Gospa Helena Rus, beseda je vaša, izvolite.</font><br/>
<br/>
<font size="4">	</font><b><font size="4">HELENA RUS: </font></b><font size="4">Hvala za besedo. </font><br/>
<font size="4">	Naša služba je na predlog zakona podala pisno mnenje. V mnenju smo izpostavili, da predlog zakona že tretjič v kratkem časovnem obdobju posega v 8. člen Zakona o trgovini, ki ureja obratovalni čas prodajaln. Novela Zakona o trgovini 1B, ki je bila sprejeta konec septembra 2020, je določila prepoved obratovanja prodajaln ob nedeljah in z zakonom določenih prostih dnevih ter določila izjeme za prodajalne na posebnih lokacijah in majhne prodajalne. PKP9 je določil odstop od enotne ureditve in določil, da so lahko prodajalne na letališčih, v turistično-informacijskih centrih in muzejih odprte ob nedeljah in praznikih ne glede na velikost. Ker se predlagana ureditev v določenem delu časovno prekriva </font><br/>
<br/>
<b><font size="4">11. TRAK: (SB) – 12.50</font></b><br/>
<br/>
<font size="4">	(nadaljevanje) z ureditvijo v PKP9, smo opozorili, da je treba zaradi jasnosti ureditvi odgovoriti na vprašanje katera ureditev se bo v tem delu uporabljala do 31. decembra 2022. V zvezi z določitvijo izjeme, ki se nanaša na turistični informacijski center, ki ni zamejena, smo izpostavili, da izjeme treba določati restriktivno. Glede prodajaln na posebnih lokacijah, ki predstavljajo kombinacijo trgovine in drugih namenskih prostorov, za katere se opušča omejitev velikost prodajne površine, smo opozorili na odločbo Ustavnega sodišča iz katere izhaja, da je omejitev prodajne površine na posebnih lokacijah nujna, saj bi se sicer utemeljeno zastavilo vprašanje ustavne dopustnosti takšnega razlikovanja pri svobodi urejanja obratovalnega časa prodajaln. Vloženi amandmaji upoštevajo naše nomotehnične pripombe in pa urejajo razmerje do PKP9, ostali naši pomisleki pa ostajajo. Hvala. </font><br/>
<br/>
<b><font size="4">	PREDSEDNICA MATEJA UDOVČ:</font></b><font size="4"> Hvala lepa za predstavitev vašega mnenja. Zanima me želi besedo še kdo od ostalih vabljenih? Ugotavljam, da ja. Naj vas opozorim, da imate možnost predstavitve mnenj oziroma stališč vaših institucij sedaj, kasneje bodo namreč dobili besedo le še poslanke in poslanci. Ob enem vas prosim, da se za magnetogram predstavite z imenom in priimkom ter navedete institucijo iz katere prihajate. Hkrati vas tudi prosim, da svoje stališče strnete na ca 5 minut. Izvolite, beseda je vaša. </font><br/>
<br/>
<b><font size="4">	MARIČA LAH:</font></b><font size="4"> Hvala za besedo, spoštovana gospa predsednica. Prihajam iz Trgovinske zbornice Slovenije. Spoštovane poslanke in poslanci! V treh glavnih točkah bom predstavila stališče pa tudi okoliščine nedeljskega dela oziroma predlaganih sprememb Zakona o trgovini. Nedeljski prihodki, torej prihodki ustvarjeni ob nedeljah predstavljajo približno 10 % vseh ustvarjenih prihodkov v trgovini, teh pa je na letnem nivoju, če zaokrožim nekje okoli 34 milijard. Res je, da se del teh prihodkov, manjši del, prerazporedi na druge dni v tednu, vendar večji del se pa preprosto izgubi in za ta del ocenjujemo, da se odlije po nakupih v sosednje države, pri čemer izgubljajo podjetja iz trgovinske dejavnosti kot tudi v končni fazi proračun Republike Slovenije. Če pogledamo se število prijavljenih oseb v evidenco brezposelnih, to kar je spoštovani mag. Rajić predstavil številko 14 tisoč, to je nekje na tem letnem obdobju zabeleženo število brezposelnih oseb v trgovini. Jaz pa bom predstavila samo obdobje januar – februar 2020, to se pravi to je obdobje pred nastopom covida in pa januar – februar 2021, to je covid obdobje, vendar trgovina v tem obdobju ni imela večjih restrikcij. Vendar ne glede na to se je število prijavljenih oseb v evidenco brezposelnih povečalo za 2 %. Kar pa v trgovini pomeni nekaj več kot 5000 zaposlenih. In v tem enakem obdobju se je zmanjšalo število prostih delovnih mest na zavodu za zaposlovanje, skratka povpraševanje se je zmanjšalo kar za 42 %. Generalno stališče Trgovinske zbornice Slovenije je, da trgovinska zbornica podpira vsako predvideno zakonsko spremembo, ki dodatno odpira poslovanje prodajaln ob nedeljah tudi za primer decembrskih nedelj, kljub temu pa je generalno stališče Trgovinske zbornice Slovenije, ki ga zasledujemo, da bi morali trgovcem omogočiti, da lahko obratovanje prodajaln določijo skladno z njihovimi poslovnimi odločitvami, upoštevajoč določbe veljavne kolektivne pogodbe za trgovino. Trgovina je namreč edina dejavnost, gospodarska dejavnost v Republiki Sloveniji, ki svojega obratovalnega časa ne more določati skladno z ekonomskimi načeli oziroma prosto po pogojih trga. Ko izpostavljam spoštovanje kolektivne pogodbe dejavnosti trgovine naj samo na kratko omenim tri točke, ki jih vsebuje kolektivna pogodba, </font><br/>
<br/>
<b><font size="4">12. TRAK: (SB) - 12.55</font></b><br/>
<br/>
<font size="4">	(nadaljevanje) to je, da delavcem ni potrebno, takrat so trgovine tudi zaprte, to je skladno s kolektivno pogodbo, delati na praznike in to na vse praznike v Sloveniji, dodatek, ki ga prejmejo za delo v manj ugodnem delovnem času, torej v nedeljo, je najvišji od vseh dejavnosti in predstavlja 100 % in pa lahko delajo samo do 20 nedelj v letu, to je pač kolektivna pogodba v kateri so lahko delali vse nedelje v celem letu. Poleg tega so še omejitve, da ne smejo biti razporejeni na delo ob nedeljah doječe matere, matere do enega leta starosti otrok, delavci s hujšimi boleznimi in pa vsi, ki morajo skrbeti in so edini, ki lahko skrbijo za bolne osebe doma. </font><br/>
<font size="4">	Naj za zaključek povem, da je ekonomsko stanje v trgovini relativno slabo. Ne glede na to, da iz dneva v dan poslušamo kako dobre podatke dosega Slovenija kar se tiče rastri bruto družbenega proizvoda, pa moram reči, da je trgovina ena tistih, ki iz covid situacije ne ob izšla kot zmagovalka, pač pa kot poraženka. Če primerjamo prvo obdobje ustvarjene prihodke v prvi polovici leta 2019, to je bilo tisto pred covidno leto, s prvo polovico letošnjega leta, potem lahko ugotovimo, da prihodki zaostajajo za slaba 2 % za letom enakim obdobjem leta 2019. To je relativno slaba situacija. Da ne omenim še podatkov na nivoju Evropske unije. V času covida je bila Slovenija na predzadnjem mestu, mislim, da je bila samo Romunija za nami po ustvarjenem prihodku na prebivalca, kar pomeni, da so covid restrikcije grozovito vplivale na ekonomsko pozicijo trgovine. Ravno iz tega razloga podpiramo vse, kot sem že rekla, spremembe zakona o trgovini, ki gredo v smer večanja obsega obratovalnega časa, še prav posebej pa podpiramo spremembe, ki se nanašajo na odprtje decembrskih nedelj, in sicer iz razloga, ker se te spremembe zakona, predvidene seveda, dotikajo vseh gospodarskih subjektov v trgovinski dejavnosti in ker tudi delujejo v smeri obvladovanja covid razmer. Hvala lepa.</font><br/>
<br/>
<b><font size="4">	PREDSEDNICA MATEJA UDOVČ: </font></b><font size="4">Hvala lepa za vašo predstavitev. Prosim vas, če lahko ugasnete mikrofon. Hvala lepa. Želi še kdo besedo? Izvolite, beseda je vaša. </font><br/>
<br/>
<b><font size="4">	BRUNO KOMAC:</font></b><font size="4"> Hvala lepa. Sem predsednik sekcije malih trgovcev pri podjetniško-trgovinski zbornici na Gospodarski zbornici Slovenije. Hkrati je moje mnenje tudi mnenje predsednika sekcije trgovcev gospoda Primoža Černica(?) na Obrtno-podjetniški zbornici Slovenije. Najlepša hvala gospe predsednici za povabilo, gospodu predlagatelju za izčrpno predstavitev predloga in gospe kolegici za dodatno utemeljitev. </font><br/>
<font size="4">Mi se v teh časih soočamo z nekimi novimi spremembami na trgu in seveda kot trgovci, predvsem kot mali trgovci, ker v bistvu malih trgovcev nas je, če gledamo tako v malem gospodarstvu mala trgovina zajema približno 23 tisoč poslovnih subjektov, kar predstavlja ca 43.500 zaposlenih, ustvarimo ca 11,4 milijarde prihodkov in tudi ustvarimo / nerazumljivo/,8 milijarde dodane vrednosti. Seveda skozi zakonodajo, ki se je spreminjala, ampak žal nam tudi v slabo, seveda iščemo neke razumne razloge, da utemeljimo probleme oziroma, da spoštovane poslanke in poslanci, vam čim bolj nazorno prikažemo zakaj so določene zadeve problematične. Dejansko mi se soočamo v tem času res dela proste dneve vse nedelje in prazniki, mi prihajamo večkrat tudi v situacijo kot je bilo lansko leto, ko so bile </font><br/>
<br/>
<b><font size="4">13. TRAK: (SB) – 13.00</font></b><br/>
<br/>
<font size="4">	(nadaljevanje) trgovine zaprte tri dni zapored. Tukaj se srečamo še z nečem, hkrati, ko obvladujemo situacijo covid v teh danih momentih, podobno kot je bilo lansko leto, to pomeni zad čas božiča in novega leta, ko so bile trgovine tri dni zaprte, je dejansko nemogoče obvladovati tok strank, ki ob tridnevnem zaprtju, poskušajo na vsak način blago kupiti, da se oskrbijo tiste tri dni, ko so trgovine zaprte. Tukaj nastopi še en problem, da tukaj nastane po nepotrebnem velika količina odpadne hrane, ki jo na koncu zavržemo, tukaj je več kot 14 ton odpadne hrane, ki se še posebej v teh dneh, ko se dejansko kopičijo dnevi, ko trgovine ne delajo, ker praktično do novega leta pa do novega leta imamo mi približno 7 paketov po dva dni, v nekaterih obdobjih tudi po tri dni. Zato je smiselno, da se ti dnevi, ko jih potrebujemo tudi za oskrbo, sprostijo za normalno delo.</font><br/>
<font size="4">	Naslednje debata je debata okoli turističnih krajev. Kot je že kolegica pred mano izpostavila, Slovenija je izrazito turistična dežela in mislim, da smo tudi strategijo slovenskega gospodarstva zapisali, da je turizem ena ključnih panog. Nam se dogaja dejansko kombinacija še posebej sedaj v času covida lansko leto in letošnje leto, da je turizem izrazito porasel v juliju in avgustu in tukaj imamo v bistvu dva ključna praznika 25. junij, pa 15. avgust, 15. avgust je bil zmeraj višek sezone, ko so trgovine zaprte. Ogromno ljudi pride, tudi domači, pa rečejo: »Glejte, kako, vi ste turistični kraj, pa imate trgovine zaprte, saj sedaj se ustvarja.« Ja, sedaj se ustvarja. Samo za primerjavo, analize, ki smo jo sami naredili, pa takrat smo ponudili celo tako, da 15. avgusta, ko večina ljudi želi delati, 15. avgusta je trgatev na nek način v trgovini, bi vi radi delali, ker 15. avgusta je prihodkov tako za trgovino kot za državo petkrat več kot 15. novembra. In tako smo tudi predlagali, da dejansko bi namesto 15. avgusta tisti dan, ko ljudje želijo delati tam kjer želijo delati, to so pa ključni turistični centri po Sloveniji, da bi v zameno dali tri dni dopusta v mesecih, ki niso aktualni za turizem, to sta pa oktober in november ali pa februar in marec. Tako, da spoštovane poslanke, poslanci, nekako poskušam vam orisati situacijo na trgu, kot jo vidimo sami predvsem z vidika tega kot rabite vi kot zakonodajalec na nek način utemeljitev, da dosežemo skupaj eno spremembo zakonske ureditve v relativno kratkem času in za katero obstajajo razumni razlogi. Najlepša hvala za poslušanje. Lep pozdrav!</font><br/>
<br/>
<b><font size="4">	PREDSEDNICA MATEJA UDOVČ:</font></b><font size="4"> Hvala lepa Združenju malih trgovcev Slovenije gospodu Brunu Komac za njegovo predstavitev. Sedaj pa želi besedo še en od članov vabljenih. Izvolite, beseda je vaša.</font><br/>
<br/>
<b><font size="4">	FEDJA POBEGAJLO (?):</font></b><font size="4"> Hvala lepa. Turistična-gostinska zbornica. Lep pozdrav, hvala za vabilo na današnjo sejo. Spoštovane poslanke, poslanci! Bom zelo kratek, zato, ker je bilo že zelo podrobno obrazloženo, mislim, da nima smisla, da ponavljam. Mogoče vidik turizma. Mi smo v naši panogi navajeni gledati z očmi gosta in gost pričakuje, ko pride na neko destinacijo sploh, če je to v višku sezone, da bo imel 7 dni na voljo tudi za nakupe v trgovinah, zato se nam zdi smiselno te predloge spremembe zakona podpreti. Če tukaj dodam še to, da je povprečna doba bivanja gosta v Sloveniji 2,8 dni oziroma noči, je jasno, da v tem relativno kratkem povprečnem času je že toliko bolj nerodno, če ne more opraviti</font><br/>
<br/>
<b><font size="4">14. TRAK: (SB) – 13.05</font></b><br/>
<br/>
<font size="4">	(nadaljevanje) določenih nakupov, ki jih je želel. In kot je bilo že prej rečeno, bistveno bolj pomembno je, da je v sezoni odprto sedem dni kot izven sezone, izven sezone tudi ne boli, če tako rečem, če je skoz zaprto, cel teden, če je treba, zato, ker je Slovenija podobno kot večina drugih evropskih držav sezonska destinacija, največ posla nekje 70 %, 75 % nočitev se zgodi od konca maja do začetka oktobra ali pa konca spet in to je tisto obdobje, ko je treba, kot je bilo prej rečeno, žeti tudi na tem področju in s tem se tudi približati željam gosta, ker moramo vedeti, da samo zadovoljen gost je gost, ki se bo vračal na destinacijo, ki nam bo vračal obiske in to je ekstremno pomembno za našo panogo. Opozarjam tudi na to, da v kampih, na primer omenjen je bil dopis Združenja kampov Slovenije, je tudi kategorizacija samih kampov teh na nivoju 4 in 5 zvezdic, vezana na zagotovitev ponudbe trgovine, tako da je potem še toliko bolj pomembno, da so trgovine na voljo v turističnih destinacijah, v turističnih krajih, ponavljam, sploh v sezoni 7 dni na teden. Za letališča moram reči, da ne vem čisto točno kako je s kvadraturo trgovine, dutty free na novem letališču je sigurno večje od 200 kvadratov, sigurno je potrebno zagotoviti tudi odprtost tega, ker se bo letalski promet postopoma sigurno dvigoval in bo vedno bolj pomembno, da gostje tudi priletijo po zračni poti, da imajo možnost kupovati. Apeliram na to, da boste podprli predlog spremembe zakona, ker verjamem in / nerazumljivo/, da je zelo pomembno zagotoviti gostu, da izpolni pričakovanja in da je zadovoljen, da zadovoljen odide tudi domov in širi dober glas o Sloveniji, ker mislim, da sploh v tem odboju covid  krize to zelo nujno potrebujemo, to je eden majhnih kamenčkov tudi v mozaiku celotne storitve in zato vas prosim, da podprete ta predlog. Hvala lepa.</font><br/>
<br/>
<b><font size="4">	PREDSEDNICA MATEJA UDOVČ:</font></b><font size="4"> Hvala lepa za vašo predstavitev mnenja. Sprašujem želi še kdo besedo od vabljenih gostov? Ugotavljam, da ne, da so vsi dobili besedo. Odboru predlagam, da po končani razpravi o členih v skladu s trejo alinejo 128. člena Poslovnika glasujemo skupaj o vseh členih. Ali kdo temu nasprotuje? Ugotavljam, da ne. Prehajamo na razpravo o členih ter razpravo in odločanje o amandmaju, ki jo bomo opravili na podlagi pregleda amandmajev, ki ste ga prejeli 6. 9. 2021. V razpravo dajem prvi člen in vložena amandmaja k temu členu, in sicer amandma Poslanske skupine Slovenske nacionalne stranke in amandma Poslanke skupine Nepovezanih poslancev. Kot prvi k razpravi se je prijavil Robert Polnar. Gospod Robert, beseda je vaša. </font><br/>
<br/>
<b><font size="4">	ROBERT POLNAR (PS DeSUS):</font></b><font size="4"> Hvala za besedo, gospa predsednica. Gospe poslanke, gospodje poslanci! Zakon o dopolnitvah Zakona o trgovini je bil sprejet 29. septembra lansko leto z 72. glasovi za in 13. glasovi proti. Tisti, ki ve, da je v parlamentu 90 članov in ki zna oceniti ta razmerja, bo tudi razumel poanto tega rezultata. Od takrat pa do danes smo tudi ob kooperativnosti sodne veje oblasti v Sloveniji prišli do odgovora na vsaj dve izjemno pomembni vprašanji, in sicer na vprašanji, ki se nanašata na predpisovanje načina uresničevanja svobodne gospodarske pobude in pa na presojo o dopustnosti njenih omejitev. Pravico do svobodne gospodarske pobude zagotavlja Ustava. To pa ne pomeni, da je lahko ravnanje tako pri ustanavljanju gospodarskih subjektov kot pri opravljanju gospodarske dejavnosti povsem svobodno. Zakonodajalec, se pravi Državni zbor, ima pooblastilo, da uredi način uresničevanja pravice do svobodne gospodarske pobude kadar gre za opravljanje gospodarske dejavnosti. </font><br/>
<br/>
<b><font size="4">15. TRAK: (SB) – 13.10</font></b><br/>
<br/>
<font size="4">	(nadaljevanje) Tudi zato, ker je to eden od segmentov s katerimi zakonodajalec vzpostavlja določeno vrsto ekonomske politike na posameznih področjih družbenega življenja in predvsem takšno vrsto ekonomske politike, katero sam smatra kot najprimernejšo za doseganje splošne družbene blaginje. Pri tem pa je najpomembneje to kar je tudi stališče sodne veje oblasti v tej državi, da ima zakonodajalec pri tem široko polje proste presoje. Zakonodajalec lahko ne le predpiše način uresničevanja pravice do svobodne gospodarske pobude, ampak lahko določene oblike podjetništva tudi omeji, če je zato izkazana javna korist. Javna korist se opredeljuje na različne načine z različnimi parametri in entitetami, denimo z varstvom zdravja in življenja ljudi, z varstvom narave, z varstvom potrošnikov in v našem konkretnem primeru še najbolj z varstvom zaposlenih. Gospe in gospodje, razcvet divjega kapitalizma na slovenskem je nadvladal demokratične tendence, zato je prišlo do hitrega ustvarjanja gospodarskega nereda in nepravičnosti. Dejstvo, da smo se kot država pripeljali na rob vse prisotne socialne negotovosti, je pri tem v veliki meri marginalizirano. Socialno razslojevanje in sumljivo bogatenje maloštevilnih ljudi, medtem ko je večina ostala prikrajšanja, je po postalo samoumevno. K temu je potrebno dodati še širši kontekst uničujočih posledic gospodarsko, tehnološke in finančne globalizacije na osnovni dominantnih načel egoizma, koristi, interesov in dobička. Reduciranje človeške osebe na golega proizvajalca in potrošnika ter egoizem in koristoljubje kot vrhovni načeli vrednotenja, pa sta zakoreninjeni na napačnih antropoloških predpostavkam. Posledice v Sloveniji se kažejo predvsem kot lahkomiselna gospodarska in socialna politika, ki širše gledano temelji predvsem nalogi, ki nenadzorovane potrošnje brez pokritja. Kar se tiče Zakona o dopolnitvah, Zakona o trgovini in ureditve nedeljskega delovnega časa, je opaziti, da se sicer spoštuje forma s stisnjenimi zobmi sicer, da pa se hkrati izmišlja in poskuša uporabiti na stotine trikov zato, da bi se izognilo smislu, smisel tega zakona pa je, da je delo ob nedeljah in praznikih škodljivo in da je nepotrebno. Mi smo, gospe in gospodje bili soočeni tudi s pobudo za oceno ustavnosti tega zakona o katerem danes govorimo, kar je pri tej pobudi najbolj zanimivo in kar je posebej nazorno je, da so bili vlagatelji te pobude štiri gospodarske družbe, ki se sploh ne ukvarjajo z maloprodajno živilsko trgovino, se pravi s tisto vrsto trgovine, ki naj bi imela ključni pomen pri oskrbi prebivalstva z življenjsko pomembnimi artikli, ampak je osnovna dejavnost vseh teh predlagateljev tipična klasična neživilska trgovina s poudarkom na prodaji športnih izdelkov, na trgovini za športe na prostem, celo na trgovini z ekskluzivnimi modnimi znamkami na tekstilnem področju in v trgovini z očarljivimi parfumu. Eden od predlagateljev se sicer tudi ukvarja z živilsko trgovino, vendar ne na maloprodajni način, ampak izključno z veleprodajno distribucijo, kar je pri tem posebej zanimivo in nazorno je, da veliki trgovci v Sloveniji, tisti, ki imajo v resnici daleč največje tržne deleže, pa to ni tako silno pomembno, ampak tisti, ki imajo daleč največ prodajnih površin in daleč največje število zaposlenih, niso problematizirali določb spremenjenega Zakona o trgovini glede obratovalnega časa ob nedeljah. Jaz mislim, da oni že vedo zakaj tega niso storili. </font><br/>
<br/>
<b><font size="4">16. TRAK: (NB) – 13.15</font></b><br/>
<br/>
<font size="4">	(Nadaljevanje): Gospe in gospodje, zakon o dopolnitvah Zakona o trgovini ne pomeni čisto nič drugega kot to, da je eden od relevantnih dejavnikov v Sloveniji, v tem primeru Državni zbor, pred enim letom oziroma pred dobrim letom dni začel problematizirati dejstvo, da se pri nas dela na petek in svetek, ob nedeljah in praznikih, da ne delajo samo zaposleni v dejavnostih, ki morajo za delovanje države nujno funkcionirati, marveč se zaposleni v dejavnostih, denimo v trgovini, za katere sploh ni nujno, da svoje storitve opravljajo tudi ob nedeljah, ropajo do onemoglosti. Ena od najbolj smešnih pripomb oziroma očitkov, ki jih predlagatelji v pobudi za oceno ustavnosti iznašajo je, da tista njihova licemerna skrb za enako obravnavo delavcev, ko pravijo, da neenaka obravnava delavcev zaposlenih v trgovini z delavci zaposlenimi v drugih gospodarskih dejavnostih, ki delajo ob nedeljah in dela prostih dnevih, pomeni nič drugega in nič več in nič manj kot to, da delavci v trgovini ne morejo delati, čeprav bi si to želeli, pa tega ne morejo in so na ta način celo prikrajšani za dodatke za nedeljsko delo. Nikomur seveda na misel ne pride, da bi v nominalnem znesku predstavil kakšni so ti impresivni dodatki za nedeljsko delo. V vseh razpravah, ki smo jih imeli v zvezi z Zakonom o trgovini, se je pokazalo tudi to kako je na slovenskem nesmiselno pojasnjevati, da je bila že v začetkih organiziranega delavskega gibanja ena od temeljnih zahtev ureditev in predvsem omejitev delovnega časa. Delovni čas pa je nujno urediti in omejiti zaradi neodtuljive človekove pravice do počitka. Obratovanje trgovin ob nedeljah in praznikih je torej nepotrebno in škodljivo. Zaposleni v trgovinah imajo pravico do počitka. Na slovenskem se jim je ta pravica na veliko odrekala in omejevala. Lahko so bili srečni, ker so trgovine ob nedeljah in praznikih poslovale s skrajšanim delovnim časom, pa se jim je kdaj pa kdaj morda celo zgodilo, da niso bili na dežurni izmeni. Ravno tako je popolnoma nemogoče ugotoviti, zakaj bi recimo trgovine v tako velikem številu naj delale ob nedeljah in predvsem ni mogoče ugotoviti kaj bi se zgodilo, če denimo nekdo ne bi mogel kupiti očarljivega parfuna ali pa ekskluzivne modne tekstilne znamke v nedeljo, lahko pa to stori katerikoli drugi dan v tednu in to brez kakršnih posebnih komplikacij. Množično nepotrebno delo ob nedeljah je tudi socialno škodljivo. Tisočem ljudi, ki delajo namesto, da bi počivali, trpi socialno in družinsko življenje. Ti ljudje preprosto nimajo dovolj časa zase, kaj šele za svoje družine. 	Zatorej gospe in gospodje, spoštuje se forma, izmišlja pa se na desetine trikov zato, da bi se izognili smislu. Taktika je moderno rečeno legitimna, pričakovati je tudi, da se bodo pojavljale še nove pobude, ne samo z dodatnimi izmišljami o tem kdo vse bi moral imeti odprto, ampak predvsem s povečevanjem kvadrature trgovin morda za trikratnik ali pa celo petkratnik sedanje vrednosti, ki je 200 kvadratnih metrov. Tudi to je legitimno. Na nas pa je, da v skladu s tisto osnovno odločitvijo 72 za in 13 proti, takšne predloge zavrnemo. Jaz bom zato današnji predlog zavrnil. </font><br/>
<font size="4">	Hvala lepa. </font><br/>
<br/>
<b><font size="4">	PREDSEDNICA MATEJA UDOVČ:</font></b><font size="4"> Hvala lepa Robert Polnar za vaš pogled in vašo razpravo. </font><br/>
<font size="4">	K razpravi se je prijavil predlagatelj, mag. Branislav Rajić. Beseda je vaša. </font><br/>
<br/>
<b><font size="4">	MAG. BRANISLAV RAJIĆ (PS NP): </font></b><font size="4">Hvala lepa gospa predsednica. </font><br/>
<font size="4">	Jaz bi rad poudaril še enkrat, da smo mi s tem zakonom predlagali le manjše, a za marsikaterega trgovca in turističnega ponudnika ključne spremembe ker se je v praksi izkazalo, da so rešitve, ki so stopile v veljavo, popolnoma neizvedljive oziroma škodljive. In mi ne prihajamo s tem zakonom na odprtje trgovin ob nedeljah, le odpravljamo težave, ki pestijo, </font><br/>
<br/>
<b><font size="4">17. TRAK: (NB) – 13.20</font></b><br/>
<br/>
<font size="4">	(Nadaljevanje): da tako rečem, malega človeka. In ker je bilo omenjeno v čem je javna korist. Jaz se tudi sprašujem v čem je javna korist, da samostojnemu podjetniku v lastni trgovini ob nedeljah ne moreta pomagati hčerka ali sin. In v čem je javna korist, da ko vas neki melanholični spomini potegnejo na pokopališče, da obiščete pač ali da posvetite nekaj časa umrlemu svojcu, da ne morete kupiti tistega kar se ponavadi kupi in v čem je javna korist, da v trgovini na letališču čakajoč na letalo, ker odhajate iz države, ne morete kupiti parfuna nekomu, ki čaka na vas, ker če ste samo z ročno prtljago, tega parfuma niste mogli nesti nerazpakiranega skozi letališko kontrolo. Tako, da to vse ima svoje zakaj. In seveda, bilo je  slišati kar precej samoušečnosti v tem traktatu zdaj in zaradi tega razumem, da pač nekdo niti nima potrebe kupiti komu darilo, ampak verjemite, da je čisto normalno, da ko iz ene države odhajate in ko vas nekdo na nekem drugem letališču čaka, da je mogoče najlepše kar mu odnesete, neki parfum, kakršnekoli znamke. In v čem je javna korist, da v galeriji, ki ste jo obiskali prvič in zadnjič, ker ste v tem kraju verjetno prvič in zadnjič, ne morete od osebe, ki tam stoji, kupiti reprodukcijo slike ali neko knjigo o avtorju, ki vam je bil všeč in od tega vas deli samo razpotegnjena vrvica. Torej o takih primerih govorimo, ne pa o nekem ideološkem boju in zmagi enih nad drugim. Tako, da vas res prosim za presojo. To je bilo zelo dobro strukturirano kaj izboljšujemo. Zelo je enostavno in praktično ne vidim razloga, da bi s tako visoko letečimi besedami skušali izničiti tisto kar nekaterim ljudem pomeni eksistenco. </font><br/>
<font size="4">	Hvala. </font><br/>
<br/>
<b><font size="4">	PREDSEDNICA MATEJA UDOVČ:</font></b><font size="4"> Hvala lepa predlagatelju za dopolnitev. </font><br/>
<font size="4">	Sedaj pa je naslednji na vrsti za razpravo je poslanec Luka Mesec. Gospod Luka, beseda je vaša. </font><br/>
<br/>
<b><font size="4">	LUKA MESEC (PS Levica):</font></b><font size="4"> Hvala lepa. Mislim, da je predlagatelj zdajle lepo orisal dilemo pred katero smo, če iz osebnega izkustva pogledamo na ta problem, tehtamo na eni strani med trpljenjem nekoga, ki ni mogel nerazpakiranega parfuma prinesti čez letališče, na drugi strani pa več 10 tisoč delavcev v trgovinah, ki morajo delati ob nedeljah in nimajo časa zase, za svoje družine, za svoje prijatelje, za svoje otroke. Tukaj smo, to je ta dilema, ki jo opisujete. Mislim, zdaj če bomo dali na tehtnico in bomo rekli ja res, to trpljenje nekoga, ki ni mogel nerazpakiranega parfuma, čeprav jaz ne vem kdo podarja nerazpakirane parfune in zakaj bi jih, mislim saj pač kupiš darilo, ga ponavadi prej sam ne uporabiš, ampak ga daš, ne, tako… Na drugi strani pa spregledal, da je ta zakon oziroma tale novela zakona v bistvu napad na trenutno ureditev, je poizkus rušenja trenutne ureditve, ki je po več kot 20. letih pregovarjanj končno zaprla trgovine ob nedeljah in imamo zaradi tega končno ureditev, ki omogoča več 10 tisoč delavcem v trgovinah dela proste dneve, potem se moramo začeti spraševati o razumnosti naše presoje. Ta razumnost, ki jo trenutno zakon brani, je bila izkazana večkrat. Prvič je bila izkazana na referendumu leta 2003, kjer je bilo postavljeno vprašanje, če se ljudje strinjajo z zaprtjem trgovin ob nedeljah. 57 % jih je glasovalo za, 27 jih je glasovalo proti. Skozi vse raziskave, ki so bile v nadaljnjih skoraj 20. letih narejene, je bil odstotek približno enak oziroma se celo povečuje. Tudi ta Državni zbor je pokazal veliko odločenost in veliko podporo k zaprtju trgovin ob nedeljah kot je Robert Polnar omenil, je 72 poslancev tega Državnega zbora istega sklica, isti ljudje smo bili, glasovalo za, samo 17 oziroma samo 13 jih je glasovalo proti. In če nismo shizofreni, potem danes ne bomo rušili ureditve in zakona, ki smo ga pred dobrim letom postavili. Dileme namreč, ki jih izpostavlja predlagatelj, so iste. Imeli smo tudi takrat sprego istega predlagatelja in trgovinske zbornice, ki sta strašila s skorajšnjim propadom trgovin, če bomo zaprli trgovine ob nedeljah, pa zdaj izkazi kažejo, da so trgovine lani imele 668 milijonov evrov dobička, ob tem pa so prejele še kup državnih pomoči. </font><br/>
<br/>
<b><font size="4">18. TRAK: (NB) – 13.25 </font></b><br/>
<br/>
<font size="4">	(Nadaljevanje): Poslušali smo kako ne morejo v malih trgovinah delati sinovi in hčere in žene lastnikov, pri čemer je odgovor tega zakona, ki trenutno velja, jasen. Lahko delajo v kolikor postanejo partnerji v podjetju oziroma v kolikor postanejo zakoniti zastopniki in vsi vemo, da imajo podjetja lahko več zakonitih zastopnikov, torej lahko delajo. 	Poskušali smo kako neživljenjska je ta ureditev, ampak tudi zato je v zakonu odgovor. Zakon ločuje med prodajalno in prodajnim prostorom. Prodajni prostor je tisti, ki je omejen na 200 kvadratov. Torej, če kdo hoče v večji prodajalni imeti odprto ob nedeljah, pač mora omejiti na 200 kvadratov. Absurdno je kar govori brniško letališče. Namreč drugi terminal je bil zgrajen po tem, ko je bil ta zakon sprejet in so točno vedeli kakšne omejitve ta zakon prinaša. Na prvem terminalu je samo ena trgovina in to je tisti Duty Free shop, ki pa ni večji od 200 kvadratnih metrov. Se pravi, oni so zdaj najprej postavili drugi terminal, vanj inštalirali lokale, ki so večji od 200 kvadratov od zakonsko predpisane meje prodajnega prostora, ki je še lahko odprt ob nedeljah in zdaj lobirajo Državni zbor, da bi spremenil ureditev zato, da bi bili lahko ti lokali odprti. Ta zakon ni bil sprejet včeraj. Sprejet je bil pred praktično enim letom, bistveno preden se je odprl drugi terminal. In nenazadnje, treba je še enkrat podčrtati kaj naša Ustava govori. Seveda, 74. člen Ustave pravi, gospodarska pobuda je v tej državi svobodna. Tega nihče ne izpodbija, temu nihče ne oporeka. Problem pa je, da del poslank in poslancev bere samo prvi odstavek tega člena. V drugem odstavku namreč zelo jasno piše, da je gospodarska pobuda svobodna samo v kolikor ni v nasprotju z javno koristjo in tukaj imamo ne samo stališče oziroma odločitev 72. poslank in poslancev, da je odprtje trgovin ob nedeljah v nasprotju z javno koristjo. Da je temu tako, pritrjuje tudi Ustavno sodišče, ki je zelo jasno napisalo, da je zaradi varovanja javnega zdravja, ljudje ki delajo ob nedeljah so izčrpani, ker nimajo časa zase, za svoje družine, za svoje otroke, v nasprotju z javno koristjo, da bi bile trgovine ob nedeljah odprte. In oprostite, mi se ne pogovarjamo tukaj samo o nekih malenkostnih popravkih, ta zakon oziroma ta novela, ki jo predlagate, vrta luknje. Ko govorimo o turistično-informacijskih centrih, je Zakonodajno-pravna služba zelo jasno pojasnila, da pravila glede njihovega ustanavljanja niso jasno določena, zato obstaja nevarnost, da bi takšna izjema lahko vodila do ustanavljanja turistično-informacijskih centrov z namenom, da bi se v njih v manjšem delu izvajala turistično-informacijska dejavnost, v preostalem delu pa bi bile to prodajalne, kar bi bilo nenazadnje tudi nelojalna konkurenca za ostale. </font><br/>
<font size="4">	In drugič. Nevarno spreminjate omejitev na 200 kvadratnih metrov in sicer opredeljujete kombinirane prostore, ki naj bi bili lahko odprti ob nedeljah, če presega 200 kvadratnih metrov, pri čemer je zopet Zakonodajno-pravna služba opozorila, da je ukinitev prostorske prodajne površine sporna sama po sebi, hkrati pa bi to lahko vodilo v nelojalno konkurenco. </font><br/>
<font size="4">	Zdaj, kaj se bo zgodilo, če boste ta zakon danes sprejeli, lahko ugibamo. Verjetno se bo kdo pritožil na Ustavno sodišče, na Ustavnem sodišču je pa potem možnost, da se vse skupaj zaplete in da izvorna ureditev pade in v tem smislu jaz tudi vidim ta poizkus. Sicer ste šli, ja, kamp Šobec pa turistično-informacijski centri, pa letališče Brnik so se obrnili na nas, dajmo te majčkene izjeme določiti, ampak določate jih na način, da postavljate pod vprašaj preživetje zakona, ki smo ga z 72. glasovi za in samo 13. proti v istem Državnem zboru isti ljudje sprejeli pred enim letom. In jaz bom še  enkrat, preden zaključim, vas pozval, da se vprašate tukaj čigav interes branite, pa se boste postavili na stran tistega, ki ne more nerazpakiranega parfuma prinesti čez letališče ali se boste postavili na stran več 10 tisoč ljudi, ki delajo v trgovinah in ki bodo, če sprejmete ta zakon, verjetno primorani </font><br/>
<br/>
<b><font size="4">19. TRAK: (NB) – 13.30</font></b><br/>
<br/>
<font size="4">	(Nadaljevanje): v par mesecih zopet se odrekati svojemu prostemu času ob nedeljah zato, da bodo delali namesto, da bi poskrbeli za svoje družine, in da bi si vzeli nekaj časa zase. Zase dobro vem kako bom glasoval in to kar danes vidimo ni nič drugega kot miniranje zakona, ki je bil sprejet lani. </font><br/>
<br/>
<b><font size="4">	PREDSEDNICA MATEJA UDOVČ: </font></b><font size="4">Kot predsedujoča moram, sem opazila, da se v razpravah pojavlja zelo veliko govorov o letališčih, pa bom podala samo nekaj, da je bilo letos julija 2021, sprejeto, da so na letališčih odprte ob nedeljah in z zakonom določenih delih prostih dnevih prodajalne ne glede na njihovo velikost in sicer do 31. decembra 2022. Samo kot pojasnilo, da ne bo prišlo do nerazumevanja, ko se pogovarjamo o velikosti prodajaln in današnjega predloga zakona. </font><br/>
<font size="4">	Sedaj se je k besedi prijavil predlagatelj, mag. Branislav Rajić. Izvolite. </font><br/>
<br/>
<b><font size="4">	MAG. BRANISLAV RAJIĆ (PS NP):</font></b><font size="4"> Hvala gospa predsednica. </font><br/>
<font size="4">	Slišala si insinuacijo, da smo lobirali. Jaz moram ostro zavrniti. Mene nihče ni lobiral. Jaz vse kar sem pojasnjeval, sem pojasnjeval kot popotnik in kot arhitekt. In zato imam neko kredibiliteto, da podam svojo presojo. Nisem vajen od kolega Meseca, da podtika dokaj nizkotna stališča. Tudi ta o referendumu je bila, gladko je preskočil tisto, da je referendumsko vprašanje se nanašalo na deset odprtih nedelj v letu in vse trgovine v hotelih brez omejitve, ampak tega je zamolčal ravno zaradi tega, da bolj spodbija vse tisto kar danes pač tukaj predlagamo. </font><br/>
<font size="4">	Želim še povedati, da je jasno, da kolega noče razumeti že s tem, ko navaja, da bo 10 tisoč ljudi ponovno moralo delati ob nedeljah. Mi govorimo o tistih malih družinskih trgovinah, kateri družinski člani želijo delati in pomagati svojim, denimo staršem ali partnerjem in govorimo največ o nekaj sto primerov in sicer takih, ki ne bodo prisiljeni v delo, ampak ki čakajo, da bi pomagali. Torej to je čisto različno. Ko gre za turistično-informacijske centre, pa sami vemo, da nikoli niso občinski javni zavodi, ki so ponavadi ustanovitelji in lastniki teh, niso prodali kruha in ne vem, jogurta pa vsega ostalega. Točno se ve kaj se v takih trgovinah lahko prodaja in mislim, da je mogoče nekorektno, da se ostaja na istih stališčih ob tem, ko je jasno pojasnjeno in približano katere zagate se skušajo rešiti in to je neka razlika. In zaprepaden sem s tem dvo ali trokratnim ponavljanjem tega nesrečnega primera o parfumu. Jasno, gre za primer, da vi ne morete iti skozi kontrolo, če nimate flaške podane v celofan in Luka, ti to dobro veš, tako da, in tega ne boš ponujal, sigurno ne boš punci nesel za darilo, tako da, ve se kako je to zapakirano. In se opravičujem, to je pritlehno in skoraj blesavo, ampak kjer pridemo do tega, da na tak način pojasnjujemo enim druge argumente, ki so za ene ljudi življenjskega pomena, se opravičujem, da se tudi na to nizkost moram odzvati. </font><br/>
<font size="4">	Hvala. </font><br/>
<br/>
<b><font size="4">	PREDSEDNICA MATEJA UDOVČ: </font></b><font size="4">Hala lepa predlagatelju. </font><br/>
<font size="4">	K repliki se je prijavil poslanec Luka Mesec. Izvolite, beseda je vaša. </font><br/>
<br/>
<b><font size="4">	LUKA MESEC (PS Levica):</font></b><font size="4"> Hvala. </font><br/>
<font size="4">	Zdaj ta primer, nesrečni primer s parfumom, kot ga imenujete, ste sami izpostavili in moram reči, da me žalosti, da se vam zdi flaška nezavita v celofan življenjskega pomena. Mislim, da so pomembnejše stvari od tega v življenju. </font><br/>
<font size="4">	Drugič. Mi je žal, da se ne poslušamo. Kot sem povedal, družinski člani v družinskih trgovinah lahko delajo v kolikor postanejo partnerji ali zakoniti zastopniki teh podjetij. </font><br/>
<font size="4">	In drugič. Ni res, da se ukvarjamo tukaj z minornimi spremembami tega zakona. V ta zakon, kot sem zelo jasno prej povedal, pa se ne bom ponavljal, vrtate luknje, ki lahko pod vprašaj postavijo preživetje tega zakona na Ustavnem sodišču in zato mu nasprotujem. </font><br/>
<br/>
<b><font size="4">	PREDSEDNICA MATEJA UDOVČ:</font></b><font size="4"> Izvolite, Branislav Rajić. </font><br/>
<br/>
<b><font size="4">	MAG. BRANISLAV RAJIĆ (PS NP):</font></b><font size="4"> Hvala. Samo na kratko, da pojasnim, da ni tako enostavno postati zakoniti predstavnik podjetja, zato ker kot študent ali kot zaposlen v državnih ustanovah ne morete tako lahko postati prokurist oziroma, da ne ogrozite neke svoje druge pravice. Tako da, to je tudi zadeva, ki  </font><br/>
<br/>
<b><font size="4">20. TRAK: (NB) – 13.35</font></b><br/>
<br/>
<font size="4">	(Nadaljevanje): jo gladko spreletite in spregledate, ker enostavno zagovarjate drugo stališče. Ampak dajmo ne uporabljati argumentov, ki resnično niso taki, da stojijo. </font><br/>
<font size="4">	Hvala. </font><br/>
<br/>
<b><font size="4">	PREDSEDNICA MATEJA UDOVČ: </font></b><font size="4">Hvala lepa. </font><br/>
<font size="4">	Sedaj je pa na vrsti za razpravo Edvard Paulič. Gospod Edvard, beseda je vaša. </font><br/>
<br/>
<b><font size="4">	EDVARD PAULIČ (PS LMŠ):</font></b><font size="4"> Hvala za besedo, predsedujoča. </font><br/>
<font size="4">	Bom zelo kratek. S strani mojih predhodnikov je bilo izpostavljenih kar nekaj pomislekov s temi dilemami kot se srečujemo danes, smo se srečevali tudi pri sprejemu tega zakona, tako da, tudi sam ocenjujem, da širitev teh izjem bi lahko vodila res v morebitno neustavnost tega zakona. </font><br/>
<font size="4">	Poleg tega smo lahko slišali na začetku tudi mnenje Zakonodajno-pravne službe, ki je tudi povedala in tudi sam sem šel pogledati amandmaje. V glavnem ugotovila je, da te vsebinske pripombe, ki jih je Zakonodajno-pravna služba podala, niso bile upoštevane z amandmaji predlagatelja in po moji oceni je to tudi na nek način nevarno za ustavnost morebitnega sprejema tega zakona. </font><br/>
<font size="4">	Malo prej je bila debata o tem ali lahko družinski člani, lastnika prodajalne, delajo ob nedeljah ali ne. Že Luka je povedal, da lahko delajo na način, da jim lastnik podeli prokuro oziroma zakonito zastopstvo. Jaz pa tukaj dodajam, da imamo tudi Zakon o preprečevanju dela in zaposlovanju na črno in ta zakon eksplicitno dovoljuje dopolnilno delo družinskih članov lastnika v trajanju 40 ur mesečno. Res je, da ne morejo dobiti rednega plačila, povrne se jim potne stroške in pa dnevnice, ampak za primer kot ga je predlagatelj na začetku navedel, da lahko, da je težava, če si lastnik, ne vem, zlomi kolk ali kako ste se izrazil, pa da družinski član ne more delati, to ne drži. Ta zakon to omogoča, 40 ur mesečno pomeni, da lahko družinski član dela vsako nedeljo po 10 ur in po mojem mnenju to zadošča. </font><br/>
<font size="4">	S strani enega od vabljenih je bilo pa izpostavljeno, da je trgovina v kampu ali v hotelu, da je to pogoj za kategorizacijo nastanitvenih objektov. In jaz sem šel v tem vmesnem času pogledati ta pravilnik, pravilnik o kategorizaciji in moram reči, da to kar je vabljeni izpostavil, ne drži. Namreč kategorizacija kampa sicer predvideva oziroma ocena kampa je boljša, če je v kampu prodajalna. To drži. Ampak nikjer ni omenjeno, da mora biti ta prodajalna odprta 7 dni v tednu. Edini pogoj je, da prodajalna tam je. Kar se tiče pa hotelov, pa dejansko pogoja za kategorizacijo, se pravi, pogoja trgovine sploh ni. 	Tako da, če zaključim. Meni osebno se zdijo ta širitev teh izjem neupoštevanje mnenja ZPS, ki opozarja na morebitno neustavnost tega zakona, vse to me nekako vodi na to, da te predlagane novele ne morem podpreti. </font><br/>
<br/>
<b><font size="4">	PREDSEDNICA MATEJA UDOVČ: </font></b><font size="4">Hvala lepa, gospod poslanec Edvard Paulič za vaš prispevek k razpravi. </font><br/>
<font size="4">	Sedaj je pa na vrsti Mihael Prevc. Mihael, beseda je vaša. </font><br/>
<br/>
<b><font size="4">	MIHAEL PREVC (PS NSi):</font></b><font size="4"> Hvala za besedo, predsednica. Spoštovani kolegi in kolegice! </font><br/>
<font size="4">	Tudi sam bom v svoji razpravi skušal biti čim krajši, predvsem zaradi tega, ker smo že kar nekaj besed o tej problematiki spregovorili, nenazadnje mislim, da že trikrat obravnavamo to tematiko in prepričani smo bili, da s tistim rezultatom, ki smo ga dosegli septembra, pred enim letom, ko smo se odločili, da bodo ob nedeljah trgovine zaprte. </font><br/>
<font size="4"> </font><br/>
<b><font size="4">21. TRAK (VI) 13.40</font></b><br/>
<br/>
<font size="4">	(nadaljevanje) To se pravi, z rezultatom 72 proti 13, da smo zgodbo dokončno zaključili. Vedeli smo, da se bodo v nadaljevanju pojavljale težne po določenih izjemah. Vendar že takrat smo bili opozorjeni s strani Zakonodajno-pravne službe, ko smo zakon sprejemali, da je pri teh izjemah treba biti izredno previden, ker prav te dodatne izjeme lahko hitro povzročijo neustavnost zakona, ker bi lahko zakon povzročil dodatne krivice. V vseh teh razpravah smo poslanci Nove Slovenije zagovarjali predvsem rezultat referenduma leta 2003, ko so se volivci odločili, da naj bodo trgovine ob nedeljah zaprte. Vendar vemo, da odločitev ljudstva takrat večine ni bila nikoli upoštevana. Potem vemo, da so bili takšni in drugačni poskusi tudi leta 2017 vse do sprejetja tega zakona v lanskem letu. </font><br/>
<font size="4">Jaz bi v tem trenutku rad samo, ne bom se več spuščal v vsebino, rad bi samo obrazložil svoj glas in pa seveda glas Nove Slovenije, tako kot smo glasovali za ta zakon, bomo seveda danes glasovali proti tem amandmajem in nenazadnje tudi proti temu zakonu, predvsem zaradi tega, ker smo že večkrat jasno povedali, da je pri tej problematiki treba tehtati med dvema vrednotama. Ena vrednota je seveda ta svobodna odločitev trgovca, podjetnika, to se pravi tako imenovana poslovna svoboda podjetnika oziroma trgovca v tem primeru, da se sam odloči kdaj bo odprl trgovino. Na drugi strani pa je seveda potreba po nedeljskem počitku oziroma tisto družinsko življenje, ki je pa in pa seveda kvalitetno preživljanje časa s svojimi otroki, s svojo družino, ki pa je možno samo ob nedeljah. Dejstvo je, med tednom so otroci v šoli, v vrtcu in to je možno samo v nedeljo. In v tem primeru dajemo prednost družini, zato bomo seveda tudi danes ostali načelni in bomo glasovali proti temu zakonu oziroma proti tem amandmajem. Hvala lepa. </font><br/>
<br/>
<b><font size="4">PREDSEDNICA MATEJA UDOVČ:</font></b><font size="4"> Hvala lepa kolegu Prevcu za njegov pogled in njegovo razpravo. Sedaj se je lista razpravljavcev zaključila. Sprašujem ali še kdo… /oglašanje iz klopi/ Meira Hot, beseda je vaša. </font><br/>
<br/>
<b><font size="4">MAG. MEIRA HOT (PS SD):</font></b><font size="4"> Hvala za besedo. Lep pozdrav tudi v mojem imenu. Torej, tudi sama bom zelo kratka v svoji razpravi. Jaz mislim, da bistvene argumente so kolegi že izpostavili, ampak vseeno naj se ponovi še enkrat. Ta zakon je res plod referendumske volje. Primarno je potrebno upoštevati, da gre za referendumsko voljo, ne glede na obliko vprašanja. Ljudje so se takrat jasno izjasnili, da podpirajo pravico do počitka delavk in delavcev in da so za zaprtje nedeljskih trgovin. Sama prihajam iz največje turistične občine v Sloveniji. In moram reči, da nismo zaznali tako hudega umanjkanja ob nedeljah. V občini Piran so delali, torej turistični centri v Piranu so delali. Ravnokar sem preverila ponovno urnik, delajo ob nedeljah, turistično in formacijski centri. Male trgovine so delale. Sem pa na primer zaznala za trgovce, pa ne bom povedala katere, določene trgovske verige, da so izjemno delali ob sobotah. Celo tako zelo so delali, da je ena trgovina v bližini kampa bila izpraznjena ključnih zalog, tune na primer pa tako dalje. Torej, takšen naval na trgovino je bil. </font><br/>
<br/>
<b><font size="4">22. TRAK (VI) 13.45</font></b><br/>
<br/>
<font size="4">(nadaljevanje) Zakaj? Primarno, ker so se seveda občanke in občani navadili, da v nedeljah te trgovine ne delajo. Sekundarno pa očitno tudi turisti in uporabniki storitev v kampu. Zato mi je neznanka, kako lahko neki iz Trgovinske zbornice govorijo o hudih težavah v trgovinski dejavnosti, ko pa smo vsi vseeno priča na lastne oči, vsaj v občini Piran, da je bil izjemen naval v Portorožu, v Luciji in tako dalje. Zato je ta argumentacija vseeno nekoliko vprašljiva in sporna. Na drugi strani pa sem prepričan, da smo bili prav vsi poslanke in poslanci deležni vsaj kakšne prijazne besede in zahvale s strani trgovk, delavk, ki so bile izčrpane, ki so potrebovale ta prosti dan in so z veliko hvaležnostjo sprejele to spremembo. In zato je žalostno poskušati v roku enega leta, tudi to ni v redu za zakonodajno telo, da v roku enega leta tolikokrat posega v neko zakonsko vsebino, ker na tovrsten način se, kot prvo, izvotli namen samega zakona. Kot drugo, jaz mislim, da je vseeno premalo časa ta zakon v praksi v resnici udejanjen, da lahko vidimo kje so pomanjkljivosti in kje so prednosti. Zaenkrat imamo pa tudi Ustavno sodišče, ki je potrdilo, da izjeme, ki so bile dodane kot plod nekega dela vseh poslanskih skupin so vseeno v določeni meri naslovile neke ključne težave, a hkrati se je doseglo neko sorazmerje. Torej sorazmerje med pravico do tega nedeljskega počitka in pravico do svobodne gospodarske pobude. In ko se določajo dodatne izjeme na tovrsten način kot se danes ponovno predlaga, se ta zakon na koncu izvotli in se ga potem res postavi kot predmet ustavne presoje, ki pa lahko upade(?), ker dejstvo je, da so v preteklosti zakon je padel zaradi tega, ker je bilo določenih preveč izjem, ki so izkazale se kot diskriminatorne, zaradi česar se na koncu v celoti izvotljiv zakon. Zato je treba biti skrajno previden, tehtati pri takih spremembah, sploh pa jih ne predlagati v niti ne 12 mesecih po sprejemu zakona. Absolutno bomo Socialni demokrati danes proti tem spremembam. Razumemo seveda, da se v praksi pojavljajo težave, ampak smo prepričani, da rešitve so. Da te rešitve pa ne potrebujejo sprememb v obliki zakonske materije. Hvala. </font><br/>
<br/>
<b><font size="4">PREDSEDNICA MATEJA UDOVČ:</font></b><font size="4"> Hvala lepa, kolegica Meira Hot za vaš del razprave. Pa bi samo rada podala, da ne bo prišlo do nejasnosti. </font><br/>
<font size="4">S sprejetjem zakona kjer smo zaprli trgovine ob nedeljah to ne pomeni, da smo zaprli ob nedeljah turistično informacijske centre, da smo zaprle blagajne gledališč, muzejev, recepcij, hotelov. Mi smo njim samo prepovedali prodajati blago. Nismo jim pa prepovedali prodajati kart ali pa na recepciji prodati sobe, recimo, v recepciji hotela. Samo toliko v vednost. Zato so turistično informacijski centri lahko odprti tudi v nedeljah. Suverija pa ta referent ne sme prodati na turistično informacijskem centru. Samo toliko v razmislek pred odločanjem. </font><br/>
<font size="4">Sedaj pa je naslednji na vrsti k razpravi se prijavil gospod Jože Lenart. Beseda je vaša. </font><br/>
<br/>
<b><font size="4">JOŽE LENART (PS LMŠ):</font></b><font size="4"> Hvala lepa. Mogoče je res prav, da še kakšno rečemo, da ne bo ta seja izpadla kot populistično. V LMŠ, ko smo sprejemali ta zakon, da pač v nedeljo ne delajo, niso odprte trgovine smo seveda sledili, kot je kolegica rekla, volji referenduma, ki je se vlekel leta in leta in mislim, da je to tista dolžnost, da poslanci sledimo temu. Kot druga zadeva je pomembno, da predlagatelj ni odpravil teh neskladij, na katera je opozorila Zakonodajno-pravna služba. To je tudi ena dilema, ki se potem vprašaš, da je to sploh mogoče, da se potem na takšen način amandmaji sprejemajo. Kot tretje pa tudi, kar sem takrat razpravljal, ko smo zakon sprejemali, smo zelo skrbno proučili kakšna škoda bi se tudi dejansko lahko naredila trgovinam. Še vedno trdim, da to, kar je bilo tudi danes predstavljeno, v to ne verjamem, kajti potrošnja se je razporedila na druge delovne dni, predvsem na petek in soboto. </font><br/>
<br/>
<b><font size="4">23. TRAK (VI) 13.50</font></b><br/>
<br/>
<font size="4">(Nadaljevanje) In še enkrat, če rečem takole v narekovanju, nihče zaradi tega ne ostaja lačen. </font><br/>
<font size="4">Kar se pa tega turizma tiče, pa seveda v krajšem obdobju, nekaj letih, se bodo navade ljudi in turistov spremenile oziroma ponudba se odpira drugje. Kajti, tudi Slovenija je dežela turistična, ki ima svoje prednosti, ravno s podeželjem, z drugimi oblikami. In tudi tu želimo s tem pospešiti druge oblike trošenja in tudi če bo kakšen delavec viška zaradi tega, kar pa tudi ne verjamem, saj so delali v dopolnilnem času, se bodo potem prerazporedili v druge dejavnosti. Ko smo ta zakon sprejemali smo zelo dobro premislili preden smo dvignili roko in na tem tudi vztrajamo. In tudi danes, kot je tudi že kolega iz LMŠ rekel, teh amandmajev danes ne moremo podpreti. Hvala. </font><br/>
<br/>
<b><font size="4">PREDSEDNICA MATEJA UDOVČ:</font></b><font size="4"> Hvala lepa, gospod Jože, za vaš dela razprave. Zanima me, želi še kdo razpravljati? Predlagatelj, mag. Branislav Rajič, izvolite. </font><br/>
<br/>
<b><font size="4">MAG. BRANISLAV RAJIĆ (PS NP):</font></b><font size="4"> Samo na kratko, kot neko zaključno besedo, ker sklepam, da več ni prijavljenih. Odzval bi se na nekaj teh opomb o delovanju TIC-ev. Turistično informacijski centri delajo, ampak ob nedeljah z rjuhami preko polic. V njih pridejo ravno tisti, ki jih zanima nekaj o tem kraju in zato se mi zdi res nesmiselno ob tem, da isti človek dela in bi lahko prodal ali ne sme prodati in te rjuhe gledati, ne vem koliko je to smiselno. Nadalje, čebelarski muzej enako deluje z rjuhami čez te police z izdelki od medu. Jasno je pa, da ravno publika, ki prihaja v tak muzej, da bi mogoče res neko posebnost izdelano iz medu ali mlečka želela kupiti. Torej, želim poudariti namen ni bil, da izvotlimo zakon kot Meira insinuira, ampak zapolniti nastale votline, ker smo ugotavljali skozi odzive ljudi, da so nastale votline. In ni slabega namena v tem. In zakaj je treba čakati štiri leta, da s umaknejo te rjuhe, ker res je zakon bil pred letom sprejet. Ne vidim razloga, da res niti en argument ni bil sprejet. Moram pa povedati, da res nikoli ni prijetno ostati sam na eni strani mnenja, ampak moram tudi poudariti, da se mi zdi, da brez slabe vesti in s polnim srcem se zagovarjajo tisto, kar mislim da ljudem pomaga. Razumem pa, da imate druga stališča, ampak žal mi je, da prav niti en argument niti en kriterij se vas ni dotaknil in da ste vsi, kot vidim, po izjavah ostali na drugi strani. Hvala lepa. </font><br/>
<br/>
<b><font size="4">PREDSEDNICA MATEJA UDOVČ:</font></b><font size="4"> Hvala lepa predlagatelju za zaključne besede k 1. členu. </font><br/>
<font size="4">S tem zaključujem razpravo. Prehajamo na glasovanje. Naj opozorim, da najprej glasujemo o amandmaju predlagatelja Poslanske skupine Slovenske nacionalne stranke pod številko 1. če bo ta amandma sprejet postane amandma Poslanske skupine Nepovezanih poslancev pod številko 2 brezpredmeten. </font><br/>
<font size="4">Glasujemo o amandmaju pod številko 1. </font><br/>
<font size="4">Kdo je za? (1 član.) Je kdo proti? (14 članov.)</font><br/>
<font size="4">Ugotavljam, da amandma ni sprejet. </font><br/>
<font size="4">Glasujemo o amandmaju predlagatelja Poslanske skupine Nepovezanih poslancev pod številko 2. Želi kdo obrazložiti svoj glas? Ugotavljam, da ne. </font><br/>
<font size="4">Kdo je za? (Nihče.) Je kdo proti? (15 članov.)</font><br/>
<font size="4">Ugotavljam, da amandma ni sprejet. </font><br/>
<font size="4">V razpravo dajem 2. člen in amandma Poslanske skupine Nepovezanih poslancev. Želi kdo razpravljati? Ugotavljam, da ne. Zaključujem razpravo. </font><br/>
<font size="4">Glasujemo o amandmaju k 2. členu. </font><br/>
<br/>
<b><font size="4">24. TRAK (VI) 13.55</font></b><br/>
<br/>
<font size="4">(Nadaljevanje) Kdo je za? (Nihče.) Je kdo proti? (16 članov.)</font><br/>
<font size="4">Ugotavljam, da amandma ni sprejet. </font><br/>
<font size="4">V razpravo dajem 3. člen in amandma Poslanske skupine Nepovezanih poslancev. Želi kdo razpravljati? Ugotavljam, da ne. Zaključujem razpravo. </font><br/>
<font size="4">Glasujemo o amandmaju k 3. členu. </font><br/>
<font size="4">Kdo je za? (Nihče.) Je kdo proti? (16 članov.)</font><br/>
<font size="4">Ugotavljam, da amandma ni sprejet. </font><br/>
<font size="4">V razpravo dajem amandma Poslanske skupine Nepovezanih poslancev za nov 3.a člen. Želi kdo razpravljati? Ugotavljam, da ne. Zaključujem razpravo. </font><br/>
<font size="4">Glasujemo o amandmaju za nov 3.a člen. </font><br/>
<font size="4">Kdo je za? (Nihče.) Je kdo proti? (16 članov.)</font><br/>
<font size="4">Ugotavljam, da amandma ni sprejet. </font><br/>
<font size="4">V razpravo dajem še 4. člen, h kateremu ni bilo vloženih amandmajev. Želi kdo razpravljati? Ugotavljam, da ne. Zaključujem razpravo o členih in amandmajih.</font><br/>
<font size="4">V skladu s prej sprejeto odločitvijo odbora prehajamo na glasovanje o vseh členih skupaj. Glasujemo. </font><br/>
<font size="4">Kdo je za? (Nihče.) Je kdo proti? (15 članov.)</font><br/>
<font size="4">Ugotavljam, da členi niso sprejeti. </font><br/>
<font size="4">S tem zaključujem drugo obravnavo predloga zakona na matičnem delovnem telesu. </font><br/>
<font size="4">Glede na to, da členi niso sprejeti na podlagi razlage Komisije za Poslovnik glede drugega odstavka 61. člena Poslovnika z dne 9. decembra 2009 ugotavljam, da je obravnava predloga zakona na matičnem delovnem telesu končana. </font><br/>
<font size="4">S tem zaključujem drugo obravnavo predloga zakona na matičnem delovnem telesu. Odbor bo pripravil poročilo v katerem bo to ugotovitev vključil in ga posredoval predsedniku državnega zbora. </font><br/>
<font size="4">Zaključujem to točko dnevnega reda. </font><br/>
<font size="4">Določiti moramo še poročevalca za sejo Državnega zbora. Predlagam, da to opravim sama. Ali kdo temu nasprotuje? Ugotavljam, da ne. </font><br/>
<font size="4">S tem zaključujem to točko dnevnega reda.</font><br/>
<br/>
<font size="4">Prehajamo na </font><b><font size="4">5. TOČKO DNEVNEGA REDA – 1	0. LETNO POROČILO O IZVAJANJU ZAKONA O RAZVOJNI PODPORI POMURSKIH REGIJ V OBDOBJU 2010 DO 2019 ZA LETO 2019, EPA 2042/VIII.</font></b><font size="4">	</font><br/>
<font size="4">Odbor bo poročilo obravnaval kot matično delovno telo v skladu s četrtim odstavkom 41. člena Poslovnika Državnega zbora. Poročilo je vlada posredovala na podlagi 13. člena zakona o razvojni podpori pomurski regiji v obdobju 2010-2019. Prejeli ste tudi mnenje Državnega sveta z dne 7. 9. 2021. K tej točki so vabljeni vlade, Ministrstvo za gospodarski razvoj in tehnologijo. Uvodno besedo dajem predstavniku Vlade, državnemu sekretarju Simonu Zajcu. Izvolite. </font><br/>
<br/>
<b><font size="4">SIMON ZAJC:</font></b><font size="4"> Hvala, gospa predsednica. Pričujoče poročilo je letno poročilo o izvajanju ukrepov zakona o razvojni podpori Pomurski regiji v obdobju od leta 2010 do 2019 in zajema obdobje od 1. januarja do 31. decembra 20019. Hkrati pa je poročilo kumulativno in zajema vse ključne podatke od 2010 do 2019. V nadaljevanju bom povzel ključne vsebine in točke v poročilu, predvsem pa rezultate, in sicer v dveh sklopih. V prvem sklopu bi se osredotočil na aktivnosti v letu 2019 in na realizirana </font><br/>
<br/>
<b><font size="4">25. TRAK (VI) 14.00</font></b><br/>
<br/>
<font size="4">(Nadaljevanje) izplačila v tem letu. Ker pa je obravnavano poročilo hkrati zadnje poročilo o desetletnem izvajanju zakona bi se v drugem sklopu osredotočil na povzetek aktivnosti rezultatov v celotnem desetletnem obdobju izvajanja zakona. Naj v uvodu spomnim, da je bil zakon sprejet leta 2009 in da je bilo njegovo izvajanje v celotnem obdobju dvakrat podaljšano, in sicer le ta 2015 in potem še leta 2017. Tako se je zakon izvajal do konca 2019. </font><br/>
<font size="4">Bi šel najprej na prvi sklop, torej na leto 2019. V okviru prvega ukrepa, to je program spodbujanja konkurenčnosti pomurske regije v obdobju 2010 do 2019 se je v letu 2019 izvajalo pet inštrumentov. V okviru inštrumenta 1 Spodbujanje začetnih investicij podjetij in ustvarjanje novih delovnih mest je bilo v okviru devetega javnega razpisa za spodbujanje začetnih investicij podjetij in ustvarjanje novih delovnih mest v letih 2018 in 2019 v letu 2019 sofinanciranih šest projektov. Skupna višina sredstev pa je bila 263 tisoč 909 evrov. V okviru javnega razpisa za zagon podjetij v /nerazumljivo/ območjih z visoko brezposelnostjo v letih 2018, 2019, ki ga je izvajal slovenski podjetniški sklad je bilo v letu 2019 odprtih, podprtih 17 projektov v skupini subvencionirani višini 247 tisoč 903 evrov. V okviru treh javnih razpisov mikroohladitev, ki jih je izvajal SPS je bilo v letu 2019 podprtih 80 projektov v skupni višini odobrenih kreditov milijon 991 tisoč 600 evrov. </font><br/>
<font size="4">V okviru drugega instrumenta Spodbujanje razvoja človeških virov je bilo v Pomurskem tehnološkem parku v letu 2019 izplačano 50 tisoč evrov za aktivnosti za intenzivno vključevanje mladih in na novih podjetjih v program. Izvedenih je bilo več delavnic, dogodkov in aktivnosti z mladimi in podjetji, ki so skupno reševali podjetniške izzive in predlagali uporabne izdelke in rešitve. </font><br/>
<font size="4">V okviru instrumenta tri Socialno podjetništvo je bilo v okviru javnega razpisa za spodbujanje projektov socialnega podjetništva za leti 2018 in 2019 v letu 2019 podprtih šest projektov v skupni vrednosti 92 tisoč 837 evrov. </font><br/>
<font size="4">V okviru instrumenta štiri Promocija regije, da bi privabili domače in tuje investitorje, je bilo Razvojnemu centru Murska Sobota v letu 2019 izplačanih 119 tisoč 994 evrov za aktivnosti v okviru načrta promocije ali promocije regije, da bi privabili domače in tuje investicije kot osrednja točka za usmerjanje in pomoč investitorjem pri realizaciji njihovih investicij. Naj še omenim, da je bil 12. aprila 2019 uradno odprt Regijski promocijski center Expano, h kateremu je država že pred letom 2019 prispevala iz tega zakona 1 milijon evrov. </font><br/>
<font size="4">V okviru instrumenta pet Podpora pri pripravi in izvajanju razvojnih projektov v regiji je bilo Razvojnemu centru Murska Sobota izplačanih 150 tisoč evrov za izvajanje vseh aktivnosti v zvezi z realizacijo programa oziroma zakona ter spremljanja realizacije in poročanja o izvajanju programa. </font><br/>
<font size="4">V okviru drugega ukrepa zakona Spodbude za zaposlovanje, tukaj so davčne olajšave za zaposlovanje in povračilo prispevkom delodajalcem, naj navedem nekaj ključnih podatkov za leto 2019. Davčne olajšave za zaposlovanje je za leto 2019 koristilo 43 zavezancev. Skupna davčna korist je znašala 127 tisoč 24 evrov. Spodbude za zaposlovanje, tukaj govorimo o povračilu prispevkov delodajalcem za zaposlitev dolgotrajno brezposelnih oseb, pa je koristilo 69 podjetij za zaposlitev 128 oseb. Povračila prispevkov so tako znašala 412 tisoč 848 evrov. </font><br/>
<br/>
<b><font size="4">26. TRAK: (NB) – 14.05</font></b><br/>
<br/>
<font size="4">	(Nadaljevanje): V okviru tretjega ukrepa zakona, to je v okviru davčnih olajšav za investiranje, je 247 davčnih zavezancev koristilo ta ukrep. Skupna davčna korist zanje je bila preko 2 milijonov. V okviru 4. ukrepa zakona, prednostna obravnava programov in projektov iz Pomurske regije, v letu 2019, razen v delu, ki se nanaša na projekte programov razvoja podeželja ni bilo izplačil. </font><br/>
<font size="4">	Tako, da bi prešel na drugi sklop predstavitve, kjer bi na kratko predstavil še rezultate celotnega desetletnega obdobja izvajanja zakona. Rezultati v desetih letih po posameznih ukrepih zakona pa so naslednji. </font><br/>
<font size="4">	Prvič. V okviru prvega ukrepa, torej v okviru ukrepa program spodbujanja konkurenčnosti, je bilo ustvarjenih tisoč 455 delovnih mest. Iz tega ukrepa je bilo izplačanih 32,6 milijonov evrov, kar pomeni, da povprečna vrednost delovnega mesta je potem 22 tisoč 405 evrov. </font><br/>
<font size="4">	V okviru drugega ukrepa, spodbude za zaposlovanje, tukaj govorimo o davčnih olajšavah za zaposlovanje in poročilo prispevkov delodajalcem, pa so davčne spodbude za zaposlovanje uveljavile, so se uveljavile davčne olajšave pri katerih so imeli davčni zavezanci v desetih letih za skupno 1,3 milijone evrov davčne koristi. Poleg tega je bilo v desetih letih povrnjenih povračil prispevkov delodajalcem za zaposlitve brezposelnih oseb še v višini 3,5 milijonov evrov. </font><br/>
<font size="4">	V okviru tretjega ukrepa davčna olajšava za investiranje, so se v desetih letih uveljavile davčne olajšave pri katerih so imeli davčni zavezanci skupno za 18,4 milijonov evrov davčne koristi. </font><br/>
<font size="4">	V okviru četrtega ukrepa zakona prednosten obravnave programov in projektov iz Pomurske regije je bilo v desetih letih skupaj izplačanih 407 milijonov evrov, od tega 1,95 milijona za MIC – Medpodjetniški izobraževalni center Pomurje, potem 21 milijonov za RCSG – Regijsko gospodarsko središče v Pomurju, 284,7 milijonov iz naslova programa razvoja podeželja in 100 milijonov za izgradnjo vodovoda. Tukaj so sistemi A, B, C in D. 	Pod črto. Izplačana sredstva iz ukrepov zakona 1 in 4 skupaj znaša 441 milijonov evrov. Davčna korist in izplačana povračila prispevkov delodajalcem skupaj znašajo 23 milijonov evrov. Vse skupaj za vse štiri ukrepe v desetih letih pa to pomeni 464 milijonov evrov. </font><br/>
<font size="4">	Na koncu te predstavitve poročila mi dovolite še, da predstavim nekaj primerjav ključnih regijskih razvojnih kazalnikov iz leta 2010 in potem iz leta 2019 ali pa iz leta 2020, tako da si lažje ustvarimo sliko o tem koliko je Pomurska regija v času desetih let napredovala. </font><br/>
<font size="4">	Če pogledamo BDP na prebivalca. V letu 2019 je bil ta 15 tisoč 705 evrov oziroma 67,8 % slovenskega povprečja. V letu 2010 pa je bila ta številka 11 tisoč 383 evrov oziroma 64,1 % slovenskega povprečja. Produktivnost dela se je tudi dvignila in sicer iz 25 tisoč evrov, dobrih, v letu 2010 na 38 tisoč 493 evrov. Bruto plača zaposlenega v 2010 je znašala tisoč 152 evrov, zdaj je ta tisoč 532 evrov ali če gremo v procentih povprečja, iz 83,9 % na 89,4 odstotkov povprečja v Sloveniji. </font><br/>
<font size="4">	Število podjetij v letu 2020 je bilo po podatkih IPES, tisoč 833 družb, 2 tisoč 404 samostojni podjetniki ter 27 zadrug. Če pogledamo podatke iz 2010, je bilo družb tisoč 579, samostojnih podjetnikov je bilo 3 tisoč  </font><br/>
<br/>
<b><font size="4">27. TRAK: (NB) – 14.10</font></b><br/>
<br/>
<font size="4">	(Nadaljevanje): 339 in 36 zadrug. Družbe so v letu 2020 izkazale za 81,6 milijonov evrov neto čistega dobička. V letu 2019 so izkazale 98 milijonov evrov čistega dobička, dočim uspešne družbe v letu 2010 pa so ustvarile tega čistega dobička v znesku 47 milijonov evrov. </font><br/>
<font size="4">	Še število brezposelnih. Konec lanskega leta 6 tisoč 79. V letu 2010 pa je bilo teh brezposelnih 10 tisoč 278. Zdaj logično, pri nizanju teh podatkov je jasno in tudi ne trdimo tega, da je ves napredek, ki ga je regija dosegla, posledica tega zakona ali pa izključno posledica tega zakona, zagotovo pa je zakon v določeni meri k tem rezultatom pripomogel. </font><br/>
<font size="4">	Hvala. </font><br/>
<br/>
<b><font size="4">	PREDSEDNICA MATEJA UDOVČ: </font></b><font size="4">Hvala lepa državnemu sekretarju Simonu Zajcu za uvodno predstavitev. </font><br/>
<font size="4">	Sedaj prehajamo na razpravo poslank in poslancev. Želi kdo razpravljati? Ugotavljam, da ja. Mag. Dejan Židan, beseda je vaša. </font><br/>
<br/>
<b><font size="4">	MAG. DEJAN ŽIDAN (PS SD):</font></b><font size="4"> Hvala gospa poslanka. </font><br/>
<font size="4">	Poznate, jaz sem prekmurski poslanec in zato so mi v moji poslanski dovolili, za kare se tudi Soniju Knežaku zahvaljujem, da sem danes prisoten na tej seji, ker govorite o pomurskem zakonu, ki je tudi Ormož z okolico zaobjel. Tisto kar mogoče, en poudarek bi dal, ob tem bi se pa tudi predstavnikom MGRT rad zahvalil, tudi vam državni sekretar, ker ste v bistvu vseh teh deset in več let na vašem ministrstvu skrbeli, da relativno težki zakon je nekje napredoval, zlasti pa na področju, ki pa je sploh danes vidijo najpomembnejše. Namreč sam zakon je govoril o nujno potrebni izgradnji novega vodovodnega sistema za Prekmurje in to je najtežji del zakona, skoraj 150 milijonov, mislim 400 milijonov in nekaj. In aktivnosti za izgradnjo pomurskega vodovoda, pa kakor korektno piše v gradivu, so potekale dolgo dolgo let. V bistvu začeli so se maja 2003, ko je bilo napisano pismo o nameri in potem so potekale takšne in različne. In v teh aktivnostih se je tudi izkazalo, to kar je sedaj tudi debata v Sloveniji, kako manjkajo pokrajine. Namreč, ko se delajo velike stvari, mora sodelovati 27 ali več občin. Manjka nekdo, ki je nad njimi. Država je previsoko in to je tudi razlog, da zlasti iz Pomurja prihaja toliko iniciativ, pojdimo prosim v sistem regij, ker nekatere veliki projekti za naše občine so, da vodijo in se koordinirajo, so nekoliko premale. </font><br/>
<font size="4">	Sam sem se kot minister za kmetijstvo in okolje s projektom operativno srečal 20. 3. 2013, ko sem postal minister za kmetijstvo in okolje, in če se takrat spominjate, zaradi tako težkih usklajevanj že znotraj samih občin in potem med občinami in državo je že veljalo, da projekta verjetno ne bo možno izkoristiti in so se že iskali tudi načini kako v bistvu denar, ki je rezerviran za ta projekt, racionalno in pošteno razdelite po ostalih potrebnih projektih po Sloveniji in takrat smo začeli z nekim posebnim načinom dela in to je način dela, da smo se mesečno sestali v Murski Soboto vsi župani, vsi predstavniki pristojnih ministrstev, Vlade Republike Slovenije. Takrat se je poročalo kaj je kdo naredil, kaj kdo mora narediti in kje se bo pomagalo. In moram reči, da iz stanja relativno mrtvega projekta, smo v nekaj mesecih prišli do stanja, da je projekt živel in kakor vidite v poročilu, je potem bila prva odločba o dodelitvi sredstev že tri mesece potem teh aktivnostih izdana in prvo odločbo je dobil sistem ATO, lendavski sistem in potem naslednje mesece tudi ostali sistemi. Da boste razumeli za kako velike številke tukaj gre. Ne bom govoril o denarju, to je vse napisano, ampak samo če pogledamo sistem A, pomeni izgradnjo 165 kilometrov različnih cevi, da se oskrbi na trajnostni način 23 tisoč ljudi. Sistem B pomeni 255 kilometrov novih cevi, da se trajnostna oskrba omogoči 47 tisoč ljudem. In mimogrede, mene tudi veseli, da tisto kar takrat ni bilo možno narediti do Goričkega, kjer je vrednost  </font><br/>
<br/>
<b><font size="4">28. TRAK: (NB) – 14.15</font></b><br/>
<br/>
<font size="4">	(Nadaljevanje): potrebnih projektov v bistvu skoraj 35 milijonov, država financira naprej. S tem se bo Prekmurje in Prlekija v času podnebnih sprememb, ki pa v resnici pomenijo težji dostop do vodnih virov, dodatno bo zavarovana kar se tiče oskrbe z vodo. Jaz vem, da mogoče danes, ko še ni težav z oskrbo z vodo, ta podatek veliko ne pomeni. Ampak če pogledamo prognoze kaj prinaša podnebna in okoljska kriza, prinaša težave z oskrbo z vodo. In to, da imamo narejen sistem, da imamo več vodnih virov, ki so med sabo povezani in se lahko izmenjujejo, da se lahko tudi voda izmenjuje, s tem smo omogočili Prekmurju in Prlekiji, da je na področju, ki je pa najbolj pomembno, to je varna oskrba s kvalitetno pitno vodo, da smo ob tej končani investiciji, ki bo zdaj zdaj začela potekati, da bomo varni. Tako da, ko jaz sprašujem ljudi, ko sprašujem recimo predstavnike pomurske gospodarske zbornice kaj menijo o zakonu, vsi govorijo o delovnih mestih, o višji dodani vrednosti, o mislim da trikrat povečanem izvozu, ampak osebno se vprašam, kaj je pa tisto kar je najbolj pomembno, to je to, da smo zagotovili dolgoročno varno oskrbo s pitno vodo. </font><br/>
<font size="4">	Hvala ker ste me poslušali. </font><br/>
<br/>
<b><font size="4">	PREDSEDNICA MATEJA UDOVČ: </font></b><font size="4">Hvala lepa kolega mag. Dejan Židan za vaš prispevek k vaši razpravi. </font><br/>
<font size="4">	Naslednji je pa o vrsti za razpravo Jože Lenart. Jože, beseda je vaša. Izvolite. </font><br/>
<br/>
<b><font size="4">	JOŽE LENART (PS LMŠ):</font></b><font size="4"> Hvala lepa. </font><br/>
<font size="4">	Ja, kolega Židan, res je, že leta 1981 sem kot brigadir sodeloval na izgradnji vodovoda v Gornjih Petrovcih in ta pokrajina mi je tudi zaradi tega mogoče malo bližje kot ostale. Pa bil sem tudi v Beli krajini, podobna zgodba. </font><br/>
<font size="4">	Sigurno okrog zakona, razvojni podpori regij Prekmurja je treba reči kakšno pozitivno. Predvsem zaradi tega, ker marsikaj se ne izide v tej smeri, ta zakon pa je dal tiste prave rezultate, verjetno bi lahko dal še večje, ampak poglejte, je ta zadeva pozitivna in dolga leta prej je Prekmurje temeljilo seveda na tej tekstilni industriji same Mure, ki smo jo reševali, ta socialni problem. Seveda Mura, kot tekstilna panoga, je dala zelo nizko dodano vrednost in seveda tudi že iz tega vidika je bilo težko potem računati, da bo razvoj te regije hitreje tekel in pa seveda samo kmetijstvo, ki je pa zelo pomembno. In ko smo potem končno dojeli, da na silo ne moremo takšnih dejavnosti peljati in je potem ta zakon z razvojno podporo prinesel potem tisti drugi trend na tržni osnovi z novimi dejavnostmi, ki jih tudi ljudje pa uspešni podjetniki ustvarjajo, potem prišlo do teh rezultatov. Želim reči, da je to tista prava pot in tudi na ostalih področjih je treba to delati in primerjavo pa bom zdaj dal, pa ne z nekim negativnim nabojem, žal pa podobne slike nismo uspeli izpeljati na tem akcijskem načrtu za gozdno-lesne verige, ker smo ugotovili, da je teh 7 let praktično bilo zamujenih, vrženih stran, zdaj pa se ta zadeva tudi popravlja in upam, da bo tudi ta projekt v novem obdobju potem dajal v prihodnosti take rezultate, in da bo tudi skupni BDP, dodana vrednost povprečne plače in tako tudi na tem področju v Slovenijo prinesel dodaten plus oziroma razvoj v okviru Evropske unije, da bomo tudi s tem lahko potem izkoristili ta naš potencial in se približevali povprečju razvitosti Evropske unije. Tako da, vse pohvale, da ta zakon o razvojni podpori daje rezultate. Te analize, ki jih podrobno vodite, so tiste, ki potem lahko sproti ugotavljate kje potem lahko še kaj dodate, kje recimo pa ta zakon mogoče šepa in mislim, da kot jaz spremljam zadnja tri leta bolj podrobno v tem Državnem zboru te rezultate, mislim da je v pravi smeri, in da prav to delati in to je za pohvaliti. </font><br/>
<font size="4">	Hvala. </font><br/>
<br/>
<b><font size="4">	PREDSEDNICA MATEJA UDOVČ: </font></b><font size="4">Hvala lepa, gospod Jože za vaš del razprave. </font><br/>
<font size="4">	Naslednji je na vrsti Jani Ivanuša. Kolega Jani, beseda je vaša. </font><br/>
<br/>
<b><font size="4">	JANI IVANUŠA (PS SNS):</font></b><font size="4"> Hvala lepa predsedujoča. Lep pozdrav vsem prisotnim!</font><br/>
<font size="4">	Saj ta zakon imamo isti vsako leto oziroma rezultati tega zakona vedno v poročilih vsako leto, ampak vseeno, </font><br/>
<br/>
<b><font size="4">29. TRAK: (NB) – 14.20</font></b><br/>
<br/>
<font size="4">	(Nadaljevanje): vsaj tisti podatki, ki ste jih nanizali verjamem, da so del tega zakona, ne verjamem pa, da so to ti rezultati,  ki so bistveno izboljšani na vseh področjih gospodarstva, posledice tega zakona, ker vemo je bilo malo tudi, če se spomnimo, to je bila, pa bom rekel malo za hec, ena pisarna pa en fikus in malo po domače vodenje tudi ta zakon v Pomurju, ampak pustimo tisto kar je bilo, niti epiloga še ne poznamo kaj se je zgodilo. </font><br/>
<font size="4">	Me pa zanima, ko ste zdaj že drugič ali pa že tretjič poslušam tisoč 455 delovnih mest, ki jih je ta zakon ustvaril. Pa me zanima ali ste vi kot MGRT, saj verjamem, da so bila ta delovna mesta nadzorovana, koliko je danes od teh tisoč 455 teh delovnih mest še ostalo v igri. Če veste mogoče povedati to številko. </font><br/>
<font size="4">	Hvala lepa.</font><br/>
<br/>
<b><font size="4">	PREDSEDNICA MATEJA UDOVČ: </font></b><font size="4">Hvala lepa za vaš prispevek k razpravi. </font><br/>
<font size="4">	Naslednji na vrsti za razpravo je Franc Breznik. Franc, beseda je vaša. </font><br/>
<br/>
<b><font size="4">	FRANC BREZNIK (PS SDS):</font></b><font size="4"> Najlepša hvala. </font><br/>
<font size="4">	Torej sam sem v parlamentu deset let. Vse skozi sem z zanimanjem spremljal en takšen poseben zakon, ne da bi kot poslanec nasprotoval, vedno sem tudi podaljšane zakone vedno podprl, menim pa, da je zakon, lahko bi rekel, ko rezultate interpretiramo, tega zakona v desetletnem obdobju, se lahko prepiramo ali je kozarec na pol prazen ali na pol poln. Dejansko, če pogledamo drugi del statistike, se je v vseh teg teh letih v Pomurje preselilo 21 tisoč 500 približno ljudi, iz Pomurja se jih je pa odselilo 23 tisoč 500. Res je, da se je dodana vrednost na zaposlenega dvignila, res je, da so se povečali prihodki gospodarskih družb na približno 3 milijarde in nekaj prek, dejansko pa bi morali pogledati resnični rezultat novo ustvarjenih delovnih mest od leta 2009. Vem, da tam 2015, 2016, 2017, ko sem ta zakon spremljal, smo ugotavljali, da je novih, torej več zaposlenih kot jih je bilo 2009, je bilo celo nekaj časa nič. Nič. Nič več zaposlenih. Nezaposlenost se je seveda za 20 % znižala na 19 in tudi moramo vedeti, da so tudi občine, ki so bile v okviru tega zakona, nekatere se niti ne šteje v pomurski del, da so bile tiste, ki so imele visoko nezaposlenost. Sam prihajam iz Slovenskih Goric. Če pogledamo Prekmurje, pa Slovenske gorice, torej Prekmurje, sama ravninska zemlja, če pustimo Goričko, žitnica Slovenije, izredno kmetijsko področje, izrazita vrhunska lega, prihod železnice, avtoceste proti Madžarski. Slovenske gorice, nobene železnice, imamo na srečo en del avtoceste, ki gre, sam breg, sama vzpetina. Zelo malo možnosti za relativno ugodno kmetijsko politiko ali pa kmetovanje. Večina naših kmetov se spopada z nakloni. Večinoma tiste zemlje, ki je bila v ravninah, so jo nekateri dobili čez noč v roke, ki so bili nekako blizu teh tranzicijskih tajkunov, in če dejansko pogledamo in če pogledam svoje Slovenske gorice v desetih letih kolikor smo poslušali župani narediti, brez kakršnekoli podpore države, z našimi prizadevanji, bi lahko rekel, da so rezultati boljši kot ima Prekmurje s tem zakonom, če bi pogledal na to število. </font><br/>
<font size="4">	Zdaj tisto, kar se strinjam s kolegom Židanom je, da ugotavlja, leta 2021, da potrebujemo pokrajine. Seveda jih potrebujemo, mislim da sploh ni vprašanja. Mislim, da pa točno v tej sobi do prve Janševe Vlade, ko smo dali partnerstvo za razvoj, je prišel takrat predsednik, sedanji predsednik države na zaključni del pogajanj kjer smo mislili, da bomo pokrajine spravili skozi in je rekel, da pač v stranki niso proti temu, in da mu je žal, da je dal roko, da je žal, da je dal obljubo, da bodo zakon, takratno implementacijo pokrajin podprli, in da so žal njegovi proti.    </font><br/>
<br/>
<b><font size="4">30. TRAK: (NB) – 14.25</font></b><br/>
<br/>
<font size="4">	(Nadaljevanje): Izjava predsednika države. Opravičil se je, dobesedno gospodu Janši. Kaj bi bilo, če bi bilo leta 2004, pa recimo 2007 pa konec te prve Janševe Vlade 2008, pa bi začelo veljati z 2009 recimo nova pokrajinska zakonodaja, ki je bila nujno potrebna, preko katere bi lahko enakomerno razvijali regije, preko katere bi morda tudi tisti, ki so nasprotniki velikih občin ali pa manjših občin, bi se občine po vsej verjetnosti same povezale ali pa združile brez kakršnekoli prisile in sam sem prepričan, da bi lahko bolj konkurenčno ali pa bolj optimalno tudi izkoristili še evropska sredstva za resne neke pokrajinske projekte kot jih vidimo v sosednji Avstriji. Recimo primer bi bil regijskega odlagališča odpadkov, predelave odpadkov, sežigalnic in takih stvari, ki so danes še vedno pereči problem, vse to po vsej verjetnosti ali pa del teh problemov bi bil rešen. 130 milijonov za vodovod. Mislim, da so ga Prekmurci rabili in to podpiram, tukaj se strinjam. Spet je treba dati vejico, ne piko, pa povedati kje so danes kriminalistične preiskave glede vseh afer, ki so se tukaj zgodile. Sam sem dobil na mizo celo vrsto pisem, naših malih podjetnikov, gradbeništvo, gradbenikov, ki so ostali brez denarja ali pa delo, poplačilo tega denarja. Recimo, samo eno podjetje, da ga naštejem, ki je tukaj sodelovalo, ki ni izplačalo podizvajalcev, Gorenje projekt. Recimo primer tega podjetja. Pa še kdo, ki ni plačal. Cela vrsta revežev tam s Prekmurja, Goričkega, Slovenskih goric, ki je delovalo, ki je pomagalo z nekimi dejansko s strojno opremo, z ljudmi na terenu kjer so kopali jarke, polagali vodovod, ni dobilo doplačila ali pa popolnega plačila teh storitev. Tukaj so, veste, take črne lise vsega tega. Pa ne, da bi bil nevoščljiv Prekmurcem, marsikdaj sem pomagal in verjamem, da bomo v prihodnje lahko Prekmurju mimo takih zakonov pomagali številnim regijam v Sloveniji, in da bomo iskali tiste celovite rešitve, ki nekako peljejo naprej. Prekmurje ima logistično točko, poleg vsega kar sem naštel, izredno močno za razvoj logistike. Prekmurje ima, jaz bi rekel temu, zlato žilo kar se tiče geotermalne energije. Veste, da sem kot predsednik Odbora za kmetijstvo odprl popolnoma novo ero, popolnoma novi del rešitev, ki bi Slovenijo, Slovenske gorice, kompletno Prekmurje postavilo v tej zeleni preobrazbi pa popolno novo luč in doživeli bi lahko neko renesanso kjer bi Prekmurje lahko postalo zelenjavnica Slovenije, morda tudi širše regije, tudi dela Avstrije. Energetsko, govoril sem o geotermalnih elektrarnah. O tem nobeden v zeleni politiki, ki se danes poslavlja, ni poiskal nobene rešitve. Jaz sem skupino ljudi, takrat zdaj že s pokojnim doktorjem, ki je bil takrat iz Gornje Radgone kjer smo postavili neke temelje in danes je Vlada pripravila torej rešitve kjer bomo lahko s pomočjo evropskih sredstev začeli financirati celo serijo novih raziskovalnih vrtin ravno na tem področju. Govorimo o raziskovalnih vrtinah na velikih globinah, preko 4 tisoč metrov in kjer verjamemo, da bomo dobili izvire geotermalne vode s temperaturo nad 150 stopinj celzija, kjer na podlagi katerih lahko postavimo vsaj serijo tam sedem do deset geotermalnih elektrarn kjer bi lahko dale približno doprinos k obnovljivim virom energije vrednosti recimo, približno več kot 200 megavatov, torej instalirano moč. Tako da, tukaj vidim jaz razvoj Prekmurja. Zakon in poročilo zakona in zakon sam sem podpiral ves čas. Sam sem pa prepričan, da potrebujemo celovito ali pa drugačno politiko do razvoja, do enakomernega razvoja Slovenije, kjer moramo, poglejte, ugrizniti kislo jabolko razvoja regij, implementacije pokrajin, zato ker če želimo iskati celovite rešitve na področju, ki sem jih omenil, ki jih nimamo rešenih v Sloveniji, predvsem odlagališča odpadkov, sežigalnic in take stvari, to je tipična zgodba regij, regijskih politik. In bližje so institucije ljudem, bolj pravično   </font><br/>
<br/>
<b><font size="4">31. TRAK: (SB) – 14.30</font></b><br/>
<br/>
<font size="4">	(nadaljevanje) se mi zdi boljše deluje, to je staro pravilo, zato je tu nek moj, jaz bi rekel temu mešani občutek glede prekmurskega zakona v zadnjih več kot 10-ih letih, torej je poiskal nekatere rešitve, del brezposelnih se pa žal moramo zahvaliti Avstriji, del Prekmurcev tako kot Slovenskih goric tako številni delajo v Avstriji in oni so iskali rešitve. In tudi sam, glejte, ob tem da zakon zdaj, ki so ga delavci migranti postavili, ni šel skozi, sem prepričan, kolegi in kolegice, in apeliram, da poiščemo neko rešitev, da potrdimo, da poskušamo najti neko dodatno olajšavo za te ljudi, ki delajo, da jih dodatno motiviramo in da se jim zahvalimo za njihov doprinos. Jaz mislim in tudi apeliram na svoje lastne kolege, člane Vlade, da neko rešitev tukaj moramo najti. V kolikor te rešitve ne bo sem prepričan, da bodo ti ljudje, ki so danes delovni migranti ali pa dnevni delovni migranti se stalno bolj izseljevali v Avstrijo in bodo tam imeli tudi stalno rezidenstvo, kar jih imajo že nekateri danes ali pa se bodo za stalno preselili v Avstrijo, tega ne želim ne  Prekmurju ne Slovenskim goricam, pa še kakšnemu delu Slovenije, sam si želim, da imamo politične rešitve na katerih bodo ljudje lahko dobili kvalitetna delovna mesta v Sloveniji, da bodo tudi dobro zaslužili, da bodo lahko preskrbeli svoje družine. Ampak vseeno v tem trenutku mislim, da tudi na ta problem kljub temu, da moram opozoriti in da del teh delovnih migrantov je rešilo tudi brezposelnost Prekmurja / Nerazumljivo/ pa še marsičesa. Tako, da se / Nerazumljivo/ moramo tudi ko govorimo doprinose zakona, jaz mislim, da je zakon vseeno stabiliziral tisti manko, ki je bil, kriza je bila leta 2009 velika, podjetja, ki so propadala. Mislim, da ni bilo skoraj kolegov, ki bi nasprotovali takemu zakonu, ampak take rešitve ad hock na dolgi rok pa ne moremo Slovenijo celovito razvijati. Na primeru Slovenskih goric pa morda tudi Haloz, pa še kakšne pokrajine v Sloveniji ali pa mikro pokrajine, so pa ob tem prekmurskem zakonu doživele veliko krivico, torej področja, ki imajo manj možnosti za razvoj, niso padla v ta zakon recimo, smo se mogli sami znajti,  nekako smo se znašli. Danes se Lenart kot osrednje mesto Slovenskih goric vrhunsko razvoja, pripeljali smo celo vrsto projektov, seveda pa to je bil velik trud, ne samo moj angažma, angažma vseh županov, pa še tudi ostalih kolegov strokovnih, razvojnih agencij zato, da smo držali skupaj, da smo povezali in tudi iz tega stališča se jim zahvaljujem. Tako, da Prekmurcem pa nikoli nisem nasprotoval, vedno sem podpiral, tudi ta zakon, želim pa vseeno povedati, da so nekateri statistični podatki tudi zavezujoči ali pa tudi ravno ne kažejo tisto optimalno luč vsega tega zakona, če pustim, pa ne bom našteval tudi afer, ki so se začele na začetku dogajati z razvojno agencijo in tako naprej, lahko rečemo, da si takih zakonov v prihodnosti v Sloveniji ne želim. Želim, da je pravično, da se vsaka pokrajina razvija, da jim damo to možnost in da poiščem tiste optimalne rešitve in vidim jo v implementaciji pokrajin tega srednjega dela, ki ga imajo sosednje države tudi Hrvaška, Avstrija, Nemčija in vse ostalo in tukaj vidim neko novo renesanso razvoja tega dela politike, ki jaz mislim, da mora najti nek konsenz tukaj med levo in desno politiko v Državnem zboru. Zato apeliram na vse kolege in kolegice, ki ste tukaj in tukaj moram priznati, da se s kolegom Židanom strinjam in tudi fajn je, da vsi skupaj ugotavljamo, da nujno rabimo pokrajine in da se čim prej o tem dogovorimo. Toliko z moje strani. Najlepša hvala.</font><br/>
<br/>
<b><font size="4">	PREDSEDNICA MATEJA UDOVČ:</font></b><font size="4"> Hvala lepa kolegu Francu Brezniku za njegovo razpravo.</font><br/>
<font size="4">	 K repliki se je prijavil mag. Dejan Židan. </font><br/>
<br/>
<b><font size="4">	MAG. DEJAN ŽIDAN (PS SD):</font></b><font size="4"> Hvala. </font><br/>
<font size="4">	Ker me je gospod kolega Breznik / nerazumljivo/ s slabim pomenom omenil, kolega dovolite, da se odzovem. Jaz sem v politiki komaj od maja 2010, jaz ne vem kaj je gospod Pahor delal in podobno, tako da, pa zdaj ne morem odreagirati točno, lahko povem kaj jaz razmišljam. Od kar sem v politiki zagovarjam pokrajine tudi vsi pogovori, kjer sem bil prisoten, sem kolikor sem lahko pomagal, da bi šle stvari hitro naprej. To je dokazljivo. Zakaj mogoče še nekoliko bolj, zato, ker če poznate v bistvu zgodovino Prekmurja, ki se je zdaj, smo imeli 102. zelo lepo organizirano obletnico priključitve, ker to je bila priključitev Prekmurja Slovenije in ne samo ljudi k Sloveniji. </font><br/>
<br/>
<b><font size="4">32. TRAK: (SB) – 14.35</font></b><br/>
<br/>
<font size="4">	(nadaljevanje) Morate vedeti, da v resnici se takrat niso priključili zato, ker je Ljubljana pomagala, ampak ker so bili lokalno zavedni, duhovščina v obe smeri je bila zelo pomembna, zavedno duhovščina, pa v bistvu našli so podporo v ameriških diplomatih in srbskih. V Ljubljani so se spraševali ali res tam govorite in ali ste res tam Slovenci. In ena taka zgodovina, ki v resnici je ostala v genih nas, ki tam živimo in zato vemo, da nekatere stvari moramo reševati sami. To je nekaj. Drugo mogoče, saj jaz vem, da kolegi to veste, mi se pogovarjamo o pomurskem zakonu. Pomurje je izraz, ki ga v Prekmurju sicer rad slišimo, druga polovica Prekmurja je Prlekija, ki pa tega izraza ne sliši rada. Če bi se danes tovrstni zakon recimo sprejemal, jaz sem skorajda prepričan, da je pisal Zakon o Prekmurju in Prlekiji, tudi recimo Društvo paraplegikov, Društvo paraplegikov Prekmurje in Prlekije, ker spoštujemo v bistvu to kar tudi v Prlekiji želijo. Torej, mi se danes pogovarjamo o zakonu, ki mu rečemo sicer pomurski, pa je to zakon Prekmurja in Prlekije pa še del v bistvu do Ormoža je takrat segal, kar je dobro. Tretje, kar je bilo povedano, tudi mi v Pomurju, torej Prlekiji in Prekmurju si želimo, da afere se čim prej zaključijo, da tisti, ki so krivi, so obsojeni, tisti, katerih imena pa so mogoče bila tudi neupravičeno umazana, pa recimo, da bodo drugače, da ne bodo obsojeni, ampak da bodo oproščeni, pa do so oprani. Najslabše kar pa je, da v bistvu se neki postopki začnejo, potem pa nekje obvisijo. Potem pa to omogoča neko politikanstvo medsebojne pogovore takšne in drugačne, ki niso potrebne. Organi naj naredijo kaj morajo narediti. Na koncu pa kljub vsemu zahvala vsem, ki ste pomagali pri tem. Saj jaz se zavedam, da v bistvu, če realno pogledamo, da ne bo kdo mislil, da je Pomurje dobilo s tem zakonom 440 milijonov od nekod, že 150 ali 130 milijonov je šlo iz tako imenovane vodne kohezije, ki bi tudi drugače mogla priti, to ni bil denar, ki ga je ta zakon, ta zakon je samo povedal, da to morate narediti kar je dobro, ampak tudi drugače bi to morali narediti in to ni šlo iz nekega novega zakona, tudi cel kup ostalih stvari je šel iz inštrumentov, ki so bili na razpolago. Novega denarja, to bo mogoče državni sekretar znal povedati, ki bi na novo bil denar za Pomurje, je bilo bistveno manj, jaz številke ne poznam ali je to 10, 20, 30 milijonov, ker tudi na veliko je / nerazumljivo/ to je šlo iz kmetijskega fonda, ker je tako in tako bil denar tam. Torej, da ne bo kdo mislil, da je s tem denarjem Prekmurje in Prlekija na novo dobila 440 milijonov od nekod. To so bili že fondi, ki bi v Prekmurju tako in tako mogli dobiti. Tako, da hvala vsem za pomoč in s tem zaključujem svojo razpravo. Hvala.</font><br/>
<br/>
<b><font size="4">	PREDSEDNICA MATEJA UDOVČ:</font></b><font size="4"> Hvala lepa za vašo repliko. Moram pa tukaj narediti danes eno izjemo, ker je imel predstavnik Državnega sveta Dejan Crnek neodložljive obveznosti mu v tem trenutku, ko se je prvi krog razpravljavcev zaključil, izrecno dajem besedo, da predstavi svoje stališče. Gospod Dejan, izvolite, beseda je vaša. </font><br/>
<br/>
<b><font size="4">	DEJAN CRNEK:</font></b><font size="4"> Hvala lepa, predsednic, člani, članice odbora za dober namen. Se opravičujem v naprej. Bi pa samo na kratko povzel razmišljanja o predstavitvi tega letnega poročila na Komisiji za lokalno samoupravo in regionalni razvoj v Državnem svetu. Komisija se je seznanila z 10-letnim poročilom o izvajanju Zakonu o razvojni podpori pomurski regiji v obdobju 201-2019 za leto 2019. Komisija ugotavlja, da makroekonomski kazalniki kažejo, da je tako imenovani pomurski zakon pripomogel k zmanjšanju razvojnega zaostanka pomurske regije za slovenskim povprečjem, kar je vse pohvale vredno. Po njenem mnenju je treba pozitivne izkušnje iz naslova izvajanja tega zakona prinesti tudi na druga problemska območja, na primer Zasavje, kjer se prav tako sooča z razvojnimi izzivi. Člane komisije je tudi zanimalo na kakšen način bo Ministrstvo za gospodarski razvoj in tehnologijo iskalo rešitve pri spodbujanju razvoja drugih razvojno zaostalih območij in zagotavljanju enakomernejšega razvoja Slovenije. Kot ugotavljamo ministrstvo ni naklonjeno sprejemanju posebnega zakona po vzoru pomurskega zakona v primeru izkazanih razvojnih problemov na posameznem območju, ampak želi, da se izkoristijo zakonodajne možnosti v okviru vladnih razvojnih programov v skladu z Zakonom o spodbujanju skladnega regionalnega razvoja. Glede na dosedanjo prednostno obravnavo pomurske regije v okviru financiranja programa razvoja podeželja smo se spraševali tudi ali se bodo v okviru prihodnje skupne kmetijske politike Evropske unije sredstva iz naslova programa razvoja podeželja razporedila po celi državi ali bo Pomurje še naprej v boljšem izhodiščnem položaju. </font><br/>
<br/>
<b><font size="4">33. TRAK: (SB) – 14.40</font></b><br/>
<br/>
<font size="4">	(nadaljevanje) Komisija namreč opozarja, da je v Sloveniji še veliko območij z razvojnim zaostankom, ki bi prav tako potrebovala prednostno obravnavo, ki jo je bilo deležno Pomurje v okviru pomurskega zakona. N na koncu v zvezi s finančno pomočjo dvojezičnim območjem v Prekmurju, ki jo nudi madžarska vlada, je komisijo tudi zanimalo ali obstaja primerjava obsega financiranja Madžarske in slovenske države v Prekmurju. Zdaj moram povedati, da konkretnejšega odgovora na to nismo prejeli. In to je bil moj kratek povzetek. Hvala lepa za to intervencijo. </font><br/>
<br/>
<b><font size="4">	PREDSEDNICA MATEJA UDOVČ:</font></b><font size="4"> Hvala za vaše kratko stališče. Prosim vas, če lahko ugasnete mikrofon. Hvala lepa. </font><br/>
<font size="4">	Sedaj prehajamo na drugi krog razpravljavcev poslank in poslancev. Prvi prijavljeni v drugem krogu je Franci Breznik. Besedo je vaša.</font><br/>
<br/>
<b><font size="4">	FRANC BREZNIK (PS SDS):</font></b><font size="4"> Žal ne morem kolegu Židanu replicirati. Bi pa povedal, kolega Židan, da nisem omenil vas, jaz sem govoril o stranki, ki je nasprotovala, tudi ob tem ni bila kritika sedanjemu predsedniku države, ker mislim, da je imel takrat velik interes, da pokrajine implementiramo takrat v slovenski prostor in tudi vas nisem imenoval, da ste bili proti kadarkoli, jaz sem govoril o vaši stranki in če sva marsikdaj bila kritična eden do drugega upam javno povedati, da od kar vi več ne vodite stranke SD je ta stranka padla vsaj za 20 % kar se tiče na podeželju / nerazumljivo/. In verjamem, da ste v življenju malo večkrat pokazali kot vaša sedanja predsednica, zato bi rekel, da do vašega minulega dela ste imeli kar nekaj, jaz bi temu rekel občutka za podeželje, občutek za male občine, nenazadnje prihajate iz vzhodnega dela pokrajine ali pa Slovenije in delali ste vsaj nekaj let v praksi kot doktor veterinarske medicine in zato mislim, da je moja pohvala, to se malokdaj zgodi, da vas nekdo pohvali, na mestu. Zdaj od kar vodijo radikalni ljubljanski levičarji vašo stranko, ne vem kako bo šla v to smer, ampak to je stvar vaše stranke ni moja. Bi pa vseeno povedal, glejte, ko sem prej govoril o nekaterih podjetjih, imam pa svetle točke v Prekmurju in moram omeniti pionirja na evropskem nivoju podjetjem / Nerazumljivo/ ki je bilo pionir na področju izrabe geotermalne energije v področje tako imenovanih green housov, torej steklenjakov, kjer proizvajajo orhideje izredno zahtevno rastlino bi lahko rekli, kjer v tem rastlinjaku dobesedno umetno ustvarijo subtropsko podnebje ravno na področju geotermalne energije. Drugo področje, ki je lahko, je podjetje, ki je / nerazumljivo/ Medicop(?) mednarodno podjetje, ki se nenormalno razvoja in še nekaj celo vrsto podjetij, gostincev tudi kmetijskih podjetij, ki mislim, da so gazele Prekmurja in tem podjetjem lahko rečem javno čestitam in jim želim naprej en dober razvoj. Tako, da s tem bi jaz zaključil in upam, da ste razumeli, kolega Židan, da nisem vas omenjal glede tega, da ste nasprotovali uvedbi pokrajin, omenjal sem pa vašo stranko in to je javno dostopen podatek, da je totalno nasprotovala ravno v zadnji fazi, ko je moglo biti / nerazumljivo/ zadnjo točko in kjer smo šli na glasovanje in da je točno v tistem delu pri tretjem glasovanju potem nasprotovala. In glejte, 15 let je od tega, malo manj lahko vidimo zdaj kam bi se mogoče Slovenija razvijala, predvsem pa je to odgovor tistim pokrajinam, ki takega zakona ali pa statističnim pokrajinam / nerazumljivo/ Slovenije, ki takega zakona niso imele in ta svoj razvoj razvojni zaostanek, ki ga danes imajo, lahko pripisujejo tudi takim slabim odločitvam izpred 15 let nazaj. Na žalost tudi moj del, pa sem povedal Slovenske gorice smojih razvili, ampak mukoma z velikim angažmajem mene, županov, ostalih ljudi, ki so delali v razvojnih agencijah, podjetnikov in marsikdaj sem slišal zakaj jaz tega zakona, čeprav ga takrat več ni bilo možno niti politično speljati ali pa spraviti skozi proceduro, ker smo imeli brezposelnost na račun pridnega dela takrat približno na 12 %, 11 %. Tako, da jaz upam, da se bomo končno na nekih napakah vsi skupaj nekaj naučili in da bomo v najkrajšem času si zadali </font><br/>
<br/>
<b><font size="4">34. TRAK: (SB) – 14.49</font></b><br/>
<br/>
<font size="4">	(nadaljevanje) cilj, vsa politika v parlamentu, da so pokrajine nujno potrebnem za enakomeren razvoj in da najdemo skupen konsenz točno v tem trenutku. Morda še zaradi tega, da bomo lahko za naslednje perspektive bolj optimalno, bolj pregledno za boljše projekte, mislim, da je tudi predstavnik Državnega sveta to omeni, za boljše projekte lahko počrpali sredstva. Jaz želim vsem prebivalcem Slovenije na vseh delih Slovenije, da se enakomerno razvijajo, da imajo svoje cilje in da imajo eno tako pokrajino čim bližje, kot sem rekle, da je ljudem lepše, boljše, bolj kvalitetno lahko, bolj pravično nenazadnje dela in dela za ljudi enakomeren razvoj. Toliko z moje strani še enkrat. Najlepša hvala. </font><br/>
<br/>
<b><font size="4">	PREDSEDNICA MATEJA UDOVČ:</font></b><font size="4"> Hvala lepa. Preden dam repliko Dejanu Židanu bi rada poslanke in poslance opozorila oziroma poprosila, da ostanemo na vsebini poročila in ne da se gremo politično preigravanje ali po domače, če rečem pingpong. Sedaj pa replika mag. Dejan Židan.</font><br/>
<br/>
<b><font size="4">	MAG. DEJAN ŽIDAN (PS SD):</font></b><font size="4"> Saj to sem v bistvu mislil jaz predlagati, gospa predsednica. Gospodu poslancu se seveda za lepe besede meni osebno zahvaljujem. To iz desnega polja človek težko dobi, tako da hvala ti. Ocena o stranki Socialnih demokratov je povsem zgrešena, vendar jaz mislim, da če bomo danes začeli, da bom zdaj jaz začel govoriti moj pogled in mojo oceno SDS-u, SDS-u nazaj o Socialnih demokratih lahko, samo ne vem, če je to pravi odbor in prava točka. To se predsednica vi odločite. Jaz sem tudi to pripravljen, ampak po mojem to ni pravi odbor in ni prava točka, tako da se strinjam z vami, da bodimo fokusirani na samo poročilo, če pa je potreba, da si izmenjamo kaj mislimo o strankah iz katerih prihajamo, pa tudi to organizirajmo, mislim, da bo razprava zanimiva. Hvala. </font><br/>
<br/>
<b><font size="4">	PREDSEDNICA MATEJA UDOVČ:</font></b><font size="4"> Hvala lepa. </font><br/>
<font size="4">	Sprašujem poslanke in poslance, želi še kdo razpravljati? Ugotavljam, da ne. Zaključujem razpravo. Ugotavljam, da se je Odbor za gospodarstvo seznanil z desetim letnim poročilom o izvajanju Zakona o razvojni podpori pomurski regiji v obdobju 2010 do 2019 za leto 2019. S tem zaključujem to točko dnevnega reda in današnjo sejo odbora. </font><br/>
<br/>
<font size="4">	Prehajamo na obravnavo </font><b><font size="4"> 6. TOČKE DNEVNEGA REDA – RAZNO. </font></b><font size="4"> Želi še kdo besedo? Ugotavljam, da ne. Če ne želi nihče besede zaključujem to točko dnevnega reda in današnjo sejo Odbora za gospodarstvo. Zahvaljujem se vsem za razpravo in udeležbo na odboru. Hvala lepa in lep pozdrav.</font><br/>
<br/>
<b><font size="4">Seja se je končala 9. septembra 2021 ob 14.49.</font></b>
</root>