<root>
<h5 class="label"><span>Vsebina zapisa seje (v pregledu)</span></h5><div align="center">
<p><b><font size="4">REPUBLIKA SLOVENIJA</font></b><br/>
<b><font size="4">DRŽAVNI ZBOR</font></b><br/>
<b><font size="4">ODBOR ZA OBRAMBO</font></b><br/>
<b><font size="4">24. nujna seja</font></b><br/>
<br/>
<b><font size="4">(22. februar 2021)</font></b></p></div><br/>
<b><font size="4">Sejo je vodil Samo Bevk, predsednik odbora.</font></b><br/>
<b><font size="4">Seja se je začela ob 16.35.</font></b><br/>
<br/>
<b><font size="4">1. TRAK: (AB)</font></b><br/>
<br/>
<font size="4">	</font><b><font size="4">PREDSEDNIK SAMO BEVK:</font></b><font size="4"> Spoštovane kolegice in kolegi!</font><br/>
<font size="4">	Pričenjam 24. nujno sejo Odbora za obrambo, ki je bila sklicana na podlagi 47. in drugega odstavka 48. člena Poslovnika Državnega zbora. Pozdravljam vse prisotne, predstavnike ministrstva. Ugotavljam, da predstavnika ministrstva še ni. Se bo nam pridružil, so pa predstavniki Slovenske vojske na tem mestu, tako da vse skupaj lepo pozdravljam. Pozdravljam tudi državnega sekretarja v kabinetu predsednika Vlade, gospoda mag. Bojana Pograjca. Pozdravljam tudi brigadirja Uroša Paternusa, načelnika štaba in seveda tudi vse ostale vabljene.</font><br/>
<font size="4">	Obveščam vas, da se je za današnjo sejo opravičil kolega poslanec Jani Ivanuša in da je svojo odsotnost opravičil tudi Boštjan Šefic iz Urada predsednika republike. Imam pa pooblastilo, da poslanec Rudi Medved na današnji seji Odbora za obrambo nadomešča poslanca Marjana Šarca. S sklicem ste prejeli naslednji dnevni red, z edino točko dnevnega reda, to je strankarsko delovanje oziroma politični shod SDS in NSi v vojaških objektih in enotah Slovenske vojske. Ker nisem prejel predloga za razširitev dnevnega reda oziroma za umik predlagane točke z dnevnega reda, je določen dnevni red seje, kot je bil predlagan s sklicem.</font><br/>
<br/>
<font size="4">	Prehajamo torej na </font><b><font size="4">1. TOČKO DNEVNEGA REDA – STRANKARSKO DELOVANJE OZIROMA POLITIČNI SHOD SDS IN NSi V VOJAŠKIH OBJEKTIH IN ENOTAH SLOVENSKE VOJSKE.</font></b><br/>
<font size="4">	Poslanska skupina Levica je 16. februarja vložila zahtevo za sklic nujne seje Odbora za obrambo z že omenjeno točko dnevnega reda. </font><br/>
<font size="4">Besedo dajem predstavniku predlagatelja, poslancu Levice, Mihi Kordišu. </font><br/>
<font size="4">	Izvolite, kolega.</font><br/>
<br/>
<font size="4">	</font><b><font size="4">MIHA KORDIŠ (PS Levica):</font></b><font size="4"> Hvala za besedo, predsedujoči.</font><br/>
<font size="4">	Verjetno nihče v slovenski politiki nima tako zelo polnih ust domoljubja, koristi za vojsko, varnosti in obrambe države, kot so to stranke, ki trenutno tvorijo vladajočo koalicijo, pa vendarle začenjamo današnjo sejo, ki se najbolj dotika ljudi, ki držijo obrambne sisteme pokonci, se pravi običajnih vojakov in vojakinj. To sejo začenjamo s praktično prazno dvorano. Se oziram tle po dvorani, praktično cela vrsta koalicijskih poslancev manjka, pa vendarle bom s sejo začel. Kaj si o njihovi odsotnosti mislim, si lahko predstavljate, enako kaj si mislijo tudi vojaki, na katere se sami tako radi sklicujejo ali slovenska javnost.</font><br/>
<font size="4">	Današnja seja poteka zato, ker je Sindikat vojske, obrambe in zaščite z začetkom meseca, to je 4. februarja, v Državni zbor poslal dopis z zadevo naslovljeno »strankarsko delovanje oziroma politični izhodi vladnih strank v vojaških objektih in v enotah Slovenske vojske«. V tem opisu opisuje, v tem dopisuje opisuje strankarsko politično propagando, ki so jo v okviru izobraževanja častnikov v Centru vojaških šol izvajali državni sekretar za vojaške, obrambne in zunanje zadeve v kabinetu predsednika Vlade, to je mag. Bojan Pograjc, minister za notranje zadeve, Aleš Hojs, in poslanec NSi, ki je hkrati podpredsednik Odbora za obrambo, gospod Andrej Černigoj. </font><br/>
<font size="4">	Od vseh vpletenih je najbolj politično obarvan govor imel državni sekretar Bojan Pograjc. Častnikom Slovenske vojske je predaval o tem kako je trenutni predsednik Vlade, Janez Janša najboljša možna izbira v Sloveniji, kako vojak ne sme biti imun na politiko in kako mora poznati koalicijsko pogodbo. In še več, to je kronal s tem, da morajo vojaki prebirati diplomsko in magistrsko delo trenutnega ministra za obrambo, gospoda Mateja Tonina. </font><br/>
<br/>
<b><font size="4">2. TRAK: (AB) – 16.40</font></b><br/>
<br/>
<font size="4">	(nadaljevanje) V svojem nastopu je nenehno favoriziral vladajočo stranko SDS. Poleg hvaljenja Vlade je minister za notranje zadeve, gospod Aleš Hojs, dostavil še kako se mu ne zdi sporno, če vojska na protestu v Ljubljani vozi varnostne ograje, ker naj bi bilo treba varovati Vlado. Podpredsednik Odbora za obrambo pa se je ob siceršnjem hvaljenju trenutne Vlade pred častniki Slovenske vojske, še dodatno posmehoval sindikatu, v katere so organizirani običajni vojaki in uslužbenci Ministrstva za obrambo, ker naj bi bili sindikalno organizirani vojaki nepomembni in naj ne bi služilo njihovo organiziranje sindikalno nobenemu namenu. </font><br/>
<font size="4">	V Sindikatu vojske, obrambe in zaščite menijo, da je bilo politično strankarsko delovanje tekom organiziranega izobraževanja v okviru centra vojaških šol načrtovano in da gre za zlorabo oblasti. Izvajalo se je na organiziranem izobraževanju pred slušatelji v predavalnicah v objektih Slovenske vojske, medtem, ko so bile vse učilnice in predavalnice osnovnih, srednjih in višjih šol, tudi fakultet zaradi epidemije covida-19 zaprte in se je tam izobraževanje izvajalo samo na daljavo.</font><br/>
<font size="4">	Zakon o obrambi v svojem 37. členu določa, da Slovenske vojske ni dovoljeno uporabljati »za politično ali strankarsko dejavnost ali namen«. S 50. členom tega istega Zakona o obrambi se izrecno prepoveduje še »strankarsko delovanje, propaganda ali shodi strank v vojaških objektih, vojaških poveljstvih, enotah in zavodih«. Državni sekretar, minister za notranje zadeve in podpredsednik Odbora za obrambo so torej zlorabili, črno na belem zlorabili svoje funkcije in svoje nastope na izobraževanju v Centru vojaških šol izkoristili za širjenja skrajno desničarske politične propagande SDS in NSi z namenom širjenja vpliva teh strank v Slovenski vojski in za utrjevanje njune trenutne oblasti v državi. </font><br/>
<font size="4">	Pri tem jim ni bilo izpod časti za poprijeti za metode ustrahovanja. Spet se vračam nazaj na dopis Sindikata vojske, obrambe in zaščite, ki pravi takole »ustrahovanje s strani predstavnikov Vlade Republike Slovenije je vsebovalo tako verbalno neposredne oblike, kakor tudi bolj prefinjene oblike, kot na primer degradacijo dela delavca, podprto z očitnim ustrahovanjem, sankcijami po socialni izključenosti«. To ustrahovanje naj bi se v tem konkretnem primeru, ki ga omenja, nanašalo predvsem na cepljenje proti covidu-19, ki se v Slovenski vojski s strani vojaškega vrha očitno za zlorabo ukazov vsiljujejo vsem pripadnicam in pripadnikom, čeravno je v državi to cepljenje še vedno svobodna izbira posameznika. Naj na tem mestu takoj dodam, da v Levici podpiramo čim bolj množično cepljenje proti covidu-19, ampak obvezno cepljenje se lahko izvaja samo na podlagi zakona, ki ga ni. V Slovenski vojski – tako kot je razbrati iz tega dopisa – naj bi se izvajalo na podlagi ukaza. Vsak tak ukaz je nezakonit, je odraz samovolje poveljujočega kadra v Slovenski vojski. </font><br/>
<font size="4">	In kot nadaljuje dopis, to očitno še ni najhujše, gre samo za vrh ledene gore in ne za osamljen primer, nekaj, kar krona sistemske nepravilnosti, celo nezakonitosti v Slovenski vojski, ki so – jih bom taksativno naštel tako, kot smo jih prejeli – sistemska kadrovska korupcija, prikrito vodenje kadrovskih postopkov, zlorabe pristojnih poveljnikov v zvezi z odločanjem o pravicah delavcev na obrambnem področju, zlorabe prava pri vodenju disciplinskih postopkov, nezakonite odpovedi delovnega razmerja oziroma nepodaljševanje pogodb o zaposlitvi za določen čas, sistemske oblike opustitve pregona ob podrejenosti in zlorabah organov pregona, zlorabe v zvezi s podajanjem službenih ocen, zlorabe pri podajanju delovne uspešnosti in tako naprej.</font><br/>
<font size="4">	Skratka, Slovenska vojska ima več kot očitno, vsaj kar se tiče običajnih vojakov, ki jo držijo pokonci, veliko večji problem kot to, da bi ji manjkali oklepniki, kakor nas poskuša prepričati obrambni minister Matej Tonin. </font><br/>
<br/>
<b><font size="4">3. TRAK: (AB) – 16.45</font></b><br/>
<br/>
<font size="4">	(nadaljevanje) Sindikat vojske, obrambe in zaščite v svojem dopisu nadaljuje tudi z opozorili o političnih zlorabah Slovenske vojske s tem, ko se za nameček vsega, kar sem že povedal, pazite to – uniformirane pripadnice in pripadnike Slovenske vojske v službenem času in po navodilu nadrejenih udeležujejo verskih obredov. Kje so določbe o ločitvi verskih skupnosti in države. </font><br/>
<font size="4">	Kot izhaja iz prvega odstavka dopisa Sindikata vojske, obrambe in zaščite, strankarsko delovanje v enotah Slovenske vojske ni novo, ni novo, ampak gre pri tem, kar so si dovolili državi sekretar, minister za notranje zadeve in podpredsednik Odbora za obrambo, za še en primer takšnega delovanja. Torej še enega v nizu poskusov, da si aktualna oblast, ne samo neposredno politična, ampak tudi morda predvsem ideološko podredi in prevzame v osrednji represivni aparat države, ki je Slovenska vojska.</font><br/>
<font size="4">	V Levici to beremo tudi kot nadaljevanje politizacije vojske, na katerega smo opozarjali ob zadnjih spremembah Zakona o obrambi. Naj spomnim, takrat se je brez kakršnekoli resne argumentacije v zakon vneslo določbo, da so pripadniki rezervne sestave lahko tudi člani političnih strank, čeprav je / nerazumljivo/ o poklicnih pripadnikov Slovenske vojske v političnih strankah izrecno prepovedano po 42. členu slovenske ustave. Pa se naknadno oziroma v razpravi ob takratnem spreminjanju Zakonu o obrambi izkazalo, da niti ne gre za vzpostavitev novega stanja, ampak legalizacijo stanja, ki ga že v štartu sploh ne bi smelo biti. </font><br/>
<font size="4">	Pod črto, ob vsem navedenem, vsem kar sledi iz tega kar se v Slovenski vojski godi s kadrovsko korupcijo, s pritiski na običajne vojake in s politično nastavo, ki si jo je privoščil aktualni vrh, v Levici predlagamo naslednje sklepe, štirje so. </font><br/>
<font size="4">Prvič, Odbor za obrambo obsoja zlorabe političnih funkcij za širjenje strankarske politične propagande v Slovenski vojski, ki so si jo 19. in 20. januarja 2021 privoščili državni sekretar za vojaške obrambne in zunanje zadeve v kabinetu predsednika Vlade, mag. Bojan Pograjc, minister za notranje zadeve, Aleš Hojs in poslanec NSi in podpredsednik Odbora za obrambo, Andrej Černigoj. </font><br/>
<font size="4">Drugič, Odbor za obrambo poziva Vlado Republike Slovenije, da zagotovi spoštovanje prepovedi kakršnegakoli strankarskega delovanja, propagande ali shodov strank v vojaških objektih, vojaških poveljstvih, enotah in zavodih. To ni nekaj novega, nekaj silno posebnega, kar bi si namislili v Levici, to je že vpisano v Zakon o obrambi. Je pa izvršilna veja oblasti, torej Vlada Republike Slovenije tista, ki mora zagotoviti, da se tovrstna zakonodaja izvaja in nikakor ne biti v poziciji, da je prva, ki zakonske določbe krši, kot se nam dogaja. </font><br/>
<font size="4">Tretjič, Odbor za obrambo poziva Vlado Republike Slovenije, da zagotovi spoštovanje</font><br/>
<font size="4">delavskih pravic pripadnic in pripadnikov Slovenske vojske. Kot smo lahko slišali v uvodni predstavitvi in prebrali v sindikalnemu dopisu, se delavske pravice običajnim vojakom kršijo in kršijo se jim na veliko – s kadrovsko korupcijo, s pritiski, mobingom, šikaniranji, pometanjem pod preprogo in tako naprej. Običajni vojaki v tej državi očitno so žrtve precej razpasle prakse klientelizma in kadrovske korupcije, ki se je zasidrala v vrhu Slovenske vojske, kot lahko razberemo in to zagotovo ni prav. </font><br/>
<font size="4">	In še četrtič, Odbor za obrambo poziva Ministrstvo za obrambo, da v sodelovanju s sindikati pripravi in v roku treh mesecev Odboru za obrambo posreduje poročilo v zvezi s kadrovsko korupcijo v obrambnem sistemu ter drugimi nezakonitostmi in zlorabami poveljujočih v Slovenski vojski. Če boste potrkali na sindikalna vrata, boste zelo hitro ugotovili, da tovrstnih zlorab kar mrgoli. </font><br/>
<font size="4">	Te sklepe mislim, da bi na današnjem odboru morali podpreti. Navsezadnje se pozdrav v Slovenski vojski glasi »za koga – za Slovenijo« in ne »za koga – za Janšo«. Slovensko vojsko imamo, da brani blaginjo in interese dveh milijonov državljank in državljanov, ne pa kot si to predstavlja denimo minister za notranje zadeve, Aleš Hojs, prgišče prvorazrednih privilegirancev, </font><br/>
<font size="4">	 </font><br/>
<b><font size="4">4. TRAK: (AB) – 16.50</font></b><br/>
<br/>
<font size="4">	(nadaljevanje) ki so trenutno na oblasti in si skušajo očitno tudi s trdo roko in vplivanjem na vojsko, podrediti celotno državo.</font><br/>
<font size="4">	Hvala.</font><br/>
<br/>
<font size="4">	</font><b><font size="4">PREDSEDNIK SAMO BEVK:</font></b><font size="4"> Hvala lepa tudi vam. </font><br/>
<font size="4">	Med nami pozdravljam tudi državnega sekretarja na Ministrstvu za obrambo, gospoda Uroša Lampreta in mu dajem besedo.</font><br/>
<font size="4">	Izvolite, gospod državni sekretar.</font><br/>
<br/>
<b><font size="4">	UROŠ LAMPRET:</font></b><font size="4"> Spoštovani predsednik, najprej mi dovolite, da se opravičim za rahlo zamudo. Pa rad bi opozoril, da bo moj malo daljši nastop, zato ker smo, bomo probali že v temu uvodnem nastopu odgovoriti na vse te navedene insinuacije, ki smo jih slišali.</font><br/>
<font size="4">	Predlagatelji v zahtevi za sklic nujne seje Odbora za obrambo problematizirajo izvedbo dela programa višještabnega tečaja častnikov Slovenske vojske v okviru predmeta 'Vojaški vidiki nacionalne in mednarodne varnosti'. Pri tem se sklicujejo na dopis Sindikata vojske, obrambe in zaščite v nadaljevanju SVOZ, ki naj bi dne 4. februarja 2021 v Državni zbor poslal dopis, zadevo strankarsko delovanje oziroma politični shodi vladnih strank v vojaških objektih in v enotah Slovenske vojske. Naj na tem mestu in takoj na začetku odločno zavrnem namigovanja tako navedenega sindikata, kot predlagatelja zahteve za sklic te nujne seje, da naj bi v tem primeru šlo za strankarsko delovanje oziroma shode vladnih strank v vojaških objektih in v enotah Slovenske vojske.</font><br/>
<font size="4">	Gre za še eno od nedopustnih in neutemeljenih insinuacij enega od sindikatov v Ministrstvu za obrambo ter tudi poskus razvrednotenja izobraževalnega sistema, ki se izvaja v Slovenski vojski. Naj na začetku pojasnim okoliščine izvajanja najvišjih predstavnikov oblasti v okviru Centra vojaških šol Slovenske vojske. Nadaljevalno vojaško izobraževanje častnikov obsega štabno šolanje 797 ur, štabni tečaj 960 učnih ur in generalštabno šolanje 1090 ur. To so karierni tečaji oziroma šolanja, ki se lahko opravijo tudi na primerljivih vojaških izobraževalnih institucijah v tujini. Od ustanovitve poveljniške štabne šole do danes, je višji štabni tečaj opravilo 24 generacij oziroma 585 slušateljev. </font><br/>
<font size="4">	Program višještabnega tečaja častnikov Slovenske vojske, ki ga navajajo predlagatelji, zagotavlja dopolnilno vojaško strokovno izobraževanje in usposabljanje častnikov za opravljanje dolžnosti s činom majorja v enotah in poveljstvih Slovenske vojske. Namenjen je častnikov za pridobivanje znanj in veščin, potrebnih za izvajanje nalog s činom majorja podpolkovnika. Opravljen tečaj predstavlja predpogoj za opravljanje dolžnosti v poveljstvu brigadne ali operativne ravni in poveljniških dolžnosti v rangu bataljona polka. V okviru programa se izvaja tudi predmet Vojaški vidiki nacionalne in mednarodne varnosti. Slušatelji se pri tem predmetu seznanijo s teorijo in prakso obrambnih in varnostnih študij s poudarkom na vsebinah, ki opredeljujejo značilnosti sodobnih konceptov človekove, nacionalne in mednarodne varnosti ter vlogo oboroženih sil v njih. V okviru predmeta je poseben poudarek namenjen proučevanju sistema nacionalne varnosti, vključno z vidiki oblikovanja varnostnih, obrambnih in vojaških politik ter procesa obrambnega načrtovanja. Slušatelji spoznajo tudi pomen in vlogo civilnovojaških odnosov v kontekstu celovitega odzivanja države in družbe na sodobna varnostna tveganja. V okviru predmeta se skladno s  podrobnim učnim načrtom, kjer je med drugim opredeljena tudi organizacija in izvedba pouka, ter na podlagi vnaprej pripravljenega in odobrenega programa, izvede študijsko </font><br/>
<br/>
<b><font size="4">5. TRAK: (AB) – 16.55</font></b><br/>
<br/>
<font size="4">	(nadaljevanje) potovanje. S tematskim študijskim potovanjem, kot aktivna metoda poučevanja, se slušatelji v okviru predmeta spoznajo z razsežnostjo in medsebojno prepletenostjo številnih področij nacionalne varnosti. Slušatelji z obiski v najpomembnejših državnih ustanovah s srečanji z njihovimi predstavniki in seznanitvijo vlogami teh ustanov, ki jih imajo v okviru sistema nacionalne varnosti, temeljiteje spoznajo praktični vidik oblikovanja in uresničevanja nacionalno-varnostne in obrambne politike Republike Slovenije. </font><br/>
<font size="4">Vsebina programa študijskega potovanja in koncept vabljenih gostov je bil tudi letos podoben prejšnjim letom. Letos je bila sprememba zgolj v tem, da se zaradi razglašene pandemije covid-19, študijsko potovanje ni izvedlo na samih lokacijah institucij podsistema nacionalne varnosti, temveč je bilo organizirano v športni dvorani vojašnice Edvarda Peperka v Ljubljani. Študijsko potovanje je potekalo od 19. do 21. januarja letošnjega leta. </font><br/>
<font size="4">Na teh predavanjih, ki se za omenjene slušatelje organizirajo vsako leto, slušatelji spoznavajo podsisteme sistema nacionalne varnosti. Predavatelji so bile kompetentne osebe, ki aktualno zasedajo visoke položaje v sistemu nacionalne varnosti. Med njimi najdemo predsednika Republike Slovenije in vrhovnega poveljnika obrambnih sil, Boruta Pahorja, ministra za obrambo, mag. Mateja Tonina, ministra za notranje zadeve, Aleša Hojsa, namestnika generalnega direktorja Policije, Jožeta Senico, podpredsednika parlamentarnega odbora za obrambo, poslanca Andreja Černigoja, direktorje direktoratov na Ministrstvu za obrambo in tudi predstavnika Vlade Republike Slovenije, mag. Bojana Pograjca, državnega sekretarja v kabinetu predsednika Vlade Republike Slovenije.</font><br/>
<font size="4">Predavatelji predstavijo glavne pristojnosti in odgovornosti nosilcev sistema nacionalne varnosti, s poudarkom na odnosu do Slovenske vojske. V okviru programa s tovrstnimi predavanji med drugim pri slušateljih spodbujamo tudi kritično razmišljanje, sintezo različnih pogledov in kritično presojo pri slušateljih. Glede na to, da se tovrstno študijsko potovanje organizira za vsako generacijo višještabnega tečaja, so v teh programih v preteklosti sodelovali številni predstavniki teh institucij, ki so takrat zasedali vodstvene položaje. Od leta 2016 so tako v teh programih sodelovali še gospod Samo Bevk, predsednik Odbora za obrambo, Robert Pavšič, nekdanji podpredsednik Odbora za obrambo, bivši ministri, med njimi ministrica za obrambo Andreja Katič, Karel Erjavec, Boštjan Poklukar, nekdanji minister za notranje zadeve in mag. Tatjana Bobnar, nekdanja generalna direktorica Policije. </font><br/>
<font size="4">Center vojaških šol kot organizator niti v preteklih letih, niti letos v ničemer ni posegal v vsebine predavanj vabljenih predstavnikov. Ob tem pa je treba tako predlagateljem današnjega sklica odbora, kot tudi sindikatu pojasniti, da gre v konkretnem primeru za slušatelje, ki bodo v naslednjih letih prevzeli najodgovornejše položaje v Slovenski vojski in gre za intelektualce, ki so sposobni kritične refleksije na podane vsebine, kar nenazadnje obravnavajo v tem istem programu v okviru posebnega predmeta Kritično razmišljanje in komuniciranje. </font><br/>
<font size="4">Menimo, da je zato pisanje sindikata o strankarskem delovanju in politizaciji Slovenske vojske na navedenem tečaju neprimerno in do navedenih slušateljev ponižujoče. Hkrati pa sindikat </font><br/>
<br/>
<b><font size="4">6. TRAK: (AB) – 17.00</font></b><br/>
<br/>
<font size="4">	(nadaljevanje) na eni strani očita politizacijo Slovenske vojske, na drugi strani pa tudi sam, namesto socialnega dialoga, deluje politikantsko in izrablja politiko za dosego svojih ciljev.</font><br/>
<font size="4">	Gospod predsednik, če pristanemo na teze predlagateljev in sindikata, da naj bi šlo v konkretnem primeru za strankarsko delovanje oziroma shode vladnih strank v vojaških objektih in v enotah Slovenske vojske, potem se nam upravičeno postavlja vprašanje oziroma bojazen, da se bomo naslednjič morali zagovarjati na tem odboru na obtožbe o politizaciji vojske ob prvem naslednjem obisku Odbora za obrambo v Slovenski vojski, saj si predstavniki nekaterih strank tradicionalno ne udeležuje.</font><br/>
<font size="4">	Dovolite mi še nekaj besed o socialnem dialogu s sindikati, ki ga omenjajo predlagatelji in ponavljajočih obtožbah SVOZ-a. Dialog s sindikati v ministrstvu poteka in sam sem s strani ministra zadolžen za vodenje tega dialoga. Pogoje za delovanje sindikata in sindikalnih zaupnikov v ministrstvu se na podlagi petega odstavka 100.b člena Zakona o obrambi ureja s pogodbo, ki jo skleneta minister in reprezentativni sindikat. In na tej podlagi so sklenjene pogodbe z vsemi štirimi reprezentativnimi sindikati v Ministrstvu za obrambo. Iz vrste določb teh pogodb je razvidno vsebinsko področje delovanja sindikatov, to je socialno in delovno pravno področje varstva ter izvajanja pravic delavcev oziroma zadeve, ki vplivajo na socialno-ekonomski položaj, pravice ter obveznosti in odgovornosti delavcev iz delovnega razmerja. Ponovljeni pa so tudi okvirji iz 100.b člena Zakona o obrambi, med drugim, da sindikat ne more dajati mnenja k formacijam in organizaciji Slovenske vojske, njeni opremljenosti, delovanju, pripravljenosti na uporabo in drugih povezanih zadevah. Po pogodbah se za vsako leto določa najmanj štiri termini za srečanje. Ne glede na navedeno, pa lahko vsaka stran vabi na srečanja nasprotno stran v primerih, ko gre za reševanje oziroma razprav o temah in vsebinah, ki so pomembne za urejanje stanja na socialnem in delovno-pravnem področju varstva ter izvajanja pravic delavcev ter varovanje zdravja in varnosti zaposlenih.</font><br/>
<font size="4">	Vsi sindikati so bili v preteklosti že večkrat opozorjeni na določila 100.b člena Zakona o obrambi in sicer v delu, ki določa, da sindikati ne morejo dajati mnenj k formacijam in organizaciji Slovenske vojske. Sindikat prav tako ne more dajati mnenja k aktom vodenja in poveljevanja v Slovenski vojski oziroma so njegova mnenja za ministra in načelnika generalštaba ter druge poveljujoče neobvezna. Pismo SVOZ, na katerega se sklicujejo predlagatelji, je že drugi diskurz tega sindikata na temo politizacije Slovenske vojske. Ministrstvo je z dopisom dne 28. oktobra 2020 omenjeni sindikat opozorilo o kršenju določil pogodbe. V reviji Mladina, številka 38, z dne 18. septembra 2020 je bil namreč objavljen intervju s podpredsednikom tega sindikata, Boštjanom Korelcem, z naslovom »SDS ima v vojski prevladujoč vpliv«. Po pregledu in preučitvi smo SVOZ obvestili, da ministrstvo ocenjuje, da je z objavo prišlo do jasne kršitve določenih členov pogodbe. Enak značaj ima po naši oceni pismo, na katerega se sklicujejo predlagatelji današnjega srečanja. SVOZ je zelo aktiven tudi pri pripravi različnih prijav glede zlorab v delovno pravnih postopkih Slovenske vojske, ki pa so ponavadi zelo, zelo pavšalne. Eno od teh je na pobuda vodstva ministrstva obravnaval tudi Inšpektorat Republike Slovenije za</font><br/>
<br/>
<b><font size="4">7. TRAK: (AB) – 17.05</font></b><br/>
<br/>
<font size="4">	(nadaljevanje) obrambo, ki je januarja letošnjega leta sindikat javno pozval naj to prijavo dopolnijo in končno konkretizirajo. </font><br/>
<font size="4">	SVOZ je zelo aktiven tudi glede podaje prijav glede suma storitve kaznivih dejanj. V letih 2019, 2020 ter v začetku leta 2021 so vojaški kriminalisti zabeležili kar 22 takšnih prijav. Ob pregledu vseh poslanih prijav je razvidno, da gre pravilom za pavšalno obtoževanje sindikata delodajalca, z raznimi kaznivimi dejanji in domnevnimi kršitvami kadrovskih postopkov. Ugotovljeno je bilo tudi, da v teh prijavah ni znakov ovadb v kazensko pravnem smislu, temveč so s strani ovaditelja SVOZ običajno podane le splošne pavšalne in nobenih konkretnih navedb. Zaradi tega kriminalisti Obveščevalno varnostne službe in vojaške policije v nobeni od teh prijav niso mogli potrditi dokaznega standarda razlogov za sum, da je bilo storjeno kaznivo dejanje, ki se preganja po uradni dolžnosti. Zato so pri 19-ih prijavah zadevo zaključili s poročilom, pet prijav pa je še v fazi zbiranja obvestil. SVOZ so večkrat zaporedoma pozvali, da svoje trditve v dopisih konkretizira z dejstvi in do sedaj še niso prejeli navedenih. </font><br/>
<font size="4">	V ministrstvu pričakujemo, da se bo SVOZ namesto obravnave problematike v javnosti in ponavljajočem se podajanju kazenskih ovadb vrnil k socialnemu dialogu, kjer je konkretne probleme – če ti dejansko obstajajo – možno rešiti hitreje in učinkoviteje. </font><br/>
<font size="4">	Spoštovani predsednik, članice in člani odbora. Glede na povedano predlagamo, da odbor predlaganih sklepov ne podpre. </font><br/>
<font size="4">	Hvala za vašo pozornost in potrpežljivost. Dovolite pa mi, predsedujoči, da izročim besedo tudi brigadirju Paternusu, načelniku štaba generalštaba za njegov kratek uvodni odziv kot stališče Slovenske vojske.</font><br/>
<br/>
<b><font size="4">	PREDSEDNIK SAMO BEVK:</font></b><font size="4"> Hvala lepa tudi vam, gospod državni sekretar.</font><br/>
<font size="4">	Jaz imam v scenariju tudi nastop brigadirja Paternusa, vendar je predlagatelj želel besedo, pa mu moram dati prednost glede na določila poslovnika. </font><br/>
<font size="4">	Izvolite, kolega.</font><br/>
<br/>
<font size="4">	</font><b><font size="4">MIHA KORDIŠ (PS Levica):</font></b><font size="4"> Hvala predsedujoči.</font><br/>
<font size="4">	V resnici sem zaprosil za postopkovno, ampak mogoče se me ni slišalo čez masko. Zakaj sem zaprosil za postopkovno …</font><br/>
<br/>
<font size="4">	</font><b><font size="4">PREDSEDNIK SAMO BEVK:</font></b><font size="4"> Če je postopkovno, potem imate 3 minute.</font><br/>
<br/>
<font size="4">	</font><b><font size="4">MIHA KORDIŠ (PS Levica):</font></b><font size="4"> Tako, tako. Predsedujoči, vi ste eden izmed bolj tolerantnih vodij odborov v temu Državnemu zboru, pa vendarle se je že kdaj zgodilo, da ste meni ali pa kakšnemu drugemu kolegu skočili v besedo – razmeroma opravičeno, češ, da gremo preširoko in naj se vrnemo na temo. Sedaj smo poslušali državnega sekretarja na Ministrstvu za obrambo, dolge minute, ko je govoril o vsem, samo o konkretni temi ne. S težavo je bral neke napisane besede, s katerimi je poniževal in žalil vojake v sindikatu, poniževal je žrtve mobingov, ki so dali prijavo, očitno ima še slušatelje častnike za norca, ko trdi, da na licu mesta niso bili deležni politične propagande. </font><br/>
<font size="4">	Zato za nadaljevanje seje, predsedujoči, prosim, da v kolikor se bo širitev teme očitno kot namerna politična distrakcija nadaljevala, da posežete in opozorite govorce na to, da naj se na temo vrnejo.</font><br/>
<font size="4">	Hvala</font><br/>
<br/>
<font size="4">	</font><b><font size="4">PREDSEDNIK SAMO BEVK:</font></b><font size="4"> Hvala lepa tudi vam.</font><br/>
<font size="4">	Seveda bom skušal karseda voditi sejo glede na določila Poslovnika Državnega zbora.</font><br/>
<font size="4">	Naslednji ima besedo brigadir Uroš Paternus, načelnik štaba.</font><br/>
<font size="4">	Izvolite, beseda je vaša.</font><br/>
<br/>
<b><font size="4">	UROŠ PATERNUS:</font></b><font size="4"> Hvala lepa. Spoštovani gospod predsednik, spoštovane članice in člani odbora!</font><br/>
<font size="4">	V Slovenski vojski naloge izvajamo v okviru zakona skladno s predpisi in usmeritvami. Pri svojem delu nas vodi poklicna profesionalna etika in odgovornost. Nadzor nad našim delovanjem pa izvajata Državni zbor in Vlada skladno s predpisi in pristojnostmi. Ena izmed temeljnih nalog Slovenske vojske v miru je vojaško izobraževanje in usposabljaje za oboroženi boj in druge oblike vojaške obrambe. Karakter oboroženega boja se neprestano menja, zato izobražujemo naše pripadnike </font><br/>
<br/>
<b><font size="4">8. TRAK: (AB) – 17.10</font></b><br/>
<br/>
<font size="4">	(nadaljevanje) v razumevanju delovanja nacionalno varnostnega sistema, saj so sodobni varnostni izzivi vse bolj kompleksni in prepleteni, ter zahtevajo visoko usposobljene pripadnike, ki bodo sposobni se soočati s prihodnimi varnostnimi izzivi.</font><br/>
<font size="4">	V vojaško izobraževanje v okviru Centra vojaških šol že vrsto let vključujemo gostujoče predavatelje, aktualne nosilce nacionalno-varnostnega sistema, pri tem pa vzpodbujamo kritično razmišljanje naših pripadnikov. Le ustrezno usposobljen, profesionalen ter osebnostno izgrajen pripadnik Slovenske vojske bo sposoben delovati skladno s svojimi pristojnostmi v kompleksno varnostnem okolju.</font><br/>
<font size="4">	Spoštovani, v Slovenski vojski ravnamo skladno s predpisi in podeljenimi pristojnostmi, skladno z vojaško etiko in profesionalnim odnosom do dela, ne dopuščamo zlorab in prekoračitev pooblastil. Vsak, ki vodi se zaveda, da je le zgled tisti, ki prinaša uspeh. Za konec; Slovenska vojska svoje naloge izvaja transparentno, strokovno in zakonito. Ostajamo trden temelj naše varnosti in ključni dejavnik naše obrambe. Mi smo v službi mora in garant varnosti naših državljank in državljanov tudi takrat, ko pomagamo pri odpravljanju posledic naravnih nesreč, izvajamo nujne helikopterske prevoze, sodelujemo s Policijo pri nadzoru državne meje in nudimo pomoč pri odpravljanju posledic epidemije covid.</font><br/>
<font size="4">	Hvala lepa.</font><br/>
<br/>
<b><font size="4">	PREDSEDNIK SAMO BEVK: </font></b><font size="4">Hvala lepa tudi vam, brigadir Paternus.</font><br/>
<font size="4">	Besedo pa dajem državnemu sekretarju kabineta predsednika Vlade mag. Bojanu Pograjcu.</font><br/>
<font size="4">	Izvolite, gospod državni sekretar.</font><br/>
<font size="4"> 	</font><br/>
<font size="4">	</font><b><font size="4">MAG. BOJAN POGRAJC: </font></b><font size="4">Gospod predsednik, hvala za besedo. Spoštovani poslanci, gospe in gospodje!</font><br/>
<font size="4">	Zapis nekega časnikarja, potem zapis novinarjev, ki so zapis povzemali, kljub mojemu zanikanju in pojasnilu, ali dopis sindikata 12 dni kasneje – če so ti nepreverjeni, netočni, iztrgani iz konteksta, politično motivirani, ob tem pa še napad na posameznika in organizacijo na podlagi vrednost, prepričanj ali svetovnega nazora, jemljem kot manipulacijo, ki pa jo osebno še vedno štejem v svobodo govora. </font><br/>
<font size="4">	Seveda pa postane vse skupaj nekaj povsem drugega, ko takšna izkrivljena novica postane povod za sklic nujne seje Odbora za obrambo za lov na čarovnice v okviru civilno vojaških razmerij, ali če hočete, politologije vojske v smislu njene legalnosti in legitimnosti. To pa seveda zahteva resno razpravo in osvetlitev zadeve. Častnik sem že 40 let in seveda nisem član nobene politične stranke. Najprej sem bil nepoklicno v teritorialni obrambi, potem pa še 22 let v uniformi Slovenske vojske. Zaradi na osnovi tega pridobljenih izkušenj in opravljenih najvišjih vojaških šolanj, se imam za vojaškega profesionalca, ki sicer trenutno opravlja kot funkcionar dolžnost državnega sekretarja za vojaške, obrambne in zunanje zadeve v kabinetu predsednika Vlade.</font><br/>
<font size="4">	Dovolite mi, da kot prvo strnjeno pojasnim sistem vojaškega šolanja častnikov, ki ga v osnovi opredeljujeta dva področna zakona in sicer Zakon o obrambi in Zakon o službi v Slovenski vojski, kot drugo pa bistvo civilno vojaških razmerij. Po pridobljeni prvi bolonjski stopnji visokošolskega študija mora bodoči častnik opraviti šolo za častnike, ki nato sledijo funkcijska in specialistična usposabljanja, kjer se poleg marsičesa drugega vojaško strokovnega, dodatno usposobi iz oborožitvenih sistemov in taktike njihove uporabe. Tisti, ki dosegajo pri svojem delu uspehe, nadaljujejo za pridobitev višjih činov tekom kariere šolanja na poveljniško štabni šoli doma ali v tujini. Slovenska poveljniško štabna šola je organizirana kot potrebno štabno šolanje za čin stotnika, višje štabno šolanje za čin majorja in generalštabno šolanje za čin polkovnika. </font><br/>
<font size="4">	Kot drugo, jedro profesionalne vojske sestavlja profesionalni častniški zbor. Temeljna predpostavka, ki vlada zanj v politično vojaških razmerjih je, da je vojska podrejena politiki. </font><br/>
<br/>
<b><font size="4">9. TRAK: (AB) – 17.15</font></b><br/>
<br/>
<font size="4">	(nadaljevanje) To pa pomeni, da jo mora razumeti, pri tem pa biti tudi kulturno osveščena. Na višještabnem šolanju sem bil gostujoči predavatelj na povabilo poveljniško štabne šole, ne samoiniciativno, za »seznanje« slušateljev s sistemom nacionalne varnosti. Pri tem sem izrazil uslišano pričakovanje, da mi poveljniško štabna šola pripravi okvir predavanja, tako da bom karseda največ prispeval k izvedbi njihovega programa in učnega načrta. To sem storil zato, ker poznam delovanje poveljniško štabne šole, nenazadnje sem bil 3 leta poveljnik poveljstva za doktrino, takratnega poveljstva za doktrino, razvoj, izobraževanje in usposabljanje. </font><br/>
<font size="4">	Okvir pohvale vreden profesionalno izpisan, glede na raven šolanja in neobhodni razvoj kritičnega mišljenja slušateljev je bil sledeč, torej to, kar je zapisala poveljniško štabna šola korektno »Poslanstvo, vloga državnega sekretarja za vojaške, obrambne in zunanje zadeve v Vladi Republike Slovenije kot nova funkcija. Kako vidite oziroma kakšen je odnos naklonjenost Vlade kot celoten razvoj na razvojne ambicije obrambnega področja Slovenske vojske. Zakaj ne prihaja do modernizacijskega preboja Slovenske vojske, torej ali je problem strateškega odločanja, postavljanja prioritet glede na to, da je denarja vsako leto več, a še vedno premalo, da bi nadoknadili več kot desetletni razvojni deficit. Kakšna so pričakovanja Vlade, ko bo prišlo do uveljavitve Zakona o investicijah v Slovensko vojsko. Ali smo pripravljeni na odločanje in sprejemanje tako imenovanih pogodb stoletja, kot tudi na reakcijo politike in družbe, ki bo vse to zelo »politično« spremljala«. </font><br/>
<font size="4">	Naprej; »razvojni problemi Slovenske vojske so postali večplastni. Še bolj kot finančni, je postal problem popolnjevanja Slovenske vojske, ohranjanja znanja, strateškega razmišljanja, strateškega odločanja, premalo vlagamo v vzpodbujanje kreativnosti zaposlenih, vse preveč je želje po nizko birokratičnem šablonskem delu. Kako z vladne strani vidite Natov pogled na razvojno problematiko obrambnega področja Slovenske vojske? Ali se o tem pogovarjate na Vladi kot celoti, ali je to pretežno prepuščeno to Ministru za obrambo. Katere so ključne ambicije Vlade v letu 2021 na obrambnem področju«.</font><br/>
<font size="4">	Torej kaj sem v resnici povedal glede na netočne in iz konteksta iztrgane zapise, prvič objavljene v reviji Mladina? Naj poudarim, netočne zapise, ne citate, kot bi lahko sklepali iz kurzivnega teksta v navednicah. V svojem vojaško strokovnem, podkrepljenim z dejstvi in argumenti, nepolitično obarvanem govoru, sem pojasnil, da so razvoju Slovenske vojske tokrat zvezde naklonjene. Povzemam po spominu, ker sem predaval na pamet z zgolj nekaj opornimi točkami. Za predsednika Vlade imamo državnika, ki je bil eden izmed ključnih osamosvojiteljev v letu 1991, zato lahko rečemo, da razume vojsko, vključno z njenim razvojem, kot enega izmed stebrov naše državnosti. Za ministra za obrambo pa kljub zgodnjim srednjim letom starosti človeka, ki je že izkušen in spreten politik, kar je dokazal z ne lahko doseženo dvotretjinsko večino pri sprejemanju sprememb in dopolnitev Zakona o obrambi v lanskem letu. Z veliko mero energije in duha, povrhu vsega pa še nekoga, ki brez dvoma razume okoliščine vrednostnega središča naše države, saj je magistriral iz prve Vlade Republike Slovenije. In če mi kdo tega ne verjame, se lahko z branjem njegove magistrske naloge prepriča tudi sam. Konec povzetka.</font><br/>
<font size="4">	Nikakor pa nisem dejal naj bo to obvezno berilo za slušatelje. Ja, sem jim pa</font><br/>
<font size="4"> </font><br/>
<b><font size="4">10. TRAK: (AB) – 17.20</font></b><br/>
<br/>
<font size="4">	(nadaljevanje) dejal, da je med drugimi za temeljno razumevanje civilno vojaških razmerij dobro vzeti v roke Huntingtonovo delo Vojak in država. </font><br/>
<font size="4">	Naprej povzemam; stranke SDS sploh nisem omenil, sem pa analitično pojasnil, da je možnost za razvoj Slovenske vojske večja, če ga podpira celotna koalicija, največja koalicijska stranka ali ena izmed manjših ob podpori največje. Težko se je s tem nestrinjati. V našem političnem sistemu koalicijskih Vlad je do potrebnega razumevanja politike s strani častnika najlažje priti tako, da si sam, naj poudarim – sam prebere koalicijsko pogodbo vsakokratne legitimno in legalno izvoljene Vlade. To sem slušateljem tudi predlagal, ne da bi jim z eno samo besedo podal njeno lastno razumevanje. Konec povzetka.</font><br/>
<font size="4">	Menil sem, da če bi morda bila na nižji stopnji še potrebna razlaga poveljujočih, na ravni višještabnega šolanja to več ni potrebno. Slušatelji, ki bodo s činom majorja in podpolkovnika poveljevali četam in bataljonom ter vršili štabne dolžnosti na operativni in strateški ravni doma in v tujini, bodo po več mesecih dotičnega šolanja to zlahka opravili sami. </font><br/>
<font size="4">	Spoštovani, ker pa sem že pri besedi, mi dovolite, da v dogovoru z ministrom Alešem Hojsom, ki ni bil povabljen na to sejo, zavrnem tudi očitke na njegov račun. Minister seveda ni povedal nič spornega, ko se je pozitivno izrazil o delu in pomoči Slovenske vojske v lanskem letu, ko je v dopoldanskem času pripeljala varnostne ograje pred popoldansko večernimi protesti v Ljubljani. S tem je zgolj zmanjšala strošek davkoplačevalcem, predvsem pa povečala varnost ljudi in premoženja in to na obeh straneh ograje.</font><br/>
<font size="4">	Hvala za vašo pozornost.</font><br/>
<br/>
<font size="4">	</font><b><font size="4">PREDSEDNIK SAMO BEVK:</font></b><font size="4"> Hvala lepa tudi vam, gospod državni sekretar.</font><br/>
<font size="4">	Besedo pa dajem podpredsedniku Odbora za obrambo, poslancu Andreju Černigoju.</font><br/>
<font size="4">	Izvolite kolega. V scenariju ste kot uvodničar, ker so vas direktno omenjali tudi v tem gradivu za sklic izredne seje. Če želite razpravljati, je beseda vaša.</font><br/>
<br/>
<b><font size="4">	ANDREJ ČERNIGOJ (PS NSi): </font></b><font size="4">Ja, najlepša hvala, spoštovani predsedujoči, državni … spoštovani državni sekretar gospo Uroš Lampret, spoštovani načelnik štaba, gospod brigadir Uroš Paternus in kolegice in kolegi, ostali vabljeni! Hvala predsedujočemu še enkrat za besedo.</font><br/>
<font size="4">	Se bom poskušal v tej začetni razpravi zelo kratek, bom se potem pa rajši javil k besedi. Naj začetek naj povem, da s spremembo Vlade sem postal poslanec Državnega zbora in posledično tudi podpredsednik Odbora za obrambo, kar opravljam srčno in z vsem spoštovanjem. V svojih razpravah v Državnem zboru, v Državnem zboru, v tej cenjeni instituciji, tako kot izven teh zidov, ter tudi na vseh socialnih omrežjih upoštevam visoka etična načela, ki sta mi jih privzgojila mati in oče. Vsa ta načela so zapisana tudi v drugem delu etičnega kodeksa. Tu govorimo o 4. členu, 5. členu, 6. členu, 7. členu, 8. členu Kodeksa Državnega zbora. In vsa ta, vso to opravljanje mojega službovanja, ki mi ga je zaupalo ljudstvo, opravljam srčno in s spoštovanjem in tako sem opravljal tudi dani obisk na za slušateljev 25. generacije višještabnega tečaja v vojašnici Edvarda Peperka, na katero povabilo sem se … na vaše povabilo sem se odzval v imenu odbora. Bom pa v nadaljevanju razpravljal.</font><br/>
<font size="4">	Hvala za besedo.</font><br/>
<br/>
<font size="4">	</font><b><font size="4">PREDSEDNIK SAMO BEVK:</font></b><font size="4"> Hvala tudi vam.</font><br/>
<font size="4">	Besedo pa dajem predstavniku oziroma predstavnici Sindikata vojske, obrambe in zaščite, predsednici Milevi Štrukelj.</font><br/>
<font size="4">	Izvolite, beseda je vaša.</font><br/>
<br/>
<font size="4">	</font><b><font size="4">MILEVA ŠTRUKELJ: </font></b><font size="4">Ja, pozdravljeni vsi prisotni. </font><br/>
<font size="4">	Jaz bi besedo predala našemu sindikalnemu zaupniku </font><br/>
<br/>
<b><font size="4">11. TRAK: (AB) – 17.25</font></b><br/>
<br/>
<font size="4">	(nadaljevanje) ki ima boljši pregled čez v delovanja v Slovenski vojski. Tako da …</font><br/>
<font size="4">	</font><br/>
<font size="4">	</font><b><font size="4">PREDSEDNIK SAMO BEVK:</font></b><font size="4"> Prosim, da se za magnetogram predstavite.</font><br/>
<br/>
<font size="4">	</font><b><font size="4">ANDREJ PEZDIR: </font></b><font size="4">Spoštovane, spoštovani, lepo pozdravljeni!</font><br/>
<font size="4">	Jaz sem Andrej Pezdir, predstavnik Sindikata vojske, obrambe in zaščite. Jaz bom zelo kratek, samo nekaj pojasnil in mogoče še kakšno dopolnilo. Prvo, informacije dobivamo od pripadnikov in pripadnic Slovenske vojske. Mi tem informacijam, katere dobimo, verjamemo, ker pripadnikom zaupamo. Ravno tako je bilo v okviru štabnega šolanja izvedena evalvacija, kjer so pripadniki opozorili na očitno politično obarvano delovanje predstavnikov vladnih strank v okviru izobraževanja. </font><br/>
<font size="4">	Nadalje bi samo dopolnil glede verskih obredov, ker je bilo tudi prej omenjeno, da se ti verski obredi – razna romanja, obredi opravljajo tudi ob nedeljah, pri čemer je vsem pripadnikom udeležencem izplačano normalno plačilo in vsi dodatki, kot da bi imeli delovni dan. In čisto na koncu bom povedal samo še eno stvar; vsi pripadniki Slovenske vojske, vsi pripadniki ministrstva, kakor vsi državljani, smo dolžni podati prijavo o sumu vsakega kaznivega dejanja, katerega zaznamo. In to Sindikat vojske, obrambe in zaščite tudi počne. O tem, ali je to res, o tem – kaznivo dejanje – so pa druge inštitucije in organi, ki o tem presojajo.</font><br/>
<font size="4">	Hvala lepa.</font><br/>
<br/>
<font size="4">	</font><b><font size="4">PREDSEDNIK SAMO BEVK: </font></b><font size="4">Hvala lepa tudi vam, gospod Pezdir. </font><br/>
<font size="4">	Sedaj pa imam v scenariju še, da dam besedo še predstavnikoma drugih dveh sindikatov, slučajno če sta prisotna na današnji seji, in sicer predstavniku Sindikata Ministrstvo za obrambo najprej in potem predstavniku Sindikata pilotov Ministrstva za obrambo. Sprašujem, če je kdo od njih prisoten. Ugotavljam, da ne. Tako da bi sedaj odprli razpravo za člane in članice odbora. Imam nekaj prijavljenih. Prvi prijavljen sem sam. Ker pa je predlagatelj točke želel besedo, moram po poslovniku dati besedo gospodu Kordišu.</font><br/>
<font size="4">	Izvolite.</font><br/>
<br/>
<font size="4">	</font><b><font size="4">MIHA KORDIŠ (PS Levica):</font></b><font size="4"> Hvala za besedo, predsedujoči.</font><br/>
<font size="4">	Upam, vsi prisotni, da ste poslušali te uvodne predstavitve, ki so nam jih predali predstavniki oblasti. Imamo predstavnika Ministrstva za obrambo, ki ponižuje, žali vojake, ki so organizirani v sindikatu in v svoji uvodni intervenciji govori vse ostalo, samo o vprašanjih okoli katere je sklicana današnja seja ne. Torej o tem, kako Vlada zlorablja svoj položaj za politično strankarsko nastavo v Slovenski vojski, ki je tu ne da ščiti Vlado Janeza Janše ali katerokoli drugo Vlado, ampak je tu, da ščiti 2 milijona državljank in državljanov in tangentno, tangenten problem – kadrovska korupcija v Slovenski vojski, vojaki, ki so žrtve mobinga, ki so pod pritiskom, ki se jim odpoveduje pogodbe, ki so socialno sankcionirani in tako naprej, če se tej kadrovski korupciji postavijo po robu. </font><br/>
<font size="4">Pa potem drugega državnega sekretarja, tega, ki je prišel na častniško šolo in po navedbah sindikata hvalil ministra za obrambo, vojake napotoval na to, da morajo brati njegova šolska dela, da se pride predstavljati oziroma zagovarjat na današnji odbor in si ne more pomagat, da tu ne naredi isto. Popolnoma, popolnoma enako celo tu. Ve koliko je ura, a si ne more pomagati, da ne bi nadaljeval po istih tirnicah, kot jih je po navedbah sindikata zastavil na tisti častniški šoli. </font><br/>
<font size="4">	Malo retorično vprašanje, ampak se zdi, kot da je moja vloga sklicatelja, predlagatelja današnje seje končala, zaradi tega, ker so predstavniki Vlade sami napisali »case«, morda nehote, ampak sami so napisali točno ta »case«, ki se ga ne bi smelo zgoditi in ki ga hočemo v Levici preprečiti tudi v bodoče. </font><br/>
<br/>
<b><font size="4">12. TRAK: (AB) – 17.30</font></b><br/>
<br/>
<font size="4">	(nadaljevanje) Skratka, Slovenska vojska zelo očitno pri teh navedbah, ki prihajajo na plano in ki so zgolj vrh ledene gore, trpi za zelo hudim problemom korupcije, klientelizma, prepletenim z ambicijami političnega vrha po politizaciji Slovenske vojske. To smo zelo jasno lahko videli pri zadnjih spremembah, kar se politizacije tiče – pri zadnjih spremembah Zakona o obrambi, kjer se je legaliziralo stanje, da so pripadniki Slovenske vojske, ki službujejo kot rezervisti, lahko pripadniki političnih strank in nosilci strankarskih izkaznic, čeravno vojska po slovenski ustavi ne sme biti strankarsko opredeljena.	</font><br/>
<font size="4">	Druga stvar, na katero smo občasno v Levici že opozorili, v vojski pa obstaja kot javna skrivnost in o čemer so sedaj na glas spregovorili še sami vojaki, je pa kadrovska korupcija. Kaj vse se v vojski dela, ker se lahko dela, ker se vse dela na ukaz. Za razliko od Policije ti ne rabiš postopkov, pravilnikov in tako naprej točno reguliranih, po katerih se recimo ravnajo običajni policisti, vojska dela na ukaz. In kaj vse se nato zgodi v temu sistemu subordinacije – sistemska kadrovska korupcija, prikrito vodenje kadrovskih postopkov, zlorabe pristojnih poveljnikov v zvezi z odločanjem o pravicah delavcev na obrambnem področju, zlorabe prava pri vodenju disciplinskih postopkov, nezakonite odpovedi delovnega razmerja oziroma nepodaljševanja pogodb o zaposlitvi za določen čas, sistemske oblike opustitve pregona o podrejenosti in zlorabah organov pregona. Zlorabe v zvezi s podajanjem službenih ocen, zlorabe pri podajanju delovne uspešnosti in na koncu, da se pripadnikom Slovenske vojske še ukazuje in napotuje v njihovih uniformah udeležbo na verskih obredih, da grejo k maši, kot je povedal predstavnik sindikata, so zato še ekstra finančno nagrajeni. Ločenost države in cerkve pa taka. </font><br/>
<font size="4">	In to mislim, da so temeljni problemi, ki jih Slovenska vojska ima in ki jo tudi običajni vojaki veliko bolj občutijo kakor to, da nimamo oklepnikov, ki jih itak pri nas nimamo pametno za uporabiti v službi domovine in bi na njih zaslužili samo tuji vojaško industrijski kompleksi. To, kar si določeni visoki častniki z maltretiranjem vojakov v Slovenski vojski privoščijo, kot sledi iz navedbah sindikata, me je spomnilo na nek prispevek - pred časom sem nanj naletel – in sicer o stanju v ameriški vojski, kjer konvoji ameriških vojakov, ki se vozijo po Bližnjemu vzhodu v Iraku, Afganistanu in tako naprej, potekajo pod budnim očesom ameriških dronov, potem se pa ameriški poveljujoči polni sami sebe in svoje moči sprehodijo do kontrolnega centra, ki nadzoruje te drone, dajo ukaz, da se konvoj ustavi, dajo ukaz, da vojaki iz tega konvoja izstopijo, samo zato, da bi priklicali talibane oziroma kakršnekoli druge nasprotnike, da bi ti poveljniki lahko občudovali akcijo v živo, ki jo posredujejo leče in kamere na teh dronih, ne glede na smrtne žrtve in ne glede na to, kaj se običajnim vojakom zgodi. 	</font><br/>
<font size="4">	Seveda v Slovenski vojski nimamo glih kakšnih silnih konvojev, ki bi se peljali po Bližnjem vzhodu. Imamo tam kakšno misijo tako zelo veliko spet ne. Slovenska inačica tega je prej ukaz za igranje nogometa na ledu, ker si je tako namislil nadrejeni, potem si pa vojak zlomi nogo in ostaja brez kakršnekoli socialne varnosti in se ga meni nič, tebi nič sankcionira, poleg tega se ga zraven še utiša. To je ta sinergija politizacije in kadrovske korupcije, v kateri lahko uspevajo samo tisti, ki so primerno povezani. V slučaju trenutne politične opcije to pomeni tudi tisti, ki so blizu strankama SDS in NSi, za vse ostale pa je tu mobing, je tu sankcioniranje, je tu utišanje ali žaljenje in diskreditacija, kot smo ga lahko danes poslušali s strani predstavnika Ministrstva za obrambo. </font><br/>
<br/>
<b><font size="4">13. TRAK: (VP) 17.35</font></b><br/>
<br/>
<b><font size="4">	</font></b><font size="4">(nadaljevanje) Veste, vojakinje in vojaki si zaslužijo malo boljše; in verjetno vojaki in vojakinje niso podali 19 prijav kar tako, ker so slabe volje. Za to, da ti daš, še posebej v nekem zaprtem sistemu, prijavo, da se ti godi krivica, je potrebno ogromno poguma, ogromno. Ker se dobro zavedaš, da boš kaj težko dosegel svoje, da te bo kdorkoli pošteno obravnaval, če sta sodnik in obtoženec prijatelja. To je stanje, ki se v Slovenski vojski dogaja. Nova Slovenija in SDS oziroma aktualna vlada tega stanja ne popravlja, ga ne odpravlja, ampak želi na njem še dodatno parazitirati tako, da sistem kadrovske korupcije še dodatno oplemeniti s še močnejšo politično-ideološko nastavo, kot si je privoščila na tej častniški šoli.</font><br/>
<font size="4">	Od uvodnih razpravljavcev oziroma pri uvodnih predstavitvah stališč smo lahko slišali veliko o poteku vojaškega šolanja, ampak samo to vojaško šolanje ni v vprašanju. Niti niso v vprašanju posamezni udeleženci odbora, to je, da tja pride državni sekretar, da pride tja minister za notranje zadeve, podpredsednik Odbora za obrambo, to samo po sebi ni problem. Problem pa je, ko to svojo prisotnost in šolanje vojakov izrablja za propagiranje svojih skrajno desnih ideologij, da se vojakom predava, kako je potrebno braniti vlado, kako je potrebno brati zbrane šolske spise Mateja Tonina in tako naprej - to pa je potrebno preganja in sankcionirati. In natančno temu so namenjene določbe v Zakonu o obrambi; vse, kar je potrebno, da jih vlada Janeza Janše spoštuje. In če jih sama od sebe noče, jo mora k temu poklicati Odbor za obrambo, na katerem danes sedimo. </font><br/>
<br/>
<font size="4">	</font><b><font size="4">PREDSEDNIK SAMO BEVK: </font></b><font size="4">Hvala lepa tudi vam.</font><br/>
<font size="4">	Bi pa rad vseeno rekel, da ko ste me prej opomnili glede vodenja seje in da se držimo točke dnevnega reda, to velja za vse nas, tudi za predlagatelja te točke. </font><br/>
<font size="4">	Jaz sem zdaj prvi prijavljen za besedo, če pa želi predstavnik vlade oziroma Ministrstva za obrambo, pa mu bom dal besedo.</font><br/>
<font size="4">	Izvolite, gospod državni sekretar. </font><br/>
<br/>
<font size="4">	</font><b><font size="4">UROŠ LAMPRET: </font></b><font size="4">Predsedujoči, jaz sem bil res v svojem uvodu malo daljši, ampak kljub temu, da je bil uvod daljši, se je držal točno točk sklica te izredne seje. Bom zdaj probal biti precej krajši. Štiri stvari. </font><br/>
<font size="4">	Prvo glede kadrovske korupcije. Se pravi, kakor sem omenil v tem svojem dolgem uvodu, vse navedbe, vse prijave, ki jih mi dobivamo s strani kateregakoli izmed reprezentativnih sindikatov, se pri nas obravnava. In na te navedbe se tudi odgovori uradno. In imamo tudi cele fascikle teh odgovorov in pa vprašanj. </font><br/>
<font size="4">	Kar se tiče politizacije slovenske vojske, tudi to smo strogo zanikali. Povedal sem v svojem uvodu, na višještabni tečaj se vabijo nosilci političnih funkcij v tej državi. Na vsebino njihovih nastopov Ministrstvo za obrambo ne vpliva niti jih vnaprej ne pregleduje oziroma ne sankcionira.</font><br/>
<font size="4">	Kar se tiče verske oskrbe zelo na kratko. Poznate, da je na to temo verske oskrbe, smo v preteklosti tudi že odgovarjali na poslanska vprašanja v zvezi s konkretnimi udeležbami pripadnikov slovenske vojske na verskih obredih. V vseh izpostavljenih primerih je bilo ugotovljeno in tudi odgovorjeno, da je bila udeležba pripadnikov slovenske vojske na takih obredih zakonita. Imamo tudi odločbo Ustavnega sodišča, pa ne bom predolg pa ne bom zdaj vsega bral. Do teh konkretnih navedb, da se morajo uniformirani pripadniki slovenske vojske v službenem času in po navodilih nadrejenih udeleževati verskih obredov, do teh se ne moremo opredeliti, ker ne poznamo konkretnega primera. In to je ta pavšalnost, o kateri sem danes govoril. To ni konkretni primer, katerega bi mi lahko raziskovali oziroma bi se do tega primera lahko opredelili.</font><br/>
<font size="4">	Dovolite mi pa, predsedujoči, še eno stvar za konec. Dvakrat danes sem slišal, da sem žalil pripadnike slovenske vojske. Jaz imam tukaj pred sabo moj uvodni nastop, ta t.i. daljši nastop, ki vam ga lahko tudi dam na zapisnik, in v njemu ni žaljenja pripadnikov slovenske vojske. </font><br/>
<br/>
<b><font size="4">14. TRAK: (VP) 17.40</font></b><br/>
<br/>
<b><font size="4">	</font></b><font size="4">(nadaljevanje)  Hvala, predsedujoči.</font><br/>
<br/>
<font size="4">	</font><b><font size="4">PREDSEDNIK SAMO BEVK: </font></b><font size="4">Hvala lepa tudi vam.</font><br/>
<font size="4">	Kot rečeno, gremo na razpravo članic in članov odbora. Prvi sem se prijavil sam.</font><br/>
<font size="4">	Naj povem, da je vabilo Centra vojaških šol Slovenske vojske prišlo tudi na Odbor za obrambo, ki je bil pozvan oziroma zaprošen za sodelovanje na tridnevnem študijskem potovanju slušateljev višjega tečaja, štabnega tečaja za pripadnike slovenske vojske, ki se ga je udeležilo 32 slušateljev. Naj povem, kako je izgledalo to povabilo. To povabilo je vsakoletno tako rekoč. Jaz sem na takem srečanju sodeloval januarja 2020. Tako so zapisali na Centru vojaških šol: »glede na ustaljeno prakso in skladno s programom izobraževanja višještabnega tečaja pripadnikov Slovenske vojske tudi za to 25. generacijo pripravljamo študijsko potovanje. V okviru njihovega tridnevnega študijskega bi vas, podobno kot za prejšnjo generacijo slušateljev višještabnega tečaja, tudi tokrat prosil za kratko srečanje s predsednikom Odbora za obrambo gospodom Samom Bevkom. Študijsko potovanje se organizira v okviru predmeta Vojaški vidik nacionalne in mednarodne varnosti, in sicer v delu, ki se nanaša na spoznavanje sistema nacionalne varnosti Republike Slovenije. Slušatelji tako z metodo neposredno udeležbe spoznavajo za njih izjemno pomembne vsebine – delovanje tega sistema ter kreiranje varnostne, obrambne in vojaške politike. Slušatelji v okviru študijskega potovanja tako obiščejo najpomembnejše institucije, pristojne za izvajanje nacionalno-varnostne politike Republike Slovenije, kot so Državni zbor Republike Slovenije, Urad predsednika republike, Ministrstvo za zunanje zadeve, Ministrstvo za notranje zadeve. Vsa spoznanja iz študijskega potovanja nato v zadnjih dveh dnevih poskušajo aplicirati na ustroju in delovanju obrambnega in zaščitno-reševalnega področja upravnega dela Ministrstva za obrambo in Uprave Republike Slovenije za zaščito in reševanje ter Generalštaba Slovenske vojske«. In potem: »glede na navedeno bi prosili gospoda Sama Bevka, predsednika Odbora za obrambo, za kratek 15-minutni nagovor o najpomembnejših dosežkih odbora v zadnjem letu, o ključnih izzivih, s katerimi se sooča odbor pri razumevanju in sooblikovanju nacionalno-varnostne in posebej obrambne politike. Zelo aktualna je na primer problematika pomena modernizacije Slovenske vojske skozi politično še vedno diskutabilen Zakon o zagotavljanju sredstev za investicije v Slovensko, pomen stabilnosti financiranja delovanja Slovenske vojske, relevantnost zakonskih aktov s področja obrambe«. Tako bi se morali zglasiti 21. januarja 2021 v prostorih Državnega zbora s pričetkom ob 8.30. uri. Seveda zaradi covid situacije Državni zbor ne sprejema obiskovalcev vse do aprila letošnjega leta, zato tega povabila nisem mogel sprejeti v prostorih Državnega zbora. In potem je Center vojaških šol spremenil format, in sicer je vse te ustanove v ločenih terminih povabil v telovadnico v vojašnici Edvarda Peperka v Ljubljani. Ker pa sem bil tisti dan zadržan, se kot predsednik odbora nisem mogel udeležiti tega srečanja, sem zaprosil podpredsednika odbora poslanca Andreja Černigoja, da se v imenu odbora udeleži tega srečanja. Sekretar odbora dr. Peter Bahčič je pripravil tudi scenarij za obisk slušateljev višjega štabnega tečaja, ki je bil namenjen seveda tudi meni in pa potem posledično kolegu Černigoju. In v tem scenariju so naslednja poglavja: sestava </font><br/>
<br/>
<b><font size="4">15. TRAK: (VP) 17.45</font></b><br/>
<br/>
<b><font size="4">	</font></b><font size="4">(nadaljevanje) Državnega zbora, ustanovitev delovnih teles, ustanovitev Odbora za obrambo, sestava odbora, naloge odbora, funkcije odbora, pristojnosti odbora, odbor obravnava, seja odbora v jesenskem obdobju 2020 in kot zadnja točka odločitev Ustavnega sodišča v zvezi z Zakonom o zagotavljanju sredstev za investicije v Slovenski vojski v letih 2021 do 2026. To je v scenariju, to so teme, o katerih bi govoril tako jaz in najbrž je govoril tudi podpredsednik odbora Andrej Černigoj, ker jaz tam seveda nisem mogel biti prisoten. Če pa je dodal še kakšno osebno noto, je pač to njegov problem.</font><br/>
<font size="4">	Jaz sem tako srečanje opravil januarja lansko leto. 15 minut ali pa mogoče se je razširilo na 20, 25 minut v predprostoru pred veliko plenarno dvorano, kjer smo imeli pogovor s slušatelji tega tečaja. Moram reči, da sem jaz takrat tudi pohvalil našo vlado. Moram reči, da smo tik pred tem sprejeli državna proračuna za naslednji dve leti in po dolgem času zagotovili dosti več sredstev za delovanje slovenske vojske. In sem se kot takratni koalicijski poslanec tudi pohvalil, da skrbimo za razvoj slovenske vojske. Ko sem dobil tudi fotografije s tega srečanja v tej vojašnici, sem videl, da so se strogo držali vseh priporočil Nacionalnega inštituta za javno zdravje, tako da z zdravstvenega vidika tu ni bilo nič spornega. </font><br/>
<font size="4">	Tako, da jaz v tej obliki izobraževanja ne vidim nič posebnega oziroma je prav, da se visoki častniki seznanijo z ustrojem naše države, z delovanjem političnega, varnostnega in obrambnega sistema. Če pa je kdo pač dodal kakšno osebno politično noto, je pa njegova stvar. In upam, da to niso zlorabili.</font><br/>
<font size="4">	Toliko z moje strani, ker je prav, da povem, ker sem jaz kolega podpredsednika prosil, da sodeluje na tem srečanju.</font><br/>
<font size="4">	Naslednji prijavljeni pa je poslanec Marko Bandelli, za njim ima besedo poslanec Rudi Medved.</font><br/>
<font size="4">	Izvolite, kolega Bandelli.</font><br/>
<br/>
<font size="4">	</font><b><font size="4">MARKO BANDELLI (PS SAB): </font></b><font size="4">Hvala, predsednik, za besedo.</font><br/>
<font size="4">	Zdaj, mislim, da tukaj je dnevni red zelo jasen, kaj tukaj delamo, zakaj smo se danes dobili tukaj. Vse vaše razne opravičevanja, namige kaj se dela, kaj je, nas ne zanima tukaj. Zgubljamo čas. Ker vemo, zakaj ste šli tja. A mislite, da ne vemo mi, zakaj ste šli tja? Pravilno. Saj je rekel tudi zdaj predsednik, pač so te naloge, ki se dogajajo vsake toliko časa, in to mora biti opravljeno. Noben ne osporava temu. Problem je en drugi, spoštovani kolegi. Dajte jasno govoriti, ker ljudje, ki nas gledajo, nas morajo razumeti. Meni marsikateri ne mara, ker povem reči kot so, ampak marsikakšen tudi me mara, edini, ki razumejo, kaj je treba govoriti. </font><br/>
<font size="4">	Nihče, še enkrat pravim, ne osporava in ne graja programa izobraževanja častnikov. Saj to mora biti, saj to je v redu. Ampak vse to, kar sem slišal do zdaj od vseh mojih predhodnikov; predsednik ima pač pravico povedati, kaj se je šlo tam in zakaj on ni mogel iti in je šel podpredsednik odbora, ampak vsi drugi ste naredili nek obvoz vsemu temu. Noben ni odgovoril točno za to, kar smo postavili vprašanja za današnjo sejo. Noben. </font><br/>
<font size="4">	Zdaj, sindikat. To piše tu. Jaz sem prebral gradivo in to zdaj povejte mi, če sem dobro razumel ali pa ne, in če ne, popravite me. Sindikat SVOZ je prijavil novačenje in propagando vas, spoštovani kolegi, ki se vedno dovolite nekaj več in potem ne vem na kakšno finto potem nam dajate krivdo, da ne govorim o kom, ker je bilo zadosti debat vse dni, ampak vi, kolegi od SDS-a in od Nove Slovenije, ste izkoristili na izobraževanju nekaj, kar je prepovedano, enostavno povedano. To ste naredili. Tudi državni sekretar tukaj zraven mene, ki sedi, če ne falim, da je bil on tam, da kar je, saj ste sami potrdili, da je to bilo to. </font><br/>
<br/>
<b><font size="4">16. TRAK: (VP) 17.50</font></b><br/>
<br/>
<b><font size="4">	</font></b><font size="4">(nadaljevanje) Zdaj mene zanima samo nekaj tukaj kot poslanca in kot predstavnika tega odbora. Spoštovani sekretar, vi zanikate in tudi vsi ostali, sekretar, ki je prej govoril, zanikate, da se je to zgodilol. Zdaj meni povejte. Ker potemtakem obsojate sindikat, da laže. Samo dve reči sta tukaj. Sindikat je jasno povedal in prijavil, da se je dogajalo nekaj, kar ni običajno in kar se ne sme zgoditi, enostavno povedano. Zdaj vi pravite, da to ni res. Se pravi, kdo tukaj laže? En laže, ali tisti, ki je rekel, da ni res, ali tisti, ki pravi, da je to bilo res. Samo to je, resnico, samo resnico iščemo tukaj, nič drugega. </font><br/>
<font size="4">	Zdaj, gospod državni sekretar Bojan Pograjc, zdaj. častnikom slovenske vojske ste predavali. In vi ste jih prepričevali, to so besede, ki pišejo tam v sindikatu, ste prepričevali vojake, kako je Janez Janša najboljši, vrhunski, edina izbira v Sloveniji. To ste vi govorili, saj ste prej tudi prebrali, da ste to rekli. To ste vi rekli. Ste rekli nisem od nobene stranke, nisem vpisan nobeni stranki – saj tudi nima nobenega pomena, če ste vpisani ali niste vpisani v stranki, ampak rekli ste sami prej, da ste izrazili vašo simpatijo do tega in da ste tudi rekli, da praktično je edini način, da pridemo do rezultatov, če ostane ta vlada ali pa če boste glasovali, kadar boste volili, pač naj bo, kar bo. Vojaki in policija ne morejo biti politični pripadniki, ne morejo biti vpisani v kakšne stranke. Zdaj ne razumem, zakaj carina ja, to nisem nikoli razumel, ker cariniki so, če ne veste, cariniki so v strankah, celo so svetniki, pisani na vse možne liste, kar je treba, cariniki so. Policaji in vojaki pa ne morejo biti. Ampak to noben ne more reči, da ne more imeti svojo idejo vojak notri, saj to noben mu ne osporava, saj normalno je volivec kot vsi mi. In kadar gre na volitve in kar je tudi njegova dolžnost, da gre na volitve, da pač obkroži tisto, kar se mu da. Ampak da izkoristimo priliko, da gremo na neko strokovno izobraževanje častnikov, ne vem kaj, in da se hvali to vlado in da se hvali, da je to edina varianta, edina dobra varianta, kar je, in po drugi strani sem slišal, kolega Černigoj, se opravičujem, ampak piše, da ste se posmehovali sindikatu, kako so oni nepomembni in da niso za nobeno rabo – jaz sem skrajšal to reč, kar piše tu –, to ste vi rekli. No, zdaj jaz hočem, in mi vsi tukaj, ki smo tukaj, hočemo vedeti, in ljudje, ki nas gledajo, hočejo vedeti, če je to res. Ker tako minimizirati funkcijo enega sindikata, ki je tako pomembna funkcija, ki je tista, ki daje pravico vsem, da pridejo do tistega, za kar so tam. Samo to. In ne hoditi okrog zakaj in kje ste učili in kdo je bil in zakaj ni bilo – to nas ne zanima nič. Mi hočemo vedeti na ta vprašanja, zato smo danes tudi tukaj, če je bilo to res ali pa ne. </font><br/>
<font size="4">	Jaz samo to bi rad. Teh par odgovorov in jaz bom zadovoljen. Eden laže, dobesedno. Kdo? Ker eden pravi, da ni res, eden pravi, da je res. In tukaj dajmo mi zdaj danes tukaj, predsednik, dovolite, da razčistimo to reč in da vidimo, kaj je tu res ali ni res. </font><br/>
<font size="4">	Se pa opravičujem, prej nisem dobro razumel. Če bo čas, pač naj odgovorijo ali pa ne samo na eno vprašanje, ki nisem razumel dobro. Z uniformiranimi vojaki, ki hodijo k maši, to nisem razumel. In da dobijo plačilo ali dnevnico, kaj dobijo, nisem dobro razumel. Če gredo k maši, dobijo plačilo? Mislim, ne vem, če mi lahko malo bolj obrazložite to točko, ker res / nerazumljivo/ ali pa sem lahko tudi razumel slabo.</font><br/>
<font size="4">	Predsednik, toliko z moje strani. Jaz drugega ne rabim kot te odgovore. </font><br/>
<font size="4">	Hvala lepa.</font><br/>
<br/>
<font size="4">	</font><b><font size="4">PREDSEDNIK SAMO BEVK: </font></b><font size="4">Hvala lepa.</font><br/>
<font size="4">	Če želite odgovoriti na to vprašanje, gospod državni sekretar, lahko tudi kasneje. </font><br/>
<font size="4">	Izvolite, gospod Lampret.</font><br/>
<br/>
<font size="4">	</font><b><font size="4">UROŠ LAMPRET: </font></b><font size="4">Hvala, predsedujoči. </font><br/>
<font size="4">	Jaz bi spoštovanemu poslancu takoj odgovoril, ker je bilo neposredno vprašanje in sem že prej o tem govoril, če lahko. </font><br/>
<font size="4">	Glejte, jaz sem rekel, da je bilo več, govorimo o konkretnih, da so bili oni siljeni k izvajanju udeležbi verskih obredov. Tega siljenja, teh podatkov mi nimamo. Se pa vojaki lahko udeležujejo verskih obredov. Tudi odločba Ustavnega sodišča govori, da ni prepovedano. Ni izključno dovoljeno, ni pa prepovedano, ampak vojaki se v uniformi Slovenske vojske lahko udeležijo. Mi imamo tudi vojaški vikariat, kar vi poznate. Tudi na operacijah hodijo vikarji in vikarji imajo verske obrede. In ti verskih obredov, ki ima jih vikar, pridejo tudi pripadniki Slovenske vojske. Še enkrat, to je ena stvar te medalje, nisem hotel iti splošno.</font><br/>
<br/>
<b><font size="4">16. TRAK: (VP) 17.55</font></b><br/>
<br/>
<b><font size="4">	</font></b><font size="4">(nadaljevanje) Druga stvar pa, mi govorimo zdaj o konkretnih navedbah, zdaj kdo laže. Ministrstvo za obrambo nima podatkov, da bi dne tega in tega ta in ta poveljnik silil tega in tega člana. To so te pavšalne navedbe, o katerih govorimo. Če bi mi imeli konkretno na dan, kdaj je kdo koga silil, potem bi lahko naša obveščevalno-varnostna služba Ministrstva za obrambo in vojaška policija to tudi pogledala, kdo je koga silil oziroma ali je bil mobing. Zdaj, to je, spoštovani poslanec, upam, da konkreten odgovor.</font><br/>
<font size="4">	Najlepša hvala.</font><br/>
<br/>
<font size="4">	</font><b><font size="4">PREDSEDNIK SAMO BEVK: </font></b><font size="4">Hvala lepa tudi vam.</font><br/>
<font size="4">	Nadaljujemo z razpravo. Naslednji je prijavljen za besedo poslanec Rudi Medved, pripravi pa naj se poslanec Nik Prebil.</font><br/>
<font size="4">	Izvolite, kolega. </font><br/>
<br/>
<font size="4">	</font><b><font size="4">RUDI MEDVED (PS LMŠ): </font></b><font size="4">Hvala lepa, predsednik, za besedo.</font><br/>
<font size="4">	Zdaj, če olupimo celo zadevo balasta mnogih, mnogih besed in pojasnjevanj, potem je pravzaprav zadeva zreducirana zgolj na eno samo vprašanje: ali je bil ta dogodek, ta konkreten dogodek na tisti dan, zlorabljen v politične namene? Ali je ali ni bila znotraj tega, ali niso bili elementi političnega oziroma strankarskega kadrovanja? In to je v bistvu pravzaprav edino vprašanje. V ameriških filmih obstaja en kliše, vsi ga verjetno poznate, ko je nekdo zasačen pri kakšnem, ne vem, nedovoljenem ali pa nekako kočljivem položaju, po navadi vedno reče »saj ni tako kot je videti«. Vedno reče saj ni tako kot je videti. In samo to me zanima danes, ali dobimo mi odgovor ali je tako kot je videti ali ni tako kot je videti. </font><br/>
<font size="4">	V Listi Marjana Šarca nimamo popolnoma nobenih težav in ne problematiziramo samega izobraževanja v Slovenski vojski, nikakor ne, tudi tega konkretnega ne in seveda tudi ne udeležencev na teh tečajih oziroma izobraževanju. Tako kot ste povedali, to je neka stalna uveljavljena praksa in seveda ob vsakokratni menjavi oblasti je popolnoma normalno, da prihajajo potem po funkciji na ta izobraževanja kot gostje tudi drugi ljudje in to je popolnoma nesporno. </font><br/>
<font size="4">	Zdaj, jaz ne verjamem, da je na lanskem izobraževanju kdorkoli govoril slušateljem, da je Marjan Šarec edina možna izbira za Slovenijo, ali pa, da je, ali pa poveličeval največjo koalicijsko stranko. Saj tudi za ta konkretni primer in nastop državnega sekretarja jaz nimam magnetograma, imamo pač zapis sindikata in na podlagi tega, in zaradi permanentne skrbi odkar je oblast prevzela ta vlada, da bo slej ko prej v skušnjavi, da politizira tudi vojsko. V policiji se to seveda že permanentno in tudi pred očmi vseh dogaja tudi z elementi podrejanja. In seveda, da bi si zatiskali oči, da poskusov politizacije Slovenske vojske ne bo, ne moremo si zatiskati oči. Sicer pa že sama sprememba zakona, ki vojaški rezervi omogoča, da so lahko njeni pripadniki člani političnih strank, čemur smo mi odločno nasprotovali in ves čas svarili, da je to tudi eden izmed možnih elementov politizacije slovenske vojske. In za to gre. </font><br/>
<font size="4">	In zato ni narobe seveda, da tako razpravo odpremo, če so indici. Jaz moram reči, da iz nastopa spoštovanega državnega sekretarja jaz ne morem reči ali je zdaj to res ali ni oziroma kakšna dikcija je bila. </font><br/>
<br/>
<b><font size="4">18. TRAK: (VP) 18.00</font></b><br/>
<br/>
<b><font size="4">	</font></b><font size="4">(nadaljevanje) Govorim o državnem sekretarju, ki je imel ta nastop, ki je seveda tukaj tudi v tem zapisu sindikata najbolj na udaru. Na podlagi / nerazumljivo/ seveda ne morem reči, ni pa me tudi državni sekretar, seveda ne, prepričal, da je bil njegov govor tako nedolžen, da ga nekateri niso mogli razumeti kot vnašanje politizacije na ta dogodek. In če je do tega res prišlo, seveda je, in to je temeljno vprašanje, ali je bil kršen 37. člen Zakona o obrambi, ali je bil kršen, če slovenske vojske ni dovoljeno uporabljati za politično in strankarsko dejavnost. Tako veli zakon. In na podlagi vsega tega, kar je bilo doslej znanega, je pač upravičen sum, da je morda pa ta 37. člen na ta način tudi res bil kršen. Mi v samo visoko strokovnost Slovenske vojske in poveljniškega kadra seveda v Listi  Marjana Šarca absolutno ne dvomimo in tudi nihče, vsaj z naše strani, ni trdil, da je v to kakorkoli na nedopusten način vmešana Slovenska vojska. Ali je kdo od povabljenih pa zlorabil ta nastop, je pa drugo vprašanje, ne? Seveda ne moremo potem za to kriviti Slovenske vojske, če je ta program natančno znan, določen vnaprej, da pa predavateljem, ki jih povabijo, pač prepustijo vsebino. Ti pa se seveda morajo zavedati nekih okvirov, kje govorijo in kaj govorijo, da je pač Zakon o obrambi kar zadeva politično dejavnost znotraj Slovenske vojske pač izredno jasen. In v tem je pravzaprav ves srž tega problema, vprašanja. Jaz verjetno danes seveda ne bomo ugotovili, kaj je pravzaprav v resnici tam bilo, da bi lahko naravnost rekli zakon je bil kršen, zakon ni bil kršen, ampak imamo pa dve strani in dve strani vsaka vidi to stvar drugače. Eno so tisti, ki so bili tam navzoči, drugo so pa tisti, ki so tam predavali. In zaenkrat pač to vprašanje ali je bilo tako kot je videti ali ni bilo tako kot je videti, pač ostaja odprto. </font><br/>
<font size="4">	Mi bomo, seveda tudi zaradi opozorila, da bomo še naprej zelo pozorni na kakršnekoli tovrstne poskuse vnašanja političnega ali strankarskega delovanja v vrste Slovenske vojske, predlagane sklepe v Listi Marjana Šarca podprli. Saj pravzaprav jih je, tako kot so večina njih formulirani, tudi človek težko zavrne. </font><br/>
<br/>
<font size="4">	</font><b><font size="4">PREDSEDNIK SAMO BEVK: </font></b><font size="4">Hvala lepa, kolega.</font><br/>
<font size="4">	Naslednji pa ima besedo poslanec Nik Prebil. Pripravi naj se poslanec mag. Branko Grims.</font><br/>
<font size="4">	Izvolite.</font><br/>
<br/>
<font size="4">	</font><b><font size="4">NIK PREBIL (PS LMŠ): </font></b><font size="4">Najlepša hvala, predsednik. Kolegice in kolegi, državni sekretar in ekipa.</font><br/>
<font size="4">	Ja, tako kot je že rekel kolega Bandelli in pa kolega Medved, je ključno vprašanje danes, kaj se je pravzaprav res zgodilo. In ključno vprašanje ni, kako v vojski izvajate izobraževanja, to danes mene ne zanima; če me bo zanimalo, si zadevo lahko vedno pogledam. Niti ni vprašanje ali lahko takšna izobraževanja počnete, ali se lahko posamezni politiki teh izobraževanj udeležijo, da nudijo vpogled v politični sistem. Ključno vprašanje je ali ste oziroma ali so določeni politiki tovrstno izobraževanje izkoristili za politično agitacijo. In torej ja, ključno vprašanje je ali je bil kršen Zakon o obrambi oziroma </font><br/>
<br/>
<b><font size="4">19. TRAK: (VP) 18.05</font></b><br/>
<br/>
<b><font size="4">	</font></b><font size="4">(nadaljevanje) natančneje drugi odstavek 37. člena Zakona o obrambi, ki govori, da Slovenske vojske ni dovoljeno uporabljati za politično ali strankarsko dejavnost, in tretji odstavek 50. člena, ki govori, da je prepovedano strankarsko delovanje, propaganda ali shodi strank v vojaških objektih, vojaških poveljstvih, enotah in zavodih. Seveda se takšen člen lahko bere tudi širše, na način, o katerem govorimo danes. </font><br/>
<font size="4">	Državni sekretar je rekel, da MORS ne vpliva na predavanja. To je seveda logično, ampak ključno je, in to se mi zdi pomembno, da je na vsebino, ki kaže na tipično politično agitacijo, torej na željo po t.i., če rečem po domače, pranju možganov v politične namene, odreagirati in tudi opozoriti, če gre zadeva predaleč. Zdaj, jaz s sodelovanjem politikov na teh zadevah nikakor nimam težav. Nenazadnje ste se, predsednik, tega že udeleževali v preteklosti, tudi člani odborov, drugi ministri, predsedniki vlad, predsedniki držav in tako dalje - seveda v kolikor to ne preide v strankarsko propagando. In glede na to, da so opozorila, da se je nekaj zgodilo, prišla, je očitno nekaj tam bilo. Tako, da, državni sekretar, vi pravite nimamo podatkov, gre za neko posploševanje - no, raziščite te podatke. Zanima me ali boste uvedli preiskavo, kaj se je dogajalo.</font><br/>
<font size="4">	In ravno na to, da vedno, ko se na oblasti pojavi stranka SDS, pride do nekih težav v policiji, v vojski, do hudega kadrovanja v teh sistemih, kjer se nastavlja zvest politični kader, na to smo opozarjali v naši stranki, v LMŠ-ju. Že ko se je sprejemal Zakon o obrambi, smo jasno opozorili, kam vodijo tovrstne težave. In ja, to se očitno zdaj dogaja še naprej. Saj policijo ste že speljali nekam v franže, zdaj pa samo še čakamo, kaj se bo zgodilo z vojsko, in upam, da se to ne bo.  In ni to prvič, ne? Leta 2018 vemo, da je Janez Janša na generalštabnem tečaju Slovenske vojske lepo usposabljal in politično agitiral ravno pred volitvami, ne? In, a veste, mene zanima ali takšno agitiranje in angažiranje politike v Slovensko vojsko vodi v to, da bodo prevladale politične vsebine pred tistimi strokovnimi na tovrstnih izobraževanje. In kar je najbolj pomembno, je, kaj bo izkupiček tega. Bo torej izkupiček politični ali bo izkupiček vojaški? Tako, da meni se tak način dela, v kolikor je do tega vsekakor prišlo, in očitno je, glede na opozorila, prišlo do nečesa, absolutno neprimeren. </font><br/>
<font size="4">	Zdaj, v LMŠ ves čas poudarjamo, in jaz mislim, da je to potrebno še enkrat poudariti, ni težava v zaupanju v Slovensko vojsko. Slovenski vojski se brezpogojno zaupa, to je časten poklic, vreden vsega spoštovanja. In nenazadnje smo poudarjali in smo v vladi Marjana Šarca obrnili trend financiranja v slovensko vojsko, ker je to večkrat očitek, da se pač za vojsko finančno ne poskrbi. Zagovarjamo pa stališče, in jaz sem, se mi zdi, da je to izredno pomenljivo, da vojska pač je sistem, ki deluje na ukaz, je sistem, ki je strogo strokoven, strogo hierarhično usmerjen, in to mora ostati apolitična organizacija ne glede na to, da jo pač vodi vsakokratna politika. Vojska kot sistem deluje strokovno. In  to ni sredstvo za neko poveličevanje ali pa propagiranje posamezne politične opcije vsakokratne oblasti ali pa obračunavanje med političnimi nasprotniki, ampak je nekaj, kar je potrebno gledati s ponosom, in nekaj, kar je ustvarjeno za varovanje države in njene nacionalne varnosti.</font><br/>
<font size="4">	Tako, da mene tudi, državni sekretar, ne zanima, kakšne težave imate vi s sindikatom. To boste rešili zunaj tega odbora, ker ni to današnja tema. Ker ste malce zašli v neke pravljice za lahko noč na svojem začetku.	</font><br/>
<font size="4">	Bi pa samo za zaključek, ker nebi želel, da se nam ljudje zunaj smejijo ne glede na to, da največja vladna stranka ne razume razlike med dvojino in dualizmom, kolega Černigoj, predlagam, da si v SSKJ-ju preberete, </font><br/>
<br/>
<b><font size="4">20. TRAK: (VP) 18.10</font></b><br/>
<br/>
<b><font size="4">	</font></b><font size="4">(nadaljevanje) kaj je etničnost in kaj je etičnost.</font><br/>
<font size="4">	Hvala lepa.</font><br/>
<br/>
<font size="4">	</font><b><font size="4">PREDSEDNIK SAMO BEVK: </font></b><font size="4">Hvala lepa tudi vam.</font><br/>
<font size="4">	Za besedo je zaprosil državni sekretar gospod Lampret.</font><br/>
<font size="4">	Izvolite.</font><br/>
<br/>
<font size="4">	</font><b><font size="4">UROŠ LAMPRET: </font></b><font size="4">Hvala, spoštovani predsedujoči. </font><br/>
<font size="4">	Bom poskusil zelo na kratko glede tega, kaj MORS lahko in kaj MORS ne. Zakaj je bil uvod malo daljši? Da smo videli, da je to v bistvu študijsko potovanje, ko slušatelji tega tečaja hodijo po institucijah. Na vsebino, kaj pri teh institucijah tam slišijo, Ministrstvo za obrambo ne more vplivati. Jaz si tudi ne znam predstavljati, da bi vodja tega tečaja predsednika republike prekinil, ko bi ocenil, da je njegovo izvajanje ne v skladu z ne vem čim. Te izvajalci teh političnih funkcij, ki so kot zunanji izvajalci, tam predavajo; to niso pripadniki obrambnega sistema oziroma Slovenske vojske. Tokratno je bilo v vojašnici Edvarda Peperka. Zakaj je bilo temu tako, smo to tudi razložili.</font><br/>
<font size="4">	Glede sindikata je pa tako. V tem sklicu smo mi brali, da je veliko bilo navedb glede sindikata in več stvari smo se danes pogovarjali, ne izključno samo o tem dogajanju na višještabnem tečaju, bilo je tudi nekaj o verski oskrbi, bile so tudi nekaj o covidu, o cepljenju pripadnikov slovenske vojske. Zato smo bili v našem uvodu toliko širši, za kar sem se že na uvodu tega tudi opravičil.</font><br/>
<font size="4">	Hvala.</font><br/>
<br/>
<font size="4">	</font><b><font size="4">PREDSEDNIK SAMO BEVK: </font></b><font size="4">Hvala lepa tudi vam.</font><br/>
<font size="4">	Repliko ima kolega Prebil.</font><br/>
<font size="4">	Izvolite, tri minute imate na razpolago.</font><br/>
<br/>
<font size="4">	</font><b><font size="4">NIK PREBIL (PS LMŠ): </font></b><font size="4">Ja, hvala, predsednik. Bom krajši.</font><br/>
<font size="4">	Ja, spet, državni sekretar, zahajate. Nisva govorila o načinu takšnega izvajanja. In res zanimivo, ja, da se potem politizacija vojske dogaja samo, ko je na oblasti ta politična opcija. Govorila sva o vsebini. In jaz mislim, da ko gre za politično agitacijo, je pač vodstvo Ministrstva za obrambo dolžno odreagirati. Jaz razumem, da vi nimate vpliva na vsebino in je ne vidite, ampak, kot rečeno, bili ste opozorjeni, da je nekaj šlo narobe, in na to ste dolžni opozoriti in to ste dolžni tudi preiskati. To je tisto, o čemer sva govorila.</font><br/>
<br/>
<font size="4">	</font><b><font size="4">PREDSEDNIK SAMO BEVK: </font></b><font size="4">Hvala lepa.</font><br/>
<font size="4">	Naslednji je prijavljen za razpravo ...</font><br/>
<font size="4">	Ni replike na repliko. Predlagam, da se potem javite za razpravo, gospod državni sekretar.</font><br/>
<font size="4">	Besedo ima poslanec mag. Branko Grims, pripravi pa naj se poslanec Jožef Lenart. / oglašanje iz dvorane/</font><br/>
<font size="4">	A je predlagatelj prosil za besedo? Za razpravo? </font><br/>
<font size="4">	Izvolite, kolega Kordiš.</font><br/>
<br/>
<font size="4">	</font><b><font size="4">MIHA KORDIŠ (PS Levica): </font></b><font size="4">Hvala. </font><br/>
<font size="4">	Na današnjem odboru obravnavamo dva medsebojno povezana problema, to sta politizacija vojske in hkrati kadrovska korupcija in klientelizem. Še posebej pod vlado SDS sta se spela počasi že v težko ločljiv kompleks, kjer se ubogljive nagrajuje, tiste, ki imajo primerne strankarske izkaznice, se nagrajuje, vse ostalo, kar je pa narobe, zloraba pooblastil s strani poveljujočih in tako, se pa pomete pod preprogo, se skrije. Tovrstne disidente iz vrst običajnih vojakov pa se sankcionira, mobingira, nanje se vrši socialni in še kakšen drugačen pritisk.</font><br/>
<font size="4">	To, kar se je zgodilo na izobraževanju, da je vladajoča politika intervenirala z odkrito strankarskimi vsebinami z ambicijo politizacije vojske za svoje strankarske potrebe, čeprav imamo vojsko za to, da brani dva milijona državljank in državljanov in ne vlado Janeza Janše, je vrh ledene gore. Ta politizacija ima daljšo brado in se ni začela v zadnjem letu dni. </font><br/>
<font size="4">	Ta dopis, ki smo ga dobili, razkriva, kako je prišlo do te zadnje inštance strankarske propagande in poskusa širjenja skrajne desne ideologije. Zakaj je to narobe? Tokrat ne bom posegel po citatih iz zakona in neposrednih zakonskih navedbah, se bom poskusil opredeliti malo bolj vsebinsko.</font><br/>
<font size="4">	Problem je sledeč. V demokratičnih družbah je vojska pod civilni nadzorom; ta nadzor izvaja demokratično izvoljena vlada, vojska pa tej vladi predstavlja osrednji represivni aparat v službi celotne države, </font><br/>
<br/>
<b><font size="4">21. TRAK: (VP) 18.15</font></b><br/>
<br/>
<b><font size="4">	</font></b><font size="4">(nadaljevanje) ki je najbolje opremljen in izurjen za to, da izvaja nasilje, nad katerim ga ima država seveda monopol z namenom ohranjanja obstoječega reda. To je nekako funkcija vojske v odnosu do države ne glede na to, v kakšni družbeni ureditvi v kakšnem režimu se pogovarjamo. Ampak tu, danes, v tem konkretnem slučaju, ki ga obravnavamo, kjer so si gospod Černigoj iz NSi-ja, minister Hojs in državni sekretar privoščili politično nastavo, no, tukaj pa imamo opravka s procesom, ko dve stranki, SDS in NSi, poskušata izkoristiti svojo oblast in moč, ki jo imata nad vojsko, da bi si vojsko in njeno delovanje podredili ne trenutni vladajoči politiki, ki dela po ustavni ureditvi, ampak svojim strankarskim interesom. In ne gre za to, da bi se vojaki morali zanimati za politiko, kot je častnikom poskušal prati možgane Janšev državni sekretar. Vojaki so ljudje, tako kot so ljudje vsi ostali državljanke in državljani, gredo na volitve. V povprečju se najbrž za politiko zanimajo ravno toliko kolikor se zanima kdorkoli drugi. Ampak očitno ta politična prepričanja običajnih vojakov niso po volji vladajoče politike in vladajočim strankam z SDS in NSi na čelu. In seveda, ko SDS in NSi govorita o zanimanju za politiko, ki da bi ga morali imeti vojaki, govorita seveda o politiki SDS-a NSi-ja. </font><br/>
<font size="4">	Kaj pomeni strankarska izkaznica in poskus strankarske opredelitve po vojski kot represivnim aparatom, pa vemo. Vojska dela na ukaz. Kaj se zgodi, ko začnejo ukazi prihajati iz Trstenjakove namesto iz Ministrstva za obrambo oziroma iz Generalštaba? V normalni demokratični družbi prav nič zaradi tega, ker je cel sistem svesten, kakšna je njegova ustavna naloga in se smeje kakršnimkoli strankarskim poskusom. Če pa imaš idejnopolitično podrejeno vojaško vertikalo ideologiji in pripadnosti posamezni politični stranki, pa je zgodba druga. In kaj če ti ukazi prestopijo ustavne meje, kaj če prestopijo zakonske meje? Kaj če te ukazi vključujejo obračunavanje z lastnimi državljankami in državljani, ki bi jih morala vojska braniti? Evo, zato je problem poskus podrejanja vojske posameznim strankam in to, kar so si predstavniki oblasti dovolili na častniškem predavanju, ko so vojake pošiljali oziroma te šolajoče pošiljali brat zbrana šolska dela ministra Tonina. </font><br/>
<font size="4">	In dopis, ki so ga v sindikatu priobčili v osnovi potrjuje to, kar smo v Levici trdili, na kar smo opozarjali ob sprejemanju zadnje novele Zakona o obrambi – da desničarska vlada poskuša spolitizirati vojsko. Verjetno se zaveda, da med državljankami in državljani ni preveč popularna in Janez Janša najbrž v enem od svojih scenarijev kalkulira tudi, kakšna bi bila situacija, če bi moral poseči po surovi sili, da zaščiti svoje prvorazredne privilegije na čelu vlade. No, že nekaj mesecev nazaj, pri teh prvih korakih politizacije v tem mandatu, torej pri spremembah Zakona o obrambi, smo opozorili v Levici, da se je tam notri znašla določba, kako so rezervisti lahko člani političnih strank. In ta določba se je znašla notri na novo, brez obrazložitve, šla je notri v zakon na novo, pa se je v razpravi izkazalo, da je to novotarija samo v pravnem smislu, da so že sedaj pripadniki slovenske vojske člani političnih strank, torej pripadniki rezervisti, tako, da je ta določba legalizirala že obstoječe prakse, do katerih v osnovi sploh nebi smelo priti. Ustavo Republike Slovenije, ki jo imamo kot najvišji akt v tej državi, ta Ustava preprečuje poklicnim pripadnikom vojske to, da so člani političnih strankam. In slovenska vojska je poklicna v rezervni in v svoji stalni sestavi, obe sestavi sta del poklicne vojske, </font><br/>
<br/>
<b><font size="4">22. TRAK: (VP) 18.20</font></b><br/>
<br/>
<b><font size="4">	</font></b><font size="4">(nadaljevanje) se pravi, obe sestavi sta deležni določb, ki prepovedujeta članstvo v političnih strankah. Po naši ustavi v resnici edini, ki bi lahko bili hkrati vojaki in člani političnih strank, so naborniki, če bi nabor kakorkoli še imeli. </font><br/>
<font size="4">	Pri tem naj opozorim še na eno pereče kontekstualno dejstvo, ki nikoli ni bilo zares pojasnjeno, raziskano, kaj šele preganjano, in je eno izmed dejstev, zakaj sta si dve novinarki v tej državi prislužili srd Janeza Janše in bili označeni kot prostitutki. In to so povezave stranke SDS z neonacističnimi skupinami, kakor jih je razkril dokumentarec Koalicija sovraštva. V tem istemu dokumentarcu lahko vidimo zelo jasno dokazano in argumentirano, kako so nekateri pripadniki slovenske vojske tudi člani oziroma vsaj simpatizerji neonacističnih skupin, ki so sodelovale v izgredih neonacistov med vseslovensko ljudsko vstajo takrat v Ljubljani leta 2012, če se spomnite tistega kontingenta neonacističnih provokatorjev, ki je prišel na prizorišče. In dalje, da so ti pripadniki slovenske vojske simpatizerji ali člani neonacističnih skupin, spet neonacističnih skupin, povezanih z SDS, na vadbiščih Slovenske vojske vojaško urili neonaciste. In zdaj stranka z zgodovinsko izpričanimi povezavami z neonacisti na šolanju častnikov predava o tem, kako je Janez Janša najboljši predsednik vlade, kako je potrebno brati magistrsko in diplomsko delo ministra za obrambo in tako naprej. </font><br/>
<font size="4">	Slika, ki se nam sestavlja, je zelo srhljiva. Ne gre za to, da so preprosto v abstrakciji prekoračili pristojnosti te gospe in gospodje. Vsebinski razlogi, zakaj so to storili in kaj si dovolijo, so precej bolj zaskrbljujoči in tisti, zaradi katerih smo sklicali današnjo sejo. Seveda si vladni gospe in gospodje oziroma koalicijsko-vladni gospe in gospodje te politične nastave po meri skrajno desničarskih ideologij nebi dovolili, če nebi bilo v Slovenski vojski, znotraj Slovenske vojske, vzpostavljenega koruptivno-klientelističnega sistema, power structureja, ki se zelo lepo prilega ideološkim idejam vladajoče politike po tem, komu mora biti Slovenska vojska pokorna. </font><br/>
<font size="4">	Žal imamo v tem trenutku slovensko vojsko nastavljeno tako, da deluje kot država v državi brez spoštovanja delavskih pravic oziroma država v državi vsaj tam, kjer govorimo o delavskih pravicah. To je druga stvar, ki je iz sindikalnega dopisa kristalno jasna. V Slovenski vojski se dogaja cela vrsta nezakonitosti, zlorab moči, mobinga, sistematičnega kršenja delavskih pravic in še in še. Običajni vojaki, ki ta obrambni sistem držijo pokonci, so deležni obupno slabega tretmaja, protizakonitega metaforičnega lomljena roka in tako naprej, utišanja, šikaniranja, diskretizacij takoj, ko opozorijo, da njihov položaj ni vzdržen. Tega si nisem namislil jaz, to so povedali sindikati. In kolikor sem se imel sam priložnost pogovarjati z njimi, to v vojski niti ni, že znotraj vojske ni to neka zelo skrita stvar, to je javna tajna. Pripadnice in pripadniki v Slovenski vojski dnevno žrtve samovolje in nesposobnosti poveljnikov, ne vseh, nekaterih, jih  ščitijo veze in poznanstva, na koncu verige se pa te veze in poznanstva spejo v vrhe posameznih političnih strank; trenutno se najbolj splača biti član SDS-a in NSi-ja. </font><br/>
<font size="4">	Kako, se vprašate, je tovrsten, precej dovršen sistem klientelama in korupcije sploh lahko mogoč. Institucionalna caka, zakaj to gre in zakaj se lahko sistematično prav vse svinjarije pometa pod preprogo, je, da imata Slovenska vojska in Ministrstvo za obrambo notranji sistem </font><br/>
<br/>
<b><font size="4">23. TRAK: (VP) 18.25</font></b><br/>
<br/>
<b><font size="4">	</font></b><font size="4">(nadaljevanje) nadzora, na vrhu katerega čepita vojaška policija in obveščevalno-varnostna služba MORS-a, in to je vse kadrovsko prijateljsko prepleteno omrežje. Tisti, ki se jih preiskuje in zoper katere se vojaki pritožijo, so podrejeni potencialnim osumljencem oziroma so vsaj prijatelji od potencialnih osumljence in vsako prijavo kaznivih dejanj in zlorabe moči se znotraj vojske zelo hitro razširi, tudi če se to ne sme, in pride včasih, celo najprej pride do teh osumljencev, ki naj bi se jih preiskovalo in ki naj bi se jih preganjalo. Da je stvar še hujša, vse to poteka v vojaškem sistemu, kjer je v veljavi princip pokornosti, princip subordinacije. Pokorščina je brezpogojno izpolnjevanje ukazov, to je pač vojaški modus operandi in to je normalno. Samo zdaj pa to zahtevo po brezpogojni pokorščini in izpolnjevanju ukazov križajte z dovršenim sistemom klientelama in korupcije, pa boste dobili kaj? Pa boste dobili približno sliko, kako hudo je lahko stanje v Slovenski vojski za običajne pripadnike. Veliko na tem odboru poslušamo, kako nam ljudje bežijo iz vojske, a se zelo jasno zdaj izkazuje, da morda pa ne bežijo zaradi tega, ker nimamo nekih dodatnih oklepnikov za 400 milijonov evrov, ampak zato, ker jih maltretirajo in se nad njimi znašajo njihovi lastni poveljujoči. </font><br/>
<font size="4">	In po eni strani vladajoča politika, recimo v tem konkretnem primeru lahko navedemo Aleša Hojsa in ministra Tonina, fetišizirata represivne aparate, vojska je garant suverenosti, policija je zaščitnik varnosti in tako naprej, to so krilatice, ki jih poslušamo lahko 24 ur na dan. No, ko pa pride do ljudi, ki vojsko in policijo gradijo in ki jo tvorijo in ki jih ščitijo njihove delavske pravice vključno s pravico do sindikalnega delovanja in združevanja, ko se začnemo pogovarjati o njihovih delovnih pogojih in njihovih plačah in tako naprej, no, takrat pa taisti glasniki domoljubja in prijateljstva do vojakov in policije kar naenkrat ne izbirajo sredstev, da običajnega slehernika, ki deluje v uniformi, nebi zatrli in da ga nebi potolkli. </font><br/>
<font size="4">	Potem pa pridemo do sinergičnih učinkov politizacije in kadrovske korupcije. Za ministra za obrambo imamo človeka, ki je nekaj let takratno spremembo Zakona o obrambi pogojeval s popolno prepovedjo sindikalnega organiziranja v vojski. Tega se zelo dobro spomnim, ker sem bil tudi takrat na Odboru za obrambo in sem šel na  zadnje noge, kaj se pa to pravi, vojakom vzeti pravico do tega, da zaščitijo svoj vsakdanji kruh in da sami sebe kolektivno zaščitijo pred malverzacijami in nasilništvom njihovih nadrejenih. In seveda se pod takim Ministrstvom za obrambo sinergija politizacije in kadrovske korupcije lahko razvije v čisto novo raven, ker ima minister za obrambo skupaj z glavno vladajočo stranko investiran interes v utrjevanje desničarske strankarske ideologije v vojski. In kaj jim bolj pride prav, kakor sistem medsebojnih vezi in poznanstev, kjer se vsi krivi medsebojno ščitijo? In točno to se nam dogaja v zadnjem letu dni. In gre za to, da vladajoča politika vojsko ideološko, ne govorim organizacijsko, ideološko trga državi in da se podredi strankama SDS in NSi, uporabljajoč ta sistem razcvetele kadrovske korupcije. </font><br/>
<font size="4">	Prej smo lahko slišali, mislim, da od gospoda Pograjca, ki je sam predaval tam, nekaj v smislu lova na čarovnice, češ na temu predavanju ni bilo nič in sedaj pa sklicatelji današnje seje in sindikati kot predstavniki nekaj sto vojakov izvajajo lov na čarovnice. Vam bom povedal, kaj je lov na čarovnice. Takoj po tem, ko je politična nastava, ki so si jo gospodje Pograjc, Hojs, Tonin in </font><br/>
<br/>
<b><font size="4">24. TRAK: (VP) 18.30</font></b><br/>
<br/>
<b><font size="4">	</font></b><font size="4">(nadaljevanje) Černigoj privoščili, prišla v javnost, se je začelo javno iskati izdajalca v vojaških vrstah. In v desnih medijih, povezanih z SDS, smo lahko brali naslove, vam bom citiral: spoznajte stotnika Slovenske vojske, podpornika SD, ki naj bi pisal Mladini anonimke; in dalje, leva opozicija posamezne vojake Slovenske vojske izkorišča, da jim v politične namene piše anonimke, našli smo podpornika SD. In tako naprej. Evo, meni se to sliši kot lov na čarovnice. In huda diskretizacija. Zanimiv je bil recimo dopis, poslan v Državni zbor in ne na stranko SD. In tega dopisa ni podpisal en vojak, podpisal ga je sindikat, ki zastopa več 100 svojih članov. In tudi v bodoče bo zanimivo opazovati, kako bo sistem kadrovske korupcije, nezakonitega discipliniranja in šikaniranja zaposlenih v Slovenski vojski deloval za to, da prikrije ta konkreten slučaj. Nikogar verjetno ne bo zanimalo, da stotnik, ki naj bi bil po mnenju fake news tovarne iz kroga SDS, v resnici nedolžen, da ni avtor nobene anonimke. Gospe in gospodje tega najbrž ne bodo preverjali; če bi želeli preverjati, bi to že storili. Bolj verjetno lahko pričakujemo eksemplarično kaznovanje, kriv ali ne kriv, kdorkoli že je, aha, sedaj imamo nekoga za tarčo, ki ga bomo potunkali in na njem prikazali, kaj se zgodi, če greš ti proti spregi politike, visokih častnikov, spetih v ideološko in kadrovsko agendo, ki servisira parcialne interese - si v Slovenski vojski, si podpornik SD, Levice, kogarkoli v resnici, ki ni SDS in NSi; zdaj pa poglej, to se ti zgodi. Pa verjetno nihče ne bo dvakrat vprašal ali je tisti človek kriv ali je nedolžen.</font><br/>
<font size="4">	In za zaključek še ena tangentna vsebina, ki je danes nismo odprli, je pa zelo zgovoren podčrtaj pri kadrovski korupciji v Slovenski vojski. Ne glede na to, kakšen socialni položaj slovenski vojaki imajo, najbolj izstopajo privilegiji njihovih nadrejenih, ki so v ostrem nasprotju s socialnim položajem običajnih pripadnikov in pripadnic, ki se jim že tako delajo krivice. Izstopa serija visokih častnikov, tudi podčastnikov, nekega zasluženega kadra, ki bi že zdavnaj moral biti v penzionu. In penzijo tudi dobivajo, pa so še zmeraj deležni visokih oficirskih plač. V Generalštabu, na primer, imamo 54 zaposlenih, ki imajo dvojni status, se pravi, dobivajo del penzije, poleg tega dobivajo pa še polno plačo, in še ekstra 42 zaposlenih na MORS-u v enakem aranžmaju, dobivajo del penzije in dobivajo plačo. Zdaj pa pozor, poslušajte to, gospe in gospodje. Najstarejši zaposleni na Generalštabu je star 73 let. Sočasno pa se vojake z vojaškimi čini na cesto meče, ko dopolnijo 45 let starosti, hkrati pa nekateri privilegiranci z epoletami pri 73-ih še kar službujejo kot vojaki. A je to prav? 79 pripadnikov, skoraj za eno četo, je starejših od 60 let. Najvišja bruto plača zaposlenih z dvojnim statusom na MORS-u je astronomskih, pozor, 6 tisoč 494 evrov, tisoč evrov več od plače predsednika države. Povprečna plača zaposlenih z dvojnim statusom, se pravi teh privilegirancev z epoletami, ki si običajne vojake vzamejo malo za šalo in jim dajejo ukaze, naj grejo brcati žogo na led, teh ljudi povprečna plača z dvojnim statusom je 3 tisoč 419 evrov. Poleg plače dobivajo še od 20 do 40 % pokojnine. Evo. Hočete rešiti kadrovsko vprašanje Slovenske vojske? Tisti, ki bo počistil s kadrovsko korupcijo v njej, s tem klientelizmom in znašanjem nad vojaki, tisti bo rešil tudi ...</font><br/>
<br/>
<font size="4">	</font><b><font size="4">PREDSEDNIK SAMO BEVK: </font></b><font size="4">Kolega Kordiš, jaz vem, da so to zelo zanimivi podatki, ampak to ni tema današnje razprave.</font><br/>
<br/>
<font size="4">	</font><b><font size="4">MIHA KORDIŠ (PS Levica): </font></b><font size="4">Tisti bo pozitivno odgovoril tudi na vprašanje ...</font><br/>
<br/>
<font size="4">	</font><b><font size="4">PREDSEDNIK SAMO BEVK: </font></b><font size="4">Oziroma točke dnevnega reda.</font><br/>
<br/>
<font size="4">	</font><b><font size="4">MIHA KORDIŠ (PS Levica): </font></b><font size="4">Ja, predsedujoči. Prej je državni sekretar kar govoril in govoril o raznoraznih stvareh, ki niso točka dnevnega reda. Ga niste prekinili. </font><br/>
<br/>
<b><font size="4">25. TRAK: (DAG) – 18.35</font></b><br/>
<br/>
<b><font size="4">	</font></b><font size="4">(nadaljevanje) Potem ste pa meni obesili, da govorim mimo točke dnevnega reda, čeprav se direktno držim dvojne teme, ki je politizacija vojske in kadrovska korupcija v vojski. </font><br/>
<br/>
<font size="4">	</font><b><font size="4">PREDSEDNIK SAMO BEVK: </font></b><font size="4">Hvala lepa, kolega.</font><br/>
<font size="4">	Za besedo je prosil državni sekretar, gospod Lampret. Potem pa upam, da bomo šli tudi na razpravo kolegic in kolegov, kajti nekateri že dolgo čakajo na svojo razpravo. Izvolite. </font><br/>
<br/>
<font size="4">	</font><b><font size="4">UROŠ LAMPRET: </font></b><font size="4">Hvala, predsedujoči. Dovolite mi, da dam samo nekaj neposrednih odgovorov na zadeve, ki smo jih slišali. </font><br/>
<font size="4">	Najprej glede teh plač, čeprav ni tema. To je zavajanje, to ni res. Najbolj plačana oseba z dvojnim statusom ni vojaška oseba, ampak je civilist. Ne bi šel poimensko, ampak to je specialist zdravnik letalske medicine. O tem smo odgovarjali tudi na pisno poslansko vprašanje na dolgo in široko. </font><br/>
<font size="4">	Veliko smo poslušali, sindikati, sindikati. Današnji sklic in večina teh navedb, pavšalnih, ki jih poslušamo, je s strani enega sindikata, ki ima približno 360 članov, od treh, ki so splošni. Prvi je Sindikat Ministrstva za obrambo, ki ima 2 tisoč 300 članov, drugi je Sindikat vojakov Slovenije, ki ima tisoč 400 članov, in ta zadnji, SOS, ki ima 360 članov. Tako ne moremo govoriti o sindikatih, ampak o navedbah, nepreverjenih, sindikata. </font><br/>
<font size="4">	Pa še nekaj glede trenda. Rad bi povedal zadevo, na katero smo ponosni. Prvič smo precej izboljšali status pripadnikov Slovenske vojske lansko leto in tudi prvič po dolgih letih se je trend obrnil, trend zapuščanja naših vrst se je obrnil na pozitivno, na kar smo zelo ponosni. </font><br/>
<font size="4">	Hvala, predsedujoči.</font><br/>
<br/>
<font size="4">	</font><b><font size="4">PREDSEDNIK SAMO BEVK: </font></b><font size="4">Hvala lepa tudi vam, gospod državni sekretar. </font><br/>
<font size="4">	Ja, zgleda, da bo replika. Kolega Kordiš, izvolite, tri minute imata na razpolago. </font><br/>
<br/>
<font size="4">	</font><b><font size="4">MIHA KORDIŠ (PS Levica): </font></b><font size="4">Zelo točno, eksplicitno sem povedal, da gre pri plači v višini 6 tisoč 494 evrov za plačo zaposlenega z dvojnim statusom na MORS, se pravi, niti ne nujno za nekoga, ki nosi vojaško uniformo. </font><br/>
<br/>
<font size="4">	</font><b><font size="4">PREDSEDNIK SAMO BEVK: </font></b><font size="4">Gremo naprej z razpravo. Prijavljen je poslanec mag. Branko Grims, pripravi pa naj se poslanec Jožef Lenart. Izvolite, kolega.</font><br/>
<br/>
<font size="4">	</font><b><font size="4">MAG. BRANKO GRIMS (PS SDS): </font></b><font size="4">Hvala za besedo. </font><br/>
<font size="4">	Vsem prav lep pozdrav! </font><br/>
<font size="4">	Komaj tri dni je minilo, kar smo v Državnem zboru opravili posebno sejo glede načina komuniciranja v Državnem zboru, glede uporabe žaljivk, nesramnosti in vsega, kar ne sodi v Državni zbor in v javni diskurz. Potem pa tale današnja seja. Gospe in gospodje, toliko žalitev, najbolj grobih laži, izmišljotin na račun Slovenske vojske in njenih pripadnikov ter njenega vodstva, kot smo jih slišali zdajle s strani predlagatelja, česa takega se v Državnem zboru vsaj jaz ne spomnim. Tak odnos, gospe in gospodje, je kriv, da ljudje potem z dvomom opazujejo dogajanje v Državnem zboru in, žal, tudi v Slovenski vojski. Kajti to stalno ponavljanje laži, ponavljanje floskul, ponavljanje nekih pavšalnih trditev kar tako, pri čemer se zanašaš na tiste lakajske medije, ki bodo potem to nekritično poročali naprej, to je potem krivo, da se naredi vzdušje v družbi, ki je nenaklonjeno vojski, ki je nenaklonjeno domovini. In to je cilj, gospe in gospodje, kajti tisti, ki to zagovarja, zagovarja to, da sploh ni meja, da vojske v resnici ne potrebujemo, da je vojska orodje imperializma in podobne neumnosti, ki jih raje niti ne bi ponavljal. Toliko neznanja in nerazumevanja vojaškega poklica in poslanstva Slovenske vojske, ki ga Slovenska vojska opravlja po slovenski ustavi, kot smo ga poslušali zdajle, ga do zdaj še ni bilo. Nekdo, ki je dvakrat preprečil Slovenski vojski, da opravlja svoje poslanstvo in zaščiti meje Republike Slovenije, nima nikakršne moralne in nobene druge pravice očitati Slovenski vojski, da opravlja naloge, ki ji jih da slovenska država nekje v tujini. Nima nobene pravice, da očita Slovenski vojski, da opravlja naloge, ki so ji dane s strani zakonitega vodstva. Da pri tem še meša pojme, ker trdim, da jih meša namerno, ker dvomim, da gre za neznanje v tem primeru - represivni in obrambni aparat. Gospe in gospodje, to ni isto. Slovenska vojska je obrambni aparat te države. </font><br/>
<br/>
<b><font size="4">26. TRAK: (DAG) – 18.35</font></b><br/>
<br/>
<b><font size="4">	</font></b><font size="4">(nadaljevanje) Slovenska vojska in njeno poslanstvo sta namenjena zaščiti države, Republike Slovenije, zagotavljanju varnosti slovenskih državljank in državljanov in je v celoti – to trdim z vso odgovornostjo – vsa leta od nastanka slovenske države skladna s slovensko ustavo in pravnim redom. Ni bilo primera, da bi v Slovenski vojski na splošnem, generalnem področju prišlo do kakršnekoli ne subordinacije, samovolje, česarkoli podobnega. Tu se pa stalno nekaj očita. Tole, kar poslušamo zdajle, nek klientelizem, korupcija, ne vem kaj še vse. Ljudje božji, ali sploh veste, kakšno škodo delate obrambi države, in to s stvarmi, za katere sami točno veste, da niso resnične. Govorite pa take neumnosti, da to že nima več… To bi bilo v bistvu smešno, če ne bi šlo za Slovenijo in za njeno obrambo. Kako si pa predstavljate, kaj naj bi tisti, ki gredo predavat slovenskim vojakom, govorili? Da naj bi tam, ne vem, kritizirali ministra za obrambo in da je sporno, po vašem mnenju, če se je minister za notranje zadeve zahvalil Slovenski vojski za pomoč? Kako si vi to predstavljate? Res bi me zanimalo. Normalno je, da se vse, kar se pove, pove v smeri, ki krepi obrambno sposobnost slovenske države. To je cilj vsakogar v Slovenski vojski in, trdno sem prepričan, iskren cilj tudi tistih, ki sodelujejo v teh postopkih izobraževanja. Tu gre za vrednote, za tisto, kar vam ne gre z jezika, vrednote domoljubja. Normalno, da jih nekateri postavljamo na prvo mesto, nekaterih jih pa pač na zadnje mesto. To je pač to, ampak potem ne zaradi tega očitati Slovenski vojski, da je zaradi tega karkoli narobe. Kaj, ali se po vaše ne bi smelo več govoriti resnice? Jasno, Janez Janša je bil obrambni minister v času vojne za samostojno Slovenijo in je svoje delo perfektno opravil. In kaj, zdaj se tega ne sme vojakom več povedati ali kaj? Ali ste normalni, lepo vas prosim, no! Ali se ne sme več govoriti resnice? </font><br/>
<font size="4">	Potem vprašanje stalnega očitka, koliko to stane. Spet bom ponovil stavek, ki sem ga maloprej rekel, nekdo, ki tudi tega ne ve, da so se oklepniki Slovenske vojske uporabljali za to, da so se v izjemnih vremenskih razmerah, recimo, uporabljali za prevoz ljudi, civilistov, med Kranjem in Jezerskim ter nazaj. Pa ne samo takrat, tudi v primeru žleda, pa še kje, ko je šlo za pomoč Slovenske vojske civilnemu prebivalstvu. Nimajo nobene pravice govoriti, da se kupuje oklepnike zato, da se bo hlapčevalo, ne vem, tujcem in podobno. Vse, kar ste zdajle napletli, to so same, prvič, neresnice, drugič so grobe žalitve in tretjič so stvari, ki enostavno v ta prostor, v slovenski parlament, ne sodijo, ne bi smele soditi. In zaradi tega predlagam, da čim prej zaključimo tole sejo. Sklepe, ki ste jih predlagali, bom seveda zavrnil in se od njih ograjujem v celoti, ker so isti nastavek istih neresnic, istih žalitev, ki jih stalno širite na račun Slovenske vojske, in bom podprl sklepe, ki jih predlagamo s strani koalicije in ki so po mojem mnenju več kot na mestu. To pa je, da Slovenska vojska ustrezno opravlja svoje delo, da tudi pri tem, kar se je zgodilo, prav zagotovo ni bilo nič narobe, še najmanj na način, ki se očita. In da gre pri tem, kar je naša naloga, to, kar bi morali biti v Sloveniji enostavno vsakomur, ki opravlja neko funkcijo, zlasti pa funkcijo v parlamentu ali izvršilni veji oblasti, popolnoma jasno – Slovenska vojska je namenjena obrambi, je namenjena varnosti, je steber slovenske državnosti. Njena funkcija je tudi pomoč civilnemu prebivalstvu v najhujših nesrečah, tudi v primeru pandemije, spomnite se postavitve mobilne bolnišnice, če bi bilo potrebno. In Slovenska vojska ima poslanstvo, ima željo, voljo, ima ljudi, da to opravljajo. Naša naloga pa je, da izpostavimo vse tisto, kar potrebujejo, da še naprej uspešno opravlja svoje delo in da ga opravlja še bolj uspešno, kot ga je doslej. Enkrat je Slovenska vojska že dokazala svoje in zmagala v vojni za Slovenijo. Zdaj gre za to, da to obrambo, da to državnost, da to domovino ohranimo tudi za naše potomce, tudi s pomočjo Slovenske vojske, ki ji moramo mi zagotoviti </font><br/>
<br/>
<b><font size="4">27. TRAK: (DAG) – 18.45</font></b><br/>
<br/>
<b><font size="4">	</font></b><font size="4">(nadaljevanje) sredstva in vse ostalo, kar potrebuje za svoje delo in svoj obstoj. Prvo pri tem pa je, da v Sloveniji, da v slovenski družbi vrednota domoljubja dobi tisto mesto, ki ji gre. Domoljubje ne sme biti samo črka na papirju, domoljubje mora biti tisto, kar odražajo dejanja. Med drugim tudi to, da se govori resnico, da se parlamenta ne zlorablja, tako kot današnji predlagatelji, za to, da se širijo neresnice, za to, da se širijo floskule, za to, da se širijo posamezne trditve, ki potem zbijajo zaupanje v Slovensko vojsko, ki je korektna, ki je dobra, ki ustrezno opravlja svoje delo. Omogočimo ji, da ga opravlja še bolje! </font><br/>
<br/>
<font size="4">	</font><b><font size="4">PREDSEDNIK SAMO BEVK: </font></b><font size="4">Predlagatelj ima besedo, kolega Kordiš, izvolite. </font><br/>
<br/>
<font size="4">	</font><b><font size="4">MIHA KORDIŠ (PS Levica): </font></b><font size="4">Ravnokar smo lahko slišali, kako bo predstavnik Slovenske demokratske stranke glasoval proti temu, da se spoštuje Zakon o obrambi. Direktno je napovedal, da bo glasoval proti današnjim sklepom, tudi tistemu, ki pravi, dajmo spoštovati Zakon o obrambi, da Slovenska vojska in njene kapacitete ne morejo biti prostor politične propagande posamezne stranke. Gospod Grims je to ravnokar povedal. In zakaj? Zakaj to počnejo? Kaj se skriva za tovrstnimi intervencijami? Vam bom povedal, to, kar vedo povedati sindikati – da se običajnim vojakom v vojski dogajajo kazenske premestitve, da se jih šikanira pri napredovanjih, da so deležni nadlegovanja s strani zaposlenih ali pa tudi s strani sovojakov, da so deležni mobinga in tako naprej. To so zgodbe, ki jih prenekateri pripadnik Slovenske vojske, običajen vojak, presneto dobro pozna, da se dela s pripadnicami in pripadniki pogosto kot svinje z mehom. To je realnost marsikaterega običajnega pripadnika Slovenske vojske, ki to vojsko drži pokonci. </font><br/>
<font size="4">	Prej sem govoril o sistemu kadrovske korupcije in govoril sem o tem, kakšne so plače nekaterih visokih činov in uslužbencev na Ministrstvu za obrambo, ki bi že morali biti v pokoju. In da nekatere plače presegajo oziroma najvišja presega plačo predsednika republike tudi za tisoč evrov. Zakaj sem to začel govoriti – ker ima sistem kadrovske korupcije in klientelizma v vojski tudi korenčke, ne samo palice v obliki kršenja delavskih pravic. Vam bom opisal en tak konkreten primer nagrade, kako se prijateljsko medsebojno ščiti znotraj vojske. To je primer, o katerem se veliko govori v vojaških vrstah, je bil tudi delno medijsko pokrit. To je primer poveljujoče osebe, ki je z ukazom poslala dokazano covid pozitivnega vojaka na misijo na Kosovo, potem pa je morala cela enota v karanteno, tekom prevoza pa je tak vojak seveda okužil še svoje sodelavce. Ker vojska dela po principu ukaza, se temu tudi ni mogel zoperstaviti. Potem, ko je do tega incidenta prišlo, so zaokrožile informacije, da so vse tri osebe iz vojaške zdravstvene enote, odgovorne za to šlamastiko, premestili drugam. Zaščitili so jih. Najodgovornejšo med temi tremi krivimi… </font><br/>
<br/>
<font size="4">	</font><b><font size="4">PREDSEDNIK SAMO BEVK: </font></b><font size="4">Kolega Kordiš, to ni tema današnje seje. </font><br/>
<br/>
<font size="4">	</font><b><font size="4">MIHA KORDIŠ (PS Levica): </font></b><font size="4">Natančno to je tema današnje seje, predsedujoči! </font><br/>
<br/>
<font size="4">	</font><b><font size="4">PREDSEDNIK SAMO BEVK: </font></b><font size="4">Ne, to ni tema današnje seje in prosim, da se držite poslovnika. </font><br/>
<br/>
<font size="4">	</font><b><font size="4">MIHA KORDIŠ (PS Levica): </font></b><font size="4">Natančno to! To je tipičen primer kadrovske korupcije! Predsedujoči, nehajte mi skakati v besedo. Kot člana vas pa prosim tudi, da… / govorita oba hkrati/ </font><br/>
<br/>
<font size="4">	</font><b><font size="4">PREDSEDNIK SAMO BEVK: </font></b><font size="4">Jaz vas ne moremo odstraniti s seje. Prosim, da se držite točke dnevnega reda. Prosim lepo.  </font><br/>
<br/>
<font size="4">	</font><b><font size="4">MIHA KORDIŠ (PS Levica): </font></b><font size="4">Predsedujoči, jaz sem sklicatelj današnje seje, bom ja vedel, o čem gre današnja seja. Vas bi pa prosil…</font><br/>
<br/>
<font size="4">	</font><b><font size="4">PREDSEDNIK SAMO BEVK: </font></b><font size="4">Vi ste samo predlagatelj točke današnje seje, niste sklicatelj. </font><br/>
<br/>
<font size="4">	</font><b><font size="4">MIHA KORDIŠ (PS Levica): </font></b><font size="4">Tako, predlagatelj točke, o kateri se pogovarjamo. Zdaj bi pa rad nadaljeval, pa bil bi vesel… </font><br/>
<br/>
<font size="4">	</font><b><font size="4">PREDSEDNIK SAMO BEVK:</font></b><font size="4"> Točka se glasi Strankarsko delovanje oziroma politični shodi SDS in NSi v vojaških objektih in enotah Slovenske vojske. Ni klientelizma, ni korupcije, ni covida-19. To so pomembne teme, ampak to ni točka današnje seje…</font><br/>
<br/>
<font size="4">	</font><b><font size="4">MIHA KORDIŠ (PS Levica): </font></b><font size="4">Struktura, na kateri se poskus politizacije Slovenske vojske dogaja, je struktura kadrovske korupcije. Sem že večkrat objasnil, predsedujoči. Zdaj mi pa dovolite, da nadaljujem. In vesel bi bil, če vi kot član SD ne bi neprestano na tem odboru igrali z ekipo Janeza Janše. </font><br/>
<font size="4">	Skratka, te tri glavne odgovorne za to, da se je dokazano okuženega </font><br/>
<br/>
<b><font size="4">28. TRAK: (DAG) – 18.50</font></b><br/>
<br/>
<b><font size="4">	</font></b><font size="4">(nadaljevanje) vojaka poslalo na misijo na Kosovo, pa da je potem morala cela ekipa v karanteno, se je nato prestavilo drugam, se jih je premestilo zato, da se jih zaščiti. Najodgovornejšo osebo med njimi se je premestilo in zaščitilo celo tako, da se jo je še ekstra nagradilo s formacijsko dolžnostjo, z višjim činom od tega, kot ga dotična oseba trenutna zaseda. Ampak to ni težava, veste, to ni težava, če zasedaš delovno mesto z višjim činom, zaradi tega, ker si v zelo dobrih odnosih s poveljujočim kadrom in boš tako ali tako napredoval. To je ta tipičen primer kadrovske korupcije, o kateri govorim. In menda – po informacijah, ki jih imamo – je bila ta ista oseba že pred tem postavljena na formacijski dolžnosti, kjer ni izpolnjevala pogojev. Ampak če imaš prave prijatelje v Slovenski vojski, se to pomete pod preprogo; če nimaš pravih prijateljev, te okuženega pošljejo na Kosovo. V zvezi s temi incidenti sem na Ministrstvo za obrambo naslovil tudi pisno poslansko vprašanje. Rok za odgovor na to pisno poslansko vprašanje se je iztekel pred enim tednom, ampak odgovora nanj še kar nisem prejel, kar je že samo po sebi precej pomenljiv podatek; najbrž sem spet dregnil v neko občutljivo zadevo. Ne vem pa v resnici, kaj sploh pričakovati, zaradi tega, ker odgovori na naša vprašanja z Ministrstva za obrambo serijsko zamujajo in enako serijsko so tudi vsebinsko popolnoma prazni. V tem slučaju se ne nadejam drugega kot enako praznega odgovora, seveda z namenom, da se prikrije, pomete pod preprogo krivico, ki se je okuženemu vojaku zgodila, in šlamastiko, ki je v karanteno poslala celotno enoto, odgovorne osebe pa so bile nagrajene s premestitvijo na drugo delovno mesto. Ena očitno, domnevno, celo na tako, za katero sploh ne izpolnjuje pogojev. </font><br/>
<br/>
<font size="4">	</font><b><font size="4">PREDSEDNIK SAMO BEVK: </font></b><font size="4">Jaz predlagam, da ne razpravljamo o problematiki zamujanja odgovorov na poslanska vprašanja. Za to je pristojen predsednik Državnega zbora, da poskrbi za ustrezno sodelovanje med Državnim zborom in Vlado Republike Slovenije. Predlagam tudi, da se držimo točke današnjega dnevnega reda, ki sem jo prej enkrat že prebral. </font><br/>
<font size="4">	Zdaj pa nadaljujemo razpravo. Besedo ima poslanec Jožef Lenart, pripravi pa naj se poslanec Andrej Černigoj. </font><br/>
<br/>
<font size="4">	</font><b><font size="4">JOŽEF LENART (PS SDS): </font></b><font size="4">Hvala lepa. </font><br/>
<font size="4">	Spoštovani predsednik Odbora za obrambo, spoštovani gostje, visoki častniki, državni sekretarji, spoštovani predstavniki SVS!</font><br/>
<font size="4">	Takole moram reči, da sploh pride do takšnih sej, je včasih vzrok tudi to, da se nekateri člani tega Odbora za obrambo Državnega zbora Republike Slovenije na tisoče metrov izogibajo vojašnic, vojaških vadišč, enot in slovenskih vojakov. In med njimi so seveda tudi predlagatelji. Zato pride do takšnega nerazumevanja. Resnično se jim ne sanja, kaj naš slovenski vojak potrebuje, kaj sploh pomeni obramba države, kaj pomeni častnik, čast. Med drugim je bilo zdaj tudi rečeno, poleg vseh teh očitkov, ki so navedeni v predlogu, pa tudi v tem dopisu sindikata, SVS, nekatere neresnice, nekatere čisto pavšalne trditve, gotovo na pamet. Zdaj je pa še rečeno, komu naj zdaj verjamemo. Kdo zdaj tu laže? Še enkrat, imamo nekoga, ki je nekaj povedal oziroma se ta dopis nanaša na neko pisanje nekega časopisa in mogoče še kakšnih trditev, ki so prišle. Ampak nobene od teh oseb ni tukaj, o katerih imate sindikat in predlagatelji danes toliko povedati, da vse to drži. Imamo pa tu prisotne častnike Slovenske vojske, ki imajo v svojem nazivu čast, en del besede. In kaj naj zdaj rečem? Prisoten je bil tam na izobraževanju, in komu naj zdaj verjameš? Se pravi, oseba, ki pravi, da ni bilo tam nič narobe, je častnik in med drugim, toliko mu moramo zaupati, da se enkrat lahko zgodi, da </font><br/>
<br/>
<b><font size="4">29. TRAK: (DAG) – 18.55</font></b><br/>
<br/>
<b><font size="4">	</font></b><font size="4">(nadaljevanje) mu bomo morali zaupati tudi obrambo države in svoja življenja. Tako čisto odkrito, med drugim tudi nekaj kokodakanja danes tukaj, ki delajo naš odbor resnično potem tudi med našimi poslušalci in seveda državljani manj vrednega. In je ponižujoče za člane tega odbora, da se nam govori, ali mi smemo ali ne smemo opravljati svojega dela, to pa pomeni, da smo, gospod Bevk sam kot član pa gospod Černigoj, skoraj do takrat, ko ni prišlo do teh korona kriznih časov, bili na vsakem dogodku, na katerega se nas je povabilo. In zaradi tega verjamem, da imamo tudi pravico svojim državljanom reči, da delamo svoje delo dobro. In zdaj nam nekdo govori, da je bil tam nek član odbora, nek poslanec, nek, kaj že, iz Nove Slovenije ali nek iz Liste Marjana Šarca ali nek… Pa kaj se gremo! Mi smo poslanci Državnega zbora! In ta odbor ni niti malo strankarski. In zaradi tega je to ponižujoče, da se govori, da je tam neko strankarsko delovanje, ne vem, strankarski shodi. Tega mi nikoli prej nismo naredili, da bi kogarkoli označevali, da je poslanec ali pa član odbora iz ene ali druge stranke. </font><br/>
<font size="4">	Zato pravim, če pravilno ne razumete stvari, naj se tudi s strani Ministrstva za obrambo in seveda iz teh izobraževanj da vabila tudi na naslov SVS, ker če SVS nam upa napisati v Državni zbor takšne pavšalne trditve, potem se nekdo pod to spodaj podpiše, potem pa jih niti ne zna argumentirati. To vse pove, saj ne ve, za kaj gre tam. Čisto odkrito, mislim, da neko kupčkanje sedaj, kdo kam spada, sploh ne pride v poštev. Mi delamo svoje delo odgovorno in verjamem, da bomo tako delali tudi naprej. In še enkrat, predlagatelji dejansko niso dali niti enega argumentiranega sklepa. Zaradi tega bi bilo smešno, da podpremo, ali pa se bom izrazil tako, kot se je prej izrazil kolega iz, kaj je že, od predlagateljev, neke brezzvezne papirje nam dajete na mizo. Ti sklepi, ki so pa danes tukaj dogovorjeni, pa naj se podprejo. Slovenska vojska je naša vojska, dela dobro, in želimo, seveda, da je izobraževana in razgledana tudi naprej. </font><br/>
<font size="4">	Hvala lepa. </font><br/>
<br/>
<font size="4">	</font><b><font size="4">PREDSEDNIK SAMO BEVK: </font></b><font size="4">Hvala lepa tudi vam. </font><br/>
<font size="4">	Besedo ima predlagatelj, kolega Kordiš, izvolite. </font><br/>
<br/>
<font size="4">	</font><b><font size="4">MIHA KORDIŠ (PS Levica): </font></b><font size="4">Samo znova, ker očitno se bo to danes ponavljalo, moram zavrniti vse poskuse medvrstičnega ali pa včasih ne tako zelo medvrstičnega posmehovanja vojakom, članom sindikata. Saj sindikat ni samostoječ, sindikat so njegovi člani. In njegovi člani so podali prijave zoper malverzacije, ki se jim dogajajo, pa jih je sistem kadrovske korupcije v vojski zavrnil in pometel pod preprogo. In člani sindikata so tisti, ki so tudi spregovorili in prenesli naprej informacijo, kako neposredno SDS in NSi poskušata politizirati vojsko. Zato je vse, kar leti name kot predlagatelja današnje seje ali pa kar se poskuša maskirati v nekaj, namenjeno zgolj sindikatu, v resnici namenjeno običajnim vojakom, ki jih ta sindikat zastopa. In se jim posmehuje, se jih žali, se jih zlorablja. Še bolj perverzno pa je, da je marsikateri med njimi v stiski zaradi režima kadrovske korupcije, ki se na njega znotraj vojske spravlja. Žalite vojake, na katere se tako zelo radi sklicujete. </font><br/>
<br/>
<font size="4">	</font><b><font size="4">PREDSEDNIK SAMO BEVK: </font></b><font size="4">Gremo naprej z razpravo. Besedo ima poslanec Andrej Černigoj, pripravi naj se poslanec Franc Jurša.</font><br/>
<br/>
<font size="4">	</font><b><font size="4">ANDREJ ČERNIGOJ (PS NSi): </font></b><font size="4">Spoštovani gospod predsedujoči, najlepša hvala za besedo.</font><br/>
<font size="4">	Še enkrat pozdravljam vse prisotne, kolegice in kolege!</font><br/>
<font size="4">	Moram reči, da mi je zadnja razprava kar malček dvignila, bom rekel, krvni pritisk v krvnem obtoku, ampak se bom poskušal zadrževati, da ne bom stopical po istih stopinjah predlagatelja. Moram povedati nekaj zadev. Še enkrat bom ponovil, da v svojih razpravah v Državnem zboru, v tej cenjeni instituciji, kot izven zidov te cenjene ustanove in tudi na socialnih omrežjih upoštevam visoka etična načela, zapisana v etičnem kodeksu, ki je bil sprejet malo več kot osem mesecev nazaj, in moram reči, da sem si ga temeljito prebral</font><br/>
<br/>
<b><font size="4">30. TRAK: (DAG) – 19.00</font></b><br/>
<br/>
<b><font size="4">	</font></b><font size="4">(nadaljevanje) in ga upoštevam na vsakem koraku. </font><br/>
<font size="4">	Zdaj pa k sami razpravi, če mi dovolite. Jaz sem bil zelo vesel klica gospoda predsednika Odbora za obrambo in poslanca Socialnih demokratov, ki ga izredno cenim, tudi kot kolega primorskega poslanca, kajne, ki smo del Primorskega kluba. In sem bil zelo vesel povabila, da predstavimo delo Odbora za obrambo slušateljem 25. generacije Višještabnega tečaja, ki se je zgodil v telovadnici vojašnice Edvarda Peperka. In moram reči, da sem bil prvič v tej vojašnici kot poslanec. Čeprav, kot je že kolega prej rekel, vse odkar sem poslanec, se redno udeležujem vseh povabil Slovenske vojske, vseh vabil, in moram reči, da je kar nekaj cenjenih kolegov v tej dvorani bilo z nami. Ampak, a veste, moram pa nekaj reči, cenjenega kolega, predlagatelja, ni bilo niti enkrat. Niti enkrat ga nisem videl. Ampak pustimo, to ni današnja tema, gremo naprej. V elektronskem sporočilu, ki mi ga je poslal sekretar Odbora za obrambo, gospod Peter Bahčič, 13. januarja 2021, je bilo: »Slušatelji so zaprosili za kratko, 15-minutno predstavitev dela Odbora za obrambo, s poudarkom na najpomembnejših dosežkih v razpravah odbora v zadnjem letu ter o ključnih izzivih, s katerimi se sooča odbor pri razumevanju in sooblikovanju nacionalno-varnostne in posebej obrambne politike (zelo aktualna je, na primer, problematika pomena modernizacije Slovenske vojske skozi politično še vedno… / nerazumljivo/ Zakon o zagotavljanju sredstev za investicije v Slovenski vojski in pomen stabilnosti financiranja delovanja Slovenske vojske). Naj povem, da je bila moja razprava zelo kratka, ker sem bil časovno zelo omejen, imel sem približno 10-minutno razpravo, predstavitev odbora. Naj vam pokažem, dobil sem tudi scenarij. Gospod kolega, boste pogledali? Si boste pogledali? Ja, verjamem, da ni zanimivo, verjamem. Scenarij, ki sem se ga tudi v kratkem držal. Ker je pa še nekaj časa ostalo, sem se dal slušateljem, ki jih je bilo 32, dal na razpolago za razna vprašanja, na katera sem jih z veseljem tudi odgovoril. In verjamem, da sem pri tem branil dobro ime Odbora za obrambo – branil dobro ime Odbora za obrambo. Po mojem vedenju nisem kršil nobenega 37. člena Zakona o obrambi in sam sem kot podpredsednik Odbora za obrambo ter poslanec Državnega zbora delal v dobrobit te cenjene institucije. Jaz upam zdaj, gospod Bandelli, da sem vam odgovoril na vprašanje, kajne. Gremo naprej. V svojem nagovoru sem se dotaknil na začetku, kakor je bilo tudi v scenariju, zakonskih aktov na področju Slovenske vojske, Zakona o zagotavljanju sredstev investicij in Zakona o obrambi. </font><br/>
<font size="4">	Zdaj bi pa šel k samemu gradivu, če mi dovolite. Grem po vrsti, mogoče ne v pravem vrstnem redu, ampak… Prvič, v pismu Sindikata vojske, obrambe in zaščite preberemo (citiram): »Zaskrbljujoče je ravnanje najvišjih predstavnikov Vlade Republike Slovenije tudi iz razlogov, da so politični shod oziroma strankarsko delovanje in propagando v vojaških objektih v okviru vojaške službe organizirali in izvedli kljub strogim omejitvam za preprečevanje širjenja nalezljive bolezni, ki jih opredeljuje NIJZ oziroma kar Vlada sama.« Ampak zdaj najbolj pomembno: »Omejitve za preprečevanje širjenja nalezljivih bolezni so kršene v zvezi s številnimi aktivnostmi v okviru Centra vojaških šol.« In to »omejitve za preprečevanje širjenja nalezljivih bolezni so kršene v zvezi s številnimi aktivnostmi v okviru Centra vojaških šol«. Drage kolegice in kolega, sami smo iz slik videli, da so na izobraževanju bila spoštovana vsa </font><br/>
<br/>
<b><font size="4">31. TRAK: (DAG) – 19.05</font></b><br/>
<br/>
<b><font size="4">	</font></b><font size="4">(nadaljevanje) NIJZ navodila. Jaz sem se tega striktno držal, striktno držal! Tu že zasledimo en dvom v tem poročilu. Veste, se opravičujem za malček visok ton, ampak me nekatera navajanja malček pogrejejo, veste. Ampak tako je pri Primorcih, veste, ne vzeti za škodoželjno, mi smo take bojne narave. Zdaj pa mene zanima – samo sekundo, sem si tule zapisal -, ali ste se kot sindikat – tu ni bilo nobenih kršitev -, ali ste se kot sindikat v tem delovanju, vsem vašem delovanju v teh covid razmerah zmeraj držali NIJZ. / oglašanje v ozadju: »Smo.«/ Ne vem, ne vem. Ne vem, ne vem. </font><br/>
<font size="4">	Druga zadeva. Glejte, če sem jaz kot Andrej Černigoj, podpredsednik Odbora za obrambo, omenjen. Jaz živim v nekem normalnem svetu, jaz bi pričakoval, da bi mogoče dobil kakšno vprašanje s strani Sindikata vojske, obrambe in zaščite, kot vprašanje. Ali sem ga jaz dobil? Jaz še zdaj gledam po mailih – nobenega vprašanja. Jaz se niti zagovarjati ne morem – nobenega vprašanja. Mene zanima, gospod predsednik, ali je Odbor za obrambo dobil kakšno vprašanje, ki je bilo potem posredovano meni? Jaz se ne spomnim. Glejte, mi se imamo v Državnem zboru, da smo med sabo kolegice in kolegi, kajne. Gospoda Kordiša vsak dan srečam v dvorani. Ali me je ljubeznivo kdaj vprašal, »Andrej… »? Tega ni bilo. Ali mi je kakšno elektronsko sporočilo poslal? Tega ni bilo. Zdaj jaz tu poslušam predlagatelje, da je dialog, da so predstavniki ne vem koga. Kakšen dialog?! Glejte, tule imamo v samem sklicu eno pismo sindikata, pri čemer sem že povedal, da par točk ne drži, pa imamo dva članka. Ali se vam zdi to resno? Ali je to dostojno te hiše? Državljanke in državljani, odgovorite si sami. Danes govorimo, predlagatelj govori o korupciji, o… Jaz ene točke ne vidim, o čem. Mene res zelo skrbijo te trditve. Moram reči, da sem razočaran. A veste, mi v današnjem času lahko osebo napademo, brez da bi ji dali možnost zagovora. Mi lahko… Prav imajo, ko nekateri rečejo, papir prenese vse, prav. A veste, mislim, to me je tako pogrelo, tako pogrelo! Jaz v svojem življenju in kjerkoli nastopam zmeraj upoštevam vsa načela in zmeraj upoštevam demokratični dialog. Zdaj mi pa povejte, ali je bil tu dialog? Tu imamo enostranski pamflet, ki obtožuje, še zdaj ne vem prav točno kaj. A veste, jaz sem tu podpredsednik Odbora za obrambo, jaz tu nisem na sodišču. Tega se moramo zavedati, da smo v Državnem zboru enakovredni. Enakovredni! Tako. </font><br/>
<font size="4">	Glejte, vem, da bom zdaj izzval silno repliko, ki bo trajala natanko tri minute, ampak bom rekel še naslednje. Nik Prebil - ga ni tukaj, zato se bom tega komentarja vzdržal, ker jaz delujem po gentlemanskih pravilih in mu bom to osebno povedal. Ampak, če sem jaz uspel zamajati dve točki tega poročila, kdo mi lahko pravi,</font><br/>
<br/>
<b><font size="4">32. TRAK: (DAG) – 19.10</font></b><br/>
<br/>
<b><font size="4">	</font></b><font size="4">(nadaljevanje) da ni vse drugo, verodostojnost je tu zelo kontaminirana. Glejte, sistem v Slovenski vojski je zelo eksakten, sistematičen, če želite. Vsako pritožbo se zabeleži in obravnava s strani pristojnih organov. In kaj mene tu skrbi, ker se je zdaj to že drugič zgodilo na nujnih sejah – o tej problematiki ni v Slovenski vojski niti na Ministrstvu za infrastrukturo noben odbor ali pododbor v Slovenski vojski te zadeve obravnaval, kaj šele razsodil. Ampak mi v Državnem zboru že o tem razpravljamo. Mene to skrbi, da ni to celo, recimo, napad na kakšno institucijo. Ker, glejte, jaz sem bil zelo zaskrbljen, ko je predlagatelj – in to zelo obsojam, vsi, državljanke in državljani, so videli napad na predsednika odbora. Jaz sem to dojemal kot grožnjo. In ker sem podpredsednik, sem, ker je bil napad na predsednika, dojemal, da je napad tudi name - insinuacija o sodelovanju z neko drugo stranko. Ma, mi smo zašli! Nam res ni pomoči. </font><br/>
<font size="4">	In, glejte, še za konec bom rekel. Človek, ki ima probleme s kodeksom oblačenja, stranka, ki je proti Slovenski vojski, ki je proti Natu in danes proti vsemu, kar se tu pogovarjamo - uh, zelo težko bom podprl te sklepe, ki jih predlagajo. Zato bom podprl dva sklepa, ki ju predlagata Poslanska skupina Slovenske demokratske stranke in Poslanska skupina Stranke modernega centra ter Nova Slovenija – Krščanski demokrati. </font><br/>
<font size="4">	Gospod predsednik, naj mi bo oproščeno, ker sem povzdignil glas, moja narava ni taka. Te obtožbe, ki so zapisane na papirju, me niso iritirale, iritiral me je nastop nekaterih v tej dvorani. Hvala za besedo. </font><br/>
<br/>
<font size="4">	</font><b><font size="4">PREDSEDNIK SAMO BEVK: </font></b><font size="4">Hvala lepa tudi vam, kolega Černigoj.</font><br/>
<font size="4">	Se javljate za besedo ali za repliko? Ja, razprava, predlagatelj, kolega Miha Kordiš, izvolite. </font><br/>
<br/>
<font size="4">	</font><b><font size="4">MIHA KORDIŠ (PS Levica): </font></b><font size="4">Na današnji seji obravnavamo povezavo dveh temeljnih problemov v Slovenski vojski – poskuse politizacije, ki se vršijo s strani vladajoče oblasti, in kadrovske korupcije, pri kateri na veliko sodelujejo zlasti določeni privilegiranci z visokimi čini. Seja se odvija na podlagi dopisa, ki ga je poslal sindikat, ki zastopa vojake v Slovenski vojski in ki je opozoril na prakse kadrovske korupcije, sočasno, ko je opozoril tudi na poskuse politizacije na čelu z Alešem Hojsom. In kako se odzivajo danes zastopniki koalicije in predstavniki Vlade – z diskreditacijo. Že celo popoldne ne poslušamo drugega kot diskreditacijo, nekaj, kar je usmerjeno namen, in nekaj, kar je usmerjeno na sindikat. Diskreditacija, ki leti na sindikat, lahko leti samo na njegove člane. Vladni in koalicijski pravijo, zelo radi imajo Slovensko vojsko, da jo spoštujejo in da smo v Levici proti Slovenski vojski. Veste, kako imate vi radi Slovensko vojsko, kako jo spoštujete – zelo takrat, ko je treba kupovati orožje, dajati denar tujim vojaško-industrijskim kompleksom in najbrž izstavljati provizije v tem procesu. Takrat, ko se pogovarjamo o pravicah delavcev kot o pravicah običajnih vojakov, takrat je pa kar naenkrat potrebna diskreditacija njihovih zastopnikov, da so neresni, da si izmišljujejo, da so pavšalni. Pa čeprav imamo celo kopico pritožb, pa še ta kopica se je nabrala šele takrat, ko so si običajni vojaki sploh upali spregovoriti v sistemu pokornosti in subordinacije, da jih njihovi nadrejeni </font><br/>
<br/>
<b><font size="4">33. TRAK: (DAG) – 19.15</font></b><br/>
<br/>
<b><font size="4">	</font></b><font size="4">(nadaljevanje) maltretirajo. In predstavnike vojakov in delavcev diskreditirati, tako kot smo ravnokar slišali, češ, navodila NIJZ, koliko se jih pa vi držite, koliko se jih pa ne…  To prihaja od predstavnika koalicije, ki serijsko krši svoje lastne zakone oziroma svoje lastne uredbe. Kaj lahko porečemo o držanju proticovidnih ukrepov na račun Aleše Hojsa, Milana Kreka, Zdravka Počivalška, Kustec Lipicer? Pri tem, da…</font><br/>
<br/>
<font size="4">	</font><b><font size="4">PREDSEDNIK SAMO BEVK: </font></b><font size="4">To ni točka dnevnega reda, kolega Kordiš, prosim…</font><br/>
<br/>
<font size="4">	</font><b><font size="4">MIHA KORDIŠ (PS Levica): </font></b><font size="4">… da je izobraževanje… </font><br/>
<br/>
<font size="4">	</font><b><font size="4">PREDSEDNIK SAMO BEVK: </font></b><font size="4">Prosim lepo! </font><br/>
<br/>
<font size="4">	</font><b><font size="4">MIHA KORDIŠ (PS Levica): </font></b><font size="4">… izobraževanje se zgodilo v času, ko se nikjer drugje v državi ni odvijalo. Zakaj se odvija izobraževanje za častnike takrat, ko so zaprte osnovne šole, zaprte so srednje šole, zaprte so celo fakultete? Morda je pa odgovor ravno v nastopu predstavnikov Vlade in koalicije na tem izobraževanju, ki so tam predavali o tem, kako je Janez Janša najboljša izbira, kako je treba brati zbrana dela Mateja Tonina, kako je treba Vlado Republike Slovenije braniti, kot da je vojska podaljšek Janeza Janše in ne aparat za obrambo dveh milijonov državljank in državljanov Republike Slovenije. Mislim, da te specifične razmere lahko beremo kot izrazito namerne. In to, kar se je zgodilo, poskus politizacije, se ni zgodilo ponesreči. Zakaj je pa tako težko znotraj vojske uspeti s kakršnokoli pritožbo, pa sploh priti do tega s strani običajnih pripadnikov, vojakinj in vojakov v Slovenski vojski, je, da se vse pometa pod preprogo in tiste, ki so preveč glasni, se pa sankcionira. To je ta sistem kadrovske korupcije, o katerem govorim. Njegovo ključno orodje pa je, da se znotraj vojske vse dela na ukaze. In potem imaš tudi notranje preiskovalne organe, ki delajo po isti vertikali ukazov. In imaš sodnika, imaš preiskovalca, imaš osumljenca, ki so medsebojno prijatelji in/ali povezani še po komandni vertikali. In seveda se nikamor ne pride s kakršnimkoli raziskovanjem v primeru, kot je, na primer, to, da morajo na ukaz pripadniki igrati nogomet na ledu, pri tem se pa nekdo hudo poškoduje in postane invalid. Zakaj je bil tak ukaz potreben - ni bil, čista objestnost nekoga na vodilnem položaju. Se ga bo sankcioniralo. Prej se ga bo zaščitilo, kot smo videli na primeru napotitve dokazano okuženega vojaka s covidom-19 v tujino, konkretno na Kosovo. </font><br/>
<font size="4">	In še zaključek, da po uradni dolžnosti, kolikor kot poslanec to moram, opravljam sicer komunikacijo s predstavniki, ki jih vidim kot advokate kriminalnih združb, držim pa to komunikacijo na minimumu. </font><br/>
<br/>
<font size="4">	</font><b><font size="4">PREDSEDNIK SAMO BEVK: </font></b><font size="4">Gremo naprej z razpravo. Na vrsti je poslanec Franc Jurša, pripravi naj se poslanec Boštjan Koražija. Izvolite, kolega Jurša.</font><br/>
<br/>
<font size="4">	</font><b><font size="4">FRANC JURŠA (PS DeSUS): </font></b><font size="4">Predsednik, hvala za besedo.</font><br/>
<font size="4">	Lepo pozdravljam vse kolegice in kolege, prav tako tudi predstavnike ministrstva in predstavnike sindikata!</font><br/>
<font size="4">	Mi se vsi skupaj verjetno zavedamo, da Odbor za obrambo Državnega zbora Republike Slovenije ima nadzorno funkcijo in, seveda, nič ni narobe, da to tematiko tudi obravnavamo. Ampak za obravnavo v Državnem zboru dostikrat nimamo utemeljenih obrazložitev. In tudi tokrat ocenjujem, da ta dva medija, ki sta določene stvari objavila, ravno nista tista medija, ki bi jima jaz dal posebno težo oziroma bi jima predvsem verjel. Predsednik, vi ste v začetku dobro obrazložili, celo bom rekel, da ste izkoristili svojo razpravo, da obrazložite dejansko, na kakšen način ste dobili vabilo in kako ste ga predali potem podpredsedniku našega odbora. Dobro in prav je, da ste tudi to povedali. In dobro in prav je, da povemo tudi tisti, ki se na nek način v Državnem zboru že leta ukvarjamo z obrambo, nekateri smo pač v tem Odboru za obrambo že kar eno </font><br/>
<font size="4">	</font><br/>
<b><font size="4">34. TRAK: (DAG) – 19.20</font></b><br/>
<br/>
<b><font size="4">	</font></b><font size="4">(nadaljevanje) desetletje. Obiskujemo pa vedno, kot je bilo tudi v razpravi poudarjeno, enote, poveljstva, institucije obrambe na terenu, da se spoznavamo z vsemi pozitivnimi in tudi negativnimi zadevami, ki tarejo Slovensko vojsko. Seveda, jaz bi si večkrat želel na malo drugačen način organiziranja tega obiska, mogoče tudi takega, ki ne bi temeljil na osnovi znanega dogodka, ampak neznanega dogodka in na neznanem kraju. </font><br/>
<font size="4">	Moram priznati, da me skrbi, da mi o neki zadevi razpravljamo danes tukaj, pa ni predstavnikov sindikata. Sindikalisti, ki so, pa se niti ne oglašajo. In zdaj, seveda, kako si ustvariti neko konkretno mnenje na osnovi predlagatelja, ki je to temo predlagal, si jaz, moram priznati, zelo težko razlagam to stvar in tudi zelo težko verjamem zadevam. </font><br/>
<font size="4">	No, zdaj pa nekaj okrog tega, kako bi se mogoče pa bilo dobro te zadeve lotiti, da bi prišli mi danes do nekega konkretnega zaključka. Jaz bi vseeno, predsednik, pa ne bom učil, ker ni to moj interes, da bi učil, ampak vseeno mislim, da bi mogoče bilo dobro, da se ti dve strani mogoče tudi pred predsednikom odbora pa še kom v odboru soočita, da pridemo do nekega konkretnejšega podatka, neke konkretnejše informacije, in bi potem šli na tovrstno sejo, ki jo imamo danes. Ampak, nič narobe, tudi to je na nek način v redu, če bomo seveda iz tega naredili neke pametne zaključke, sklepe. </font><br/>
<font size="4">	Če drži navedba sindikata, pri čemer pa na nek način v njo tudi dvomim, je zadeva zaskrbljujoča. Pri celotni stvari že tolikokrat danes omenjenega 37. člena in 50. člena Zakona o obrambi je to dejansko treba spoštovati. Zdaj, ali je to bilo zlorabljeno, pa na osnovi te razprave in pogostega javljanja predlagatelja ne morem zaključiti, da je to točno tako. Obtožbe predlagatelja predvsem, pa tudi še koga drugega, naj bodo čim bolj konkretne, da vemo, za koga gre. Ker jaz lahko natolcujem, govorim ne vem o čem, a ne podkrepim nobene zadeve, potem je težko zaključiti, kaj je pravzaprav resnica. In na tak način bi morali funkcionirati, s konkretnimi predlogi, ne pa da govorimo o vsem in vsakem, o konkretni zadevi, o kateri bi se potem lahko oblikovali tudi zaključki. </font><br/>
<font size="4">	Veste, kaj bom z veseljem povedal danes tukaj – leta 1991 je v Sloveniji zmagalo ljudstvo, teritorialna obramba, policija, druge enote in seveda poveljstva, štabi, kakor hočete, struktur zaščite in reševanja, in na to moramo biti zelo ponosni. In naslednica tega je tudi Slovenska vojska. In tudi na Slovensko vojsko moramo biti posebej ponosni. Imamo majhno imamo profesionalno in na nek način moramo skrbeti za njo. Jaz sem strahovito vesel, da v času našega vodenja, Desusa, obrambnega ministra, ki ni bilo samo eno leto, je bilo kar nekaj časa, se nismo ukvarjali s takimi težavami, smo pa imeli neke druge težave, o katerih pa danes ne bom govoril, ker bi me predsednik lahko opozoril in rekel, »veš kaj, to pa ni tema današnje razprave«. Ampak, predsednik, zažugali so vam - če ne počnete tako, kot oni govorijo, potem niste kul. </font><br/>
<font size="4">	Hvala.</font><br/>
<br/>
<font size="4">	</font><b><font size="4">PREDSEDNIK SAMO BEVK: </font></b><font size="4">Hvala lepa tudi vam.</font><br/>
<font size="4">	Besedo ima predstavnik ministrstva, državni sekretar Uroš Lampret. Izvolite. </font><br/>
<br/>
<font size="4">	</font><b><font size="4">UROŠ LAMPRET: </font></b><font size="4">Hvala, predsedujoči. </font><br/>
<font size="4">	Zelo kratko, glede na izvajanje spoštovanega poslanca Jurše, bi dodal samo dve stvari, ki sem se ju v uvodu že dotaknil. Uvod je bil malo širši, </font><br/>
<br/>
<b><font size="4">35. TRAK: (ŠZ) – 19.25</font></b><br/>
<br/>
<font size="4">	(nadaljevanje) zato ker smo v sklicu dobili sklic predlagatelja, potem dopis sindikata in pa tudi časopisne članke in vse to navedeno smo poskušali tudi odgovori. Glede dialoga s sindikati, ki ga omenja spoštovani poslanec, mislim da to ni ne mesto, ne način, da Ministrstvo za obrambo komentira / nerazumljivo/ sindikatov. Zakaj? Iz vrst določb teh pogodb, ki jih mi imamo z vsemi reprezentativnimi sindikati je razvidno vsebinsko področje delovanja sindikatov, ki je socialno in delovnopravno področje varstva ter izvajanja pravic delavcev oziroma zadeve, ki vplivajo na socialno ekonomski položaj, pravice ter obveznosti in odgovornosti delavcev iz delavnega razmerja in prvenstveno tudi okvirji iz 100.b člena Zakona o obrambi. Med drugim, da sindikat ne more dajati mnenja k formacijam in organizaciji Slovenske vojske, njeni opremljenosti, delovanju, pripravljenosti, uporabi in drugo. Pa še dovolite mi še en citat: »Predhodno se vsa sporna vprašanja obravnavajo in poskušajo reševati preko sindikalnih zaupnikov, ki so na plačilni listi Ministrstva za obrambo oziroma pooblaščenih oseb sindikata, ki polni delovni čas, namesto svojega dela opravljajo samo sindikalno delo in pristojnih poveljnikov oziroma vodij notranje organizacijskih enot ministrstva. Kjer rešitev ne bi bila dosežena oziroma ni dosežena, se zadeva obravnava preko ministra oziroma od njega pooblaščene osebe, ter predstavniku sindikata ali preko komisije za pomiritev.« Danes ni ne mesto, ne prostor za to razpravo.</font><br/>
<font size="4">	Najlepša hvala.</font><br/>
<br/>
<font size="4">	</font><b><font size="4">PREDSEDNIK SAMO BEVK:</font></b><font size="4"> Hvala lepa tudi vam. </font><br/>
<font size="4">	Besedo ima predlagatelj, kolega Kordiš. Izvolite. </font><br/>
<br/>
<font size="4">	</font><b><font size="4">MIHA KORDIŠ (PS Levica):</font></b><font size="4"> Samo na ta ponavljajoči light motiv, češ kako je potrebno stvari reševati v dialogu in da socialni dialog poteka, to omembo najdemo tudi v sklepih, ki so jih predložile koalicijske poslanske skupine, povejmo naslednje. Sindikat je popolnoma pristojen in poklican, da govori o delovnih razmerah vojakov, saj natančno zato sindikat imamo. Iz tega vidika je recimo nastopil tudi na temo zadnje spremembe Zakona o obrambi, ki je rešil status vojakov po 45. letu tako, da ga ni rešil, dodal je samo dodatna krila kadrovski korupciji visokih činov v vojski in ta Zakon o obrambi v zadnjih spremembah nekaj mesecev nazaj ni bil sprejet v nikakršnem socialnem dialogu. Sindikati so bili kompletno od njega in v celoti odrezani. Ministrstvo se o tem njimi sploh ni hotelo pogovarjati. Na vrat na nos na juriš je stiščalo zakon skozi državnozborsko proceduro in temu bi danes radi nadeli lovrolo dialoga. Zmeraj naj se delavci, v tem primeru običajni vojaki pogovarjajo v dialogu, svoj položaj naj rešujejo v dialogu, a hudirja, ko jih nihče nikoli ne sliši, ko to poizkušajo. Zato pa imamo take seje, kot je današnja.</font><br/>
<br/>
<font size="4">	</font><b><font size="4">PREDSEDNIK SAMO BEVK:</font></b><font size="4"> Na vrsti za razpravo je poslanec Boštjan Koražija, potem pa so zaprosili za besedo oziroma je zaprosila za besedo še predsednica sindikata Mileva Štrukelj, potem pa nimam več nobenega prijavljenega. Tako, da kolega Koražija izvolite, beseda je vaša.</font><br/>
<br/>
<font size="4">	</font><b><font size="4">BOŠTJAN KORAŽIJA (PS Levica):</font></b><font size="4"> Spoštovani predsednik, najlepša hvala za besedo.</font><br/>
<font size="4">	Pa tudi se bom kar navezal na tole vašo zadnjo izjavo, da se bo tudi gospa Mileva oglasila k besedi, ker to mislim da bi tudi že bil čas že prej, da bi dali možnost obema predstavnikoma sindikata, da povesta tudi nekaj v zagovor sindikata. Kar je mene osebno najbolj zmotilo to, da ste vsi govorili s pozicije moči. Glejte, sindikat je v tem primeru šibkejša stran. In glej, dejstvo je, ne verjamem, da bi sindikat spisal kar nekaj, tri strani nekih stvari, ki so jih slišali oziroma videli ali kakorkoli doživeli in poslal naprej. Tako, da diskreditirati kar na tem oziroma tudi na teh izjavah predstavnike sindikatov oziroma tudi sindikat kot tak sam, bom rekel je neokusno, ker glejte, mi smo tu v opoziciji in večini smo poslanci in dejansko govorimo o sindikatu, ki je v podrejenem položaju. Govorimo tudi o vojakih, ki dobijo slabe plače in tudi niso tako zaščiteni, kot ste žal oziroma bom rekel, želel bi si, da bi bilo več enakopravnosti glede teh činov oziroma tudi statusa vojakov, ker vem, sam sem bil v vojski, ker prej je gospod poslanec iz SDS-a govoril, da nimamo v Levici pojma o vojski. Jaz vam povem o vojski in to kar precej. </font><br/>
<br/>
<b><font size="4">36. TRAK: (ŠZ) – 19.30</font></b><br/>
<br/>
<font size="4">	(nadaljevanje) Tako da bi si želel, da bi bilo več te enakovrednosti tudi med, se pravi čini oziroma med višjimi čini, pa med nižjimi čini, kjer pač vojaki so. Zdaj, kar se tiče teh sklepov, ki jih je koalicija tudi danes dala na mizo. Glejte, ta drugi sklep je sploh, ne samo da je nerazumljiv, ampak dejansko norčevanje iz sindikata. Odbor za obrambo ugotavlja, da se socialni dialog sindikati v Ministrstvu za obrambo poteka zakonsko določenih okvirjih in da se domnevno nepravilnosti na kateri bo zdaj sindikat vojske, obrambe in zaščite redno obravnaval iz strani pristojnih organov. Prej ste slišali, da se ne, da niti socialni dialog ne poteka tako kot bi moral, pa tudi neke stvari so se zapletle oziroma se ne rešujejo tako, kot bi se morali. In tudi zaradi tega imamo danes tukaj odbor, da te zadeve poskušamo pomagati, reševati oziroma tudi biti, kot neke vrste arbitri. To da ste večji del vsi poslanci koalicije razpravljali s pozicije moči, vam bom kar direktno rekel, ne počnite tega. Kakorkoli se poskušajte vživeti v neke situacijske stvari, pa če je kul ali ni kul, kot pravi gospod Jurša, tudi za gospoda Juršo bom nekaj rekel, tudi ni kul svojega predsednika, bom rekel izdati. Tudi to ni kul. / oglašanje iz dvorane/ No pač povem, ker ste se prej pohecali iz KUL-a. No, v redu. Glejte, kakorkoli, dajmo besedo tudi predstavnikom sindikata, da poveste tudi še z njihove strani stvari, ki še niso bile pojasnjene. </font><br/>
<font size="4">Je pa tudi ena stvar, ki ste jo prej vsi opozarjali, da ne vemo o komu oziroma o čem govorimo. Vemo o kom govorimo, tudi oseba, gospa tukaj z nami, tudi gospod Černigoj je bil tukaj z nami. Noben ni problematiziral tega, da se je zgodilo to izobraževanje. Kar pa jaz osebno problematiziram kot poslanec Levice oziroma tudi kot na splošno poslanec Državnega zbora pa je to, da se to izobraževanje kakorkoli zgodilo v tem času največje covid epidemije oziroma ko smo imeli tudi zelo grozne številke in je ogromno sestankov oziroma tudi teh izobraževanj potekalo preko ZOOM-a. To pa bom rekel, vam dajem tudi malo v poduk, jaz mislim da bi lahko tudi mi tukaj bili tisti, ki bi morali biti za vzgled in bi rekli, žal, se ne moremo udeležiti tega, bom rekel tega izobraževanja, glih zaradi tega, da ne bi okužili dejansko vojakov, ki so obrambne sile Slovenije. In v takem primeru, ko govorimo o tako kočljivi skupini, bom kar rekel delavcev Slovenske vojske, in dejansko nas res ščitijo, ki nas varujejo, bi morali biti še bolj pazljivi oziroma še tudi dodatno paziti, da ne pride do okužb in da ostanejo v tistem mehurčku, o katerem je tudi gospod prej z sindikata razlagal. Tako, da jaz mislim tudi s tega stališča moramo pokazati neko, bom rekel tudi nek vzor, neko vzorno vedenje glede te epidemije in še enkrat prosim, dajte besedo še sindikatu in da povejo še tudi z njihove strani kaj je v resnici se dogajalo oziroma tudi glede pritožb, če so bile vložene oziroma o imenih in priimkih pa mislim, da tako ali tako ne smejo govoriti na tem odboru, dokler niso postopki izvršeni oziroma dokler ne stečejo. </font><br/>
<font size="4">	Hvala.</font><br/>
<br/>
<font size="4">	</font><b><font size="4">PREDSEDNIK SAMO BEVK:</font></b><font size="4"> Hvala lepa tudi vam. </font><br/>
<font size="4">	Mislim, da ima kolega Jurša repliko. Tri minute imate na razpolago.</font><br/>
<br/>
<font size="4">	</font><b><font size="4">FRANC JURŠA (PS DeSUS):</font></b><font size="4"> Ne rabim treh minut, ker lahko kolegu takoj odgovorim. Ali je mogoče bil ob kabini tam, kjer sem jaz glasoval ali je mogoče imel kamero v kabini ali na kakšnih osnovah lahko govori, kaj sem jaz storil. To bi želel slišati od njega. </font><br/>
<br/>
<font size="4">	</font><b><font size="4">PREDSEDNIK SAMO BEVK:</font></b><font size="4"> Če se bo javil za besedo bo lahko povedal, ampak ni na vrsti še. Sedaj pa predstavnik ministrstva, državni sekretar, gospod Lampret. Izvolite.</font><br/>
<br/>
<font size="4">	</font><b><font size="4">UROŠ LAMPRET:</font></b><font size="4"> Hvala, predsedujoči. Kot sem rekel že v uvodu, višje štabni tečaj je bil izvajan v skladu z vsemi predpisi in s predpisi NIJZ-ja. Res je, da odlok, o katerem govorimo danes ima tudi izjeme, v četrti točki 1. člena govori, da se ta odlok ne uporablja za dejavnosti, ki se izvajajo za zagotavljanje izvajanja nalog države. To je ta izjema. Pa še nekaj bi povedal. Tudi ta tečaj je bil prilagojen ravno zaradi prilagajanje tega tečaja je bil organiziran v vojašnici Edvarda Peperka. To je prva prilagoditev. Druga prilagoditev, vse zadeve, ki so bile lahko izvedene oziroma prilagojene, so bile temu tudi tako. 50 % tega časa je bilo delo od doma oziroma izobraževanje </font><br/>
<br/>
<b><font size="4">37. TRAK: (ŠZ) – 19.35</font></b><br/>
<br/>
<font size="4">	(nadaljevanje) na daljavo. Se pravi to izobraževanje je nujno za vzpostavljanje pripravljenosti Slovenske vojske, za izvajanje zakonsko določenih nalog, zato je tudi izjema tega odloka in tudi to izvajanje je bilo prilagojeno.</font><br/>
<font size="4">	Najlepša hvala, predsedujoči.</font><br/>
<br/>
<font size="4">	</font><b><font size="4">PREDSEDNIK SAMO BEVK:</font></b><font size="4"> Hvala lepa, tudi vam.</font><br/>
<font size="4">	Sedaj pa ima besedo predsednica sindikata, gospa Mileva Štukelj, ki se ji tudi opravičujem za prejšnji lapsus, potem pa naj se pripravi še poslanec Marijan Pojbič. Izvolite, gospa Štukelj.</font><br/>
<br/>
<font size="4">	</font><b><font size="4">MILEVA ŠTUKELJ:</font></b><font size="4"> Najlepša hvala.</font><br/>
<font size="4">	Jaz se nisem imela namena oglašati, ampak glede na celoten potek odbora, lahko rečem samo to, da ja, vi kot poslanci in sestavni del Odbora za obrambo imate neko svoje delo. Naše delo, sindikalno delo je pa, da poslušamo naše člane in jim, če pridejo z problemom, da jim verjamemo, ker mi nismo preiskovalni organ, da bi lahko preiskovali ali je to res ali ni, ampak verjamemo našim članom in potem, zdaj ali gremo direktno do ministra, če mislimo da je to ne vem, na podlagi tistih izvajanj pa dokumentov, ki jih predočijo člani, da je to kazensko, gremo pač do ministra, čeprav je bilo tudi s strani ministrstva rečeno, da ne želijo tega. Saj pravim, sam socialni dialog je, res je problem socialni dialog na Ministrstvu za obrambo. Imeli smo že različne politične opcije, vemo da se menjavajo ministri pri nas zelo na pogosto. Pa moram reči, da do sedaj smo imeli kar precej dela, včasih, ampak do sedaj nas tako izključili, kot so nas v tem času, resda so korona, pa tako naprej, razumemo, ampak vsaj en, kako bi rekla, če drugo ne, da se je minister sprejel v enem mesecu, ko je prevzel funkcijo, nas je sprejel vse sindikate in smo se malo pogovorili in tako naprej. V tem letu odkar je ta opcija, se pravi da je minister, mag. Tonin, tega sestanka nismo imeli. In mislim, da tako bom rekla, da je nekako spodobno, da nekdo, ki nastopi funkcijo, povabi te, ki smo v sistemu leta in leta, jaz sem že od leta 1993, tako da nas povabi in se nam predstavi oziroma se pogovorimo. </font><br/>
<font size="4">Ampak ni stvar v tem. Jaz sem samo hotela malo o tem. Zdaj, kar se tiče neposredno tega našega dopisa. To so nam posredovali naši člani, ne eden, več jih je opozorili na to. So nas poklicali, povedali kaj je bilo, s tem da moram reči še nekaj. Pripadniki, ki so bili v okviru štabnega šolanja, so v evalvaciji, se pravi v anketnih listih izvedbe in izobraževanje opozorili na očitno politično obravnavo delovanja predstavnikov vladnih strank, v okviru izobraževanja v Slovenski vojski. Še nikoli, do sedaj, </font><br/>
<br/>
<b><font size="4">38. TRAK: (ŠZ) – 19.40</font></b><br/>
<br/>
<font size="4">	(nadaljevanje) se pravi jaz sem od leta 1999 predstavnik sindikata, do zdaj še nikoli niso nobeni udeleženci šolanja, kjer so bili predstavniki oblasti na tej predstavitvi, niso opozorili na kakršnokoli politično delovanje. Zdaj se je pa to zgodilo. In na podlagi tega, kar so nam povedali naši člani, ker so nas opozorili takoj, ko je bilo končano, smo mi pripravili ta dopis. Smo premlevali dlje časa in to, tako da je bilo že v časopisih in tako naprej objavljeno. Res pa je nekaj. Moram pa reči tako, da ne glede na to katerakoli politična opcija bi bila na tem šolanju in bi govorila oziroma agitirala s svojo stranko, bi odreagirali enako, ne glede na to ali je to desna, leva, srednja, zelena, pisana, karkoli opcija, ni važno. Dejansko v Slovenski vojski tega ne sme biti. Nobene agitacije. Smo vsi politične, itak da smo, vsi smo politični, ampak javno agitirati na šolskem izobraževanju za določeno opcijo, ja saj lahko, jaz razumem da marsikdo reče, pač ta vlada je super. </font><br/>
<font size="4">Ja, okej, lahko rečejo. Ampak dejansko, če so določeni funkcionarji povabljeni na to, da predstavijo delo tistega, kar trenutno opravljajo kot funkcijo, lahko izpostavijo, povejo vse kaj delajo, kako se delajo, kje je, ampak dejansko do politične agitacije pa ne sme prihajati. Če hočemo obdržati vojsko nevtralno, kar se tega tiče. So posamezniki, ja, vemo prepoved je, naj bi dobivali kao tudi nek dodatek, ki je skrit, ne bom govorila o tem, dejansko je pa to, jaz dejansko pozivam Odbor za obrambo, da pove vsem funkcionarjem in da to ni dovoljeno. Ni dovoljeno. Pa če je, ne vem, dejansko ta odbor mora povedati, če deluje v dobro Slovenske vojske, mora povedati vsem, da politične agitacije v Slovenski vojski niso dovoljene. Niso. Zakaj pa nimamo mi nobenega, ki je bil udeležen na tem šolanju, o teh, ki nas je opozoril, niti ne bomo povedali nobenega imena, zaradi tega, ker bo enostavno tisti moment je njegove kariere v vojski konec. Zavedati se moramo, da mi imamo, ne vem jaz vam točno ne vem povedati, koliko zadev smo mi sprožili na sodiščih, koliko smo pisali kaj je, ampak dokler vojska sama sebe nadzoruje in dokler je znotraj, se pravi ovs </font><br/>
<br/>
<b><font size="4">39. TRAK: (ŠZ) – 19.45</font></b><br/>
<br/>
<font size="4">	(nadaljevanje) pa vojaška policija nadzira tole, tega nikoli ne bo prišlo do nobenih, pa do zdaj je tudi ni. Ali je bil kdo kdaj kateri obsojen? Ni bil. / oglašanje iz dvorane/ Ja, saj. Potem mi pa povejte en, kako bi rekla, obrazložitev. Res, da že leta nazaj. Zadeve nas, šlo se je za spolno nadlegovanje, spoštovani gospod poslanec jaz sem vas čisto mirno poslušala, prav? Šlo je in je bilo na sodišču, so zgubile. Punce so zgubile. Ko so pa odškodnino dale, so pa dobile na sodišču. In tukaj nekaj ne gre skupaj. Ampak dobro, pustimo to. Jaz res pozivam vas, kot Odbor za obrambo, da dejansko se na te politične agitacije, da enostavno poveste vsem, da to ni dovoljeno. Je sicer v zakonu že napisano, ampak da se jim enostavno pove, ni dovoljeno. Samo to. saj nič drugega ne rabimo. In v primeru, da bo spet katerakoli opcija, ki bo prišla na tole in da bo agitirala, bomo mi ravno tako napisali. Čeprav bojim se, da glede na izvajanje državnega sekretarja, da lahko pričakujemo v kratkem odpoved pogodbe. </font><br/>
<font size="4">	Najlepša hvala.</font><br/>
<br/>
<font size="4">	</font><b><font size="4">PREDSEDNIK SAMO BEVK:</font></b><font size="4"> Ja, hvala lepa. </font><br/>
<font size="4">	Zdaj jaz predlagam, da bi probali se približati začetku konca. In sicer imam še tri prijavljene poslance, člane odbora. Še prej pa je začel oziroma zaprosil za besedo državni sekretar, pa tudi predlagatelj. Lahko damo državnemu sekretarju besedo, potem pa predlagatelju in še trije poslanci. A je replika? Potem pa ima prednost Andrej Černigoj, poslanec ker bi rad repliciral predsedniki sindikata, Štukljevi. Izvolite. Tri minute imate na razpolago.</font><br/>
<font size="4">	</font><br/>
<font size="4">	</font><b><font size="4">ANDREJ ČERNIGOJ (PS NSi):</font></b><font size="4"> Spoštovani gospod predsedujoči, hvala za besedo. </font><br/>
<font size="4">	Jaz tukaj moram replicirati, ker prvič, sem bil narobe razumljen oziroma niti odgovorjen. Tako da razumem problem gospe predsednici sveta SVOS, težko smo iz njenega nagovora izluščili bistvo, ker po moje ga ni. Zdaj se bom pa osredotočil na kjer sem bil slabo razumljen. Gospa problematizira socialni dialog. Sindikat meni ni omogočil dialoga, kot podpredsedniku odbora, niti ni naslovil vprašanje še enkrat na Odbor za obrambo. Tako, da zelo težko kupim, da nekaj, kar meni ni bilo omogočeno da nekomu drugemu to opozarjaš. Potem bi pa opozoril še predsednik, bi vas opozoril na besede, kjer me je narobe razumela, ko je uporabila besedo agitacija, to kot dokončno dejstvo. Tukaj nismo na sodišču, da ugotavljamo. In tu so ustrezne inštitucije in tukaj bi res prosil, da opozorite sindikat, da o tej agitaciji, kot dokončno dejstvo. In samo za konec bi to rad uporabil. Gospa predsednica sveta SVOS je rekla, da so to mediji pisali, bom samo čarovnico povedal. 19., 20. januar predavanje, 4. februar pisno iz sindikata, nobenega medija. Mediji so o tem začeli pisati 12. februarja, 24ur in 12. februar Mladina in 12. februarja je prvič to obelodanila Levica na spletni strani. Naj povem samo še za zanimivost, 15. februar neuspešna nezaupnica. </font><br/>
<font size="4">	Hvala za besedo.</font><br/>
<br/>
<font size="4">	</font><b><font size="4">PREDSEDNIK SAMO BEVK:</font></b><font size="4"> Besedo ima najprej državni sekretar Uroš Lampret, potem pa predlagatelj, poslanec Miha Kordiš. Izvolite, gospod državni sekretar.</font><br/>
<br/>
<b><font size="4">40. TRAK: (ŠZ) – 19.50</font></b><br/>
<br/>
<font size="4">	</font><b><font size="4">UROŠ LAMPRET:</font></b><font size="4"> Hvala, predsedujoči. </font><br/>
<font size="4">	Bom res kratek, sam nekaj pojasnil. Zdaj kako je se v pretekle administracije, kako je bilo organizirano oziroma delovanje s sindikati se jaz ne bi spuščal. Bi pa eno drugo stvar povedal, kar predsednica tudi ve. Samo teden dni po tem, ko sem prevzel svojo funkcijo, pa sem v sistemu tudi že kar nekaj časa, sem jaz poklical po telefonu predsednico. Govorila sva en teden po tem, ko sem prevzel funkcijo, je bila zelo presenečena, je rekla da se ji to še ni zgodilo, tako da sem tudi rekel, da imamo vso voljo, da se ta socialni dialog nadaljuje, da sem jaz s strani ministra pooblaščen za ta socialni dialog in da ga bomo peljali tako, kot smo ga peljali tudi prej. V tem letu je resda zaradi covid situacije sestankov ni bilo, ker so bili prestavljeni na čas po epidemiji, je pa res, da se socialni dialog nanaša na strani poteka. Mi vsa gradiva pošiljamo, na vse dopisovanja z njihove strani se tudi redno odgovarja. To delajo iste strokovne službe, kot so to delale že vse do sedaj. Glede preiskovanja vojske vojski temu ni tako, ker vsi, kar poznajo sistem to tudi vedo. Obveščevalno-varnostna služba ministrstva ni Slovenska vojska, to so pooblaščene uradne osebe. V luči časa bi tukaj tudi zaključil.</font><br/>
<font size="4">	Hvala, predsedujoči.</font><br/>
<br/>
<font size="4">	</font><b><font size="4">PREDSEDNIK SAMO BEVK:</font></b><font size="4"> Ja, hvala lepa tudi vam.</font><br/>
<font size="4">	Torej v nadaljevanju ima besedo predlagatelj, poslanec Kordiš, potem pa sta na vrsti še dva razpravljavca, člana odbora Marijan Pojbič in Franci Kepa. Izvolite.</font><br/>
<br/>
<font size="4">	</font><b><font size="4">MIHA KORDIŠ (PS Levica):</font></b><font size="4"> Do sedaj nas niso še nikoli tako izključili. Tole so ravnokar povedali predstavniki sindikata in ne glede nato kako slabo luč na sindikalno organizirane vojake poskušajo predstavniki vlade in koalicije danes vreči, jaz bi veste sindikatom kar verjel. Glede na to, da je Nova Slovenija stranka, ki je nekaj let nazaj poskusila prepovedati vojakom organizacijo njihovih sindikatov, da se lahko postavijo za svoje pravice. Kaj si o socialnem dialogu in o običajnih vojakih misli, pa je pokazala tudi pri sprejemanju Zakona o obrambi, ki ga je izpeljala, čeprav se dotika direktno pogodb vojakov, vprašanje njihovega statusa po 45. letu, popolnoma mimo kakršnihkoli resnih sindikalnih pogovorov ali usklajevanj. Kar se tiče enega izmed dveh temeljnih razlogov zakaj danes ta seja poteka, torej krčeviti poskusi politizacije Slovenske vojske s strani, predvsem SDS-a in Nove Slovenije. Ponovno, kaj smo lahko slišali od predstavnikov sindikatov. Klical jih ni en vojak, klicalo jih je več vojakov in celo v anketah, kar se menda nikoli do sedaj še ni zgodilo, so na ta poskus politizacije, da naj se bere zbrane šolske spise Mateja Tonina, da je vlada nekaj, kar je potrebno varovati, da je Janez Janša najboljša izbira in tako naprej, da se skratka kaj karkoli podobnega še ni zgodilo. Potem se pa najdejo predstavniki oblasti na današnji seji, ki vehementno zamahnejo z roko in rečejo, kje pa so ti vojaki, zakaj pa ne sodelujejo na današnji seji. </font><br/>
<font size="4">To je posmeh vojakom v Slovenski vojski, to je posmeh tistim vojakom, nad katerimi se izvaja šikaniranje, nad katerimi se izvaja mobing in tako naprej. So povedali sindikati zakaj je danes kakšnega takšnega takega vojaka ni tukaj. Ker je tisti moment njegove kariere konec. Tisti moment, ko neki vojak na glas spregovori o tem, kako se z njim grdo dela v Slovenski vojski, je njegove kariere konec. In kaj vse se v Slovenski vojski dogaja običajnim vojakom, s strani njihovih nadrejenih nekaj o tem sem že govoril. Ravnokar sem slišal nekaj, česar še nisem omenil, pa mi je bilo tudi nekoliko novo, spolno nadlegovanje vojakinj. Ja, tudi to je očitno stvar, ki se v Slovenski vojski dogaja. Zakaj? In tu pridemo do povezave med politizacijo in kadrovsko korupcijo, ki ji lahko rečemo tudi korupcija visokih činov. Politična oblast, z namenom politizacije Slovenske vojske sodeluje z visokimi čini v vojski, v zameno da slednjim omogoča vzdrževanje njihovih privilegijev, sami pa so lahko deležni takšnih priložnosti, kot je bila ta zadnja za politično nastavo in seveda potem tudi njihovi simpatizerji</font><br/>
<br/>
<b><font size="4">41. TRAK: (ŠZ) – 19.55</font></b><br/>
<br/>
<font size="4">	(nadaljevanje) znotraj vojske lahko pričakujejo, da bodo napredovali in preskočili kakšno vrsto. Tako v osnovi, kakršnakoli kadrovska korupcija poteka. To je mogoče, ker je vojska izrazito hierarhično in izrazito vertikalen sistem. Vse kar je treba je, da si ti dovolj visoko na prehranski verigi znotraj vojaškega ustroja, pa ti nihče ne more nič. Zaradi tega, ker je nekdo, ki je v preiskovalnem organu, s tabo v zelo kolegialnem odnosu, mogoče celo prijateljskem odnosu ali pa tako ali drugače spet v isto poveljniško vertikalo. In so tisti, ki so v tem sistemu znajdejo in ki o njem veselo sodelujejo, med seboj si delijo privilegije in bombončke, službena stanovanja, kdo bo zasedel kakšno delovno mesto, pa če ima ustrezen čin ali nima, zelo visoke plače, če si del vrhovne komande in tako naprej. Zdaj če si pa nek običajen vojak, ki ti kaj, če ti kaj ni všeč, potem se pa zgodi tako kot so predstavniki sindikata povedali. Tisti moment je tvoje kariere konec, ko boš na glas spregovoril. In slišimo, ja pa saj imamo inštitucije, ki so za to pristojne, saj imamo inštitucije, ki to preiskujejo. 19 pritožb podanih, pet še v postopku, če sem prej prav slišal, 14 zaključenih, vse so praktično popadale. Argumentacija, češ ni bilo primernega dokaznega standarda in tako naprej, v osnovi pa gre samo za to, da sodnik, preiskovalec in osumljenec med sabo v kolegialnih odnosih in eden drugega pokrivajo. Saj veste tista vrana vrani ne izkljuje oči. </font><br/>
<font size="4">In potem se znajdejo še taki, ki jim na poziciji moči znotraj vojske in v vertikali, kjer jim nihče nič ne more, preprosti privilegiji ne zadoščajo. Obnašajo se obsceno in mrcvarijo običajne vojake. Ponovno bom navedel ta primer, ker je res tako brezvezno absurden, pa hkrati tako tragičen, da se mi zdi tako zelo pomenljiv. Vojaki, ki se jim ukaže, da igrajo fuzbal na ledeni površini, samo zaradi tega, ker se je nadrejeni namislil, da je to treba in če si vojak se ti ukaže to moraš narediti or else, potem pa nekdo pade, se poškoduje, postane invalid. To je vrh ledene gore, do česa pripelje kadrovska korupcija. Na eni strani obscena zaščitenost, nagrade, privilegiji za visoke čine, ki pri tem kolaborirajo in v tej shemi sodelujejo, po drugi strani za običajne vojake šikaniranje, mobing, socialni pritiski, to da se nekomu onemogoči napredovanje, mogoče se pogojuje kam lahko gre, kam ne more iti, kazenske premestitve in podobno. Pa na drugi strani imamo enačbe in nagradne premestitve. Si vesel udeleženec v temu procesu vrana vrani ne izkljuje oči, dobil boš neko formacijsko dolžnost, za katero nisi dorasel, ki je bolje plačana, na tak način te bodo pokrili, če si kaj zasral in z nesposobnostjo ali čisto zaradi karakterne kratkovidnosti pustil, da so zadeve šle narobe, tako kot se je zgodilo v primeru ukaza, dokazano okuženemu vojaku, da naj gre v Kosovo, potem je mogla pa cela / nerazumljivo/ v karanteno. Nikomur se ni zgodilo nič. Preselili so jih na drugo delovno mesto, kjer so jih še dodatno, najbolj odgovornega so še dodatno nagradili.</font><br/>
<br/>
<b><font size="4">	PREDSEDNIK SAMO BEVK:</font></b><font size="4"> No sedaj pa je končno dobil besedo poslanec Marijan Pojbič, pripravi pa naj se zadnji prijavljeni Franci Kepa in potem res plediram, da počasi preidemo na obravnavo predlaganih sklepov, tako predlagatelja, kot koalicije. Izvolite, kolega.</font><br/>
<br/>
<font size="4">	</font><b><font size="4">MARIJAN POJBIČ (PS SDS):</font></b><font size="4"> Hvala lepa, spoštovani predsedujoči oziroma predsednik, se opravičujem, sem te to pravilno…</font><br/>
<font size="4">	Torej jaz bom poskušal biti kratek, pa zadeti bistvo. Najprej ste sedaj lahko poslušali ali se vsaj danes velikokrat, vsaj štiri, petkrat poslušali to spreobračanje besed, to breme, ki ga ima Levica in ki ga nosi tudi z današnjo sejo, nekomu drugemu </font><br/>
<br/>
<b><font size="4">42. TRAK: (ŠZ) – 20.00</font></b><br/>
<br/>
<font size="4">	(nadaljevanje) nalaga. Potem smo poslušali že vnaprej obsodbe, kako se vojski šikanira, kako se vojski vrši mobing, kolaboracija in tako dalje. To je skrajno neprimerno drage kolegice in kolegi, da se to dogaja tukaj, ko sta predstavnik ministrstva, predstavniki najvišjega vrha vojske danes zelo jasno povedali kako je bilo s to zadevo. Od pike do pike so povedali točno kaj se je dogajalo in zakaj se je kaj dogajalo. In vnaprej so povedali zelo jasno, da od tega ni bilo nič, za kar se jih danes tukaj obsoja. In jaz moram povedati, da izjemno cenim in zaupam Slovenski vojski. Zaupam ministrstvu in zaupam tistim, ki Slovensko vojsko vodijo, generalštabu in seveda tudi vsakemu posamezniku v Slovenski vojski. In to, kar se je danes zgodilo, je pa zame najvišja vrha politizacije in poskus diskretizacije Slovenske vojske. To je pa skrajno, resnično neprimerno. In drage kolegice in kolegi, zakaj sem rekel, da bom zadel bistvo. Jaz osebno sindikat zelo cenim, katerikoli že v tej družbi je. Vendar pa moram povedati, da uporaba sindikata za politični boj je pa po moji osebni oceni absurd. In stalno bolj in velikokrat se nam v tej družbi dogaja, da ni jasno tudi sindikatu, kakšna je njegova vloga v tej družbi oziroma v vsaki normalni demokratični družbi. Je del socialnega dialoga. Nikakor pa ni tisti, ki je odgovoren za vodenje države. </font><br/>
<font size="4">Jasno se ve, kako in kdo sestavlja socialni dialog in kdo so tisti, ki so zastopani v socialnem dialogu. In stalno bolj in velikokrat imam ta občutek, da poskušajo sindikati, ampak ne v interesu zaposlenih in delavcev, ampak svojem političnem interesu zlorabljati vse, kar obstaja v naši družbi, zato da bi prišli do tistih rešitev, ki so na kožo pisane določeni politični opciji in danes je to Levica. To kar počenja Miha Kordiš danes tukaj je sramota za Državni zbor, je sramota za demokracijo in politiko. Da nekdo zlorablja sindikate oziroma da sindikati sodelujejo v političnem boju, v demokratični družbi pa je po moji osebni oceni preseglo vse meje, ne samo dobrega okusa, s tem pa da še na tak način diskreditirajo Slovensko vojsko, ki sem povedal uvodoma, da jo neprecenljivo osebno cenim. In tega si jaz kot dolgotrajni, mislim dolgoletni član tega odbora ne bom in ne morem dovoliti. Danes lahko Miha Kordiš govori še tisočkrat, s temi zavajanji, lažmi, podtikanji in zlorabe sindikata za politične namene, pa meni verjemite, da nas je tukaj notri 90 % najmanj tistih, ki ne verjamemo njemu, niti ne verjamemo trditvam, ki smo jih danes slišali s strani sindikata. Niti njim ne verjamemo, ker ne moreš verjeti. Jaz sem poslušal zelo dobro, razpravo gospe, ki zastopa tukaj sindikat in jaz sem pričakoval, da bo dala na mizo argumente, ki stojijo, ne pa floskule. Vsak lahko reče, vi ste krivi, vi ste krivi predsednik, vi ste krivi za neko zgodbo, ki si jo jaz namislim. </font><br/>
<font size="4">To enostavno, kaj to pomeni diskretizacija. To pomeni nek namen, nek širši politični namen je tukaj v ozadju in tega si noben ne more dovoliti in jaz sem prepričan, da 90 % ljudi, ki smo tukaj, ne glede katere politične opcije smo, pa se tukaj strinjamo. </font><br/>
<br/>
<b><font size="4">43. TRAK: (ŠZ) – 20.05</font></b><br/>
<br/>
<font size="4">	(nadaljevanje) Če je bilo že potrebno reševati katerikoli problem, ki je danes tukaj pač na nek način bil izpostavljen, bi ga morali znotraj sistem najprej rešiti. Znotraj Slovenske vojske. In jaz sem prepričan, da je danes državni sekretar, v katerega 100 % zaupam, zelo jasno povedal. Ponudili smo roko takoj, teden dni sem bil, torej imenovan na položaj, sem poklical gospo in smo se dobili. Tudi gospa je to povedala v svoji razpravi. / oglašanje iz dvorane/ Pa dobro ste se slišali, kakorkoli že. Ne bom se spuščal zdaj v podrobnosti, ker ta odbor ni temu namenjen. To je stvar, ki bi morala biti razčiščena znotraj sistema Slovenske vojske. </font><br/>
<font size="4">Še enkrat vam povem, da je skrajno neprimerno, da se zlorablja ali pa uporabi eden izmed sindikatov, znotraj nekega podsistema v državi, zato da lahko nekdo dela to, kar se danes tukaj dogaja in to je čisto politizacijo nekega podsistema. In definitivno si to nihče ne more dovoliti. In bom zdaj poskušal tudi zaključiti. Sem peti mandat v Državnem zboru in kaj takega kot se nam dogaja, odkar je Levica, ekstremna levica v Državnem zboru ni nikoli dogajalo. Bili smo sposobni se pogovarjati, dogovarjati, imeti svoja mnenja, ne glede na različno politično opredelitev, vendar smo se bili sposobni pogovarjati, drug drugega poslušati in na koncu neke rešitve sprejemati, ki so dobile tako kot je v demokratični družbi večino v Državnem zboru. Ampak to v danih okoliščinah enostavno več ni možno. Enostavno več ni možno. Levica si misli, da je prvo poklicana za vse, da prevzame nalogo sindikatov, da prevzame nalogo delodajalcev in da prevzame pod svoj patronat celotno Slovensko politiko. In na koncu smo mi postali praktično vsi tarča Levice, ki je na koncu, bom rekel zelo malo pomembni politični akter v slovenskem političnem prostoru. In jaz sem prepričan in v to verjamem, da smo vse politične stranke, ki nam gre za stvar, ki nam gre za prehodnost države, ki ne hujskamo, ne manipuliramo in ne lažemo, da bomo stopili skupaj in temu rekli ne. In da se bomo ukvarjali s tistimi stvarmi, ki so za to državo ključne in najbolj pomembne. </font><br/>
<font size="4">Nikakor pa ne morem pristati na to, da bi kdo na taki način, kot je danes to bilo narejeno, diskreditiral Slovensko vojsko, na katero sem neprecenljivo ponosen. In zato bom podprl ta dva sklepa, ki jih je predlagala koalicija, seveda vse ostale sklepe pa zavrnil. Verjamem v Slovensko vojsko, verjamem v ministrstvo, verjamem v generalštab Slovenske vojske in verjamem v vsakega vojaka posebej. Sindikatu, tako kot je bilo pa danes predstavljeno, vsaj temu sindikatu, pa ne verjamem in verjemite mi, ne more prepričati. Še samo dve stvari. Ko je bil objavljeno v Mladini, potem je dane bilo povedano v katerih treh medijih je bilo to objavljeno, potem je vsakemu, ki tu notri sedimo kristalno jasno, zakaj gre, da gre za čisto politizacijo in s tem zaključujem.</font><br/>
<font size="4">	Hvala lepa, spoštovani gospod predsednik, bil sem malo daljši kot sem mislil.</font><br/>
<br/>
<font size="4">	</font><b><font size="4">PREDSEDNIK SAMO BEVK:</font></b><font size="4"> Ja, obljubil ste, da boste kratek. Ja ste bili nekje v sredini.</font><br/>
<font size="4">	Kolega Kordiš izvolite, potem je pa še poslanec Franci Kepa. </font><br/>
<br/>
<font size="4">	</font><b><font size="4">MIHA KORDIŠ (PS Levica):</font></b><font size="4"> Pri stopnjujočih se napadih na delavce, čeravno te delavci nosijo vojaške uniforme, bom pa počasi tudi jaz ubral malo močnejše tone. Ne bom dovolil, da se ponižuje delavce, zaposlene, običajne vojake, preko tega, da se spravlja na njihove predstavnike, ki so spregovorili danes in zapisali tudi v tistem dopisu, na podlagi katerega je nastala današnja seja, o spolnem nadlegovanju vojakinj, o tem kako je nekdo zaradi objestnosti nadrejenega postal invalid, o tem smo lahko brali v medijih, kako so covid pozitivnega, dokazano covid pozitivnega vojaka kar napotili na Kosovo z ukazom. </font><br/>
<br/>
<b><font size="4">44. TRAK: (ŠZ) – 20.10</font></b><br/>
<br/>
<font size="4">	(nadaljevanje) Pa še ostali klasični light motivi kadrovske korupcije, da se nekomu odreče napredovanje, da se nekomu odreče delovno uspešnost, da se nekomu odreče zasluženo delovno mesto, zato ker ga bo dobil nekdo, ki je blizu trenutno etabliranim častniškim činom in ki se jih bo za to nagradilo. Sploh pa si ne dovolim, da se nekdo spravlja, ponižuje in daje v nič ljudi, ki so tarča mobinga, ki so tarča vse sorte šikaniranja, socialnih pritiskov in so na koncu vendarle, kljub temu da je njihova kariera od tega odvisna, zbrali pogum, spregovorili, spisali prijave, ki jih je potem ta skorumpiram sistem zavrgel in pometel pod preprogo sicer. Ne bom dovolil, da se tako dela z ljudmi, ki imajo čisto običajne delavske plače in so očitni tudi deležni običajnih praks nadlegovanja, kot jih tudi v zasebnem sektorju delodajalci izvajajo nad svojimi zaposlenimi, seveda tisti slabi delodajalci, kot establishement rad reče.</font><br/>
<br/>
<font size="4">	</font><b><font size="4">PREDSEDNIK SAMO BEVK:</font></b><font size="4"> Gremo naprej. Na vrsti je poslanec Franci Kepa, pripravi pa naj se poslanka Mateja Udovč. Izvolite, kolega.</font><br/>
<br/>
<font size="4">	</font><b><font size="4">FRANCI KEPA (PS SDS):</font></b><font size="4"> Hvala za besedo, predsedujoči.</font><br/>
<font size="4">	Mislim, da je današnja razprava ni primerna, da jo tukaj razpravljamo na odboru. Take zadeve bi morali rešiti v vojaških službah, ker če imate samo tri ali celo štiri sindikate, pa to imamo lahko potlej tukaj vsak teden neko razpravo od nekega sindikata. Jaz verjamem, da so v tako veliki organizaciji, kakor je še zmeraj vojska, čeprav je podhranjena številčno, da so tudi problemi, tudi kakšne spolne zadeve, neke službene, ampak vsem je pa sumljivo, da se to ravno dogaja v času odstavitve oziroma potrditve vlade oziroma predsednika vlade. In to po enem mesecu in pol, kakor se je dogodek dogajal. Mogoče samo o tem, mogoče se ne, mislim dogajalo se je zaradi višje štabnega izobraževanja. Tukaj je državni sekretar gospod Pograjc, ki je zaposlen pri kabinetu predsednika vlade izjavil, da ni bilo besede, da ni niti omenjal stranke v govoru. Tukaj se pa govori o neki politični agitaciji. Pa tukaj se govori o neki verski oskrbi in ta je prostovoljna, kakor jaz vem. Ko sem bil jaz v vojski ni nobeden, pa je že dolgo tega nazaj, noben nam preprečeval, da bi šli ne vem kam, mislim da pa zdaj v teh časih bi bilo pa to še toliko manj potrebno. To je čisto prostovoljno, če gre nekdo v cerkev, pa bi ga nekdo prisiljeval ali odslavljal zaradi tega. Zdaj če je to plačano, to se meni zdi pa malo smešno. Ne vem, da bi pa kdo preprečeval neko versko zadevo ob nedeljah, to so pa čisto osebne zadeve. </font><br/>
<font size="4">Tudi če je bilo rečeno na predavanju, da se pohvali neko vlado, če dobro deluje ali je delovala že v preteklosti ali koalicija dobro deluje, tudi gospod Bevk je sam dejal, da je na predavanju omenil lansko leto ali kdaj prej, da je pohvalil tisto svojo vlado, da dobro deluje, jaz mislim da to ni nič kaj posebnega. Je pa tudi kot stranka, mislim da takrat ko je bilo rečeno, da ta zakon, ki je bil lansko leto sprejet, da sindikati tega ne podpirajo. Tudi jaz imam kolega v sindikatu v vojski, pa je rekel, je pa pozdravil ta zakon, katerega smo lansko leto sprejeli, da ima vojak možnost po 45. letu, da še deluje naprej in večino so pozdravili tudi vojaki  </font><br/>
<br/>
<b><font size="4">45. TRAK: (ŠZ) – 20.15</font></b><br/>
<br/>
<font size="4">	(nadaljevanje) ta zakon. Tudi s pomočjo združene liste smo to sprejeli, drugače ne bi tega spravili čez v Državnem zboru. Mislim, da, sam sumim, da je zadeva, kakor je kolega dejal spolitizirana in nepotrebno. Spoštovanje vojske bi moralo biti močnejše. Prav predlagatelj iz Levice, če bi bilo res tako spoštovanje do delavcev, ko rečete iz vojske, bi sprejeli 37.a člen, ker prav vojaki, vojska sedaj, ko hodi ob meji, brez vsakega orožja, zraven policista in so izpostavljeni nevarnosti in bi nujno potrebovali neko zaščito in obrambo države. Če bi res vas tako skrbelo za njih, bi to sprejeli. Mislim, da današnja razprava, mislim da je neproduktivna, je pa spoštovanje do vojske potrebno in to rabimo tudi v prihodnosti.</font><br/>
<font size="4">	Hvala.</font><br/>
<font size="4">	</font><br/>
<font size="4">	</font><b><font size="4">PREDSEDNIK SAMO BEVK:</font></b><font size="4"> Hvala lepa, tudi vam.</font><br/>
<font size="4">	Predlagatelj ima besedo. </font><br/>
<br/>
<font size="4">	</font><b><font size="4">MIHA KORDIŠ (PS Levica):</font></b><font size="4"> Ena točka k sodelovanju vojske pri varovanju državne meje, to je to prestrezanje beguncev, to je čudoviti primero po informacijah, s katerimi razpolagam, tega čemur rečemo kadrovska korupcija. Zelo zanimivo bi bilo videti statistike, koliko običajnih vojakov sodeluje pri patruljiranju pri slovenski meji in koliko je že tako zelo dobro plačanih častnikov. Ker te patrulje ob meji so plačane zelo dobro. Mislim, da bi bile te številke zelo zgovorne in močan številni argument temu, ko rečem, da če si ti dovolj visoko na prehranski verigi v Slovenski vojski, si lahko privoščiš vse sorte privilegijev ali potencialnega znašanja nad tistimi, ki so nižje na tej kadrovski verigi, zgodilo se ti ne bo nič.</font><br/>
<font size="4">	</font><br/>
<font size="4">	</font><b><font size="4">PREDSEDNIK SAMO BEVK:</font></b><font size="4"> Zadnja prijavljena k razpravi pa je poslanka in podpredsednica odbora Mateja Udovč. Izvolite, beseda je vaša. </font><br/>
<br/>
<font size="4">	</font><b><font size="4">MATEJA UDOVČ (PS SMC):</font></b><font size="4"> Hvala lepa, predsedujoči oziroma predsednik za besedo. </font><br/>
<font size="4">	Saj jaz upam, da bom pa resnično kratka. Samo malo bom pokomentirala, pa eno vprašanje bi imela za predstavnike sindikata. Pokomentirala bi to delo razprave, da ne glede na to kako gledamo, da vse vlade, ki karkoli naredijo za katero organizacijo, za katero uspejo ali zagotoviti sredstva ali narediti eno ugodnost se pohvalijo pri tej organizaciji, kar se mi zdi tudi prav, ne glede ali je to vlada SDS ali je bila to vlada Mira Cerarja ali je to vlada bila Marjana Šarca in tako dalje. Tudi danes smo videli z razprave enega kolega poslanca, ki se je pohvalil, da je njihova vlada povečala sredstva za vojsko, čeprav dejstva pa so, da je že vlada Mira Cerarja zagotovila pred njim za 30 % povišanja sredstev za plače vojakov. Ampak glejte, saj danes ni tema, katera vlada je kaj več naredila vojski. Dejstvo je, da vojska mora biti politična, da ni politično usmerjena in jaz mislim, da je tukaj to vsem dobro znano in jasno in da s tem nimamo nobenih težav. Se mi je pa dotaknila razprava predstavnice sindikata, ker sama imam ničelno toleranco do spolnega nadlegovanja. Pa lepo prosim predsednik, če ji dovolite samo kratek odgovor, da ne bo nejasnosti, me zanima ali se je spolno nadlegovanje, ki ga je omenjala dogodilo v letih 2020 oziroma 2021 ali je to spolno nadlegovanje preteklih let.</font><br/>
<font size="4">	Hvala lepa.</font><br/>
<br/>
<font size="4">	</font><b><font size="4">PREDSEDNIK SAMO BEVK:</font></b><font size="4"> Hvala lepa tudi vam.</font><br/>
<font size="4">	Zdaj če boste gospa predsednica zelo kratka, če želite odgovoriti, jaz ne bi zdaj rad širil tematiko še na to področje, ampak res prosim gospa Štukelj, izvolite.</font><br/>
<br/>
<font size="4">	</font><b><font size="4">MILEVA ŠTUKELJ:</font></b><font size="4"> To sem samo navedla primer, ki se ni zgodil zdaj </font><br/>
<br/>
<b><font size="4">46. TRAK: (ŠZ) – 20.20</font></b><br/>
<br/>
<font size="4">	(nadaljevanje) v teh letih, ko so spraševali, ampak je bilo že prej, ampak kot primer, da na sodišču ni bilo nobene obsodbe teh, ki so sodelovali pri tem, medtem ko so pa dale punce tole za povračilo, so pa dobile na sodišču. Se pravi niso jih spolno nadlegovali, a odškodnino so pa dobile, malo skregano z logiko. To sem hotela predstaviti ta problem, no, saj vemo. </font><br/>
<br/>
<font size="4">	</font><b><font size="4">PREDSEDNIK SAMO BEVK:</font></b><font size="4"> Dobro. </font><br/>
<br/>
<font size="4">	</font><b><font size="4">MILEVA ŠTUKELJ:</font></b><font size="4"> Ampak vseeno bi izkoristila, samo gospodu Pojbiču bi nekaj odgovorila.</font><br/>
<br/>
<font size="4">	</font><b><font size="4">PREDSEDNIK SAMO BEVK:</font></b><font size="4"> Ne, ne, končati moramo.</font><br/>
<br/>
<font size="4">	</font><b><font size="4">MILEVA ŠTUKELJ:</font></b><font size="4"> Ne, samo to, zakaj ne moremo konkretno te zadeve ni stvar ministrstva, se pravi tega političnega udejstvovanja, ker gre za funkcionarje, ne za delavce v Slovenski vojski ali pa delavce.</font><br/>
<font size="4">	</font><br/>
<font size="4">	</font><b><font size="4">PREDSEDNIK SAMO BEVK:</font></b><font size="4"> Jaz sem vam dal besedo, da odgovorite kolegici Udovčevi…</font><br/>
<br/>
<font size="4">	</font><b><font size="4">MILEVA ŠTUKELJ:</font></b><font size="4"> Saj, okej.</font><br/>
<br/>
<font size="4">	</font><b><font size="4">PREDSEDNIK SAMO BEVK:</font></b><font size="4"> …in bi prosil, da zaključite.</font><br/>
<br/>
<font size="4">	</font><b><font size="4">MILEVA ŠTUKELJ:</font></b><font size="4"> Saj, hvala.</font><br/>
<br/>
<b><font size="4">	PREDSEDNIK</font></b><font size="4"> </font><b><font size="4">SAMO BEVK:</font></b><font size="4"> Hvala lepa. No gremo sedaj na glasovanje oziroma razpravo o predlogih sklepov. Najprej bomo šli skozi te štiri predloge, ki jih je predlagal predlagatelj po vrsti in sicer v razpravo in na glasovanje dajem naslednji predlog sklepa, ki se glasi. Odbor za obrambo obsoja zlorabo političnih funkcij za širjenje strankarske politične propagande v Slovenski vojski, ki so si jo 19. in 20. januarja 2021 privoščili državni sekretar za vojaške, obrambne in zunanje zadeve v kabinetu predsednika vlade mag. Bojan Pograjc, minister za notranje zadeve Aleš Hojs in poslanec NSi in podpredsednik Odbora za obrambo Andrej Černigoj. Glasujemo. Samo trenutek, da odprem glasovanje. Začetek glasovanja. Glasujemo.</font><br/>
<font size="4">	Kdo je za? (5 članov.) Kdo je proti? (8 članov.)</font><br/>
<font size="4">	Ugotavljam, da sklep ni sprejet. </font><br/>
<font size="4">	V razpravo in na glasovanje dajem naslednji predlog sklepa, ki se glasi. Odbor za obrambo poziva Vlado Republike Slovenije, da zagotovi spoštovanje prepovedi kakršnegakoli strankarskega delovanja, propagande ali shodov s stranko vojaških objektih, vojaških poveljstvih, enotah in zavodih. / oglašanje iz dvorane/ Lahko obrazložitev glasu? Razpravo? Izvolite. Razpravo ob drugem sklepu ima Nik Prebil.</font><br/>
<br/>
<font size="4">	</font><b><font size="4">NIK PREBIL (PS LMŠ): </font></b><font size="4">Ja, hvala predsednik še enkrat.</font><br/>
<font size="4">	Bom kratek. Kar se tiče drugega sklepa. Danes je bilo ne tako eni, kot drugi strani povedano spoštovanje do Slovenske vojske in do nestrinjanja s kakršnokoli politično agitacijo v Slovenski vojski ali pa bodisi zlorabo Slovenske vojske v politične namene. In ravno zato sem mnenja, da je drugi sklep, ki ga je predlagala stranka Levica torej, da Odbor za obrambo poziva Vlado Republike Slovenije, da zagotovi spoštovanje prepovedi kakršnegakoli strankarskega delovanja, propagande ali shodov strank v vojaških objektih, vojaških poveljstvih, enotah in zavodih. Takšen sklep torej več kot pomenljiv in ustrezen, da bi ga lahko podprl vsak poslanec in član tega odbora. Pa ne zato, ker gre za sklep predlagan s strani stranke Levica, predvsem zato ker gre za sklep, ki jasno določa spoštovanje zakona in pa ustave, ki jo ima ta država. In samo iz tega razloga bi moral ta sklepi danes soglasno čez, ne glede na politično stran, ki jo poslanci zastopamo. Tako, da ne bom obrazlagal še glas, ta sklep bom seveda podprl. </font><br/>
<font size="4">	Hvala.</font><br/>
<br/>
<font size="4">	</font><b><font size="4">PREDSEDNIK SAMO BEVK:</font></b><font size="4"> Kolega Kordiš, izvolite. Je obrazložitev glasu ali razprava?</font><br/>
<br/>
<font size="4">	</font><b><font size="4">MIHA KORDIŠ (PS Levica):</font></b><font size="4"> Obrazložitev.</font><br/>
<br/>
<font size="4">	</font><b><font size="4">PREDSEDNIK SAMO BEVK:</font></b><font size="4"> Ja, tri minute imate na razpolago.</font><br/>
<br/>
<font size="4">	</font><b><font size="4">MIHA KORDIŠ (PS Levica):</font></b><font size="4"> Tudi sam bom podprl ta sklep. V resnici, če bi živeli v urejeni državi, tega sklepa sploh ne bi smeli imeti na mizi. Zakaj? Ker gre v osnovi samo zato, da vladajoča oblast spoštuje Zakon</font><br/>
<br/>
<b><font size="4">47. TRAK: (ŠZ) – 20.25</font></b><br/>
<br/>
<font size="4">	(nadaljevanje) o obrambi, ki pravi, da v vojski ne sme biti strankarskega delovanja, propagande, shodov v objetih, vojaških poveljstvih, enotah in zavodih. Povod za ta sklep je dejstvo, da so bili na častniški šoli pripadniki Slovenske vojske deležni politične nastave s strani vladajoče oblasti. Upam, da bo premogel Odbor za obrambo dovolj glasov, da vsaj na moralni ravni, če temu tako rečemo to delovanje postavi pod vprašanj in pozove Vlado Republike Slovenije, da se vendarle drži zakona, saj zato ga imamo. Izvršilna oblast je tista, ki ga mora izvajati, ne pa da je prva v vrsti, ko ga je potrebno kršiti. Vsak glas, ki bo tukaj zmanjkal, ki bo bodisi vzdržan, bodisi bo glas proti, bo glas za to, da se v Slovenski vojski dopušča politično, strankarsko delovanja po meri te ali one stranke. In zato bo to izglasovanje tudi zelo povedno kaj si zlasti koalicijski poslanci o Slovenski vojski in njenih pripadnicah in pripadnikih zares mislijo. Ali je to obrambo dveh milijonov državljank in državljanov s skupnim interesom ali je to podaljšana roka Janeza Janše, ki naj vlado zaščiti protiustavno tudi takrat, ko ji državljanke in državljane odrečejo podporo. Sicer mislim, da je te njihove nakane, politizacije vojske ne bodo uspele, ker je povprečen slovenski vojak veliko pametnejši od povprečnega SDS-ovca. </font><br/>
<br/>
<font size="4">	</font><b><font size="4">PREDSEDNIK SAMO BEVK:</font></b><font size="4"> Glasujemo. Prekinitev. Kolega Pojbič, izvolite. Kaj želite? </font><br/>
<br/>
<font size="4">	</font><b><font size="4">MARIJAN POJBIČ (PS SDS):</font></b><font size="4"> Proceduralno.</font><br/>
<br/>
<font size="4">	</font><b><font size="4">PREDSEDNIK SAMO BEVK:</font></b><font size="4"> Proceduralno. Tri minute imate na razpolago.</font><br/>
<br/>
<font size="4">	</font><b><font size="4">MARIJAN POJBIČ (PS SDS):</font></b><font size="4"> Spoštovani gospod predsednik, jaz bom kratek. To kar si je zdaj dovolil Kordiš, ko je rekel, da je vsak vojak pametnejši od vsakega SDS-ovca. A veste kaj to pomeni in vi ga niste opozorili. Spoštovani gospod predsednik, to kar je danes naredil Kordiš, bom jaz seveda opozoril vodstvo Državnega zbora, zato ker sem pričakoval od vas, kot predsedujočega, čeprav predsednika ste odlično vodil to sejo, da bi pa tokrat mu le povedali, da to pa je višek vsega, kar si nekdo lahko dovoli in na tak način žali 220 tisoč glasov, ki jih je Slovenska demokratska stranka dobila na zadnjih državnozborskih volitvah. In naj se Kordiš vpraša koliko so jih dobili levičarji. </font><br/>
<br/>
<font size="4">	</font><b><font size="4">PREDSEDNIK SAMO BEVK:</font></b><font size="4"> Ja, marsikaj slišimo v tem Državnem zboru. Imate vso pravico, da opozorite predsednika Državnega zbora. Tako, da zdaj pa res prehajamo na glasovanje o drugem predlogu sklepa. Glasujemo.</font><br/>
<font size="4">	Kdo je za? (7 članov.) Kdo je proti? (8 članov.)</font><br/>
<font size="4">	Ugotavljam, da sklep ni sprejet.</font><br/>
<font size="4">	V razpravo in na glasovanje dajem naslednji predlog sklepa, ki se glasi. Odbor za obrambo poziva Vlado Republike Slovenije, da zagotovi spoštovanje delavskih pravic pripadnic in pripadnikov Slovenske vojske. Začenjamo z glasovanjem. A kolega Kordiš, obrazložitev glasu, tri minute.</font><br/>
<font size="4">	</font><br/>
<font size="4">	</font><b><font size="4">MIHA KORDIŠ (PS Levica):</font></b><font size="4"> Hvala za besedo predsedujoči.</font><br/>
<font size="4">	Moja obrazložitev glasu bo v resnici obrazložitev glasu na način polemike v levo. Na Levici, ne mislim samo na parlamentarni levici, ampak tudi izven institucije, na Levici se pogosto karakterizira policijsko vertikalo in vojaško vertikalo kot represivni aparat in se vse to izmeče brez distinkcije v en in isti koš. Ampak v resnici moramo, vsaj v primeru običajnih pripadnikov Slovenske vojske zagotovo govoriti o njihovih delavskih pravicah. In oni v osnovi so delavci, čeprav nosijo uniforme in tako kot drugim delavcem se jim godijo krivice, včasih celo še večje, zaradi tega, ker morejo delovati na ukaz. Dogaja se jim šikaniranje, dogaja se jim mobing, na koncu smo lahko slišali, dogaja se jim spolno nasilje. Takšni ali drugačni penali, takšne ali drugačne sankcije. Bog ne daj, da si kdo drzne spregovoriti, v tistem trenutku se njegova kariera konča, zaradi tega, ker s svojim glasom in s svojo pritožbo ogrozi sistemiziran  </font><br/>
<br/>
<b><font size="4">48. TRAK: (ŠZ) – 20.30</font></b><br/>
<br/>
<font size="4">	(nadaljevanje) režim kadrovske korupcije visokih činov, ki jih znotraj vertikale Slovenske vojske nekaznovano vlada. Zagotovo bom podprl sklep, da se zagotovi spoštovanje delavskih pravic pripadnikov in pripadnic Slovenske vojske, zaradi tega, ker to žal v tem trenutku ne zdrži. Njihove delavske pravice se krši, krši se jih serijsko. </font><br/>
<br/>
<font size="4">	</font><b><font size="4">PREDSEDNIK SAMO BEVK:</font></b><font size="4"> Glasujemo. </font><br/>
<font size="4">	Kdo je za? (5 članov.) Kdo je proti? (8 članov.)</font><br/>
<font size="4">	Ugotavljam, da tretji sklep ni sprejet.</font><br/>
<font size="4">	V razpravo in na glasovanje dajem naslednji predlog sklepa, ki se glasi. Odbor za obrambo poziva Ministrstvo za obrambo, da v sodelovanju s sindikati pripravi in v roku treh mesecev Odboru za obrambo posreduje poročilo v zvezi s kadrovsko korupcijo v obrambnem sistemu ter drugimi nezakonitostmi in zlorabami poveljujočih v Slovenski vojski. Glasujemo.</font><br/>
<font size="4">	Kdo je za? (2 člana.) Kdo je proti? (8 članov.)</font><br/>
<font size="4">	Ugotavljam, da četrti sklep predlagatelja ni sprejet.</font><br/>
<font size="4">	Sedaj pa gremo še na glasovanje o predlogu dveh sklepov, ki so jih predlagale tri poslanske skupine SDS, SMC in NSi. Prvi sklep se glasi. Odbor za obrambo na podlagi podanih pojasnil predstavnikom Ministrstva za obrambo in Slovenske vojske ugotavlja, da je bil seznam vabljenih predstavnikov državnih inštitucij v okviru poveljniško štabne šole na višjem štabnem tečaju častnikom Slovenske vojske pri predmetu vojaški vidiki nacionalne in mednarodne varnosti od 19. do 21. januarja 2021 v skladu s potrjenim učnim programom in ni v ničemer odstopal od dosedanje prakse. Kolega Kordiš, obrazložitev glasu. Tri minute.</font><br/>
<font size="4">	</font><br/>
<b><font size="4">	MIHA KORDIŠ (PS Levica):</font></b><font size="4"> Hvala za besedo, predsedujoči.</font><br/>
<font size="4">	Ta sklep je v resnici formalistično neproblematičen, vsebinsko pa zelo. V osnovi gre v tem sklepu za polemiko, z nečim, kar ni bila tema, niti problem današnje seje odbora. Nihče, prav nihče ni problematiziral, usporaval seznama povabljenih na to vojaško šolanje, problematizirano je bilo samo, kaj so te dotični vabljeni v povezavi z vlado Janeza Janše, katere predstavniki so tudi bili oziroma njene koalicijske večine tam, na tem izobraževanju povedali. In to kar so povedali, je bila kršitev Zakona o obrambi, nezakonito propagiranje stranke in strankarske ideologije znotraj Slovenske vojske, kar se po Zakonu o obrambi ne bi smelo zgoditi. Tak, da ta sklep lahko obravnavam kot samo namerno zavajanje, pometanje pod preprogo, glasoval bom proti, nekako pa pričakujem, da bo izglasovan, glede na to, da je bil s koalicijskimi glasovi zavrnjen sklep Levice, ki pravi, da je potrebno Zakon o obrambi spoštovati, pa so že s tem glasovanjem koalicijski dali zelo jasno vedeti, da se na zakon požvižgajo, da ga spoštovati ne mislijo in da se bo z nezakonitim propagiranjem SDS-a, lika in dela Janeza Janše in šolskim spisom ministra Tonina v Slovenski vojski nanj nadaljevalo nezakonito. In še enkrat za zaključek, tisto kar sem dejal takoj na začetku na uvodu, pozdrav Slovenske vojske se glasi, za koga, za Slovenijo in ne za koga, za Janšo. </font><br/>
<br/>
<font size="4">	</font><b><font size="4">PREDSEDNIK SAMO BEVK:</font></b><font size="4"> Glasujemo.</font><br/>
<font size="4">	Kdo je za? (8 članov.) Kdo je proti? (5 članov.)</font><br/>
<font size="4">	Ugotavljam, da je sklep sprejet.</font><br/>
<font size="4">	Sedaj gremo na odločanje še o drugem sklepu istih predlagateljev in to je tudi zadnji sklep o katerem bomo odločali. Kolega Kordiš, pa kolega Koražija. Najprej Kordiš in potem kolega Koražija, obrazložitev glasu, vsaj po tri minute. </font><br/>
<br/>
<b><font size="4">49. TRAK: (ŠZ) – 20.35</font></b><br/>
<br/>
<b><font size="4">	MIHA KORDIŠ (PS Levica):</font></b><font size="4"> Hvala za besedo, predsedujoči.</font><br/>
<font size="4">	Zdaj prejšnji sklep koalicijske sestave je bil stres proti slamnatemu možu, torej ugotavljal je nekaj, kar sploh ni bilo na noben način problematizirano oziroma da bi bilo kakorkoli problematično. Ta drugi sklep je pa vsebinsko laž. Ugotavlja, da je s socialnim dialogom na področju obrambe, na področju Ministrstva za obrambo vse v redu, pa seveda temu ni tako. Sindikalne pritožbe običajnih vojakov se pometajo pod preprogo, v kolikor spregovorijo so kaznovani. Zakon o obrambi, ki je urejal statusa vojakov, ni vključeval socialnega dialoga, sprejet je bil popolnoma in v celoti mimo sindikatov, namesto da bi dejansko rešil stanje vojakov po 45. letu, je samo dodatno odprl vrata za kadrovsko korupcijo visokih činov. In sedaj se najde koalicijska troja, ki predlaga, da Odbor za obrambo preprosto pozabi na vsa ta dejstva, se podpiše in izglasuje, da so socialni dialog pa ja vendarle na Ministrstvu za obrambo lepo poteka in da je vse v redu. Gospe in gospodje, če bi bilo vse v redu, danes ne bi tukaj več ur sedeli in se pogovarjali o tem, kako se mrcvari običajne vojake, kako grdo se z njimi dela, kot svinja z mehom, s strani njihovih poveljujočih, ne vseh, ampak marsikaterega in kako navsezadnje SDS želi s Slovensko vojsko politizirati in jo spremeniti v svojo podaljšano roko, ki službi Janezu Janši in ne Republiki Sloveniji.</font><br/>
<br/>
<b><font size="4">	PREDSEDNIK SAMO BEVK: </font></b><font size="4">Kolega Koražija, izvolite. Tri minute za obrazložitev.</font><br/>
<br/>
<b><font size="4">	BOŠTJAN KORAŽIJA (PS Levica):</font></b><font size="4"> Seveda bom glasoval proti temu sklepu, ker je to sklep proti delavcem, delavskemu gibanju in sindikalnemu delu na splošno. Po drugi strani pa tudi, če boste glasovali za ta sklep, boste glasovali proti svojemu državnemu sekretarju, ki vam je prej točno in jasno povedal, da še socialni dialog, kljub tistemu začetnemu klicu ni stekel zaradi epidemije koronavirusa. Tako, da če boste glasovali, boste glasovali, boste glasovali proti svoji vladi. Samo v vednost. </font><br/>
<font size="4">	Hvala.</font><br/>
<br/>
<font size="4">	</font><b><font size="4">PREDSEDNIK SAMO BEVK:</font></b><font size="4"> Obrazložitev glasu ima Nik Prebil. Tri minute.</font><br/>
<br/>
<font size="4">	</font><b><font size="4">NIK PREBIL (PS LMŠ):</font></b><font size="4"> Hvala, še zadnjič.</font><br/>
<font size="4">	Kot rečeno, ja ta drugi sklep je praktično brez pomena, kar Odbor za obrambo ni pristojen da ugotavlja ali je socialni dialog korekten ali ne, ali poteka ali ne, ali so tam v okviru tega dialoga bile nepravilnosti ali ne. In tudi če bi bil za to odbor za to pristojen, na tem odboru danes niso bili vsi sindikati, da bi lahko razčistili ali ta zadeva teče, tako kot je opisano v tem sklepu. Zaradi tega, ker je sklep, torej in tudi tisti prvi namenjen zgolj kontriranju tega, kar je bilo izpostavljeno danes na tem odboru, bom glasoval proti, ker kot rečeno in bova oba tudi v stranki LMŠ glasovala proti, ker je sklep praktično brez pomena, glede na to kar je bilo danes predstavljeno na tem odboru.</font><br/>
<font size="4">	Hvala.</font><br/>
<br/>
<font size="4">	</font><b><font size="4">PREDSEDNIK SAMO BEVK:</font></b><font size="4"> Obrazložitev glasu ima še poslanec Marijan Pojbič. Tri minute ima te na razpolago.</font><br/>
<br/>
<font size="4">	</font><b><font size="4">MARIJAN POJBIČ (PS SDS):</font></b><font size="4"> Hvala lepa, spoštovani gospod predsednik.</font><br/>
<font size="4">	Jaz bom seveda ta sklep podprl in hkrati protestiram proti žalitvam, ki jih Levica izreka poveljujočim v Slovenski vojski. To pa je višek od viška, kar si dovoli in resnično proti temu protestiram. In to je nesprejemljivo in neokusno.</font><br/>
<br/>
<font size="4">	</font><b><font size="4">PREDSEDNIK SAMO BEVK:</font></b><font size="4"> Hvala lepa.</font><br/>
<font size="4">	Gremo na glasovanje. Glasujemo.</font><br/>
<font size="4">	Kdo je za? (7 članov.) Kdo je proti? (6 proti.)</font><br/>
<font size="4">	Ugotavljam, da je sklep sprejet.</font><br/>
<font size="4">	Ker smo izčrpali dnevni red, s tem zaključujem tudi današnjo in nocojšnjo sejo Odbora za obrambo. Prisotnim članicam in članom odbora ter vsem ostalim povabljenim se zahvaljujem za udeležbo na sejo. Lahko noč vam želim.</font><br/>
<br/>
<b><font size="4">Seja je bila končana 22. februarja 2021 ob 20.40.</font></b>
</root>