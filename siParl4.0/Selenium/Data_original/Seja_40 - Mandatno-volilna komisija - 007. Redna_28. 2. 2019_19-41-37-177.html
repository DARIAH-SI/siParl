<h5 class="label"><span>Vsebina zapisa seje</span></h5><div align="center">
<p><b><font size="4">REPUBLIKA SLOVENIJA</font></b><br>
<b><font size="4">DRŽAVNI ZBOR</font></b><br>
<b><font size="4">MANDATNO-VOLILNA KOMISIJA</font></b><br>
<b><font size="4">7. seja</font></b><br>
<br>
<b><font size="4">(28. februar 2019)</font></b></p></div><br>
<b><font size="4">Sejo je vodil Ivan Hršak, predsednik komisije. </font></b><br>
<b><font size="4">Seja se je začela ob 11. uri. </font></b><br>

<ul><font size="4">1.	</font><b><font size="4">TRAK: (DAG) </font></b></ul>
<br>
<b><font size="4">	PREDSEDNIK IVAN HRŠAK: </font></b><font size="4">Začenjam 7. sejo Mandatno-volilne komisije. Vse članice in člane komisije, vabljene ter ostale prisotne lepo pozdravljam! </font><br>
<font size="4">	Obveščam vas, da so zadržani in se seje ne more udeležiti član komisije Ferenc Horváth. Na seji pa kot nadomestne članice oziroma člani komisije s pooblastili sodelujejo: mag. Andrej Rajh nadomešča Mašo Kociper, Boris Doblekar nadomešča Jožeta Tanka, Jani Prednik nadomešča mag. Bojano Muršič, Jože Lenart nadomešča Braneta Golubovića, Nataša Sukič nadomešča Violeto Tomić, dr. Franc Trček nadomešča dr. Mateja T. Vatovca in Blaž Pavlin nadomešča Jožefa Horvata. </font><br>
<font size="4">	S sklicem seje ste prejeli naslednji dnevni red: </font>
<ul>
<ul><font size="4">1.	kandidatna lista za izvolitev člana Sodnega sveta,</font><br>
<font size="4">2.	predlog za izvolitev v sodniško funkcijo na sodniški mesti okrožnih sodnic na Okrožnem sodišču v Ljubljani,</font><br>
<font size="4">3.	predlog za izvolitev v sodniško funkcijo na sodniško mesto okrožne sodnice na Okrožnem sodišču v Kopru,</font><br>
<font size="4">4.	predlog sklepa o imenovanju dveh članov Nadzornega sveta Radiotelevizije Slovenija,</font><br>
<font size="4">5.	predlog sklepa o sestavi in imenovanju predsednika, podpredsednik, članov in namestnikov članov Preiskovalne komisije o ugotavljanju zlorab in negospodarnega ravnanja v DUTB,</font><br>
<font size="4">6.	predlog sklepa o spremembah Sklepa o sestavi in imenovanju predsednika, podpredsednika, članov in namestnikov članov Preiskovalne komisije o ugotavljanju domnevnega pranja denarja v NKBM, d.d., domnevnega nezakonitega financiranja politične stranke SDS in domnevnega nezakonitega financiranja volilne kampanje SDS za predčasne volitve poslancev v Državni zbor 2018,</font><br>
<font size="4">7.	nadzor po 21. členu Zakona o integriteti in preprečevanju korupcije. </font></ul>
</ul>
<br>
<font size="4">	20. in 22. februarja 2019 ste prejeli predloge za razširitev dnevnega reda z novimi točkami 1a, 4a, 4b in 6a, in sicer: 1a - predlog za izvolitev dveh kandidatov za sodnika na Splošnem sodišču Evropske unije v Luksemburgu; 4a - predlog sklepa o imenovanju člana Izbirne komisije za izbiro primernih kandidatov za imenovanje namestnice oziroma namestnika predsednika Komisije za preprečevanje korupcije; 4b - predlog sklepa o </font><br>
<br>
<b><font size="4">2. TRAK: (VIP) – 11.05</font></b><br>
<br>
<font size="4">	(nadaljevanje) razrešitvi predsednika Državne volilne komisije in 6.a - administrativne zadeve. Ali želi kdo v imenu svoje poslanske skupine predstaviti stališča o predlogih za razširitev? Če ne, prehajamo v skladu s 64. členom Poslovnika Državnega zbora na glasovanje o predlogih za razširitev. Glasujemo o predlagani razširitvi dnevnega reda seje z novo 1.a točko. Glasujemo.</font><br>
<font size="4">	Kdo je za? (17 članov.) Je kdo proti? (Nihče.)</font><br>
<font size="4">	Ugotavljam, da je sklep sprejet.</font><br>
<font size="4">	Glasujemo o predlagani razširitvi dnevnega reda z novo 4.a točko. Glasujemo.</font><br>
<font size="4">	Kdo je za? (17 članov.) Je kdo proti? (Nihče.)</font><br>
<font size="4">	Ugotavljam, da je sklep sprejet.</font><br>
<font size="4">	Sedaj glasujemo o predlagani razširitvi dnevnega reda z novo 4.b točko. Glasujemo.</font><br>
<font size="4">	Kdo je za? (17 članov.) Je kdo proti? (Nihče.)</font><br>
<font size="4">	Ugotavljam, da je sklep sprejet.</font><br>
<font size="4">	Sedaj glasujemo še o predlagani razširitvi dnevnega reda seje z novo 6.a točko. Glasujemo.</font><br>
<font size="4">	Kdo je za? (17 članov). Je kdo proti? (Nihče.)</font><br>
<font size="4">	Ugotavljam, da je sklep sprejet.</font><br>
<font size="4">	Nekatera gradiva za današnjo sejo ste prejeli v varovani predal v sistemu UDIS, saj vsebujejo osebne podatke, ki so varovani na podlagi zakona. V kolikor jih nameravate navajati, oziroma v zvezi z njimi sprožati vprašanja, vas prosim za predhodno opozorilo, saj moramo v takem primeru v skladu s 101. členom Poslovnika sejo zapreti za javnost.</font><br>
<font size="4"> </font><br>
<font size="4">	Sedaj pa prehajamo na </font><b><font size="4">1. TOČKO DNEVNEGA REDA - OBRAVNAVA KANDIDATNE LISTE ZA IZVOLITEV ČLANA SODNEGA SVETA, KI JO JE DRŽAVNEMU ZBORU PREDLOŽIL PREDSEDNIK REPUBLIKE SLOVENIJE. </font></b><br>
<b><font size="4">	</font></b><font size="4">Del gradiva je objavljen pri EPI, celotno kandidatno listo pa so člani in članice zaradi varstva podatkov prejeli v varovani predal v sistemu UDIS. K tej točki dnevnega reda sem vabil Urad predsednika Republike Slovenije. Seje se udeležuje gospa Nataša Kovač, generalna sekretarka v Uradu predsednika Republike Slovenije, ki jo prav lepo pozdravljam. </font><br>
<font size="4">	Uvodna pojasnila: Na podlagi 131. člena Ustave in 10. člena Zakona o sodnem svetu 5 od 11 članov Sodnega sveta izvoli Državni zbor na predlog predsednika republike izmed univerzitetnih profesorjev prava, odvetnikov in drugih pravnikov. Dr. Verica Trstenjak je bila 19. aprila 2018 s sklepom Državnega zbora imenovana za članico Sodnega sveta za dobo 6 let. Ker je Sodni svet 3. decembra 2018 Državni zbor obvestil, da dr. Verica Trstenjak z 31. decembrom 2018 odstopa kot članica Sodnega sveta, je predsednik Državnega zbora na podlagi 15. člena v povezavi s prvim in tretjim odstavkom 17. člena Zakona o sodnem svetu razpisal nadomestne volitve za člane Sodnega sveta, ki ga na predlog predsednika republike za preostanek mandata izvoli Državni zbor ter o tem obvesti predsednika Republike Slovenije. Volitve bodo v torek, 5. marca 2019. Na podlagi prvega odstavka 16. člena Zakona o sodnem svetu so volitve tajne. Tretji odstavek 12. člena Zakona o sodnem svetu določa, da članu Sodnega sveta, ki postane član Sodnega sveta zaradi predčasnega prenehanja mandata prejšnjega člana, preneha mandat z iztekom dobe, za katero je bil izvoljen prejšnji član. V skladu s 16. členom Zakona o Sodnem svetu predsednik republike Državnemu zboru predloži kandidatno listo, na kateri mora biti predlagano število kandidatov večje od števila članov, ki se volijo, vendar največ dvakrat tolikšno, kot je število članov, ki se volijo. Predsednik republike je na kandidatno listo za izvolitev člana Sodnega sveta uvrstil </font><br>
<br>
<b><font size="4">3. TRAK: (VIP) – 11.10</font></b><br>
<br>
<font size="4">	(nadaljevanje) dva kandidata, in sicer gospoda Borisa Ostruha in dr. Saša Preliča. Končno odločitev o kandidatih bo sprejel Državni zbor s tajnim glasovanjem. Član Sodnega sveta bo izvoljen za preostanek mandatne dobe članice Sodnega sveta, ki ji je funkcija predčasno prenehala. </font><br>
<font size="4">	Gospo Natašo Kovač, generalno sekretarko v Uradu predsednika Republike Slovenije prosim za uvodno obrazložitev kandidatne liste. </font><br>
<font size="4">	Izvolite, beseda je vaša.</font><br>
<br>
<font size="4">	</font><b><font size="4">NATAŠA KOVAČ: </font></b><font size="4">Hvala lepa. Spoštovani predsednik, poslanke in poslanci!</font><br>
<font size="4">	Dovolite nekaj besed v uvodu k točki dnevnega reda. Na javni poziv predsednika republike za nadomestne volitve članov Sodnega sveta so se javili trije kandidati oziroma so bili prijavljeni kot kandidati, in sicer gospod Marjan Feguš na predlog Odvetniške zbornice Slovenije, gospod Boris Ostruh na svoj predlog in pa dr. Saša Prelič na predlog Pravne fakultete Univerze v Mariboru. V skladu z zakonsko opredelitvijo, da člane Sodnega sveta Državni zbor voli izmed, na predlog predsednika republike, izmed univerzitetnih profesorjev prava, odvetnikov in drugih pravnikov in da mora biti število kandidatov večje od števila mest, ki se voli, predsednik republike predlaga Državnemu zboru, da nadomestnega kandidata za člana Sodnega sveta izbere izmed dveh kandidatov, in sicer gospod Boris Ostruh in redni profesor dr. Saša Prelič. </font><br>
<font size="4">	Gospod Boris Ostruh je namestnik generalnega državnega tožilca, ki je sprva po opravljenem pravosodnem izpitu nekaj let služboval kot sodnik, sicer pa celotno svojo poklicno pot posvetil delu v tožilskih vrstah. V letu 2007 je bil imenovan za višjega državnega tožilca na Vrhovnem sodišču Republike Slovenije v zunanjem oddelku v Celju. Od leta 2011 je opravljal državno tožilsko službo kot višji državni tožilec na Okrožnem državnem tožilstvu v Celju. Od leta 2013 opravlja funkcijo vrhovnega državnega tožilca na Vrhovnem državnem tožilstvu v oddelku za kazenske zadeve. Julija 2017 je bil imenovan za namestnika generalnega državnega tožilca Republike Slovenije za dobo šestih let. Do julija 2017 je opravljal tudi funkcijo predsednika Državnotožilskega sveta. Iz ocene državno tožilske službe iz leta 2016 izhaja, da kandidat razpolaga z obsežnim in poglobljenimi strokovnim znanjem ter svojo državno tožilsko delo opravlja zavzeto, vestno in skrbno, tudi z iskanjem rešitev za boljše delovanje državnega tožilstva. Poseduje visoko stopnjo osebne in strokovne integritete. Kot vrhovni državni tožilec ne opravlja državno tožilske funkcije na prvi ali drugi stopnji in pri opravljanju svoje funkcije ni v neposrednih stikih s sodniki. </font><br>
<font size="4">	Drug kandidat, redni prof. dr. Saša Prelič je redni profesor na Pravni fakulteti Univerze v Mariboru, kjer od leta 2015 opravlja funkcijo prodekana za gospodarjenje v okviru katedre za gospodarsko pravo. Sodeluje pri predmetih pravo družb, korporacijsko in koncernsko pravo ter gospodarsko in statusno pravo. Na tej fakulteti je magistriral in tudi doktoriral in bil habilitiran v naziv rednega profesorja. Študentje prava ga poznajo kot izvrstnega predavatelja, ki zna svoja predavanja ilustrirati tudi s primeri s prakse. Ob delu na fakulteti je opravil sodniško pripravništvo in leta 97 opravil uspešno tudi pravniški državni izpit. V letih 2015- 2017 je opravljal funkcijo dekana Pravne fakultete Univerze v Mariboru. Prof. dr. Saša Preliča odlikujeta izjemna zavzetost, iniciativnost pri ukvarjanju z najtežjimi pravnimi vprašanji, zlasti s področja gospodarskega in statusnega prava. Napisal je več kot 400 znanstvenih in strokovnih publikacij. Sodeluje na mnogih slovenskih in tujih strokovnih srečanjih, pri pripravi predlogov sprememb in dopolnil slovenske korporacijske insolvenčne zakonodaje. Z visoko strokovno ravnijo svojega dela, jasno pravno mislijo, zavzetostjo ter bogatim biografskim opusom izpolnjuje prof. dr. Saša Prelič visoke strokovne standarde za uspešno opravljanje funkcije člana Sodnega sveta. Hvala lepa.</font><br>
<br>
<font size="4">	</font><b><font size="4">PREDSEDNIK IVAN HRŠAK: </font></b><font size="4">Hvala lepa za to uvodno obrazložitev. </font><br>
<font size="4">	Preden dam besedo za razpravo poslankam in poslancem, še za magnetogram, poslanec Rosec nadomešča pod pooblastilom mag. Marka Pogačnika. </font><br>
<font size="4">	Sedaj pa odpiram razpravo poslank in poslancev. Kdo želi besedo? Izvoli, podpredsednica Anja Bah Žibert. </font><br>
<font size="4">	Izvoli.</font><br>
<br>
<font size="4">	</font><b><font size="4">ANJA BAH ŽIBERT (PS SDS): </font></b><font size="4">Hvala lepa, predsedujoči za besedo. </font><br>
<font size="4">	No, danes se bomo odločali za enega izmed dveh kandidatov. Zdaj, seveda, je bilo v uvodu s strani predstavnice predsednika države nekako navedena strokovna pot</font><br>
<br>
<b><font size="4">4. TRAK: (TB) – 11.15</font></b><br>
<br>
<font size="4">	(nadaljevanje) enega in drugega kandidata, vendar pa bi se tukaj ustavila tudi na neko drugo vprašanje, ki pa seveda v tem delu ni bilo izpostavljeno.</font><br>
<font size="4">Namreč, če povzamemo, kaj je bistvena naloga Sodnega sveta? Sodni svet je seveda najvišji kadrovik v držav, ko gre za sodno vejo oblasti. Njihova naloga je, da krepi neodvisnost sodne veje oblasti, da seveda pri tem ne prihaja do nobenih dvomov in da seveda daje in pomaga pri dobremu imenu te veje oblasti.</font><br>
<font size="4">Zdaj, ko pa govorimo o gospodu Sašu Preliču, pa se postavlja res zelo aktualno vprašanje – ali bo omenjeni, če bo izvoljen v Sodni svet, to funkcij opravljal kot strokovnjak, ki ste ga vi tudi navedli, kar se tiče pravne fakultete in njegovih del, ki jih je tam opravljal, ali kot politik? Namreč, gospod je v zadnjem času izrazito politik. Je aktiven član, kar se tiče župana Maribora, se pravi, gospoda Arsenoviča in je tudi predsednik nadzornega sveta, Mestne občine Maribor.</font><br>
<font size="4">Se pravi, težko mu boste danes govorili, da lahko ti dve zadevi ločimo. Se pravi, verjamem da, kar se tiče pravne fakultete, absolutno, bil je dekan, bil je vse to, kar ste omenili, ampak danes je on politik in jaz menim, da bi bilo zelo slabo, če danes v Sodni svet izvolimo nekoga, ki je politično aktiven in ne moremo mimo tega, ali bo potem deloval tako tudi v samem Sodnem svetu. Vsako imenovanje, ki ga Sodni svet opravi, mora biti, kar se tiče transparentnosti, kar se tiče neodvisnosti, je še kako občutljivo. Mi vemo, da se o tem velikokrat pogovarjamo, veliko želimo tudi informacij o tem, koga se predlaga, vendar pa, če bo gospod Sašo Prelič, član Sodnega sveta, bojo ti pomisleki še toliko večji.</font><br>
<font size="4">V Slovenski demokratski stranki ne moremo podpreti nekoga, ki je trenutno aktivno politično udejstvovan v prostoru. Gre vendarle za neodvisno vejo oblasti, gre za Sodni svet in gre za to, da mora biti vsakršen dvom o nepristranskosti tukaj, ne samo zminimaliziran, ampak bi morali imeti vsi skupaj ničelno toleranco in jaz tukaj, poziv tudi ostalim poslanskim skupinam – razmislite o tem. Ne nazadnje, kot rečeno, ne želim oporekati njegovim pravnim strokovnim znanjem, ampak po tem, za kaj se je omenjeni odločil trenutno aktivirat. Trenutno se je odločil aktivirat politično, zato menim, da ni prostora, da bi lahko zasedel mesto v Sodnem svetu.</font><br>
<br>
<b><font size="4">PREDSEDNIK IVAN HRŠAK:</font></b><font size="4"> Hvala, kolegica Anja. Rad bi samo popravil, da danes ne bomo izbirali enega, ampak bomo listo, kot ustrezno in bo Državni zbor, poslanci Državnega zbora, na glasovanju izbrali nekoga.</font><br>
<font size="4">Ja, želi še kdo razpravljati? Izvoli, podpredsednica, Lidija Divjak Mirnik.</font><br>
<br>
<b><font size="4">LIDIJA DIVJAK MIRNIK (PS LMŠ):</font></b><font size="4"> Hvala lepa za besedo, gospod predsednik, lepo pozdravljeni.</font><br>
<font size="4">Jaz bi mogoče samo dva stavka. Rednega profesorja, dr. Saša Preliča poznam, ker sem bila njegova sodelavka in moram povedati, da ga oblikuje izjemna strokovnost, da stvari zelo dobro obvlada in da argumenti, ki so bili pravkar iznešeni(?), so pač argumenti, ki pridejo prav vsakomur. Kolikor vem, se še nadzorni odbor Mestne občine Maribor, katere članica tudi sem, ni sestal, mogoče bo pa gospod razmislil tudi o tem, da te funkcije ne opravlja, tako da, kar se mene tiče, vaš argument ne stoji. Hvala lepa.</font><br>
<br>
<b><font size="4">PREDSEDNIK IVAN HRŠAK:</font></b><font size="4"> Hvala lepa, podpredsednica.</font><br>
<font size="4">Zdaj pa ima besedo, replika? Aha, Anja Bah Žibert, replika.</font><br>
<br>
<b><font size="4">ANJA BAH ŽIBERT (PS SDS):</font></b><font size="4"> Ja, jaz bi si želela, da se poslušamo. Jaz o strokovnosti nisem podvomila, če pa je nekdo politično aktiven, pa je problem. Tukaj ne gre za to, ali ti nekaj pride prav ali ne. Gre za politično aktivacijo. Gospod je bil aktiven član ekipe gospoda Saša Arsenoviča. Vi ste bila sicer protikandidatka, mogoče je to za vas olajševalna okoliščina, ampak prej </font><br>
<br>
<b><font size="4">5. TRAK: (TB) – 11.20</font></b><br>
<br>
<font size="4">(nadaljevanje) bi pomislila, da boste imeli kakšen dodatni argument, ali je to prav ali ne. Hvala.</font><br>
<br>
<b><font size="4">PREDSEDNIK IVAN HRŠAK:</font></b><font size="4"> Hvala.</font><br>
<font size="4">Zdaj pa dajem besedo dr. Francu Trčku. Izvoli, Franc.</font><br>
<br>
<b><font size="4">DR. FRANC TRČEK (PS Levica):</font></b><font size="4"> Hvala za besedo.</font><br>
<font size="4">V osnovi se nisem mislil oglasit, pa se moram. Na srečo nisem član MVK, tako da me zgolj izjemoma vidite tukaj. Ne bom se opredeljeval glede konkretnega gospoda, ponovil bom pa to, kar trdim že ves čas in kar je tudi gospa Jadranka Sovdad govorila – to, da Državni zbor potrjuje oziroma »žegna«, če rečemo v ljudskem jeziku, kdo je v tretji veji oblasti je relikt nekega sistema, ki ni bil ravno demokratičen.</font><br>
<font size="4">In zdaj neka stranka, ki ima ogromno proti tem sistemu, jaz bi predlagal, da nekako se gre v spremembo zakonodaje, da Državni zbor ne potrjuje in na ta način tudi dobijo odgovornost in avtonomijo in samostojnost tretje veje oblasti. Seveda gre za spremembo Ustave. Vemo, koliko glasov potrebujejo in to bi zame bila neka zrelost, ker vedno znova, zlasti s strani ene stranke opozicije, katere dolgoletni predsednik zelo rad hodi po sodiščih, so te neke zgodbe. Nekdo odgovarja, nekdo ne odgovarja in mislim, da imamo več kot dovolj drugega dela in da dejansko ta relikt, ki je delno izjema v ustavnih parlamentarnih demokracijah, že enkrat pošljemo na smetišče zgodovine. </font><br>
<font size="4">Tretja veja oblasti ima odgovornost, naj se sama kadruje, mi kot skrbniki proračuna, pa ji moramo zagotoviti, v ljudskem jeziku, dovolj »penez« in to je pika, ker drugače vedno znova prihaja na MVK, potem pa na rednih sejah do takšnih in drugačnih teatrov, kdo komu odgovarja, kdo komu ne odgovarja. Strinjam se pa tu z Lidijo, da pa določeni ljudje bi pa morali malo tudi razmisliti o tem, da ima dan samo 24 ur – v nabiranju nekih položajev ali odgovornih funkcij, na kateri so.</font><br>
<font size="4">To je pa tudi neka druga zgodba – nek ustavni sodnik je kdaj že v 70ih, 80ih, v bivšem sistemu pisal o nekih funkcionarjih, ki so si nabrali toliko funkcij. V prejšnjem mandatu, verjetno ste nekateri že pozabil, smo imeli prvo ministrico za šolstvo iz SMC, ki je imela toliko dodatkov, da sem jaz razmišljal, da mora njen dan biti dolg vsaj 42 ur, če hoče vse »popedenati«, to je pa tudi neka zadeva znotraj političnih kadrovanj, ki se jih grejo vse stranke. Danes sem nekako razmišljal v tej smeri. Toliko, zelo na kratko, hvala.</font><br>
<br>
<b><font size="4">PREDSEDNIK IVAN HRŠAK:</font></b><font size="4"> Hvala.</font><br>
<font size="4">Želi še kdo razpravljati? (Ne.) Če ne, zaključujem razpravo.</font><br>
<font size="4">Ugotavljam, da se je Mandatno-volilna komisija seznanila s kandidatno listo za izvolitev člana Sodnega sveta in na glasovanje dajem naslednji predlog sklepa: Mandatno-volilna komisija ocenjuje kandidatno listo za izvolitev člana Sodnega sveta kot ustrezno in predlaga Državnemu zboru, da izmed kandidatov na kandidatni listi izvoli člana Sodnega sveta. Glasujemo.</font><br>
<font size="4">Kdo je za? (9 članov.) Kdo je proti? (Nihče.)</font><br>
<font size="4">Ugotavljam, da je sklep sprejet.</font><br>
<br>
<font size="4">S tem zaključujem to točko dnevnega reda.</font><br>
<br>
<font size="4">Prehajamo na </font><b><font size="4">1.A. TOČKO DNEVNEGA REDA - PREDLOG ZA IZVOLITEV DVEH KANDIDATOV ZA SODNIKA NA SPLOŠNEM SODIŠČU EVROPSKE UNIJE V LUKSEMBURGU</font></b><font size="4">, ki ga je Državnemu zboru predložil predsednik Republike Slovenije. Predlog ste članice in člani zaradi varstva podatkov prejeli v varovani program v sistemu UDIS. K tej točki dnevnega reda je vabljen predstavnik Urada predsednika Republike Slovenije – seje se je udeležila gospa Nataša Kovač, generalna sekretarka v Uradu predsednika Republike Slovenije.</font><br>
<font size="4">Nekaj uvodnih pojasnil. Pred rok(?) Republike Slovenije je Državnemu zboru posredoval Predlog za izvolitev dveh kandidatov za sodnika na splošnem sodišču Evropske unije v Luksemburgu, s katerim za dve mesti, na navedenem sodišču predlaga dva kandidata in sicer gospoda Mira Preka ter dr. Marka Pavliho. V skladu z določbami 6. člena Zakona o predlaganju kandidatov iz Republike Slovenije za sodnike</font><br>
<br>
<b><font size="4">6. TRAK: (VP) – 11.25</font></b><br>
<font size="4">	</font><br>
<font size="4">	(nadaljevanje) mednarodnih sodišč, se predsednik Republike Slovenije po pridobitvi mnenja Vlade in Sodnega sveta do prijavljenih kandidatur za kandidata za sodnika mednarodnega sodišča opredeli ter posreduje predloge potrebnega števila kandidatov za izvolitev državnemu zboru, lahko pa predlaga tudi več kandidatov, kot je potrebno, po pravilih mednarodnega sodišča. Na podlagi prvega odstavka 7. člena predmetnega zakona izvoli državni zbor kandidata za sodnika mednarodnega sodišča s tajnim glasovanjem z večino glasov vseh poslank in poslancev. 	</font><br>
<font size="4">	Želi gospa Nataša Kovač, generalna sekretarka v Uradu predsednika Republike Slovenije, predlog dodatno obrazložiti?</font><br>
<font size="4">	Izvolite, beseda je vaša.</font><br>
<br>
<font size="4">	</font><b><font size="4">NATAŠA KOVAČ</font></b><font size="4">: Hvala lepa.</font><br>
<font size="4">	Kot je verjetno že znano, 31. avgusta letos poteče mandat enemu sodniku na Splošnem sodišču Evropske unije v Luksemburgu, s 1. septembrom pa se z reformo tega sodišča odpira še eno dodatno mesto sodnika tega sodišča za našo državo. </font><br>
<font size="4">	Po objavi razpisa s strani Ministrstva za pravosodje za torej dve mesti dveh sodnikov na Splošnem sodišču Evropske unije v Luksemburgu je predsednik republike v juniju leta 2018 prejel obvestilo o kandidaturah prijavljenih kandidatov, in sicer: Andrej Auersperger Matić, izr. prof. dr. Anže Erbežnik, mag. Marjana Grašič, prof. dr. Marko Pavliha, izr. prof. dr. Klemen Podobnik, Miro Prek, mag. Saša Sever, mag. Primož Vehar, prof. Jure Vidmar in dr. Renata Zagradišnik. </font><br>
<font size="4">	Kandidature so bile takoj posredovane Vladi Republike Slovenije in Sodnemu svetu. Obe instituciji sta mnenji posredovali v novembru oziroma decembru lanskega leta. Iz njih je razvidno, da vseh deset kandidatov in kandidatk izpolnjuje formalne pogoje in so primerni kandidati za sodnika oziroma sodnico na Splošnem sodišču. Sodni svet je ob tem podal še mnenje, katerim kandidatom glede na njihove strokovne reference in opravljene razgovore daje prednost. </font><br>
<font size="4">	11. januarja 2019 je kandidatka Marjana Grašič svojo kandidaturo umaknila. </font><br>
<font size="4">	Po preučitvi kandidatur in posredovanih mnenj ter po opravljenih posvetovanjih z vodji poslanskih skupin je predsednik republike v Državni zbor posredoval predlog, da v izvolitev predlaga dva kandidata, in sicer gospoda Mira Preka in prof. dr. Marka Pavliho.</font><br>
<font size="4">	Gospod Miro Prek je univerzitetni diplomirani pravnik s pridobljenima nazivoma magister evropskega prava in doktor pravnih znanosti na Univerzi v Luksemburgu. Trenutno opravlja funkcijo sodnika na Splošnem sodišču Evropske unije v Luksemburgu in se poteguje za ponovni mandat. Sprva v službi Vlade Republike Slovenije za zakonodajo, pozneje kot član ožje pogajalske skupine za pogajanje in ekipe mednarodnih pravnih strokovnjakov pri pomoči kosovski Vladi, v letu 2003 se je potem v letu 2004 zaposlil na Sodišču Evropskih skupnosti v Luksemburgu kot vodja oddelka slovenskih pravnikov lingvistov. Od leta 2006 opravlja funkcijo sodnika na Splošnem sodišču. V času opravljanja svoje sodniške funkcije se je uspešno preizkusil skoraj v vseh vlogah, ki jih sodnik na tem sodišču lahko opravlja. Z dosedanjim delom kot sodnik na Splošnem sodišču nedvoumno izkazuje visoke sposobnosti analiziranja in reševanja pravnih vprašanj. V svoji dosedanji karieri na Splošnem sodišču je imel priložnost soditi v vseh vrstah zadev, ki jih sodišče obravnava. Zaupanje v njegovo visoko strokovno znanje so mu izkazali kolegi sodniki, ki so ga najprej izvolili za predsednik senata treh in pozneje za predsednika senata petih sodnikov. </font><br>
<font size="4">	Kandidat aktivno uporablja angleški, francoski in nemški jezik ter južnoslovanske jezike, pasivno pa španski in italijanski jezik. Ima obsežno bibliografijo, je avtor oziroma soavtor več knjig in priročnikov s področja gospodarskih družb in gospodarskega prava in številnih del v Evropski uniji. Od leta 2013 v okviru magistrskega študija na Fakulteti za pravo, gospodarstvo in finance predava predmet Pravo javnih naročil Evropske unije.</font><br>
<font size="4">	Gospod Miro Prek na podlagi dolgoletnega strokovnega delovanja na različnih visoko odgovornih delovnih nalogah na področju evropskega prava doma in v tujini kaže visok strokovni ugled in je med kolegi spoštovan in cenjen. Je tudi eden od dveh kandidatov, ki ju je Sodni svet ocenil kot najbolj primerna in usposobljena kandidata za to funkcijo.</font><br>
<font size="4">	Gospod Prek je na včerajšnji javni predstavitvi v predsedniški palači odgovoril na vsa vprašanja, povezana tudi z medijskimi zapisi v zadnjih dneh. Obveščena </font><br>
<br>
<b><font size="4">7. TRAK: (NM) – 11.30</font></b><br>
<br>
<b><font size="4">	</font></b><font size="4">(nadaljevanje) sem, da je s pisnim dodatnim pojasnilom glede njegove kandidature in zadnjih zapisov seznanil tudi vse vodje poslanskih skupin Državnega zbora. Obvestil nas je, da je pripravljen kadarkoli priti, osebno razložiti in pojasniti svojo motivacijo in predlog za kandidaturo za to mesto in dati dodatna pojasnila, v kolikor bi kdorkoli med poslankami in poslanci to želel ali želel tak razgovor tudi opraviti. Gospod Prek je vse navedbe, ki jih je pojasnil tudi javno, posredoval tudi uradu predsednika in v njih, tako kot je tudi javno povedal, zanikal vse, kar je bilo javno zapisano in povedano v zadnjih dneh. </font><br>
<font size="4">	Prof. dr. Marko Pavliha, doktor pravnih znanosti, dolgoletni redni profesor na Pravni fakulteti Univerze v Ljubljani je predstojnik pravne katedre in član senata Fakultete za pomorsko in promet. Doktoriral je na Pravni fakulteti McGill v Montrealu iz pomorskega prava. Izkušnje je nabiral tudi v gospodarstvu. V letu 1998 se je zaposlil na Univerzi v Ljubljani, Fakulteti za pomorstvo in promet, kjer je bil vrsto let predstojnik katedre za pomorsko in prometno pravo in prodekan za znanstvenoraziskovalno delo. Od leta 2004 dalje je redni profesor za gospodarsko, transportno in zavarovalno pravo na Pravni fakulteti Univerze v Ljubljani. V letu 2004 je postal minister za promet 7. slovenske vlade, v obdobju med letoma 2004 in 2008 je bil tudi poslanec Državnega zbora. Po končanem poslanskem mandatu se je vrnil v akademske vode in predava na Fakulteti za pomorstvo in promet, pravni fakulteti in ekonomski fakulteti ljubljanske univerze ter na Inštitutu za mednarodno pomorsko pravo na Malti kot gostujoči profesor. Je član številnih pravniških društev, tako domačih kot tujih, prav tako član številnih komisij, strateških svetov, posvetovalnih organov odborov prav tako doma in v tujini. Je prejemnik več tujih in domačih štipendij, priznanj in nagrad, avtor in soavtor 37 knjig in več 100 znanstvenih, strokovnih in poljudnih prispevkov in vse je v domačih in tujih publikacijah. V letu 1993 je bil imenovan za sodnega tolmača za francoski in angleški jezik, s prevajanjem se je redno ukvarjal do leta 2003. Prof. dr. Marka Pavliha odlikujejo številne, raznovrstne in dolgoletne strokovne ter vodstvene izkušnje in izražena osebnostna širina. Poleg gospoda Preka je tudi dr. Pavliha kandidat, ki ju je Sodni svet ocenil kot najbolj primerna in usposobljena kandidata za to funkcijo.</font><br>
<font size="4">	Hvala lepa.</font><br>
<br>
<font size="4">	</font><b><font size="4">PREDSEDNIK IVAN HRŠAK: </font></b><font size="4">Najlepša hvala za to dodatno obrazložitev.</font><br>
<font size="4">	Sedaj pa prehajamo na razpravo poslank in poslancev. In prvo besedo ima dr. Franc Trček.</font><br>
<font size="4">	Izvolite. Aha, če lahko se izklopite.</font><br>
<br>
<font size="4">	</font><b><font size="4">DR. FRANC TRČEK (PS Levica): </font></b><font size="4">Ja, hvala za besedo.</font><br>
<font size="4">	Še ena kratka opazka. Zdi se mi, da bi ob tovrstnih kadrovanjih morali razmišljati tudi o tem, koliko časa nekoga pošiljamo na tovrstne funkcije in kakšna je odgovornost teh ljudi, ki jih pošljemo na tovrstne funkcije. Če povem po domače, nekdo, ki je bil 2 mandata na tovrstni funkciji, jaz osebno menim, da takšna oseba ima dolžnost in obveznost do Slovenije, da tovrstna znanja pripelje domov. Pa bi lahko kake druge naše funkcionarje imenoval, ki so šli v tujino, se seveda navadili tudi na dober denar, hoteli gor ostati. Se mi zdi, da tudi v tej luči bi bilo to potrebno presojat. In osebno menim, da razen redkih izjem več kot 2 mandata tudi ni, če hočete, zdravo za razvoj nekih disciplin ali tudi navsezadnje za generacijsko vrzel znotraj neke vednosti. In se mi zdi, da bi bilo potrebno tudi v tej smeri nekako razmišljati. A veste, ker nek človek, ki bo, ne vem, 18-20 let v tujini, je dejansko za to družbo in državo zgubljen. In se mi zdi, da je dolžnost teh ljudi, da tudi to vednost prenesejo domov, kjer bojo imeli za slovenske razmere dostojne plače in kvaliteto življenja. Toliko na kratko.</font><br>
<font size="4">	Hvala.</font><br>
<br>
<font size="4">	</font><b><font size="4">PREDSEDNIK IVAN HRŠAK: </font></b><font size="4">Hvala.</font><br>
<font size="4">	Želi še kdo razpravljati? Če ne, zaključujem razpravo. Na glasovanje dajem naslednji predlog sklepa: »Mandatno-volilna komisija ocenjuje predlog predsednika Republike Slovenije kot ustrezen in predlaga Državnemu zboru, da predlagana kandidata izvoli za kandidata za sodnika na splošnem Sodišču Evropske unije v Luksemburgu.« Pričenjam z glasovanjem.</font><br>
<br>
<b><font size="4">8. TRAK: (NM) – 11.35</font></b><br>
<br>
<b><font size="4">	</font></b><font size="4">(nadaljevanje)	Kdo je za? (14 članov.) Je kdo proti? (1 član.)</font><br>
<font size="4">	Ugotavljam, da je sklep sprejet.</font><br>
<br>
<font size="4">	Zaključujem to točko dnevnega reda.</font><br>
<br>
<font size="4">	In prehajamo na </font><b><font size="4">2. TOČKO DNEVNEGA REDA, IN SICER NA PREDLOGA ZA IZVOLITEV V SODNIŠKO FUNKCIJO NA SODNIŠKI MESTI OKROŽNIH SODNIC NA OKROŽNEM SODIŠČU V LJUBLJANI</font></b><font size="4">,</font><br>
<font size="4">	ki jo je Državnemu zboru predložil Sodni svet. Del gradiva je objavljen pri EPA, obrazložena predloga Sodnega sveta pa ste zaradi varstva podatkov prejeli v varovani predal v sistem UDIS. K tej in naslednji točki dnevnega reda sem vabil predsednico Sodnega sveta, dr. Barbaro Nerat, seje pa se udeležuje predstavnica Sodnega sveta, gospa Alenka Klemenčič, ki jo prav lepo pozdravljam. </font><br>
<font size="4">	Uvodna pojasnila. Sodni svet na podlagi 130. člena Ustave, prvega odstavka 23. člena Zakona o Sodnem svetu ter 18. člena Zakona o sodniški službi Državnemu zboru predlaga, da v Sodniško funkcijo na sodniški mesti okrožnih sodnic na Okrožnem sodišču v Ljubljani izvoli Klavdijo Bercieri in Katarino Gabrijel Muhič. Predloga sklepov, ki ju bo Mandatno-volilna komisija posredovala v odločanje Državnemu zboru, ste prejeli kot delovno gradivo. Predstavnico Sodnega sveta, gospo Alenko Klemenčič prosim za uvodno obrazložitev predlogov.</font><br>
<font size="4">	Prosim, beseda je vaša.</font><br>
<br>
<font size="4">	</font><b><font size="4">ALENKA KLEMENČIČ: </font></b><font size="4">Spoštovani gospod predsednik, hvala za besedo. Lepo pozdravljeni tudi vsi navzoči.</font><br>
<font size="4">	Najprej bi želela opravičiti izostanek predsednice Sodnega sveta, dr. Barbare Nerat, ki je odsotna zaradi predhodno dogovorjenih obveznosti, poleg tega pa bo danes potekala tudi 15. seja Sodnega sveta, zato se vašemu vabilu ni mogla odzvati. Kot je že gospod predsednik povedal, ste gradivo prejeli, vendar pa bi vseeno želela izpostaviti nekatere ključne razloge za razpis, izbirni postopek in razloge za izbiro kandidatk. </font><br>
<font size="4">	Razpis za 4 prosta mesta okrožnih sodnikov na Okrožnem sodišču v Ljubljani je bil objavljen v Uradnem listu v marcu 2018 s predvideno razporeditvijo 2 sodnikov na civilno oziroma družinsko področje, 2 sodnikov pa na kazensko področje. Na razpis se je prijavilo 30 kandidatov, med njimi okrajne sodnice, odvetniki, državna odvetnica, okrajna državna tožilka in strokovni sodelavci. Za kazensko področje se je prijavilo le 6 kandidatov, in sicer okrajna državna tožilka in 5 strokovnih sodelavcev. 3 kandidatke za civilno področje so med postopkom kandidature umaknile, 1 kandidat za kazensko področje pa je kandidaturo umaknil že po opravljeni in objavljeni izbiri, vendar pa pred izvolitvijo v Državnem zboru. Zato je Sodni svet ponovno opravil izbiro med prijavljenimi kandidati za kazensko področje. Za družinsko področje sta bili izbrani in imenovani 2 okrajni sodnici, ki bosta z delom na družinskem oddelku ljubljanskega okrožnega sodišča začeli v kratkem. Za kazensko področje pa je Sodni svet izbral kandidatki Katarino Gabrijel Muhič In Klavdijo Bercieri, ki ju predlaga v izvolitev na sodniško funkcijo. Razlogi za razpis 2 kazenskih sodnikov na Okrožnem sodišču v Ljubljani so v preobremenjenosti sodišča in nezadostnem številu sodnikov. Okrožno sodišče v Ljubljani je med najbolj obremenjenimi sodišči v državi. Sodišče v letu 2017 ni obvladovalo pripada kazenskih zadev, podaljšalo se je povprečno trajanje postopkov, povečalo se je tudi število nerešenih zadev. Že obstoječe število kazenskih sodnikov na tem sodišču ni zadoščalo za reševanje zadev v razumnem roku. V letu 2018 pa se je zmanjšalo še za 2 mesti zaradi imenovanja sodnikov na višje sodniško mesto, zaradi česar je delo na tem sodišču še bolj oteženo. Sodni svet je vodil izbirni postopek kot običajno v 3 zaporednih fazah s postopnim izločanjem kandidatov. Prva faza je zajemala preverjanje izpolnjevanja formalnih razpisnih pogojev, v drugi fazi je opravil oceno primernosti kandidatov, v tretji fazi pa je opravil razgovore z najprimernejšimi kandidati. Vsi kandidati so izpolnjevali razpisne pogoje, </font><br>
<br>
<b><font size="4">9. TRAK: (VP) – 11.40</font></b><br>
<font size="4">	</font><br>
<font size="4">	(nadaljevanje) zato je Sodni svet v drugi fazi izbirnega postopka opravil oceno primernosti kandidatov, pri čemer je upošteval doseženo povprečje ocen na dodiplomskem študiju in na pravniškem državnem izpitu, delovne izkušnje ter dokončno mnenje predsednika Okrožnega sodišča v Ljubljani z dopolnitvijo. </font><br>
<font size="4">	Na ustni razgovor je na 5. sejo povabil šest kandidatov za kazensko področje, ki so se vsi vabilu odzvali. Na tej seji je bila izbrana kandidatka Katarina Gabrijel Muhič, po umiku ene kandidature pa je med preostalimi kandidati za kazensko področje na 8. seji izbral še Klavdijo Bercieri. Na razgovorih sta bila navzoča predsednik in podpredsednica Okrožnega sodišča v Ljubljani. </font><br>
<font size="4">	Na kratko bom predstavila še razloge za izbiro obeh kandidatk. </font><br>
<font size="4">	Obe sta končali študij na Pravni fakulteti v Ljubljani, kjer sta dosegli visoko povprečje ocen, in sicer Katarina Gabrijel Muhič 8,29, Klavdijo Bercieri pa 8,41. Zelo dobre rezultate sta dosegli tudi na pravniškem državnem izpitu, in sicer Katarina Gabrijel Muhič 8,25, Klavdijo Bercieri pa 8. </font><br>
<font size="4">	Obe kandidatki imata tudi dolgoletne izkušnje na kazenskopravnem področju. Katarina Gabrijel Muhič ima več kot 11 let delovnih izkušenj kot strokovna sodelavka na kazenskem oddelku Okrožnega sodišča v Ljubljani, zato zelo dobro pozna delo tega sodišča. Od leta 2010 je razporejena na delovno mesto višje strokovne sodelavke in opravlja dela na najbolj zahtevnih kazenskih zadevah. Od septembra 2017 je vključena tudi v delo v Uradu predsednika sodišča. Pri dosedanjem delu je pokazala visoke delovne sposobnosti in strokovno znanje s področja kazenskega prava, kar se odraža v osnutkih njenih odločb. Njene sposobnosti pisnega in ustnega izražanja so vzorne, odlikujejo jo tudi sposobnost analitičnega razmišljanja in strukturiranega dela. Vsi sodniki, s katerimi je kandidatka sodelovala kot strokovna sodelavka, so o njej izrazili nadpovprečno pozitivno mnenje in ocenili, da je za opravljanje sodniške službe odlično usposobljena. </font><br>
<font size="4">	Tudi Klavdija Bercieri je kandidatka z več kot desetletnimi delovnimi izkušnjami. Po opravljenem pravniškem državnem izpitu v letu 2009 je bila od septembra istega leta dalje zaposlena kot strokovna sodelavka na kazenskem oddelku Okrožnega sodišča v Ljubljani. Funkcijo okrajne državne tožilke na Okrožnem državnem tožilstvu v Ljubljani je nastopila v letu 2015. Dodeljena je na gospodarski oddelek, kjer rešuje zadeve s področja gospodarske kriminalitete ter zastopa tožilstvo na obravnavah na Okrajnem sodišču v Ljubljani. Iz mnenja vodje Okrožnega državnega tožilstva v Ljubljani in mnenja predsednika Okrožnega sodišča v Ljubljani izhaja, da kandidatka pri svojem delu izkazuje zelo visoko znanje s področja kazenskega prava. Samostojno in kvalitetno je opravljala tako delo strokovne sodelavke kot tudi delo okrajne državne tožilke in je pri tem pokazala sposobnosti hitrega in analitičnega razmišljanja. Njeno visoko strokovno usposobljenost ter nadpovprečno angažiranost in odgovornost so v mnenjih izpostavili tudi sodniki Okrožnega sodišča v Ljubljani. Dela strokovne sodelavke na Okrožnem sodišču v Ljubljani je opravljala skoraj šest let, zato je tudi ona dobro seznanjena z delom sodišča, med vsemi prijavljenimi kandidati za kazensko področje pa je izstopala tudi po tem, da je edina funkcionarka. </font><br>
<font size="4">	Hvala.</font><br>
<br>
<font size="4">	</font><b><font size="4">PREDSEDNIK IVAN HRŠAK</font></b><font size="4">: Hvala lepa za to dodatno obrazložitev. </font><br>
<font size="4">	Zdaj pa odpiram razpravo poslank in poslancev. </font><br>
<font size="4">	Želi kdo razpravljati? Če ne, zaključujem razpravo.</font><br>
<font size="4">	Na glasovanje dajem naslednji predlog sklepa. »Mandatno-volilna komisija predlaga Državnemu zboru, da sprejme sklep, s katerim se v sodniško funkcijo na sodniško mesto okrožne sodnice na Okrožnem sodišču v Ljubljani izvoli Klavdija Bercieri.« Pričenjam z glasovanjem. </font><br>
<font size="4">	Kdo je za? (10 članov.) Kdo je proti? (Nihče.)	</font><br>
<font size="4">	Ugotavljam, da je sklep sprejet.</font><br>
<font size="4">	Glasujemo še o naslednjem predlogu sklepa. »Mandatno-volilna komisija predlaga Državnemu zboru, da sprejme sklep, s katerim se v sodniško funkcijo na sodniško mesto okrožne sodnice na Okrožnem sodišču v Ljubljani izvoli Katarina Gabrijel Muhič.« Pričenjam z glasovanjem. </font><br>
<font size="4">	</font><br>
<b><font size="4">16. TRAK: (VP) – 9.15</font></b><br>
<font size="4">	</font><br>
<font size="4">	(nadaljevanje) Kdo je za? (9 članov.) Kdo je proti? (2 člana.)	</font><br>
<font size="4">	Ugotavljam, da je sklep sprejet.</font><br>
<br>
<font size="4">	Zaključujem to točko dnevnega reda. </font><br>
<br>
<font size="4">	Prehajamo na </font><b><font size="4">3. TOČKO DNEVNEGA REDA, IN SICER NA PREDLOG ZA IZVOLITEV V SODNIŠKO FUNKCIJO NA SODNIŠKO MESTO OKROŽNE SODNICE NA OKROŽNEM SODIŠČU V KOPRU</font></b><font size="4">, ki ga je Državnemu zboru predložil Sodni svet. </font><br>
<font size="4">	Del gradiva je objavljen pri EPI, obrazložen predlog Sodnega sveta pa ste zaradi varstva podatkov prejeli v varovani predal v sistemu UDIS.</font><br>
<font size="4">	Uvodna pojasnila. Sodni svet na podlagi 130. člena Ustave, prvega odstavka 23. člena Zakona o Sodnem svetu ter 18. člena Zakona o sodniški službi Državnemu zboru predlaga, da v sodniško funkcijo na sodniško mesto okrožne sodnice na Okrožnem sodišču v Kopru izvoli Ivo Ferjančič Štekar. </font><br>
<font size="4">	Predlog sklepa, ki ga bo Mandatno-volilna komisija posredovala v odločanje Državnemu zboru, ste prejeli kot delovno gradivo.</font><br>
<font size="4">	Predstavnico Sodnega sveta gospo Alenko Klemenčič prosim za uvodno obrazložitev predloga. </font><br>
<font size="4">	Izvolite, beseda je vaša. </font><br>
<br>
<font size="4">	</font><b><font size="4">ALENKA KLEMENČIČ</font></b><font size="4">: Še enkrat hvala za besedo.</font><br>
<font size="4">	Tudi pri tem razpisu bi želela najprej vzpostaviti razloge za razpis in izbiro enega okrožnega sodnika na Okrožnem sodišču v Kopru s predvideno razporeditvijo na gospodarski oddelek. </font><br>
<font size="4">	Razlogi za razpis so kadrovske oslabitve na oddelku v letu 2018 zaradi odhoda dveh sodnikov. Ena sodnica je bila s februarjem 2018 trajno premeščena na Okrožno sodišče v Ljubljani, drug sodnik pa je bil imenovan na mesto višjega sodnika na Višjem sodišču v Kopru, kjer je pričel opravljati sodniško funkcijo s februarjem 2018. Zaradi zagotavljanja obvladovanja pripada zadev in reševanja zadev v razumnem roku je predsednica sodišča z letnim razporedom dela v januarju 2018 prerazporedila na oddelek eno okrajno sodnico, ki je bila nato z odločbo Sodnega sveta imenovana za okrožno sodnico na Okrožnem sodišču v Kopru, z delom pa je pričela v novembru 2018. Obvladovanje pripada zadev in reševanje zadev v okviru časovnih standardov je možno zagotoviti le s petimi sodniki, kot jih je na oddelku delalo pred odhodom dveh sodnikov, zato je kadrovska okrepitev na gospodarskem oddelku Okrožnega sodišča v Kopru nujna še za eno sodniško mesto. </font><br>
<font size="4">	Na razpis, ki je bil objavljen v Uradnem listu v februarju 2018, se je prijavilo šest kandidatk, in sicer ena okrajna sodnica, ki je bila, kot rečeno, med postopkom že imenovana na mesto okrožne sodnice na Okrožnem sodišču v Kopru, in pet strokovnih sodelavk. Sodni svet je tudi pri tem razpisu vodil izbirni postopek v treh fazah, ki so bile predstavljene že pri prejšnjem razpisu. Tudi v tem primeru so vse kandidatke izpolnjevale formalne razpisne pogoje. Sodni svet je zato v drugi fazi pri oceni primernosti kandidatk upošteval doseženo povprečje ocen na dodiplomskem študiju in na pravniškem državnem izpitu, delovne izkušnje in dokončno mnenje o ustreznosti kandidatk predsednice Okrožnega sodišča v Kopru. </font><br>
<font size="4">	Na ustni razgovor na 8. sejo je povabil le pet kandidatk, saj je bila med postopkom ena kandidatka že izbrana, kot sem že povedala. Na razgovorih je bila navzoča podpredsednica Okrožnega sodišča v Kopru. </font><br>
<font size="4">	Po opravljenem izbirnem postopku je Sodni svet izbral kandidatko Ivo Ferjančič Štekar in jo predlagal Državnemu zboru Republike Slovenije v izvolitev na mesto okrožne sodnice na Okrožnem sodišču v Kopru.</font><br>
<font size="4">	Kandidatka je na Pravni fakulteti Univerze v Ljubljani diplomirala oktobra 2006 s povprečno oceno 8,05, pravniški državni izpit pa je opravila junija 2009 s povprečno oceno 8,29. Po opravljenem pravniškem državnem izpitu se je septembra 2009 zaposlila na Okrajnem sodišču v Postojni, kjer dela kot strokovna sodelavka na izvršilnem, nepravdnem in kazenskem področju. Dopolnjenih ima 11 let delovnih izkušenj na različnih pravnih področji, od tega več kot 8 let po opravljenem pravniškem državnem izpitu. Ves čas je kot strokovna sodelavka zaposlena na sodišču, zato zelo dobro pozna delovanja sodišča. Pri dosedanjem delu je pokazala visoke delovne sposobnosti in strokovno znanje, saj ima od leta 2011 dalje odlične ocene svojega dela. V mnenju predsednice je posebej izpostavljeno, da kandidatka ustreza pogojem za mesto </font><br>
<br>
<b><font size="4">11. TRAK: (TB) – 11.50</font></b><br>
<br>
<font size="4">	(nadaljevanje) okrožne sodnice, zaradi visokega strokovnega znanja, bogatih delovnih izkušenj, nadpovprečne delovne storilnosti in pozitivnega odnosa do dela, zelo dobro pa se je izkazala tudi na ustnem razgovoru s predsednico sodišča in člani Sodnega sveta. Hvala.</font><br>
<br>
<b><font size="4">PREDSEDNIK IVAN HRŠAK:</font></b><font size="4"> Hvala lepa za to obrazložitev predloga, sedaj pa odpiram razpravo članic in članov Mandatno-volilne komisije. Želi kdo razpravljati? (Ne.) Če ne, zaključujem razpravo.</font><br>
<font size="4">Na glasovanje dajem naslednji predlog sklepa: Mandatno-volilna komisija predlaga Državnemu zboru, da sprejme sklep, s katerim se v sodniško funkcijo na sodniško mesto okrožne sodnice na Okrožnem sodišču v Kopru, izvoli gospa Iva Ferjančič Štekar. Glasujemo.</font><br>
<font size="4">Kdo je za? (10 članov.) Kdo je proti? (Nihče.)</font><br>
<font size="4">S tem ugotavljam, da je sklep sprejet.</font><br>
<br>
<font size="4">Zaključujem to točko dnevnega reda, se vam zahvaljujem za sodelovanje.</font><br>
<br>
<font size="4">Preden preidemo na obravnavo 4. in 4.a točke, pri kateri bomo glasovali z glasovnicami, predlagam naslednji postopek obravnave, s katerim bi lahko prihranili nekaj časa in sicer tako, da o Predlogu sklepa o imenovanju dveh članov Nadzornega sveta Radiotelevizije Slovenija ter Predlogu sklepa imenovanju člana izbirne komisije za izbiro primernih kandidatov za imenovanje namestnice oziroma namestnika predsednika Komisije  za preprečevanje korupcije, najprej razpravljamo, ter nato prekinemo sejo in sočasno izvedemo glasovanje o obeh točkah, na nadaljevanju seje pa se pri posamezni točki seznanimo z rezultati glasovanj ter točke eno za drugo tudi zaključimo. Se s tem predlogom strinjate? (Da.) V redu, hvala.</font><br>
<br>
<font size="4">Prehajamo na </font><b><font size="4">4. TOČKO DNEVNEGA REDA – PREDLOG SKLEPA O IMENOVANJU DVEH ČLANOV NADZORNEGA SVETA RADIOTELEVIZIJE SLOVENIJA.</font></b><font size="4"> </font><br>
<font size="4">Kot gradivo za to točko dnevnega reda, ste prejeli: delovno besedilo predloga sklepa in seznam kandidatov, ki sta objavljena na spletnih straneh Državnega zbora s sklicem, poziv poslanskim skupinam, ki je objavljen v sistemu UDIS ter predloge kandidatov, ki ste jih članice in člani prejeli v varovani predal v sistemu UDIS.</font><br>
<font size="4">Uvodna pojasnila: V skladu s 1. odstavkom 26. člena Zakona o Radioteleviziji Slovenija, ima Radiotelevizija Slovenija Nadzorni svet, ki šteje 11 članov, od katerih Državni zbor imenuje 5 članov, pri čemer mora upoštevati zastopanost političnih strank v Državnem zboru. Državni zbor je 14. decembra 2017 imenoval 5 članov Nadzornega sveta RTV Slovenija, izmed katerih je dvema zaradi odstopa prenehal mandat.</font><br>
<font size="4">Mandatno-volilna komisija je 30. januarja 2019, na podlagi sklepa s 6. seje pozvala poslanske skupine, da ji do vključno 13. februarja 2019 posredujejo predloge kandidatov za nova člana Nadzornega sveta RTV Slovenija, ki bosta imenovana za preostanek mandata. Na podlagi sedmega odstavka 26. člena Zakona o RTV Slovenija, se člana, ki je odstopil, nadomesti po postopku, ki je predviden za nadomestitev članov programskega sveta RTV Slovenija. Četrti odstavek 18. člena Zakona o RTV Slovenija določa, da se člana programskega sveta RTV Slovenija nadomesti po postopku, ki je predviden za imenovanje oziroma izvolitev članov programskega sveta.</font><br>
<font size="4">Mandatno-volilna komisija je v roku prejela 4 predloge kandidatov in sicer, predloga Poslanske skupine Slovenske nacionalne stranke, ki za člana predlaga Jerneja Ahčina in Ivana Krambergerja, predlog Poslanske skupine Socialnih demokratov, ki za člana predlaga mag. Danila Tomšiča in pa predlog Poslanske skupine Lista Marjana Šarca, ki za člana predlaga Boruta Žagarja.</font><br>
<font size="4">Iz predloga Poslanske skupine Slovenske nacionalne stranke ni nedvoumno razvidno, ali ima kandidat Jernej Ahčin 5 let delovnih izkušenj, ki jih Zakon o Radioteleviziji Slovenija določa za člana Nadzornega sveta RTR Slovenija. Poslansko skupino Slovenske nacionalne stranke smo na to opozorili, vendar njihovega pojasnila glede izpolnjevanja zakonskega pogoja delovnih izkušenj nismo prejeli, zato predlagam, da v postopku</font><br>
<br>
<b><font size="4">12. TRAK: (TB) – 11.55</font></b><br>
<br>
<font size="4">(nadaljevanje) izbire kandidatov, kandidata Jerneja Ahčina ne upoštevamo. Želi kdo o navedenem predlogu razpravljati? (Ne.) Če ne, dajem na glasovanje predlog, da se v postopku izbire kandidatov, ne upošteva kandidat Jernej Ahčin. Glasujemo.</font><br>
<font size="4">Kdo je proti? (15 članov.) Kdo je proti? (Nihče.)</font><br>
<font size="4">Ugotavljam, da je sklep sprejet.</font><br>
<font size="4">Sedaj pa odpiram razpravo o preostalih predlogih kandidatov  za člana Nadzornega sveta RTV Slovenija. Želi kdo razpravljati? Če ne, zaključujem razpravo. Bi želela razpravljati? (Da.) Dobro / nerazumljivo/ izvoli, Anja Bah Žibert.</font><br>
<br>
<b><font size="4">ANJA BAH ŽIBERT (PS SDS):</font></b><font size="4"> Ja, hvala lepa.</font><br>
<font size="4">Zdaj, imamo pač dve mesti, kandidatov je več, dobro, zdaj smo imeli pač odmik enega, ki ne izpolnjuje pogojev, pa še vedno jih je več. Jaz bi tukaj pač rada, že zaradi javnosti, opozorila, da gre vendarle za Nadzorni svet RTV.</font><br>
<font size="4">Zdaj, če se ne moti moj podatek, no, mislim da, Nadzorni svet razpolaga oziroma nadzira okoli 120 milijonov evrov davkoplačevalskega denarja. Kdor je spremljal poročila Nadzornega sveta, kar nekaj poročil nazaj, tudi zadnje in prejšnje in tako naprej, vidite, da opozarjajo na številne nepravilnosti, na težave, na to, da je pač potrebno v samem RTV stvari kar konkretno spremeniti, če bo želela ta hiša sploh preživeti, ampak, pustimo to, zakaj jaz to pravzaprav odpiram? Zato, ker se mi zdi zelo pomembno, kakšna kadrovska struktura je v Nadzornem svetu. Gre predvsem za to, da so to ljudje, ki so se bodisi z nadzorom že ukvarjali, bodisi zato, da imajo nekatere izkušnje na tem področju, vsaj delne in da je pač kadrovska sestava Nadzornega sveta takšna, ki bo k delovanju Nadzornega sveta pripomogla, ne pa da bomo pač vsi v dvomih, ali so ti ljudje sposobni opraviti funkcije.</font><br>
<font size="4">Ne gre za to, ali izpolnjujejo pogoje, pogoji so zelo ohlapni. Pogoji so zelo ohlapni in na nek način niti ne določajo, za moje pojme, stvari, ki bi jih tako pomemben Nadzorni svet, kot je RTV, moral. Zdaj, jaz bom pustila vse ostale kandidate, bom pa rekla samo en stavek za konec in vsi ga boste zagotovo razumeli – ali veste, da si nadzornik, pač ni dovolj, da prideš iz Kamnika in jaz mislim, da je potrebno za to še kaj več, pa tudi če ustrezaš nekim minimalnim pogojem, dejstvo je, da gre za pomemben organ, dejstvo je, da je ta organ za marsikaj(?) te(?) opozoril, da je deloval zdaj v zadnjem obdobju, bom rekla, vsebinsko kar kot en, tisti, res pravi pes čuvaj in tisti, ki, če bi se upoštevalo njihova priporočila, bi bilo danes že marsikaj bolje v tej javni hiši, tako pa bo dilema v tem, ali bo ta nadzorni svet v prihodnje uspel delovati za to, kar je poklican. Hvala.</font><br>
<br>
<b><font size="4">PREDSEDNIK IVAN HRŠAK:</font></b><font size="4"> Hvala. Za magnetogram bi še povedal, da dr. Milan Brglez po pooblastilu nadomešča Matjaža Hana.</font><br>
<font size="4">Želi še kdo razpravljati? (Ne.) Če ne, zaključujem razpravo. Glede na to, da je predlaganih več kandidatov, kot se jih imenuje, bomo glasovali z glasovnicami. V skladu z obvestilom pred pričetkom obravnave te točke, bo glasovanje o izboru kandidatov za uvrstitev v predlog sklepov o(?) imenovanju dveh članov Nadzornega sveta RTV Slovenija, potekala po prekinjeni 4.a. točki skupaj z glasovanjem o izboru kandidata za uvrstitev v Predlog sklepa o imenovanju člana izbirne komisije za izbiro primernih kandidatov za imenovanje namestnice oziroma namestnika predsednika Komisije za preprečevanje korupcije. Prekinjam to točko dnevnega reda. </font><br>
<br>
<font size="4">Prehajam na </font><b><font size="4">4.A TOČKO DNEVNEGA REDA – PREDLOG SKLEPA O </font></b><br>
<br>
<b><font size="4">13. TRAK: (NM) – 12.00</font></b><br>
<br>
<b><font size="4">	</font></b><font size="4">(nadaljevanje) </font><b><font size="4">IMENOVANJU ČLANA IZBIRNE KOMISIJE ZA IZBIRO PRIMERNIH KANDIDATOV ZA IMENOVANJE NAMESTNICE OZIROMA NAMESTNIKA PREDSEDNIKA KOMISIJE ZA PREPREČEVANJE KORUPCIJE</font></b><font size="4">.</font><br>
<font size="4">	Kot gradivo za to točko dnevnega reda ste prejeli obvestilo predsednika republike preko sistema UDIS, delovno besedilo predloga sklepa, ki je bilo objavljeno na spletnih straneh Državnega zbora po sklicu, in pa predloge kandidatov poslanskih skupin, ki ste jih članice in člani prejeli v sistem UDIS ter v varovani predal.</font><br>
<font size="4">	Uvodno pojasnilo. Predsednik Republike Slovenije je 1. februarja 2019 predsednika Državnega zbora obvestil o objavi poziva za zbiranje kandidatur za namestnico oziroma namestnika predsednika Komisije za preprečevanje korupcije in Državni zbor zaprosil, da v 30 dneh imenuje svojega člana v izbirno komisijo za izbiro primernih kandidatov za imenovanje namestnice oziroma namestnika predsednika Komisije za preprečevanje korupcije. Postopek imenovanja predsednika in 2 namestnikov predsednika Komisije za preprečevanje korupcije določa Zakon o integriteti in preprečevanju korupcije v 9. členu, in sicer izvede izbirni postopek za izbiro primernih kandidatov za namestnika izbirna komisija, sestavljena iz 5 članov, od katerih 1 člana imenuje Državni zbor v roku 30 dni od prejema obvestila predsednika republike. Na podlagi tega ste bile poslanske skupine 5. februarja 2019 pozvane, da do 19. februarja 2019 predlagate kandidate za članico oziroma člana navedene izbirne komisije. Do navedenega datuma je Mandatno-volilna komisija prejela 3 predloge, in sicer predlog Poslanske skupine Demokratične stranke upokojencev, ki predlaga mene, Ivana Hršaka, predlog Poslanske skupine Slovenske demokratske stranke, ki predlaga dr. Boža Predaliča, in pa predlog Poslanske skupine Levica, ki predlaga dr. Mateja T. Vatovca.</font><br>
<font size="4">	Odpiram razpravo poslank in poslancev. Želi kdo razpravljati? Če ne, zaključujem razpravo. Glede na to, da je predlaganih več kandidatov, kot se jih imenuje, bomo tako kot pri prejšnji točki glasovali z glasovnicami po prekinitvi te točke. Predlagam, da glasovanje v zadevah iz prejšnje in te točke vodi komisija v sestavi Anja Bah Žibert kot predsednica komisije, Lidija Divjak Mirnik tudi podpredsednica kot članica komisije in pa kot član komisije Dušan Šiško. Se strinjate s predlogom? Bi dal na glasovanje. Pričenjam z glasovanjem.</font><br>
<font size="4">	Kdo je za? (18 članov.) Je kdo proti? (Nihče.)</font><br>
<font size="4">	Ugotavljam, da je sklep sprejet.</font><br>
<font size="4">	Najprej navodila glede glasovnice, s katero bomo glasovali o izbiri kandidatov, ki bosta uvrščena v predlog sklepa o imenovanju 2 članov nadzornega sveta RTV Slovenija. Glasovali bomo za 2 kandidata. Predlagani kandidati so na glasovnici navedeni po abecednem vrstnem redu. Glasuje se tako, da se obkroži zaporedna številka pred priimkom predlaganega kandidata. Pričenjam… Ne, pardon, ne, ne, čakaj, ne. Ja, se opravičujem. Glasovnica, na kateri bosta obkrožena več kot 2 kandidata, bo neveljavna. Prav tako bo neveljavna tudi glasovnica, ki ne bo izpolnjena, in glasovnica, iz katere volja poslanca ne bo jasno razvidna. Določena bosta tista kandidata, ki bosta prejela več opredeljenih glasov članov in članic Mandatno-volilne komisije.</font><br>
<font size="4">	Še navodila glede glasovnice, s katero bomo glasovali o izbiri kandidata, ki bo uvrščen v predlog sklepa o imenovanju člana izbirne komisije za izbiro primernih kandidatov za imenovanje namestnice oziroma namestnika predsednika Komisije za preprečevanje korupcije. Glasovali bomo za enega kandidata. Predlagani kandidati so na glasovnici navedeni po abecednem vrstnem redu. Glasuje se tako, da se obkroži zaporedna številka pred priimkom predlaganega kandidata. Glasovnica, na kateri bo obkrožen več kot en kandidat, bo neveljavna. Prav tako bo neveljavna tudi glasovnica, ki ne bo izpolnjena, in glasovnica, iz katere</font><br>
<br>
<b><font size="4">14. TRAK: (NM) – 12.05</font></b><br>
<br>
<b><font size="4">	</font></b><font size="4">(nadaljevanje) volja poslanca ne bo jasno razvidna. Določen bo tisti kandidat, ki bo prejel več opredeljenih glasov članov in članic Mandatno-volilne komisije. </font><br>
<font size="4">	Prosim komisijo, da razdeli glasovnice. Glasovanje se bo pričelo ob 12.05 in bo trajalo 10 minut, do 12 in 15 minut. Po opravljenem glasovanju potrebujejo člani komisije primeren čas, da glasove preštejejo, zato bomo sejo nadaljevali ob, to se pravi, 12.25, to se pravi 10 minut po zaključenem glasovanju.</font><br>
<br>
<font size="4">	Prekinjam to točko dnevnega reda in sejo Mandatno-volilne komisije.</font><br>
<font size="4">	</font><br>
<font size="4">	(Seja je bila prekinjena ob 12.05.)</font><br>
<br>
<b><font size="4">15. TRAK: (VP) – 12.25</font></b><br>
<font size="4">	</font><br>
<font size="4">	(Seja se je nadaljevala ob 12.25.)</font><br>
<br>
<font size="4">	</font><b><font size="4">PREDSEDNIK IVAN HRŠAK</font></b><font size="4">: Nadaljujemo s sejo</font><b><font size="4"> </font></b><font size="4">ter </font><b><font size="4">4. točko dnevnega reda</font></b><font size="4">. </font><br>
<font size="4">	Prosim predsedujočo, da nas seznani z rezultati glasovanja o izboru kandidatov za uvrstitev v predlog sklepa o imenovanju dveh članov Nadzornega sveta RTV Slovenija.</font><br>
<font size="4">	Prosim, Anja, izvoli. </font><br>
<br>
<font size="4">	</font><b><font size="4">ANJA BAH ŽIBERT (PS SDS)</font></b><font size="4">: Hvala lepa za besedo.</font><br>
<font size="4">	Komisija je opravila svoje delo. Razdeljenih je bilo 18 glasovnic, oddanih je bilo 18, neveljavni sta bili 2, tako da je bilo veljavnih 16 glasovnic.</font><br>
<font size="4">	Prvi kandidat Kramberger Ivan je prejel 7 glasov, drugi kandidat Tomšič mag. Danilo 10 glasov in tretji kandidat Žagar Borut 9 glasov. Torej sta bila z največ število prejetimi glasovi prva dva uvrščena Tomšič, mag. Danilo in pa Žagar, Borut.</font><br>
<br>
<font size="4">	</font><b><font size="4">PREDSEDNIK IVAN HRŠAK</font></b><font size="4">: Hvala lepa.</font><br>
<font size="4">	Komisiji se zahvaljujem za opravljeno delo in podano poročilo o izidu glasovanja.</font><br>
<font size="4">	Na podlagi izida glasovanja ugotavljam, da smo določili kandidata, ki ju bomo vključili v besedilo predloga sklepa in ga posredovali v odločitev Državnemu zboru. </font><br>
<font size="4">	Na glasovanje dajem še naslednji predlog sklepa. »Mandatno-volilna komisija predlaga Državnemu zboru, da sprejme sklep o imenovanju dveh članov Nadzornega sveta RTV Slovenija, s katerim se za člana Nadzornega sveta RTV Slovenija imenujeta mag. Tomšič Danilo in gospod Žagar Borut za čas do izteka mandata članov imenovanih s sklepom o imenovanju petih članov Nadzornega sveta RTV Slovenija z dne 14. 12. 2017.« Pričenjamo z glasovanjem.</font><br>
<font size="4">	Kdo je za? (11 članov.) Kdo je proti? (4 člani.)	</font><br>
<font size="4">	Ugotavljam, da je sklep sprejet.</font><br>
<br>
<font size="4">	Zaključujem to točko dnevnega reda.</font><br>
<br>
<font size="4">	Nadaljujemo še s</font><b><font size="4"> 4.a točko dnevnega reda</font></b><font size="4">. </font><br>
<font size="4">	Prosim predsedujočo, da nas seznani z rezultati glasovanja o izboru kandidata, ki bo uvrščen v predlog sklepa o imenovanju članic izbirne komisije za izbiro primernih kandidatov za imenovanje namestnic oziroma namestnika predsednika Komisije za preprečevanje korupcije. </font><br>
<font size="4">	Prosim, Anja, izvoli.</font><br>
<br>
<b><font size="4">	ANJA BAH ŽIBERT (PS SDS)</font></b><font size="4">: Hvala za besedo.</font><br>
<font size="4">	Tudi tokrat je bilo razdeljenih 18 glasovnic. Oddanih je bilo 18 glasovnic, tokrat neveljavnih ni bilo, tako da je bilo veljavnih 18 glasovnic.</font><br>
<font size="4">	Prvi kandidat, Hršak Ivan, je dobil 9 glasov, drugi kandidat Predalič dr. Božo 7 glasov, tretji kandidat Tašner Vatovec dr. Matej 2 glasova.</font><br>
<font size="4">	Tako je z največjim številom glasov kandidat Ivan Hršak imenovan.</font><br>
<br>
<font size="4">	</font><b><font size="4">PREDSEDNIK IVAN HRŠAK</font></b><font size="4">: Komisiji se zahvaljujem za opravljeno delo in podano poročilo o izidu glasovanja. </font><br>
<font size="4">	Na podlagi izida glasovanja ugotavljam, da smo določili kandidata, ki ga bomo vključili v besedilo predloga sklepa in ga posredovali v odločitev Državnemu zboru. </font><br>
<font size="4">	Na glasovanje dajem naslednji predlog sklepa. »Mandatno-volilna komisija predlaga Državnemu zboru, da sprejme sklep, s katerim se za člana izbirne komisije za izbiro primernih kandidatov za imenovanje namestnice oziroma namestnica predsednika Komisije za preprečevanje korupcije imenuje Ivan Hršak.« Pričenjam z glasovanjem. </font><br>
<font size="4">	Kdo je za? (8 članov.) Kdo je proti? (Nihče.)	</font><br>
<font size="4">	Ugotavljam, da je sklep sprejet.</font><br>
<br>
<font size="4">	Zaključujem to točko dnevnega reda.</font><br>
<br>
<font size="4">	Prehajamo na </font><b><font size="4">4.B TOČKO DNEVNEGA REDA, IN SICER NA PREDLOG SKLEPA O RAZREŠITVI PREDSEDNIKA DRŽAVNE VOLILNE KOMISIJE.</font></b><br>
<font size="4">	Kot gradivo za to točko dnevnega reda ste prejeli obvestilo Državne volilne komisije z dne 7. 1. 2019 preko sistema UDIS, odgovor gospoda Antona Gašperja Frantarja na obvestilo Državne volilne komisije z dne 10. 1. 2019 in pravnomočno odločbo Sodnega sveta z dne 19. 2. 2019 v varovani predal in pa novo delovno besedilo predloga sklepa o razrešitvi, ki je bilo objavljeno na spletnih straneh Državnega zbora z dne 22. 2. 2019.</font><br>
<br>
<b><font size="4">16. TRAK: (VP) – 12.30</font></b><br>
<font size="4">	</font><br>
<font size="4">	(nadaljevanje) K tej točki dnevnega reda sem vabil gospoda Antona Gašperja Frantarja, predsednika Državne volilne komisije, ki je svojo neudeležbo na seji opravičil. Opravičilo ste prejeli 26. 2. 2019.</font><br>
<font size="4">	Uvodna pojasnila. Državni zbor na podlagi 32. člena Zakona o volitvah v Državni zbor imenuje Državno volilno komisijo, ki jo sestavljajo predsednik in pet članov ter njihovi namestniki. Za predsednika in njegovega namestnika se v skladu s tretjim odstavkom navedenega člena imenujeta sodnika Vrhovnega sodišča. Državni zbor je 17. novembra 2016 imenoval Državno volilno komisijo ter za predsednika imenoval gospoda Antona Gašperja Frantarja. V skladu s petim odstavkom 32. člena Zakona o volitvah v državni zbor državni zbor razreši predsednika volilne komisije pred potekom dobe, za katero je bil imenovan, če to sam zahteva oziroma če mu je prenehala volilna pravica ali če je prenehal opravljati sodniško službo. Državna volilna komisija je 7. 1. 2019 obvestilo Mandatno-volilno komisijo, da je predsedniku Državne volilne komisije gospodu Antonu Gašperju Frantarju prenehala sodniška služba z dnem 31. 12. 2018 iz razloga po drugem odstavku 74. člena Zakona o sodniški službi ter priložila zapisnik 9. seje Sodnega sveta z dne 13. 12. 2018. </font><br>
<font size="4">	V skladu s 76. členom Zakona o sodniški službi izda odločbo o prenehanju sodniške službe Sodni svet. Mandatno-volilna komisija je zato pridobila pravnomočno odločbo Sodnega sveta, ki smo  jo prejeli 19. 2. 2019. </font><br>
<font size="4">	Gospod Anton Gašper Frantar je Mandatno-volilni komisiji 10. 1. 2019 posredoval odgovor na obvestilo Državne volilne komisije v zvezi z njegovim prenehanjem sodniške službe, v katerem utemeljuje svoje mnenje, da niso izpolnjeni zakonski pogoji za njegovo razrešitev. Navedbo gospoda Frantarja je mogoče strniti v naslednje ključne točke. </font><br>
<font size="4">	Prvič. Iz obrazložitve odločbe Sodnega sveta izhaja, da mu je prenehala le sodniška služba iz razloga po drugem odstavku 74. člena Zakona o sodniški službi, ne pa tudi sodniška funkcija. Prenehanje sodniške službe naj bi se nanašalo le na sojenje, zato sme kot sodnik opravljati dela, določena v četrtem in petem odstavku 76.a člena. </font><br>
<font size="4">	Drugič. 32. člen Zakona o volitvah v državni zbor je bil z določbo petega odstavka, ki predstavlja pravno podlago za razrešitev predsednika, članov in njihovih namestnikov pred potekom dobe, za katero so bili imenovani, dopolnjen med tekom njegovega štiriletnega mandata z novelo ZVDZ-C, zato je vsaj vprašljivo, ali ima lahko določba učinek za nazaj. Ustava dopušča povratno veljavo zakona le ob hkratnem obstoju dveh pogojev – da to terja javno korist in če se s tem ne posega v že pridobljene pravice. </font><br>
<font size="4">	Pod tri. Državna volilna komisija je iz razloga prenehanje sodniške službe razrešila nekatere predsednike volilnih komisij, ki so zoper odločitev Državne volilne komisije vložili tožbe. Upravno sodišče je tožbam ugodilo, sklepe Državne volilne komisije pa odpravilo. Zoper obe sodbi je Državna volilna komisija vložila revizija, ki ju je Vrhovno sodišče dopustilo, ni pa še odločilo. </font><br>
<font size="4">	V zvezi z navedbami iz prve točke je mogoče ugotoviti, da peti odstavek 32. člena Zakona o volitvah v državnih zbor razloga za razrešitev ni vezal na prenehanje sodniške funkcije, temveč na prenehanje opravljanja sodniške službe.</font><br>
<font size="4">	Iz določb četrtega in petega odstavka 76.a člena Zakona o sodniški službi izhaja, da sme sodnik, ki je pridobil pravico do pokojnine, ne </font><br>
<br>
<b><font size="4">17. TRAK: (NM) – 12.35</font></b><br>
<br>
<b><font size="4">	</font></b><font size="4">(nadaljevanje) glede na svojo starost in na določbo drugega odstavka 74. člena tega zakona opravljati službeni nadzor sodnikovega dela, izvrševati naloge sodne uprave ali voditi službo za nadzor organizacije poslovanja sodišč. Določbe 76.a člena Zakona o sodniški službi pa ne predstavljajo pravne podlage za opravljanje funkcije predsednika Državne volilne komisije. Delo predsednika Državne volilne komisije tudi po vsebini ni primerljivo z delom, ki je sodniku dovoljeno po 76.a členu, temveč je primerljivo sodniškemu delu na najvišji sodni instanci. Zakon o volitvah v Državni zbor v tretjem odstavku 32. člena določa, da se za predsednika Državne volilne komisije in tudi za njegovega namestnika imenuje sodnik Vrhovnega sodišča. Iz jezikovne razlage te določbe izhaja, da zakon kot pogoj za imenovanje na to mesto določa, da gre za sodnika, ki opravlja sodniško službo na sodniškem mestu vrhovnega sodnika na Vrhovnem sodišču, in ne, da je oseba po funkciji vrhovni sodnik. To razlago potrjujeta tudi logična in namenska razlaga, ki upoštevata, da so naloge predsednika Državne volilne komisije primerljive sodniškemu delu na najvišji sodni instanci, zlasti upoštevaje temeljno vlogo tega organa kot varuha zakonitosti volitev in enotne uporabe zakona, ki ureja volilne postopke. V prid temu stališču je tudi dosedanja praksa imenovanj in razrešitev predsednikov Državne volilne komisije in njihovih namestnikov. Zakonski pogoji, določeni za imenovanje, morajo biti izpolnjeni ves čas trajanja mandata, v nasprotnem primeru posamezniku mandat preneha. V skladu z navedenim je Državni zbor leta 2009 razrešil namestnika predsednika Državne volilne komisije iz razloga, ker mu je prenehala sodniška služba kljub temu, da takrat veljavni zakon ni vseboval izrecne določbe o predčasni razrešitvi, kot jo vsebuje sedaj veljavni zakon. Novela Zakona o volitvah v Državni zbor je z določbo petega odstavka o predčasni razrešitvi uzakonila v praksi do tedaj že uveljavljeno razlago in način izvajanja zakona. V zvezi z navedbami pod točko 2 je potrebno izpostaviti obsežno in dosledno uveljavljeno upravno sodno prakso Vrhovnega sodišča, da z aktom o razrešitvi posameznika, ki je sprejet zunaj izvrševanja upravne funkcije organa, ni poseženo v pravni položaj razrešenega posameznika, saj z njim ni odločeno o pravicah, obveznostih in pravnih koristi. Biti predsednik, član ali namestnik predsednika ali člana Državne volilne komisije ni pravica posameznika, zato zasedanje funkcije celo mandatno obdobje ni pravno varovano upravičenje. Če bi zakonodajalec želel, da se pravna norma o razrešitvi ne nanaša na predsednika, člana in njihove namestnike, katerih mandat je v teku, bi moral to izrecno urediti v prehodni določbi, česar pa ni storil. Citirane sodbe v točki 3 v obravnavanem primeru niso upoštevne, saj se nanašajo na primere, ki niso primerljivi. V obravnavanem primeru je namreč predsedniku Državne volilne komisije sodniška služba prenehala trajno, v primerih iz citiranih sodb pa razrešeni predsedniki volilnih komisij le začasno niso opravljali sodniške službe. V novem delovnem besedilu predloga sklepa o razrešitvi z dne 22. 2. 2019 je v 2. točki sklepa predlagano: »Anton Gašper Frantar opravlja funkcijo predsednika Državne volilne komisije do konca volitev poslancev iz Republike Slovenije v Evropski parlament.« V zvezi s tem naj pojasnim, da Zakon o volitvah v Državni zbor v prvem odstavku 35. člena določa, da če članom volilnih komisij preneha mandat v času po razpisu volitev, se jim mandat podaljša do konca volitev. Namen določbe je zagotavljanje kontinuitete volilnih organov </font><br>
<br>
<b><font size="4">18. TRAK: (NM) – 12.40</font></b><br>
<br>
<b><font size="4">	</font></b><font size="4">(nadaljevanje) od razpisa do konca volitev, pri čemer je ključno, da ima komisija tako predsednika kot namestnika predsednika. V skladu s 27. členom Zakona o volitvah v Državni zbor je volilni organ sklepčen, če so navzoči vsi člani oziroma njihovi namestniki, pri čemer lahko predsednika nadomešča samo njegov namestnik. Če v času, ko so volitve v teku, volilna komisija nima predsednika Državne volilne komisije, ker mu je funkcija prenehala, bi lahko bila v situaciji že kratkotrajne odsotnosti tudi namestnika predsednika volilne komisije ogrožena izvedba volitev. Ker so bile razpisane volitve poslancev iz Republike Slovenije v Evropski parlament, je treba mandat predsednika Državne volilne komisije, ki mu predčasno preneha mandat, podaljšati do konca razpisanih volitev ter s tem zagotoviti nemoteno in kontinuirano izvajanje vseh pristojnosti Državne volilne komisije do konca razpisanih volitev.</font><br>
<font size="4">	Sedaj pa odpiram razpravo poslank in poslancev Mandatno-volilne komisije. Želi kdo razpravljati?</font><br>
<font size="4">	Izvolite, kolegica Anja Bah Žibert.</font><br>
<br>
<font size="4">	</font><b><font size="4">ANJA BAH ŽIBERT (PS SDS): </font></b><font size="4">Ja, jaz mislim, da je zagotovo pri tej točki potrebno razpravljati, ker je pred nami ena dilema. Zdaj pač nekako jasno je, da je bil med izvrševanjem mandata spremenjen zakon, ki je pač nekako omejil oziroma razlikoval, kar se tiče opravljanja sodniške službe. In tukaj imamo pač dilemo, ali gre zdaj za eno situacijo, ki lahko končno predstavlja tudi ustavno spornost, namreč prenehanje mandata v tem času bi lahko pomenilo, da se pravi, da zakon, da bo učinkoval za nazaj in to zna biti z vidika ustavnosti sporno, saj posega v že pridobljene pravice mandata 4 let in ne prestane testa sorazmernosti. Zdaj omenjeni, ki je sedaj predsednik Državne volilne komisije, je ob nastopu mandata jasno povedal, da se mu bo sodniška služba zaključila v času mandata, pa je takrat vseeno bil izvoljen za dobo 4 let. Problem tukaj je predvsem seveda tudi v zakonski rešitvi, ki je to spremenila, ni pa določila prehodnih določb, se pravi ni dorekla, kaj je s tistimi, ki so že v fazi opravljanja mandata. Kot drugo, seveda je pod velikim vprašanjem, da smo danes v času volilnih opravil za evropske volitve in biti brez predsednika Državne volilne komisije je nekoliko neodgovorno, še toliko bolj, da se lahko zgodi kakršnakoli višja sila in smo tudi namesto lahko, nimamo namestnika predsednika, takrat pa so priprave na te volitve ogrožene. Tako da jaz mislim, da je danes pač potrebno poiskati eno ustrezno rešitev. Menim pa, da, pač vsaj naš poziv v Slovenski demokratski stranki je, da ne bi prišlo do nedvoma v kakršenkoli poseg bodisi pravic bodisi pa temu, da nekomu ta pravica več ne pristoji oziroma je nima več, da bi zaprosili za mnenje Zakonodajno-pravne službe, da se izjasni tudi z vidika ustavnosti v podobnih primerih, kaj in kako se je ravnalo. Tako da morda naš poziv, da preden pride do kakršnihkoli odločitev, da vendarle zaprosimo Zakonodajno-pravno službo za pridobitev mnenja in potem odločamo naprej.</font><br>
<font size="4">	Hvala.</font><br>
<br>
<font size="4">	</font><b><font size="4">PREDSEDNIK IVAN HRŠAK: </font></b><font size="4">Hvala.</font><br>
<font size="4">	Želi še kdo razpravljati? Če ne, zaključujem razpravo. In dajem predlog kolegice Anje Bah Žibert na glasovanje: »Mandatno-volilna komisija na podlagi petega odstavka 66. člena v povezavi s 56. členom Poslovnika Državnega zbora pred odločanjem o predlogu, da se v Državni volilni komisiji razreši predsednik Anton Gašper Frantar, pridobi mnenje Zakonodajno-pravne službe.« </font><br>
<br>
<b><font size="4">20. TRAK: (TB) – 12.45</font></b><br>
<br>
<font size="4">	(nadaljevanje) Glasujemo.</font><br>
<font size="4">	Kdo je za? (17 članov.) Kdo je proti? (Nihče.)</font><br>
<font size="4">	Ugotavljam, da je sklep sprejet.</font><br>
<font size="4">	Na podlagi prvega odstavka 74. člena Poslovnika Državnega zbora predlagam, da se razprava in odločanje o obravnavani zadevi preloži na eno od naslednjih sej.</font><br>
<font size="4">	Glasujemo.</font><br>
<font size="4">	Kdo je za? (16 članov.) Kdo je proti? (Nihče.)</font><br>
<font size="4">	Ugotavljam, da je sklep sprejet.</font><br>
<br>
<font size="4">	Zaključujem to točko dnevnega reda.</font><br>
<br>
<font size="4">Prehajamo na </font><b><font size="4">5. TOČKO DNEVNEGA REDA - PREDLOG SKLEPA O SESTAVI IN IMENOVANJU PREDSEDNIKA, PODPREDSEDNIKA, ČLANOV IN NAMESTNIKOV ČLANOV PREISKOVALNE KOMISIJE O UGOTAVLJANJU ZLORAB IN NEGOSPODARNEGA RAVNANJA V DUTB.</font></b><font size="4"> Kot gradivo za to točko dnevnega reda ste prejeli: delovno gradivo Predloga sklepa, ki je objavljeno na spletni strani in poziv poslanskim skupinam ter predloge poslanskih skupin, ki ste jih prejeli v sistem UDIS.</font><br>
<font size="4">Uvodna pojasnila: Državni zbor je na predlog skupine poslancev na seji 30. januarja 2019 odredil predmetno parlamentarno preiskavo. Državni zbor v skladu s 5. členom Poslovnika o parlamentarni preiskavi za vsako parlamentarno preiskavo imenuje posebno Preiskovalno komisijo in sicer na isti seji, na kateri izda akt o odreditvi, najkasneje pa na naslednji prvi seji, zato je Mandatno-volilna komisija pozvala poslanske skupine, da ji posredujejo predloge o številčni zastopanosti poslanske skupine, v sestavi Preiskovalne komisije ter predloga kandidatov za predsednika, podpredsednika, člane in namestnike članov predmetne Preiskovalne komisije.</font><br>
<font size="4">Navedena parlamentarna preiskava je odrejena na zahtevo tretjine poslancev, zato je potrebno pri njeni sestavi upoštevati peti odstavek 6. člena Poslovnika, v skladu s katerim imajo vse poslanske skupine v Preiskovalni komisiji enako število članov oziroma njihovih namestnikov, predsednik Preiskovalne komisije pa se imenuje izmed poslancev, ki so vložili zahtevo za uvedbo Preiskovalne, preiskave.</font><br>
<font size="4">V skladu s predlogi poslanskih skupin, ste kot delovno gradivo prejeli Predlog sklepa, iz katerega je razvidna številčna zastopanost poslanskih skupin in sicer, naj bi vsaka poslanska skupina imela enega člana in enega namestnika. / kašljanje/ Se opravičujem. Predloge so posredovale vse poslanske skupine, z izjemo Poslanske skupine italijanske in madžarske narodne skupnosti, tako da bi Preiskovalna komisija imela 9 članov in 9 namestnikov članov. Iz Predloga sklepa izhajajo tudi predlogi kandidatov za predsednika, podpredsednika, člane in namestnike članov.</font><br>
<font size="4">Odpiram razpravo poslank in poslancev. Želi kdo razpravljati? (Ne.) Če ne, zaključujem razpravo in na glasovanje dajem naslednji Predlog sklepa: Mandatno-volilna komisija predlaga Državnemu zboru, da sprejme sklep o sestavi in imenovanju predsednika, podpredsednika, članov in namestnikov članov Preiskovalne komisije o ugotavljanju zlorab in negospodarnega ravnanja v DUTB v predlaganem(?) besedilu.</font><br>
<font size="4">Glasujemo.</font><br>
<font size="4">	Kdo je za? (16 članov.) Kdo je proti? (Nihče.)</font><br>
<font size="4">	Ugotavljam, da je sklep sprejet. / kašljanje/ Se opravičujem.</font><br>
<br>
<font size="4">Prehajamo na </font><b><font size="4">6. TOČKO DNEVNEGA REDA - PREDLOG SKLEPA O SPREMEMBAH SKLEPA O SESTAVI IN IMENOVANJU PREDSEDNIKA, PODPREDSEDNIKA, ČLANOV IN NAMESTNIKOV ČLANOV	</font></b><br>
<br>
<b><font size="4">21. TRAK: (TB) – 12.50</font></b><br>
<br>
<font size="4">	(nadaljevanje) </font><b><font size="4">PREISKOVALNE KOMISIJE O UGOTAVLJANJU DOMNEVNEGA PRANJA DENARJA V NKBM D.D., DOMNEVNEGA NEZAKONITEGA FINANCIRANJA POLITIČNE STRANKE SDS IN DOMNEVNEGA NEZAKONITEGA FINANCIRANJA VOLILNE KAMPANJE SDS ZA PREDČASNE VOLITVE POSLANCEV V DRŽAVNI ZBOR 2018. </font></b><font size="4">Kot gradivo za to točko dnevnega reda ste prejeli: delovno gradivo Predloga sklepa, ki je objavljen na spletni strani s sklicem seje in obvestilo Poslanske skupine Levica, z dne 13. februarja 2019, ki ste ga prejeli v sistemu UDIS.</font><br>
<font size="4">	Uvodna pojasnila: V skladu s sklepom o sestavi o imenovanju predsednika, podpredsednika, članov in namestnikov članov navedene komisije, ima Poslanska skupina Levica v Preiskovalni komisiji 1 člana in enega namestnika člana. Za člana je bil na predlog Poslanske skupine Levica imenovan Primož Siter, za namestnico pa Nataša Sukič. 13. februarja 2019 je Poslanska skupina Levica predlagala, da članica komisije postane Nataša Sukič, nadomestni član pa Primož Siter. V skladu s tem predlogom je pripravljen Predlog sklepa, ki ste ga prejeli kot delovno gradivo.</font><br>
<font size="4">Odpiram razpravo poslank in poslancev. Želi kdo razpravljati? (Ne.) Če ne, zaključujem razpravo in na glasovanje dajem naslednji Predlog sklepa: Mandatno-volilna komisija predlaga Državnemu zboru, da sprejme sklep o spremembah sklepov o sestavi in imenovanju predsednika, podpredsednika, članov in namestnikov članov Preiskovalne komisije o ugotavljanju domnevnega pranja denarja v NKBM d.d., domnevnega nezakonitega financiranja politične stranke SDS in domnevnega nezakonitega financiranja volilne kampanje SDS za predčasne volitve poslancev v Državni zbor 2018, v predlaganem besedilu. Glasujemo.</font><br>
<font size="4">Kdo je za? (17 članov.) Kdo je proti? (Nihče.)</font><br>
<font size="4">Ugotavljam, da je sklep sprejet.</font><br>
<br>
<font size="4">Zaključujem to točko dnevnega reda.</font><br>
<br>
<font size="4">Prehajamo na </font><b><font size="4">6.A. TOČKO DNEVNEGA REDA – ADMINISTRATIVNE ZADEVE.</font></b><font size="4"> V okviru te točke dnevnega reda bomo obravnavali vlogo poslanca Janija Ivanuše za najem službenega stanovanja z dne 19. februarja 2019. Vlogo ste zaradi varstva podatkov prejeli v varovani predal v sistemu UDIS. Poslancu Janiju Ivanuši je bilo s sklepom o dodelitvi stanovanja v najem, z dne 25. oktobra 2018, v najem že dodeljeno službeno stanovanje stanovanjskega sklada Državnega zbora, ki pa ga zaradi prenove ni mogel uporabljati, zato je začasno bival v drugem stanovanju. Poslanec je dne 19. februarja 2019 Mandatno-volilni komisiji posredoval dopis, s katerim se je odpovedal dodeljenemu službenemu stanovanju in vlogo za najem službenega stanovanja na podlagi prvega odstavka 9. člena in v skladu z 12. členom Stanovanjskega pravilnika, saj želi ostati v stanovanju, ki mu je bilo dodeljeno za čas prenove.</font><br>
<font size="4">Želi o tem kdo razpravljati? (Ne.) Če ne, zaključujem razpravo. Na glasovanje dajem naslednji Predlog sklepa: Na podlagi prvega odstavka 8. člena v zvezi z drugim odstavkom 10. člena Stanovanjskega pravilnika, dodeljuje Mandatno-volilna komisija poslancu Janiju Ivanuši službeno stanovanje, navedeno v vlogi z dne 19. februarja 2019. Glasujemo.</font><br>
<font size="4">Kdo je za? (16 članov.) Kdo je proti? (Nihče.)</font><br>
<font size="4">Ugotavljam, da je sklep sprejet in zaključujem to točko dnevnega reda.</font><br>
<br>
<font size="4">Prehajamo na </font><b><font size="4">7. TOČKO DNEVNEGA REDA - NADZOR PO 21. ČLENU ZAKONA O INTEGRITETI IN PREPREČEVANJU KORUPCIJE</font></b><font size="4">, v okviru katerega bomo opravili nadzor premoženjskega stanja namestnika predsednika Komisije za preprečevanje korupcije.</font><br>
<font size="4">Uvodna pojasnila: 21. člen Zakona o integriteti in preprečevanju korupcije določa, da Državni zbor izvaja svoje pristojnosti glede nadzora nad predsednikom in namestnikoma </font><br>
<br>
<b><font size="4">21. TRAK: (VP) – 12.55</font></b><br>
<font size="4">	</font><br>
<font size="4">	(nadaljevanje) predsednika Komisije za preprečevanje korupcije s smiselno uporabo določb tega zakona. </font><br>
<font size="4">	Nadzor nad premoženjskim stanjem ureja zakon v petem poglavju od 41. do 46. člena. Poklicni funkcionarji imajo v skladu z drugim odstavkom 43. člena dolžnost sporočiti komisiji vsako spremembo glede funkcije, dejavnosti oziroma lastništva iz osme in devete alineje prvega odstavka 42. člena in vsako spremembo v premoženjskem stanju iz enajste do sedemnajste alineje prvega odstavka 42. člena, ki presega 10 tisoč evrov, do 31. januarja tekočega leta za preteklo leto. </font><br>
<font size="4">	Glede na navedeno nam je dr. Igor Lamberger poročal o spremembah premoženjskega stanja. Gradivo, in sicer podatke na obrazcu za prijavo sprememb premoženjskega stanja, ste zaradi varstva podatkov prejeli v varovani predal v sistemu UDIS.</font><br>
<font size="4">	Želi kdo o tem razpravljati? Če ne, zaključujem razpravo. </font><br>
<font size="4">	Na glasovanje dajem naslednji predlog sklepa. »Mandatno-volilna komisija se je na podlagi 21. člena v povezavi z drugim odstavkom 43. člena Zakona o integriteti in preprečevanju korupcije seznanila s podatki dr. Igorja Lambergerja, posredovanimi na obrazcu za prijavo sprememb premoženjskega stanja z dne 17. 1. 2019 za leto 2018 ter nanj nima pripomb.«	Pričenjamo z glasovanjem.</font><br>
<font size="4">	Kdo je za? (17 članov.) Kdo je proti? (Nihče.)	</font><br>
<font size="4">	Ugotavljam, da je sklep sprejet.</font><br>
<br>
<font size="4">	Zaključujem to točko dnevnega reda in 7. sejo Mandatno-volilne komisije. </font><br>
<font size="4">	Želim vam uspešno delo pri nadaljevanju vašega posla. Hvala. </font><br>
<br>
<b><font size="4">Seja je bila končana 28. februarja 2019 ob 12.55.</font></b>