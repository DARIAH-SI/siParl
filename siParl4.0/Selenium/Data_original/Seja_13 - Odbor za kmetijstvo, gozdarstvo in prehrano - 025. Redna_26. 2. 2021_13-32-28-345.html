<h5 class="label"><span>Vsebina zapisa seje</span></h5><div align="center">
<p><b><font size="4">REPUBLIKA SLOVENIJA</font></b><br>
<b><font size="4">DRŽAVNI ZBOR</font></b><br>
<b><font size="4">ODBOR ZA KMETIJSTVO, GOZDARSTVO IN PREHRAN</font></b><br>
<b><font size="4">25. seja</font></b><br>
<br>
<b><font size="4">(26. februar 2021)</font></b></p></div><br>
<b><font size="4">Sejo je vodil Edvard Paulič, predsednik odbora.</font></b><br>
<b><font size="4">Seja se je začela ob 9.01.</font></b><br>
<br>
<b><font size="4">1. TRAK 9:00 – (AB)</font></b><br>
<br>
<b><font size="4">PREDSEDNIK EDVARD PAULIČ:</font></b><font size="4"> Spoštovani, pričenjam 25. sejo Odbora za kmetijstvo, gozdarstvo in prehrano in prav lepo pozdravljam vse prisotne. Obveščam vas, da dve pooblastil, in sicer namesto poslanca Branka Simonoviča bo na seji prisoten poslanec Ivan Hršak in pa poslanko Ivo Dimici nadomešča poslanec Andrej Černigoj. S sklicem seje (18. 2. 2021) ste prejeli naslednji dnevni red: Predlog deklaracije o usmeritvah za delovanje Republike Slovenije v institucijah Evropske unije v obdobju 2021-2024, EPA 1656-VIII, EU U 992, pod točko 2 pa Pobude in vprašanja članov Odbora. Ker včeraj do 12. ure nisem prejel predloga za razširitev dnevnega reda oziroma za umik, je določen dnevni red, kot ste ga prejeli s sklicem seje. </font><br>
<br>
<font size="4">Prehajamo na obravnavo </font><b><font size="4">1. TOČKE DNEVNEGA REDA</font></b><font size="4">, k tej obravnavi te točke sem vabil: Vlado, Ministrstvo za kmetijstvo, gozdarstvo in prehrano  ter Ministrstvo za zunanje zadeve. Predlog deklaracije ste prejeli s sklicem seje. Odbor bo Predlog deklaracije obravnaval kot matično delovno telo na podlagi drugega odstavka 154. g člena Poslovnika Državnega zbora in pri tem pozornost namenil delom predložene deklaracije z vidika svojih pristojnosti. Odbor bo v skladu s Poslovnikom pripravil mnenje k predloženi deklaraciji z morebitnimi amandmaji, če jih bo sprejel, in ga poslal pristojnemu odboru Državnega zbora, to je Odboru za zadeve Evropske unije. Predlogi za amandmaje Odbora se lahko predložijo do zaključka razprave o delih Predloga deklaracije na današnji seji v tistem delu Predloga deklaracije, ki sodi v pristojnost Odbora. Na začetku bi dal besedo dr. Stanislavu Raščanu, državnemu sekretarju na Ministrstvu za zunanje zadeve. Izvolite.</font><br>
<br>
<b><font size="4">DR. STANISLAV RAŠČAN: </font></b><font size="4">Hvala lepa, gospod predsednik, spoštovane poslanke in poslanci, poskušal sem malo pogledati okoli dvorane in se odločil, da bom svojo predstavitev naredil v tem širšem okviru, kot ga imam pred samo. Se opravičujem, vsaj en poslanec me bo poslušal že tretjič, ampak prišlo je pač do tega, da predstavljamo deklaracijo o sodelovanju Slovenije v Evropski uniji ne samo v naših matičnih odborih OZP-ju, Odboru za zadeve Evropske unije, ampak tudi v drugih odborih in se mi zdi prav, da se predstavi mogoče na širše in potem razprava poteka z vašega področja kmetijstva, gozdarstva in prehrane. V skladu s 5. členom Zakona o sodelovanju med Državnim zborom in Vlado o zadevah Evropske unije mora Vlada Republike Slovenije najmanj enkrat letno poročati Državnemu zboru Republike Slovenije o stanju v EU in položaju Slovenije v njej. Državni zbor nato na podlagi 110. člena Poslovnika sprejeme stališče o političnih usmeritvah za delovanje Republike Slovenije v inštitucijah Evropske unije in prednostnih nalogah v prihodnjem obdobju. Temeljni namen te obravnave je prispevati k preglednemu in ciljno usmerjenemu delovanju Slovenije v institucijah Evropske unije. Vlada je pripravila predlog deklaracije, ki je dane pred vami že trinajstič zapored, tokratni predlog smo pripravili z rahlo zamudo, ki je nastala zaradi menjave vlade, spopadanja s posledicami pandemije COVID 19 in dejstva, da je zamujala tudi objava delovnega programa Evropske komisije. Predlog deklaracije pred vami daje usmeritve za delovanje Slovenije</font><br>
<br>
<b><font size="4">2. TRAK 9:05 – (AB)</font></b><br>
<br>
<font size="4">(nadaljevanje) v institucijah EU do leta 2024. To je novost. Kot veste, se je doslej deklaracija praviloma nanašala na 18 mesečno obdobje trajanja treh predsedstev Sveta Evropske unije. Maja 2016 je začel veljati medinstitucionalni sporazum med Evropskim parlamentom, Svetom Evropske unije in Evropsko komisijo o boljši pripravi zakonodaje, s katerim so se institucije dogovorile za okrepitev letnega in večletnega načrtovanja unije. V skladu s tem sporazumom je bilo dogovorjeno, da bo za aktualno zakonodajo obdobje na podlagi strateške agende EU 2019-2024 prvič sprejet tudi skupni večletni delovni program. Predsedniki treh institucij Evropske unije so tako 11. decembra 2020 podpisali dogovor o glavni cilji in prednostnih nalogah politik Evropske unije za obdobje 2020-2024. S tem se poleg letnega načrtovanja uvaja tudi dinamika večletnega načrtovanja dela institucij Evropske unije s cilje usklajenega izvajanja strateške agende. Skladno z navedenim in glede na to, da se je veljavna deklaracija iztekla sredi lanskega leta ter da sprejemanje nove deklaracije časovno skoraj sovpada z mandatom aktualne Evropske komisije in Evropskega parlamenta, Državnemu zboru v sprejem predlagamo deklaracijo o usmeritvah za delovanje Republike Slovenije v institucijah Evropske unije za obdobje do konca aktualnega zakonodajnega cikla oziroma trajanja strateške agende. S tem bomo tudi dosegli večjo jasnost glede ključnih prednostnih nalog delovanja Republike Slovenije v Evropski uniji. Name pričujoče štiriletne deklaracije je torej zagotoviti strateški okvir za načrtovanje dela na posameznih področjih, saj bi na ta način lahko uskladili domače razmere s političnim in zakonodajnim ciklom na ravni Evropske unije. Hkrati tako načrtovanje umešča interese Slovenije v dolgoročnejši, strateški okvir Evropske unije, kot sta na primer strateška agenda EU 2019-2014 in agenda za trajnostni razvoj do leta 2030. Priprava prihodnje deklaracije bo tako časovno že povsem usklajena s strateško agendo EU 2025-2029, s čimer bo tudi Državni zbor imel hkrati možnost in izmenjavo mnenj glede omenjene strateške agende. Spoštovani poslanke in poslanci, prenovljena deklaracija je torej strnjen strateški dokument, bistveno krajši od dosedanjih dvanajstih. Tokratna deklaracija zaradi daljšega časovnega obdobja hkrati zagotavlja politične usmeritve, ki bodo prispevale k lažjemu načrtovanju in večji stabilnosti ter učinkovitosti dela resornih ministrstev. Poleg uvoda je predlagano gradivo razdeljeno na štiri poglavja, prvič Evropska unija – vrnitev k temeljnim vrednotam, drugič Nov zagon Evropske unije, tretjič Šest prednostnih področij delovanja Republike Slovenije, četrtič Drugo predsedovanje Slovenije Svetu Evropske unije. Med omenjenimi šestimi prednostnimi področji so: prvič trajnostno okrevanje gospodarstva, drugič krepitev ekonomske in socialne kohezije v Evropski uniji, tretjič zaščita državljanov in njihovih svoboščin, četrtič promocija interesov in vrednot Evropske unije v sosedstvu in svetu ter nadaljevanje širitvenega procesa, petič krepitev skupne zunanje politike in poglabljanje transatlantskih vezi, šestič učinkovitejše delovanje Evropske unije. Dovolite, da v tem uvodnem delu izpostavim nekaj aktualnih poudarkov, ki podajajo širši kontekst predlagane deklaracije. Evropa in svet sta močno zaznamovan s pandemijo COVID 19 in njenimi posledicami. Ključni poudarek obravnavanega obdobja bo torej na trajnostno naravnanem okrevanju po pandemiji, obenem je to čas, ko moramo na podlagi izkušenj preteklega leta okrepiti odpornost Evropske unije in njeno pripravljenost na nove krize globalnih razsežnosti, pa naj gre za zdravstveno, ekonomsko, varnostno, hibridno, okoljsko ali kakšno drugo obliko krize. Temu vidiku se želimo podrobneje posvetiti že v drugi polovici letošnjega leta, v času slovenskega predsedovanja Svetu Evropske unije. Globalno razmerje se tudi brez pandemije že nekaj časa korenito spreminja. Multipolarni svet postaja vse bolj nepredvidljiv in Evropa mora v njem najti svoj prostor. Ne le v ekonomskem, temveč tudi v političnem in navsezadnje varnostnem smislu. Spremembe v Združenih državah Amerike pri tem </font><br>
<br>
<b><font size="4">3. TRAK 9:10 – (AB)</font></b><br>
<br>
<font size="4">(nadaljevanje) dajejo dobre obete za ponovno poglobitev transatlantskih vezi. Hkrati je svet vse bolj zaznamovan s posledicami podnebnih sprememb. Kot je znano, se je Evropska unija zavezala k podnebni nevtralnosti do leta 2050, znani so cilji do leta 2030. Čas je za implementacijo evropskega zelenega dogovora in naložbe v nove zelene tehnologije. Decembra 2020 je bil poleg večletnega finančnega okvira EU 2021-2027 sprejet tudi zgodovinski dogovor o obsežnem instrumentu za okrevanje Nova generacija Evropske unije, namenjen zagonu evropskega gospodarstva po pandemiji, za kar se bo Evropska komisija tudi prvič zadolžila. Slovenija je iz tega naslova upravičena do 2,1 milijarde evrov nepovratnih sredstev in dodatnih 2,6 milijarde evrov posojil. Če k temu dodamo še obseg nepovratnih sredstev iz naslednjega večletnega okvira Evropske unije, ta znesek znaša 10,2 milijardi evrov. Navedeno nam daje edinstveno priložnost, da v naslednjih letih s pametnimi naložbami v zeleno in digitalno preobrazbo bistveno okrepimo konkurenčnost našega gospodarstva. In nenazadnje, kot že rečeno, Slovenija v drugi polovici leta predseduje Svetu Evropske unije. S tem imamo priložnost posebej aktivno soustvarjati evropske politike, utrditi svoje mesto v močnejši Evropski uniji, prispevati h krepitvi zaupanja v institucije Evropske unije ter povečati svoj vidnost v evropskem in svetovnem merilu. Vlada se na ta projekt že intenzivno pripravlja. Ob koncu želim izpostaviti, da bo Vlada Republike Slovenije ne glede na predlagano daljše časovno obdobje dokumenta v skladu s 5. členom Zakona o sodelovanju med Državnim zborom in Vlado o zadevah Evropske unije o izvajanju deklaracije še naprej enkrat letno poročala Državnemu zboru in s tem omogočala redno razpravo o aktualnem stanju v Evropski uniji in položaji Slovenije v njem. Spoštovani, toliko za uvod, v nadaljevanju bodo mogoče predstavniki Ministrstva za kmetijstvo vsebinsko predstavili področja deklaracije, ki jih obravnava vaš Odbor. Hvala lepa.</font><br>
<br>
<b><font size="4">PREDSEDNIK EDVARD PAULIČ: </font></b><font size="4">Hvala tudi vam, besedo dajem državnemu sekretarju na Ministrstvu za kmetijstvo, gozdarstvo in prehrano, mag. Mihelič, izvolite.</font><br>
<br>
<b><font size="4">MAG. MIRAN MIHELIČ: </font></b><font size="4">Hvala za besedo, spoštovane poslanke in poslanci, lepo pozdravljeni. Dovolite mi, da vam predstavim usmeritve za prihodnje delovanje vlade v institucijah EU na področju kmetijstva, varne hrane, ribištva in gozdarstva. Pri tem je pomembno, da se izpostavi nekatera dejstva na ravni EU, ki imajo vpliv tudi na ravno omenjenih področij. To zlasti vključuje razpravo o prihodnjem razvoju Evropske unije, določitvi splošnih prioritet na ravni Evropske unije ter vpliv izstopa Velike Britanije, torej t.i Brexita. Na vse povedano pa konkretno tudi decembra zaključena pogajanja o večletnem finančnem okviru za naslednje 7-letno obdobje torej od leta 2021 do leta 2027 ter nov pogled Evropske unije na vprašanje globalizacije ter s tem tudi na sklepanje trgovinskih sporazumov. Poleg tega pa je tudi pandemijo Covid-19 oziroma njene posledice moč čutiti v sektorjih, za katere je naše ministrstvo pristojnost, torej gre za kmetijstvo, gozdarstvo in pa ribištvo. Kar se tiče večletnega finančnega okvira, smo zadovoljni, da smo kljub izrednim pritiskom zaradi novih prioritet na ravni Evropske unije, torej govorimo o migracijah, skupni zunanji in varnostni politika ter pa proračunskih posledicah izstopa Velike Britanije iz Evropske unije, uspeli zagotoviti ohranitev sredstev za izvajanje Skupne kmetijske politike na ravni iz prejšnjega obdobja. Pri tem je treba omeniti tudi dodatna sredstva iz naslova Nova generacija za obnovo in okrevanje za podeželje. Tudi sredstva za izvajanje Skupne ribiške politike se ohranjajo na primerljivi ravni. Politiki nedvomno s svojimi instrumenti prispevata k doseganju ciljev na ravni Evropske unije, zlasti glede zagotavljanja delovnih mest, rasti, naložb in delovanja enotnega trga, pa tudi k reševanju okoljskih in podnebnih izzivov ter ohranjanju živega podeželja in obmorskih območij, potem zagotavljanju proizvodnje varne in kakovostne hrane ter delovanju celotnih preskrbnih verig. </font><br>
<br>
<b><font size="4">4. TRAK 9:15 – (AB)</font></b><br>
<br>
<font size="4">(nadaljevanje) Če se osredotočim najprej na kmetijstvo, so nas pravzaprav te nedavne razmere, ki izhajajo iz pandemije Covid-19, ponovno opomnile na pomen zagotavljanja prehranske varnosti ter vlaganja v modernizacijo ter razvoj podeželja. Vse to je ključnega pomena za samostojno in trajnostno evropsko kmetijstvo.  V tem kontekstu je pomembna reforma Skupne kmetijske politike, ki je močno v fokusu trenutnega predsedstva. Zavedamo se, kako pomembno je, da še spomladi oz. do poletja dosežemo dogovor, da se lahko polno posvetimo pripravi in izvajanju strateških načrtov, tj. programa za izvajanje nove, reformirane Skupne kmetijske politike. Slovenija bo nadaljevala s konstruktivnim sodelovanjem v prihajajočih razpravah in iskanju rešitev. V prihodnjem obdobju pričakujemo tudi nekaj strategij, ki bodo naslovila vprašanje trajnostne proizvodnje hrane, ki vključuje dolgoročni razvoj podeželja, ukrepe za obnovitev biotske raznovrstnosti, zagotavljanje dostopa do varne in kakovostne hrane ter vprašanje svetovne lakote. Če jih zgolj nekaj navedem, torej gre sporočilo o izrednih ukrepih za zagotovitev preskrbe s hrano in prehranske varnosti, potem akcijski načrt za ekološko kmetovanje, dolgoročna vizija za podeželska območja. Slovenija bo pri tem posebno pozornost posveča pomenu malih in družinskih kmetij. Družinske kmetije namreč pomembno prispevajo k pozitivnim okoljskim in socialnim učinkom, hkrati pa morajo slediti tehnološkemu napredku, govorim digitalizaciji in modernizaciji, ki jim omogoča ekonomsko vitalnost. Te vsebine izhajajo iz Evropskega zelenega dogovora oziroma Strategije od vil do vilic za pravičen prehod, zdrav in okolju prijazen prehranski sistem, s katero je začrtan prehod na trajnostne sisteme pridelave in predelave. K temu je zavezana tudi Slovenija, tudi prek krepitve ustreznih ukrepov za doseganje zadanih ciljev v strateškem načrtu za izvajanje nove, reformirane SKP. Pri čemer pa je treba opozoriti, da je treba upoštevati posebnosti in specifike v posameznih državah članicah ter s tem različne izhodiščne točke oziroma da cilji Strategije od vil do vilic niso pravno zavezujoči z vidika potrjevanja strateškega načrta za Skupno kmetijsko politiko. Tudi področje odziva kmetijstva na spremenjena pričakovanja potrošnikov bo v ospredju prihodnjih razprav. Govorimo o  prenovi sistema geografskih označb in tržnih standardov, označevanje porekla, vse to z vidika krepitve trajnosti. Vezano na označevanje porekla je Slovenija v lanskem letu predstavila pobudo za označevanje porekla mešanic medu oziroma za spremembo Direktive o medu. S temi aktivnostmi bomo nadaljevali tudi v času slovenskega predsedovanja, saj je pobuda dobila močno podporo s strani držav članic. Pomembna prioriteta je tudi izboljšanje položaja kmetov v verigi preskrbe s hrano. Slovenija je ena izmed prvih držav vzpostavila varuha v verigi preskrbe s hrano. Jeseni je napovedana objava poročila o prenosu te direktive v nacionalne pravne rede, kar predstavlja pomemben mejnik v pristopu. Če grem na področje gozdarstva, ki je za Slovenijo tudi izredno pomembno področje. Na ravni Evropske unije sicer ni skupne gozdarske politike, se pa v zadnjem obdobju vedno več pozornosti namenja pomenu gozdov za razvoj podeželja in pomenu lesa v boju proti podnebnimi spremembami. Na tem področju si bo Slovenija prizadevala za krepitev trajnostnega, večnamenskega in sonaravnega gospodarjenja z gozdovi. V tem kontekstu je pomembna nova Strategija za gozdove, strategija, z načrtom za posaditev vsaj 3 milijard dodatnih dreves v Evropski uniji do konca leta 2030. Pri tem je izrednega pomena, da zagotovi koordiniran in povezan pristop vseh politik Evropske unije, ki posegajo v upravljanje z gozdovi v Evropi, kot tudi da se upoštevajo posebnosti in specifike v posameznih državah članicah ter s tem različne izhodiščne točke.  Na področju gozdarstva so napovedane številne vsebine, s katerimi bo Evropska unija skušala nasloviti večjo ambicioznost na področju krepitve trajnosti in boja proti podnebnim spremembam. Te so: revizija zakonodaje, ki ureja sektor rabe tal, spremembe rabe tal in gozdarstva (LULUCF uredba) v kontekstu napovedane spremembe podnebne zakonodaje, </font><br>
<br>
<b><font size="4">5. TRAK 9:20 – (AB)</font></b><br>
<br>
<font size="4">(nadaljevanje) potem vzpostavitev zakonodaje Evropske unije za zmanjšanje tveganja za krčenje in degradacijo gozdov, ki sta povezana z uvozom proizvodov na trgu EU, potem sekvestracija ogljika, s pogledom na načine spodbujanja povečanja ponorov v kmetijskih in gozdnih površinah. In v tem delu je predstavitev, kar zadeva gozdarstvo tudi zaključena. Potem, če gledamo naprej na področje ribištva, bo vodilo Slovenije ohranjanje in trajnostno upravljanje z ribolovnimi viri, pri čemer se zavzemamo za upoštevanje specifičnih in tradicionalnih značilnosti slovenskega ribištva v Jadranskem morju. Pomembno je, da se na ravni Evropske unije prepozna pomen malega priobalnega ribolova tudi s socio-ekonomskega vidika. Na področju ribištva bodo v prihodnjem obdobju na ravni Evropske unije v ospredju naslednje vsebine: evalvacija skupne ribiške politike, potem nadaljuje se z določitvijo ribolovnih možnosti na letni ravni tako za staleže v pristojnosti Unije, kot tudi za t.i. deljene staleže in pa kot tretje prenova sistem nadzora v ribištvu. Interes Slovenije je v tem segmentu debirokratizacija malega priobalnega ribištva. In potem naslednje področje, področje varne hrane, veterine in varstva rastlin. V tem delu si bo Slovenija prizadevala, da se na ravni Evropske unije krepi nadzor nad internetnim oglaševanjem in internetno prodajo živil. Prizadevali si bomo tudi za sprejetje ustreznih dodatnih standardov glede označevanja porekla surovin v sestavljenih proizvodov, še zlasti kot že omenjeno glede spremembe zakonodaje na področju označevanja porekla. Na področju veterinarskih in fitosanitarnih zadev je pričakovati krepitev sodelovanja v boju proti širjenju nekaterih bolezni živali preko meja, tukaj je zelo pomembna afriška prašičja kuga ter v boju proti širjenju posebej nevarnih ali novih škodljivih organizmih rastlin. Globalizacija in podnebne spremembe namreč pomembno prispevajo k tem izzivom, za katere je potrebna skupen odziv na ravni Evropske unije. Vezano na trgovinske sporazume, ki imajo vpliv tudi na sektor kmetijstva, je pomembna zaščita visokih standardov, ki veljajo v Evropski uniji, tako na področju kmetijstva, varne hrane in veterine, konkretno govorimo o fitosanitarnih in sanitarnih standardih, zakonodaji, ki ureja GSO in ravni zaščite dobrobiti živali. Verjamem, da bo Slovenija kot do sedaj nadaljevala z uveljavljanjem svojih interesov. Eden izmed pomembnih momentov bo tudi predsedovanje Slovenije Svetu EU v letošnjem letu. Hvala.</font><br>
<br>
<b><font size="4">PREDSEDNIK EDVARD PAULIČ:</font></b><font size="4"> Hvala tudi vam. Odpiram razpravo. Imam eno prijavo in sicer besedo ima Andreja Černigoj, izvolite. </font><br>
<br>
<b><font size="4">ANDREJ ČERNIGOJ (PS NSi):</font></b><font size="4"> Spoštovani gospod predsedujoči, najlepša hvala za besedo, spoštovana državna sekretarja, vsi ostali prisotni, kolegice in kolegi. Jaz moram reči, da z velikim veseljem že tretjič sem prisluhnil vsem uvodnim razpravam in moram reči, da so te uvodne razprave, nam kažejo, kako pomemben je ta dokument in koliko na vseh različnih področjih Slovenija in Evropska unija ima izzivov, izzivov, predvsem problemov in izzivov na katere moramo jih v prihodnosti ustrezno nasloviti, rešiti in le tako bomo izšli iz vseh teh zagat boljši, predvsem pa bolj pripravljeni. Jaz moram reči, da podpiram to deklaracijo o usmeritvah za delovanje Republike Slovenije v inštitucijah Evropske unije v obdobju 2021 do 2024, meni se zdi ta deklaracija, ki je že trinajsta zaporedoma, jaz tukaj tudi pozdravljam zelo široko razpravo gospoda Raščana, državnega sekretarja na Ministrstvu za zunanje zadeve, ki je zelo podrobno to zadevo tudi obrazložil, ampak, če večkrat ponovimo, potem si ljudje tudi bolje zapomnimo. Bi rad tukaj poudaril, da v preteklosti so bile deklaracije malček daljše, ampak prav ta deklaracija, ki je taka </font><br>
<br>
<b><font size="4">6. TRAK 9:25 – (AB)</font></b><br>
<br>
<font size="4">(nadaljevanje) vitka, vitalna je zame zelo pomembna, zaradi tega, ker je kratka, jedrnata in zelo, zelo jasna. Kot sem že v prejšnjih mojih razpravah tudi uporabil en stavek, več besed ne pomeni bolje, zato je zame bolj pomembna kvaliteta kot pa kvantiteta. Moramo se zavedati, da prav COVID 19 nam je pokazal, kako hitro se lahko spremenijo prioritete, zaradi tega tudi jaz smatram, da v bistvu pisati neke romane, ki se potem ne udejanjijo v realizaciji, v teh ključnih časih, ki so zelo pomembni za Slovenijo, za svet in tudi za Evropsko unijo, da ostanimo pri dejanjih, pri akciji, in zaradi tega se mi ta deklaracija zdi zelo, zelo pomembna. Še enkrat bi rado poudaril, da, čeprav ta deklaracija je zelo kratka, to ni bianco menica, morate se zavedati, pozdravljam tudi to časovno komponento, ki v bistvu sega od leta 2021 do 2024, kar nekako sovpada tudi z v bistvu mandatom zdajšnje Evropske komisije. Malček smo zamujali s to deklaracijo, ampak moram res poudariti, da to ni izključno naša krivda, ampak v bistvu je tudi zaradi samega dejstva, da smo preobremenjeni z nevidnim sovražnikom COVID 19 in predvsem se mi to dejstvo zdi zelo pomembno, da je v bistvu tudi zamujala tudi objava delovnega programa Evropske komisije in se mi ne bi zdelo smiselno, da bi mi objavili deklaracijo, preden bi Evropska komisija objavila delovni program na tem področju. Kot sem še enkrat omenil, ta deklaracija in to časovno komponent, v bistvu to ni iznajdba Republike Slovenije, ampak v bistvu so se to dogovorili in podpisali trije predsedniki evropskih inštitucije 11. decembra 2020. Zdaj, kot smo rekli, samo gradivo je razdeljeno na štiri poglavja in meni se tukaj resnično zdijo ta poglavja zelo, zelo pomembna in samo prvo poglavje Evropska unija, vrnitev k temeljnim vrednotam kaže, da moramo graditi na trdnih temeljih zgodovine Evropske unije. Zdaj, kar se pa tiče samega Odbora, Odbora za kmetijstvo, jaz sem si zapisal en par zadev, ki se mi zdijo zelo pomembne, ne. Trajnostno okrevanje gospodarstva, tukaj ne mislimo samo, jaz se ne omejujem tukaj samo na gospodarstvo, ampak tudi na samo okrevanje kmetijstva, ne, tukaj se mi zdi, če par stavkov preberem, zelo pomembno zagotavljanje prehranske varnosti in vlaganje v modernizacijo ter razvoj podeželja so ključnega pomena za samostojno in trajnostno evropsko kmetijstvo. Republika Slovenija pri tem posebno pozornost posveča mali in družinski kmetiji ter trajnostni proizvodnji varne in kakovostne hrane. In še bi lahko naštevali. To se mi zdijo zelo ključna, ključni dejavniki na kmetijstvu, ker moramo se zavedati, da v Sloveniji imamo še veliko prostora na področju kmetijstva, prostora za izboljšanje. Kot sem že uvodoma na področju kmetijstva vzpostavil, zelo se mi zdi pomembno, da tukaj bomo morali ogromno narediti na družinskih kmetijah, na mladih prevzemnikih in tukaj bi poudaril tudi še eno zadevo, ki se mi zdi zelo ključna in pomembna, pred časom so me učitelji osnovnih šol obiskali preko Zooma, ne, in so mi podali informacijo, da tako imenovani zoo eko krožki, ne, v osnovnih šolah mladi spoznavajo, kako se deluje na vrtu in to znanje o zdravi prehrani prenašajo domov, s tem poučujejo starše, kako je zdrava prehrana, predvsem pa lokalno pridelana hrana, pomembna. Najbolj pa me je presenetilo dejstvo to, da zaradi teh eko krožkov se procent mladih, ki se potem v nadaljevanju odloča za študij na področju kmetijstva in prehrane in tako naprej, bistveno povečuje. In to, glejte, dragi kolegice in kolegi, to je ključno, mi moramo začeti mladih, pri otrocih in z izobraževanjem, če bomo želeli, da bo slovensko kmetijstvo in tudi evropsko kmetijstvo, tako kot delajo v drugih državah v Evropski uniji, imelo prihodnost, moramo začeti pri mladih, pri najmlajših. Moramo se zavedati, da, čeprav, kako bi se reklo, živijo v nekem zavetju doma, jih ne smemo podcenjevati in jim moramo dati priložnost, da pridejo do znanja </font><br>
<br>
<b><font size="4">7. TRAK 9:30 – (AB)</font></b><br>
<br>
<font size="4">(nadaljevanje) in s tem mogoče tudi prenesejo znanje na svoje starše. To se pravi, samooskrba z zdravo slovensko hrano, to se mi zdi zelo pomembna zadeva, ki mora priti tudi v šole in vrtce z večjim procentom samooskrbe. Bi pa poudaril zdaj ene par projektov, ki mogoče niso bili navedeni v sami deklaraciji, ampak se mi zdijo zelo pomembni, to je projekt kot so tradicionalni slovenski zajtrk, zelo pomembna, zelo dober razširjen projekt in Svetovni dan čebele. Bi pa dal tukaj tudi eno pobudo, mogoče en izziv, ne. V Evropskem parlamentu je bilo že glasovanje o v bistvu, od kje prihaja med, in na žalost je za par glasov ta zadeva ni šla skozi, ampak tukaj bi res dal, da tukaj, Slovenija bi se morala truditi v svojem predsedovanju, bi dal pobudo, da se uredi, da recimo med iz Slovenije je sto procentov iz Slovenije, da, zdaj, če ga malo mešamo, je tudi to evropski med. Slovenci smo bili na področju v bistvu razvoja medu, čebelarstva zmeraj v sami špici, ne samo slovenskega, ampak evropskega, tudi svetovnega. Čisto za konec bi še enkrat rad poudari, upravljanje z gozdovi, podpiram, podpiram v bistvu besede, ki so jih rekli z Ministrstva za kmetijstvo, ampak na tem področju nas čaka še veliko dela in tudi tukaj imamo veliko prostora za izboljšanje. Čisto za konec bi rad poudaril še eno zadevo, čeprav je ta deklaracija štiriletna, a ne, bi rad poudaril, da Državni zbor, kolegice in kolegi imamo zmeraj možnost, da v skladu s 5. členom Zakona o sodelovanju med Državnim zborom in Vlado v zadevah EU lahko najmanj enkrat, lahko tudi večkrat, tematiko razpravljamo v Državnem zboru in to se mi zdi ključno, mi kot poslanci in poslanke imamo vse inštrumente, da čeprav danes sprejmemo to deklaracijo, lahko to deklaracijo kadarkoli odpremo in se o njej pogovarjamo in to se mi zdi tudi edino pravilno. To se pravi, to ni bianco menica, ampak to je samo, bom rekel, uvertura v samo deklaracijo in pogovor, predvsem pa k realizaciji zadanih ciljev. Hvala za besedo.</font><br>
<br>
<b><font size="4">PREDSEDNIK EDVARD PAULIČ:</font></b><font size="4"> Hvala lepa. Jože Lenart, izvolite.</font><br>
<br>
<b><font size="4">JOŽE LENART (PS LMŠ):</font></b><font size="4"> Ja, hvala lepa. Glejte, kar je javno dostopno, kar se tiče deklaracije, ki se nanaša na kmetijstvo, gozdarstvo, samo zasledili, oziroma imeli možnost videti bore malo. Danes tukaj ste sicer malo več povedali. Pravkar je kolega Černigoj pač prosto po Prešernu izvajal razpravo, ki je praktično v tej deklaraciji ni videti, ne. Dobro, potem si bom tudi jaz zdajle privoščil, pa bom prosto po Prešernu govoril, ampak to ni to, potem ne govorimo od dokumentu, ker ne vemo kaj je v njem in ravno iz tega razloga, oprostite, tako kot so na splošno tudi rekli v LMŠ takšnega dokumenta ne moremo podpreti tudi s področja kmetijstva, ker ne vemo kaj zajema. Glejte, Slovenija s svojo specifičnostjo poseljenosti sobiva s kmetijstvom. To je dejstvo. Vemo, da smo znotraj Evropske unije neka posebnost, saj so naša kmetijska gospodarstva med najmanjšimi v Evropi, na Cipru, mislim, da so še manjše kmetije, potem smo pa tu že mi, ne. Poglejte, pri nas niti sedem hektarov kmetijsko gospodarstvo, nekje na Češkem krepko čez 100, v Združenem kraljestvu in tu bi predvsem želeli videti, kakšna je potem naša strategija v tem dokumentu, kaj Slovenija se v tem vidi. Niti z besedo nikjer ni omenjeno, bom rekel, v povezavi s kmetijstvom turizem, pa vemo, kako poudarjamo, da je to zelo pomembna dodatna dejavnost kmetijstva in je pri nas že kar dobro razvita. Kup teh strategij tu manjka. Glejte, govorimo, treba je nadaljevati z odstranjevanjem ovir, ki hromijo polno delovanje notranjega trga, regulatorni okvir mora preprečevati nevarnost, da bi ekonomsko močnejše članice </font><br>
<br>
<b><font size="4">8. TRAK 9:35 – (AB)</font></b><br>
<br>
<font size="4">(nadaljevanje) domače razmere v posameznih storitvenih panogah in na trgu dela reševale v škodo drugih držav članic. Prav za področje kmetijstva se mi zdi ta del zelo pomemben in bi ga morali imeti prav na področju kmetijstva zelo dobro razdeljeno to, strategija bi morala biti v takem dokumentu zelo jasna. Pa ni, ravno iz tega razloga, kar sem prej govoril. Glejte, govorimo, večjo pozornost posvečati varovanju vodnih virov in dostopu do pitne vode, ne, pri tem pa trajnostnemu gospodarjenju z gozdovi ter biotski raznovrstnosti, zdravju, kakovosti bivanja, zagotavljanju varne hrane ter zagotavljanju samozadostnosti pri ravnanju z odpadki. Tako med, ne, se potem to kmetijstvo omenja v enem, dveh, treh stavkih in to je vse kar lahko vidimo. Dotaknil se bom še tole, ne, kar se tiče, no ta je 22. točka, je tisto, kar malo več govori o kmetijstvu, ampak zelo zelo na splošno. Sploh ne vidimo, kaj je prav tista konkretna strategija. Pomembna zadeva je seveda tudi gozdarstvo in moramo o tem, če je Slovenija kot tretja država v Evropi z, to se pravi po gozdnatosti, z gozdovi, je to naš strateški vir, ki bi ga morali tudi upoštevati pri mogoče demografskem skladu, a ne, kot naše naravno bogastvo. Moramo pa vedeti, da v praksi pa ravno z gospodarjenjem z gozdovi smo najslabši v Evropi, kajti vso lesno surovino, vso, večino lesne surovine, sploh tiste zdrave, najboljše, izvažamo in dodamo dodano vrednost, da upravljajo z njim drugi, sosedje. In kljub akcijskemu načrtu, ki je bil sedem let, to se pravi 2012 do 2020, praktično nismo kaj dosti naredili. In še vedno gremo po starih tirih. Ne znamo izkoristiti tega našega naravnega bogastva. Na drugi strani pa govorimo, kako bi želeli zmanjšati število brezposelnih pa smo praktično po osamosvojitvi ravno na področju lesno predelovalne industrije izgubili dvajset tisoč delovnih mest. Cilj pa bi moral biti, da jih deset tisoč, seveda z boljšo produktivnostjo, vrnemo in prispevamo tudi potem k dodani vrednosti k večjim prispevkom, prispevkom k pokojninam, zdravstvu in tako naprej, da izboljšamo, to se pravi, znižamo brezposelnost. To se pravi, kup teh strategij tu ne vidimo. Ko so mene tudi fantje na Koroškem spraševali, kaj pa ta dokument prinaša, kaj lahko iz tega vidimo, jaz jim nisem znal razložiti, če jim lahko vi. Če gre pa tu za nek splošen dokument, iz katerega potem prosto po Prešernu lahko sproti delamo, kar pač želimo, je pa potem neka druga zadeva. Saj pravi, kar smo pa danes slišali doslej tukaj od kolega poslanca iz vrst koalicije in pa tudi državnega sekretarja pa bom rekel, je bilo nekaj povedano, ampak tega v dokumentu ni razvidno. To se pravi v LMŠ takšnega dokumenta ne moremo podpreti. Hvala.</font><br>
<br>
<b><font size="4">PREDSEDNIK EDVARD PAULIČ:</font></b><font size="4"> Hvala lepa, replika Černigoj. </font><br>
<br>
<b><font size="4">ANDREJ ČERNIGOJ (PS NSi):</font></b><font size="4"> Ja, predsedujoči, najlepša hvala za besedo. Jaz sem se javil k repliki, ker sem bil poimensko poimenovan in mislim tudi narobe razumljen. Jaz spoštujem gospoda kolega Lenarta Jožeta, midva mislim, da imava tudi zelo enake poglede na lesno predelovalno industrijo v Sloveniji in se o tem tudi večkrat pogovarjava, ampak moram reči, da mogoče ta oznaka prosto po Prešernu, ki je letela name, ni bila ravno pravična in tukaj sem bil, jaz mislim, da narobe razumljen. Moja celotna predstavitev, razprava, je temeljila na besedah, ki jih je izrekel državni sekretar z Ministrstva za zunanje zadeve in predstavnik oziroma državni sekretar z Ministrstva za kmetijstvo. Jaz nisem, moram reči, nič razpravljal prosto po Prešernu, ampak sem se izključno omejil na besede, ki so bile podane in jaz mislim, da sem bil tukaj zelo, zelo grobo narobe razumljen in jaz upam, da so državljanke in državljani iz moje razprave pravilno potegnili bistvo. Najlepša hvala za pozornost.</font><br>
<br>
<b><font size="4">PREDSEDNIK EDVARD PAULIČ:</font></b><font size="4"> Hvala. Naslednji ima besedo Vojko Starović, pripravi se Violeta Tomić. Bi pa ob tej priložnosti gospoda Starovića, kot novega člana Odbora še posebej pozdravil in mu želim uspešno delo. Izvolite, gospod Starović.</font><br>
<b><font size="4">	</font></b><br>
<b><font size="4">	VOJKO STAROVIĆ (PS SAB):</font></b><font size="4"> Hvala predsedujoči za besedo, in za prijazen pozdrav. </font><br>
<br>
<b><font size="4">9. TRAK 9:40 – (AB)</font></b><br>
<br>
<font size="4">(nadaljevanje) Jaz tudi upam, da bomo lepo delali skupaj. Glejte, dokument, ki je pred nami, ki govori o usmeritvah za delovanje Slovenije v Evropski uniji, je precej splošen. Predlog te deklaracije je Vlada pripravila le na 13 straneh in je precej krajša od prejšnje, recimo, čeprav je za bistveno daljše obdobje od prejšnje, ki je bila na 80 straneh. Poleg tega Slovenija v drugi polovici leta predseduje Evropski uniji, zato bi morala Vlada parlamentu bolj natančno povedati, kaj so njene prioritete v kmetijstvu. Namreč gre za področje, ki ima v Evropi največji budget, ogromen budget, za kmetijstvo gre ogromno denarja in tu se ne oglašamo. Tudi te razloge, prej ko sem poslušal o ribištvu, glejte koliko mi ujamemo rib letno, 125 ton ne, proti recimo 81 tisoč tonam, ki jih ujame sosednja Hrvaška, ki je zdaj razglasila ekonomsko cono in ne vem, kaj sploh še o teh ribah govorimo, denar smo sprejeli, da smo naše ribiške ladje razžagali in tako naprej. Mislim, da je malce, to kar sem poslušal o ribištvu, se mi zdi, malce, resno, neresno. Predvsem pa gre za pisanje, ki Vladi pušča zelo odprte roke. V sprejem nam daje parlamentu neko pisanje, ki nima nekih večjih zavez in ne pove o usmeritvah. Če pa pogledam to, kot je napisana ta deklaracija, ne, se mi zdi proti prejšnjim deklaracijam, da ta reinterpretira našo vlogo v Evropi, drugačna stališča zavzamemo. In to mislim, ne vem, ko gre za tako obdobje, ne moremo tako delati, kar nekaj spreminjati, ne, ne gre. Recimo tudi zelo malo omenja zeleno in digitalni prehod, kar je vrh političnih prioritet Evropske unije. Ta Evropska komisija nam je tudi pred kratkim praktično nas je okarala glede programa za okrevanje in odpornost. Zdaj zopet imamo nekaj pred sabo, ko, kaj jaz vem, jaz in SAB, ko smo to gledali, dejansko saj podpiramo zadeve, hočemo, da grejo stvari naprej, ampak tako deklaracijo dejansko ne moremo sprejeti. In še nekaj bi rekel. Predsednica Evropske komisije Ursula Von Den Layen je v svojem uvodnem govoru, v nastopu, kot prioriteto se zavzela uresničevanje stebra socialnih pravic, kjer je dvajset načel. V tej deklaraciji niti omenjen ni, niti omenjeno ni socialne pravice, nič. To nas ne zanima, čeprav je to ena najmočnejših kohezijskih sil, ki povezuje Evropo. Tako je opredeljena v Evropi. Mi pa nič, v tej deklaraciji niti besedice o socialnih pravicah, ne. Tudi čudno je opredeljena vladavina prava, ko ga omenja, kot naj bi bili odločna zagovornica, kot zmeraj, ker vladavina prava je osnova demokracije, brez vladavine prava demokracije ni, to moramo vedeti, ampak, na drugi, se zavzemamo v tej deklaraciji za upoštevanje specifičnega zgodovinskega konteksta držav članic, ki vsaki od njih narekuje drugačen pristop in ukrepe za krepitev vladavine prava. Kaj to pomeni, jaz ne vem, resno, to je, in mi dejansko take deklaracije ne moremo sprejeti in parlament jo ne sme sprejeti, ker to ni resno delo, ta deklaracija. Hvala lepa.</font><br>
<br>
<b><font size="4">PREDSEDNIK EDVARD PAULIČ:</font></b><font size="4"> Hvala lepa. Besedo ima Violeta Tomić, izvolite. </font><br>
<br>
<b><font size="4">VIOLETA TOMIĆ (PS LEVICA):</font></b><font size="4"> Najlepša hvala za besedo, spoštovani predsednik. </font><br>
<br>
<b><font size="4">10. TRAK 9:45 – (AB)</font></b><br>
<br>
<font size="4">(nadaljevanje) Naj takoj povem, da se pridružujem opozicijskim poslancem, ki pač to deklaracijo ocenjujejo kot popolnoma nesprejemljivo. In dejansko, drugače kot prosto po Prešernu, pa naj ne bo nihče osebno užaljen, te deklaracije ne moremo obravnavati. In dejansko je to bianco menica za vlado, da počne kar hoče, ker v njej ne piše de facto nič. Nič ne piše, spoštovani gospod, ki ste me tako čudno pogledali, nič. Glejte, vse dosedanje deklaracije, ki smo jih kdaj obravnavali v tem Državnem zboru, smo kritizirali kot premalo ambiciozne. Pa vam bom razložila zakaj. Zaradi specifike slovenskih kmetij, razdrobljenih in majhnosti. Vedno smo bili kritični. Vendar, ne glede na to, smo iz tistih prejšnjih deklaracij izvedeli vsaj to, kakšne teme bodo v času te veljavnosti deklaracije obravnavane na ravni Evropske unije, ne, in kako in na kakšen način bo vsaka vlada delovala v okviru te Evropske unije. Po navadi zelo, nismo delovali proaktivno, vedno smo nekje izpolnjevali njihove zahteve, ki pa niso bile prilagojene specifiki slovenskega kmetijstva, ne. Ampak iz te deklaracije tukaj, če naj ji rečemo deklaracija, ni vidno prav nič, tudi tega ne. Zdaj seveda vedno poslušani izgovore zaradi COVID-a, ampak vseeno, in zamude, ampak zamude nekako vam človek ne bi zameril, če bi potem dobil izdelek pred Državni zbor takšen, kot bi ga ta zamuda lahko opravičevala, ne. Samo za primerjavo, prejšnja deklaracija je imela 102 strani in se je sprejemala za obdobje leta in pol. za obdobje 18 mesecev, kot ste tudi sami prej omenili. Še prejšnja, to je bila zadnja iz prejšnjega mandata v Državnem zboru, jih je imela 82 in se je ravno tako sprejemala za 18 mesecev, ne. Ta deklaracija pa ima 15 strani in se sprejema za obdobje štirih let. Nekateri boste rekli, da je to super, predvsem koalicijski poslanci boste rekli, da je to velik dosežek te vlade, da nam da dokument, ki je prazen in kjer ni nič, ne. In v teh 15 straneh je tako in tako, prva stran je naslovna stran, potem je naslednja stran, dopis s podatki o tem, kateri vladni predstavniki bodo pri predstavitvi te deklaracije sodelovali v DZ, ena stvar je vladna obrazložitev te deklaracije in ostane ti jih 12 strani, iz katerih ni jasno prav čisto nič. Niente, nula, nič nismo videli v tej deklaraciji. Nič, ne. Sploh pa bo Slovenija v tem času, času te deklaracije predsedovala Svetu Evrope, ne. O usmeritvah Slovenije v Evropski uniji je imela prejšnja resolucija celo poglavje, ki je bilo dolgo pet strani, sedanja pa ima en sam odstavek. Pa mi povejte, a je seja Državnega zbora lahko sklicana na podlagi tega, kar vam bom zdaj prebrala. O kmetijskem delu piše zgolj in samo to: Zagotavljanje prehranske varnosti in vlaganje v modernizacijo ter razvoj podeželja so ključnega pomena za samostojno in trajnostno evropsko kmetijstvo. Republika Slovenija pri tem posebno pozornost posveča pomenu malih in družinskih kmetij ter trajnostni proizvodnji varne in kakovostne hrane. Podpira krepitev trajnostnega in večnamenskega gospodarjenja z gozdovi ter ohranjanje in trajnostno upravljanje z ribolovnimi viri, pri čemer se zavzema za upoštevanje specifičnih in tradicionalnih značilnosti slovenskega ribištva v Jadranskem morju. To je vse, o čemer mi danes tukaj zasedamo na Odboru za kmetijstvo. Mislim, največ kar lahko rečem je, da, ne vem, gre za norčevanje iz Državnega zbora in iz nas poslancev. Ob tem, da je moj predhodnik že omenil, kaj je slovensko ribištvo v Jadranskem morju in kako sta izključno cono gospodarsko razglasili že sosedi Hrvaška in Italija pa naša diplomacija sploh ni reagirala, potem kako delamo z gozdovi, nobene strateške usmeritve za ravnanje z gozdovi nimamo, kar je po mojem mnenju totalna blamaža in to v tem odstavku in celem dokumentu lahko beremo samo floskule. In zato je </font><br>
<br>
<b><font size="4">11. TRAK 9:50 – (AB)</font></b><br>
<br>
<font size="4">(nadaljevanje) obravnava tega dokumenta, oprostite, danes tukaj farsa, ne. Gremo se nek privid demokracije, ne, v kateri se demokratična razprava o tako pomembnem dokumentu, kot so usmeritve za delovanje države v Evropski uniji v naslednjih štirih letih, zreducira na naslednji postopek: vlada vloži en papir, delovna telesa o tem razpravljajo, parlamentarna večina ta papir izglasuje, vedno, ker jih je pač več in to je to, ne. In tukaj imamo pa bianco menico, da ta vlada v inštitucijah Evropske unije počne v naslednjih štirih letih praktično kar hoče, ne. In glas za to deklaracijo je glas za to, da vlada Janeza Janše v Evropski uniji počne kar hoče. Jaz, niti Levica se s tem ne bomo strinjali in te deklaracije seveda ne bomo podprli. Slišali smo, da so bile prejšnje deklaracije itak predolge, ne, in zdaj imamo tako deklaracijo, ki je kratka in praktično ne piše nič, ne. Zdaj, rada bi vas spomnila na naše predsedovanje Evropski uniji. Vse države so predsedovanje krepko izkoristile zato, da so odprle in v ospredje postavile tiste teme in probleme Evropske unije, ki so se njim zdele ključne in kjer so iskali rešitve, da bi pomagale svoji državi in njihovemu interesu, ne. Slovenija očitno tega sploh ne zmore, kajti vlada vodi politiko v skladu z nekimi svojimi zasebnimi interesi, tako da vse države članice po navadi opredelijo svoje specifične potrebe in pripravijo strateške načrte, v katerih bodo določile, kako nameravajo porabiti evropska sredstva in doseči zastavljene cilje. Seveda potem vse strateške načrte odobri Evropska komisija, kjer se pa mi do zdaj nismo ravno dobro odrezali s svojimi predlogi, ki smo jih tja poslali, ne. In žal tukaj nimamo prav nobene usmeritve. Zdaj, tukaj imamo popolnoma splošne neke, pozabljamo pa na specifiko slovenskih kmetijskih gospodarstev in naj vas spomnim, da so subvencije precejšnje v Evropski uniji ravno za kmetijstvo, vendar kar polovica kmetijskih gospodarstev v Sloveniji ni imela dostopa do teh subvencij, ker so bile premajhne kmetije, ne. In potem kaj se je zgodilo, strukturne reforme in so šle vse v smeri propadanja malih kmetij in njihovo zemljo so prevzeli veliki, ki pa so lahko dobili subvencije potem. In naj vas spomnim, da je v prejšnjem obdobju največ subvencij Evropske unije pokasiral nek savdski princ in angleška kraljica. Tako zgleda subvencija za dvig samooskrbe in prehrane, ne. In žal je tudi pridelava hrane podvržena nekim pravilom konkurence na globalnem trgu in tukaj mi ne zaščitimo svojega kmeta in svoje kmetijstvo. V obdobju od leta 2023 do 2027 bodo članice v veliki meri same odločale, ne, kako bodo vodile svojo kmetijsko politiko in se bodo morale odzivati na specifične potrebe svojih kmetov, podeželskih skupnosti in tudi širše družbe in tukaj si želimo, vidite, kakšne bolj konkretne in bolj specifične podatke v deklaraciji. In če se naj samo dotaknem, kmetijstvo je neposredno povezano tudi z okoljsko problematiko in v delu, kjer govorite o okoljski problematiki, je najbolj pomembno in v nebo vpijoče to, da izraza podnebna kriza, podnebne spremembe ali globalno segrevanje v tem dokumentu se ne pojavijo niti enkrat. Niti enkrat, je pa osnova za subvencije ravno takšna usmeritev. Jaz verjamem, da mogoče to vlado zdaj vodijo zanikovalci podnebnih sprememb, mogoče je tudi Zemlja ploščata, vendar mi subvencije videli ne bomo, če ne bomo svojih dokumentov prilagodili usmeritvam Evropske komisije. In deklaracija se sprejema za obdobje do</font><br>
<br>
<b><font size="4">12. TRAK 9:55 – (AB)</font></b><br>
<br>
<font size="4">(nadaljevanje) leta 2024 pa Slovenija za do leta 2024, se pravi za štiri do deset let, ki bodo ključna, v deklaraciji o usmeritvah za delovanje v inštitucijah Evropske unije nima o podnebnih spremembah zapisane niti besedice. Mislim, je nekaj o zmanjševanju emisij plinov v prometu, pa je nek zapis o tem, da bomo vlagali v obnovljive vire, kar pod to vlado in pod tem okoljskim ministrom lahko pomeni samo vlaganje v hidroelektrarne, ki bodo zelo malo prispevale dejansko k energetski samooskrbi države, bodo pa uničile habitate prenekaterih zaščitenih vrst. Tako da, glejte, v Levici te deklaracije ne bomo in ne moremo podpreti, dokument je prazen, je farsa in pričakovali bi, da pred nas, vsaj iz spoštovanja do državljanov in državljank, če že ne do parlamenta in izvoljenih predstavnikov ljudstva, se malo potrudite pa naredite nek dokument, ki bo imel kakšno vsebino, hvala.</font><br>
<br>
<b><font size="4">PREDSEDNIK EDVARD PAULIČ:</font></b><font size="4"> Hvala lepa. Zdaj samo ena obrazložitev dodatna. Seja je bila Odboru dodeljena s strani predsednik Državnega zbora in mi smo jo dolžni obravnavati. To je samo odgovor pač vašemu vprašanju glede sklica seje. Zdaj, če želi še kdo razpravljati. Jože Lenart, potem Boštjan Koražija. Izvolite.</font><br>
<br>
<b><font size="4">JOŽE LENART (PS LMŠ):</font></b><font size="4"> Ja hvale, če bi vedel, da se je kolega še javil, bi dal njemu prednost, ne, ampak kljub vsemu, kar se prej že, lahko, dobro, govorim naprej, ne. Glejte, kljub temu, ne, kar sem prej rekel, da pač današnja seja poteka oziroma naše razprave prosto po Prešernu, kajti iz dokumenta ne vidimo kaj dosti, želim jaz zdajle podati nekako to stališče LMŠ-ja, ki smo ga nekako tudi pričakovali v tem dokumentu in naj ne zameri kolega Paulič, ne, to je bilo tudi njegovo poslansko vprašanje ministru v jeseni lanskega leta, ne, in zato še toliko bolj pogrešamo potem to vsebino na tem delu. Glejte, gre predvsem za seveda te ukrepe tudi za kmetijsko, okoljsko podnebna plačita, tako imenovana KOPOP, kjer pogrešamo, vidimo tudi, da se kmetje pravzaprav v to operacijo niti ne vključujejo. Verjetno tudi zato ne, ker jim zadeva ni dovolj znana in nekako je ne znamo njim predstaviti in kako bomo potem izvajali te ukrepe, če naši kmetje tega niti ne razumejo. Če pa uvodoma rečem še naslednje, glejte, Avstrija je zdavnaj šla na razdeljevanje sredstev kmetijstvu po načelu eko kmetovanja. Mislim, da ta stavek na lahko pove vse, to kar pogrešamo. Že sam ta ukrep Avstrije, ki ga že v praksi zelo dobro izvajajo in so svetlobna leta že pred nami, kaže na to, da pravilno pristopajo na tem področju. Zdaj bom pa res podal to naše stališče, ki ga je kolega Paulič takrat tudi v tem poslanskem vprašanju ministrstvu naslovil. Glejte, slovensko kmetijstvo od prihodnje evropske kmetijske ovojnice pričakuje veliko. Tako tudi v LMŠ pričakujemo ambiciozna in napredna vlaganja v vsesplošen razvoj slovenskega kmetijstva ter podeželja, ki upošteva njegove značilnosti in čim hitrejši prehod nazaj h koreninam odnosa do zemlje ali naprej v okoljsko sprejemljivo kmetovanje. Prav na račun prevelike uravnoteženosti in sorazmernosti pri prehodu na nove koncepte kmetovanja je dogovor o skupni kmetijski politiki v prihodnjih sedmih letih na ravni Evropske unije zopet razkril prepad med pričakovanji evropskih znanstvenikov in strokovnjakov ter naravovarstvenih organizacij na področju podnebnih sprememb in varovanja okolja. Zdi se, da je evropska kmetijska politika padla na izpitu iz izpolnjevanja zavez zelenega dogovora in pariškega podnebnega sporazuma. Izjave evropskega političnega vrha so napovedovale korenit zasuk k zeleni Evropi, na koncu pa je izplen pogajanj za kmetijstvo morda ponovno nakazal na izdaten vpliv fitofarmacevtskih lobijev. Slovenija je še vedno ena izmed redkih držav, katera velik del evropske kmetijske ovojnice nameni drugemu stebru, ki pomaga ohranjati kmetijstvo na podeželju, kjer imajo osrednji prostor družinske in male kmetije, zavedajoče se pomena naravi sprejemljivega kmetovanja in pa samooskrbe. Slovenija mora ostati v skupini držav, ki velik del evropskih sredstev namenijo za kmetijske dejavnosti, ki pozitivno</font><br>
<br>
<b><font size="4">13. TRAK 10:00 – (AB)</font></b><br>
<br>
<font size="4">(nadaljevanje) vplivajo na okolje in podnebje, bodisi preko programov za razvoj podeželja, bodisi preko neposrednih plačil. Lahko bi rekli, da se odnos države do narave kaže najprej v skrbi za čebele. Ko bodo neposredna plačila za različne sektorje imela nad samo absoluten cilj brezpogojne dobrobiti za čebele, potem vemo, da smo na pravi poti. Dobra plat pogajanj za Slovenijo je tudi prožnosti pri programiranju okoljske sheme, zato da imajo kmetijska gospodarstva dovolj manevrskega prostora za vključevanje v nove okoljske sheme. Skrbi pa nas, da se za konceptom prožnosti skriva vzdrževanje stanja, kjer ni nakazan jasna ter še izrazitejša usmerjenost sredstev v ekologizacijo kmetijstva, ampak se bo posredno denar še vedno v veliki količini pretakal v kmetijsko proizvodnjo z znatnimi ogljičnimi odtisi in stalnim onesnaževanjem naravnih virov. Nacionalni energetski načrt kmetijskemu področju določa, da mora zmanjšati vpliv na izpuste toplogrednih plinov za minus en procent do leta 2030 glede na leto 2005. Prej, ko bomo povečali delež sonaravnih kmetijskih praks, manj boleči bodo kasnejši morebitni ukrepi za pravočasno doseganje podnebnih ciljev. V sedanjem programskem obdobju je program znotraj ukrepa kmetijsko okoljskega podnebnega plačila namenjenih okoli 206,5 milijonov evrov, znotraj Evropske komisije pa dobri 66 oziroma tako milijonov evrov, a to drži, številke držijo, ne. Glejete, to je to v osnovi, ampak tako, kot sem rekel, da to spravimo do slovenskega kmeta mora biti pa zelo konkretna akcija in zelo jasno povedano. Če tega ni, potem tudi rezultatov ne bo in to je treba razmeti. In takemu dokumentu, ki ga danes imamo na mizi, še mi poslanci o tem ne moremo razpravljati, kajti, kaj šele da bi to prenesli v prasko in potem to izvajali. Toliko, hvala.</font><br>
<br>
<b><font size="4">PREDSEDNIK EDVARD PAULIČ:</font></b><font size="4"> Hvala lepa. Boštjan Koražija, izvolite.</font><br>
<br>
<b><font size="4">BOŠTJAN KORAŽIJA (PS LEVICA):</font></b><font size="4"> Ja, spoštovani predsednik, najlepša hvala za besedo. Jaz se bom tudi navezal, pač dejstvo je, zdaj če tako primerjamo, pa bom tako malo karikiral situacijo, dejansko sta nam prinesli nekega okostnjaka, na katerega mi zdaj dodajamo neke svoje zadeve oziroma tudi bom rekel tudi svoje zamisli, kakorkoli iz tega si pač lahko predstavljamo kar bi naj bilo vsaj med vrsticami zapisano v tej deklaraciji. Zdaj, jaz bom šel kar direktno na primer, kar je mene osebno tudi ne samo zmotilo ampak tudi postavilo neke določene vprašaje. Kot veste, nedavno smo diskutirali o nagradi Zlata čebela, ki je pač namenjena, se pravi, čebelarjem, ki skrbijo za čebele oziroma tudi pri zagotavljanju prehranske varnosti in trajnostnega kmetijstva, varstva okolja in te zadeve in tu sem jaz pričakoval, da bo prav ta nagrada oziroma glede na to, da smo tudi mi bili pobudniki, da je bila Republika Slovenija pobudnica za Svetovni dan čebel pri Organizaciji združenih narodov, ki je seveda 20. maja, bi tudi pričakoval, da bo to kar direktno zapisano, oziroma tudi kot del te deklaracije, sploh, ker je prej tudi kolegica Violeta razlagala, se pravi, če že govorimo o čebelarjenju, o slovenskem medu, o slovenski čebeli, bi pričakoval, da so tudi zaznane smernice, ki jih zastopajo, se pravi, in našo kulturo oziroma tudi našo državo v tem primeru pa tudi našo smer kmetijstva oziroma okoljevarstva. In to res ne razumem čisto, glede na to, da se je veliko govorilo o tem oziroma bi bila tudi velika možnost, da se promocija medu oziroma tudi same zaščite čebel in ostalih opraševalcev, bom rekel, ponese tudi v svet oziroma Evropsko unijo, je bil to dejansko najboljši del, ki bi ga lahko vpisali v deklaracijo v tem primeru oziroma v tem odstavku, ki vam ga je že prej tudi Violeta predstavila. Tako da, ja, žal je ogromno stvari nedorečenih oziroma bom rekel tudi nedopisanih in potem puščajo res odprto presojo oziroma tudi možnost bom rekel kaj bi vse lahko bilo pod neko zadevo zapisano oziroma kaj bi naj tudi vse spadalo v tisto področje. Tako da, kot je že prej tudi Violeta razlagala, seveda ne bomo podprl te deklaracije, ker je preveč, ja, premalo, bom rekel, premalo mesa v tej deklaraciji. Čeprav sem vegetarijanec oziroma ne jem mesa, ampak sem pač spet karikirano</font><br>
<br>
<b><font size="4">14. TRAK 10:05 – (AB)</font></b><br>
<br>
<font size="4">(nadaljevanje) zadevo prestavil. Ja, ne bom podprl deklaracije pa upam, da boste naslednjič, ko boste pisali deklaracijo oziroma tudi razmišljali o vsebini deklaracije, ne bojte se, uporabljajte besede, uporabljajte ideje, upravljajte še več vsebine, ne bo nič narobe. Včasih jedrnato in tudi, bom rekel, strnjeno ni najboljša varianta v takem primeru. Hvala. </font><br>
<br>
<b><font size="4">PREDSEDNIK EDVARD PAULIČ:</font></b><font size="4"> Hvala lepa, želi še kdo besedo. Če ne, sprašujem državnega sekretarja, če želi besedo. Ni pa nujno. Pokomentirate? Izvolite.</font><br>
<br>
<b><font size="4">MAG. MIRAN MIHELIČ:</font></b><font size="4"> Ja, hvala za vsa razmišljanja, vsa vprašanja. Zdaj, kar zadeva same deklaracije, je že povedal namen pa cilj državni sekretar Ministrstva za zunanje zadeve, dr. Raščan, jaz bi mogoče, kar zadeva samega kmetijstva pa torej vseh dokumentov, ki zadevajo kreiranje nove Skupne kmetijske politike, ukrepov kmetijske politike in nasploh vse v zvezi s kmetijstvom. Seveda v okviru kmetijstva predstavljajo, imamo ogromno enih dokumentov, nacionalni strateških dokumentov, torej strategije razvoja Slovenije do leta 2030, potem Resolucija Naša hrana, podeželje in viri, ki je bila sprejeta, mislim da, lani v januarju, potem Nacionalni energetski podnebni načrt, potem Program upravljanja z Naturo 2000, načrt upravljanja z vodami, ampak zdi se mi da bo en najpomembnejši dokument v luči nove Skupne kmetijske politike strateški načrt. In sicer strateški načrt, ki ga morajo vse države članice posredovati Evropski komisiji najkasneje do konca tega leta. Na Ministrstvu za kmetijstvo intenzivno pripravljamo ta strateški načrt, delujemo v okviru, torej imamo sklicane različne skupine, z vsemi možnimi deležniki, z deležniki, ki pokrivajo različna področja, bodisi iz področja ribištva, gozdarstva, kmetijstva, skratka pravzaprav nabor teh strokovnjakov v teh skupinah je zelo širok in pravzaprav pripravljamo že te intervencije, ki, za vse ukrepe torej ukrepe kmetijske politike. Torej za tako imenovani prvi steber, torej neposredna plačila, torej za dohodkovno podporo, potem za kmetijsko okoljska plačila, kmetijsko okoljska podnebna plačila, to sem, to je treba tudi izpostaviti, ko smo govorili tudi o podnebju in pa seveda tudi o Programu razvoja podeželja, ukrepih Programa razvoja podeželja. Zdaj, kar zadeva kmetijsko okoljsko podnebnih plačil, jaz mislim da je tu interes iz leta v leto večji, v luči tega se pripravljajo tudi torej tri razvojne sheme, da temu tako rečem, in sicer ena izmed njih bo rezultatsko usmerjena, ena bo izmed njih potem upravljavsko usmerjena in ena kombinacija obeh teh. Ti ukrepi zelo jasno ali pa načrtno definirajo cilje, ki jih želimo doseči. In ravno cilj teh strateških načrtov ni več v izvajanju ukrepov na letnih ravneh, torej pomeni, ne zasledujemo več izpolnjevanja pogojev, vendar iščemo ali pa zadamo si cilje, ki jih bomo realizirali v posameznem obdobju. Torej pomembni bodo rezultati, ne več pogoji. In mogoče še na kratko glede torej nex generation ukrepov, torej pomoči za okrevanje. Tu gre za en pomemben segment, ki naslavlja tako deloma te ukrepe kmetijske politike, predvsem z vidika torej okrevanja zaradi posledic COVID-a, drug pomemben, zelo pomemben segment pa je digitalizacija na področju kmetijstva, ne samo na področju kmetijstva, tudi hrane in pa gozdarstva. Tu načrtujemo velik napredek v smislu digitalizacije ali pa vzpostavitev različnih evidenc, registrov, ki bodo potem tudi osnova za izvajanje strateškega načrta, po drugi strani pa bodo za posledico imele debirokratizacijo tudi za slovenske kmete. Tako da to bi bilo na kratko. Hvala.</font><br>
<br>
<b><font size="4">PREDSEDNIK EDVARD PAULIČ:</font></b><font size="4"> Hvala lepa. Dr. Raščan, želite še vi besedo. Izvolite.</font><br>
<br>
<b><font size="4">15. TRAK 10:10 – (AB)</font></b><br>
<br>
<b><font size="4">DR. STANISLAV RAŠČAN: Hvala</font></b><font size="4"> lepa, gospod predsednik, hvala lepa poslanke in poslanci za vašo razpravo, večino je letelo na Ministrstvo za kmetijstvo, zato se zahvaljujem kolegu državnemu sekretarju za pojasnitve s kmetijstva. Lahko samo povem, da sem ponosen solastnik sedem hektarske kmetije, ki je nastala iz več sto hektarske grofovske tako imenovane zemlje v Prekmurju, ki sta jo moja prababica in dedek dobila en hektar in so potem starši prišli do teh sedmih hektarjev, tako da si ne želim in upam, da si ne bomo želeli, da bi se ta cikel, ki gre seveda nazaj v sto hektarske kmetije, prehitro razvijal, vsaj z mojega osebnega stališča. Glede diplomacije in zunanje politike, poglejte, jaz sem eden redkih, ki nosi s sabo Deklaracijo in strategijo o zunanji politiki Republike Slovenije, ki jo je leta 2015 julija sprejel parlament. Nekateri ste bili tudi takrat v parlamentu, ko se je to sprejemalo. Deklaracija je tukaj na A4 na dveh straneh. Jaz sem jo že videl tudi na štirih straneh in vam lahko povem, ker sem pač dolga leta sodeloval v udejanjanju te deklaracije in tudi strategije, ki je na 25 straneh, ki jo je sprejela takratna vlada, v Državnem zboru je bilo sprejeto skoraj enoglasno, tudi na vladi, jaz še nisem slišal štiri leta in pol, kar sem delal v analitski službi Ministrstva za zunanje zadeve na Jablah in predstavljal to deklaracijo in strategijo na mnogih mednarodnih forumih, konferencah, s kolegi, analitiki, načrtovalci politik in tako naprej, da bi govorili o prazni slovenski deklaracijo, o prazni slovenski strategiji tiste vlade, ki je pač to sprejela, tistega Državnega zbora, ki je to sprejel. Večina, velika večina je pohvalila to deklaracijo in strategijo, ker je bila seveda sprejeta enoglasno, kot mora biti sprejeta strategija zunanje politike in deklaracija zunanje politike in ker je seveda dajala okvire in dala okvire slovenski diplomaciji, na podlagi katere lahko delamo. Eno leto za tem je bila sprejeta tako imenovan globalna strategija Evropske unije, na 40 straneh. Vse kar dela Evropska unija na področju zunanje politike, 40 strani. In spet nobenega govora o tem, da je prekratko, da je prazno, da je premalo besed in tako naprej. Vsako leto se pač udejanja, se pogleda, koliko se udejanja ta strategija. Naša je bila sprejeta po 16 letih, če se ne motim, evropska je bila sprejeta od 2003, se pravi ko je bila tako imenovana Solanova, po 13 letih sprejeta, 2016, in spet se udejanja brez vseh problemov. Tu bi samo tudi prekomentiral, slovenska diplomacija je reagirala, ni res, da ni reagirala, ko je bila razglašena hrvaška in napovedana italijanska ekonomska cona, slovenska diplomacija je pristopila v delovno komisijo, skupino z italijanskimi in hrvaškimi kolegi in se pogovarjamo z njimi o razglasitvi teh ekonomskih con. Glede na to pa seveda, da je prejšnja vlada se odpovedala slovenski ekonomski cono oziroma razglasitvi slovenske ekonomske cone, tu več nimamo kaj drugega za dodati. Toliko z moje strani, ker je bilo manjkrat omenjeno Ministrstvo za zunanje zadeve in diplomacija. Najlepša hvala.</font><br>
<br>
<b><font size="4">PREDSEDNIK EDVARD PAULIČ:</font></b><font size="4"> Hvala. Zaključujem razpravo in Odboru predlagam, da sprejme naslednje mnenje: Odbor za kmetijstvo, gozdarstvo in prehrano je kot matično delovno telo z vidika svoje pristojnosti obravnaval Predlog deklaracije o usmeritvah za delovanje </font><br>
<br>
<b><font size="4">16. TRAK 10:15 – (AB)</font></b><br>
<br>
<font size="4">(nadaljevanje) Republike Slovenije v institucijah Evropske unije v obdobju 2021-2024 in k njemu nima pripomb. Želi kdo obrazložiti glas? Ne želi, potem prehajamo na odločanje in glasujemo.  Za je glasovalo 9, proti 7, ugotavljam, da je mnenje sprejeto. Odbor bo v skladu s 154. g členom Poslovnika Državnega zbora kot matično… Kolega Černigoj, kolega Černigoj, lahko prosim ne motite. Še enkrat bom prebral.  Odbor bo v skladu s 154. g členom Poslovnika Državnega zbora kot matično delovno telo pripravil Mnenje in ga posredoval Odboru za zadeve Evropske unije, ki bo kot pristojno delovno telo na svoji seji sprejel odločitve v zvezi s Predlogom deklaracije. Določiti moramo še poročevalca za sejo matičnega odbora in glede na to, da je članica obeh odborov kolegica Tomić, predlagam, da je to ona. Hvala. S tem zaključujem točko dnevnega reda in prehajamo na drugo točko dnevnega reda, to so vprašanja in pobude članov in članic Odbora. K obravnavi te točke sem vabil Ministrstvo za kmetijstvo, gozdarstvo in prehrano. Sprašujem, če ima kdo kakšno vprašanje ali pobudo? Če ne, imam jaz eno vprašanje oziroma dilemo. Začel bom z enim delom Poslovnika Vlade Republike Slovenije in sicer v 42. členu z naslovom Delovni program Vlade piše, da Vlada vsako leto sprejme delovni program in sicer do konca koledarskega leta za naslednje leto in potem Vlada pošlje Državnemu zboru seznam zakonov in drugih aktov iz pristojnosti Državnega zbora. Se pravi Državni zbor je vnaprej obveščen, katere zakone lahko pričakuje in približno tudi terminski plan. Zdaj že na predstavitvi dr. Aleksandre Pivec, prejšnje ministrice, je velik del svoje predstavitve namenila tudi predstavitvi zakonov, ki jih pripravlja ministrstvo, omenila je devet zakonov, ki čakajo na mizi in so tako rekoč že pripravljeni za parlamentarno proceduro. Enako tudi dr. Podgoršek, aktualni minister, ponovil prioritete, ki jih je navedla že prejšnja ministrica. Skratka, moje vprašanje zdaj gospodu državnemu sekretarju je, kdaj in če lahko pričakujemo ta normativni program dela vlade s področja kmetijske politike. Zdaj, če odgovora ne morete danes podati, lahko tudi pisno, ampak jaz vseeno bi želel, da ima ta odbor neko, bom rekel, predikcijo zakonov, ki bodo prišli v parlamentarno proceduro, tako, da, če lahko odgovorite danes, drugače pa pisno. </font><br>
<br>
<b><font size="4">MAG. MIRAN MIHELIČ</font></b><font size="4">: Jaz bi mogoče, hvala za vprašanje, mogoče čisto na kratko. Zdaj kar zadeva samih sprememb zakonov je nek terminski načrt na ministrstvu določen, seveda je odvisen tudi od usklajevanja z vsemi deležniki, ampak kot prvo pa je naš cilj, da sprejmemo spremembo zakona o kmetijstvu in cilj je, da to spremembo, da pride v veljavo torej v koncu aprila, še posebej z vidika prenosa direktive o nedovoljenih praksah, ki mora biti prenesena iz evropske direktive. Kar zadeva ostalih pravnih podlag pa jaz tudi predlagam, da vam posredujemo v pisni obliki. Hvala.</font><br>
<br>
<b><font size="4">PREDSEDNIK EDVARD PAULIČ:</font></b><font size="4"> Se strinjam, hvala lepa. Ima še kdo kakšno vprašanje, pobudo? Nima. S tem zaključujem 25. sejo Odbora in se vam zahvaljujem za udeležbo in pa razprave. </font><br>
<br>
<b><font size="4">Seja je končana 26. februarja 2021 ob 10.20</font></b>