<h5 class="label"><span>Vsebina zapisa seje</span></h5><div align="center">
<p><b><font size="4">REPUBLIKA SLOVENIJA</font></b><br>
<b><font size="4">DRŽAVNI ZBOR </font></b><br>
<b><font size="4">ODBOR ZA NOTRANJE ZADEVE, JAVNO UPRAVO IN LOKALNO SAMOUPRAVO</font></b><br>
<b><font size="4">12. seja</font></b><br>
<br>
<b><font size="4">(6. november 2019)</font></b><br>
</p></div><br>
<b><font size="4">Sejo je vodil Zvonko Černač, predsednik odbora. </font></b><br>
<b><font size="4">Seja se je začela ob 9.02.</font></b><br>
<br>
<b><font size="4">1. TRAK: (VP) 9.00</font></b><br>
<br>
<font size="4">	</font><b><font size="4">PREDSEDNIK ZVONKO ČERNAČ: </font></b><font size="4">Spoštovani vsi prisotni, spoštovane kolegice in kolegi.</font><br>
<font size="4">	Pričenjam 12. sejo Odbora za notranje zadeve, javno upravo in lokalno samoupravo. Vse vas lepo pozdravljam.</font><br>
<font size="4">	Obveščam vas, da se v začetku seje se je zaradi drugih obveznosti do pol desetih ne more udeležiti poslanec Žan Mahnič, poslanska skupina Slovenske demokratske stranke. </font><br>
<font size="4">	Prejel sem pa tudi 2 obvestili zaenkrat glede nadomeščanja. In sicer bo na seji namesto poslanca Roberta Polnarja sodeloval poslanec Jurij Lep, poslanska skupina Demokratične stranke upokojencev. In namesto poslanke mag. Bojane Muršič bo na seji sodeloval poslanec Matjaž Nemec, poslanska skupina Socialnih demokratov.</font><br>
<font size="4">	K dnevnemu redu ni bilo predlogov za razširitev oziroma za umik katere od predlaganih točk. Zaradi tega lahko ugotovimo, da je določen dnevni red seje tako, kot je bil predlagan s sklicem.</font><br>
<br>
<font size="4">	S tem lahko preidemo na </font><b><font size="4">1. TOČKO DNEVNEGA REDA, TO JE NA PREDLOG ZAKONA O SPREMEMBAH IN DOPOLNITVAH ZAKONA O PRAVNEM VARSTVU V POSTOPKIH JAVNEGA NAROČANJA</font></b><font size="4">, druga obravnava, ki ga je Državnemu zboru predložila vlada Republike Slovenije. </font><br>
<font size="4">	Kot gradivo ste prejeli: mnenje Zakonodajno-pravne službe Državnega zbora Republike Slovenije z dne 14. oktobra letos; mnenje Komisije Državnega sveta za državno ureditev z dne 30. oktobra letos. In k tej točki so bili povabljeni: predstavniki Ministrstva za javno upravo; predstavniki državne revizijske komisije za ureditev postopkov oddaje javnih naročil; predstavnik Državnega sveta; predstavniki Sodnega sveta in predstavniki oziroma predstavnica Zakonodajno-pravne službe Državnega zbora.</font><br>
<font size="4">	V poslovniškem roku smo prejeli amandmaje poslanske skupine Slovenske demokratske stranke k 10., 11., 12., 13., 14. in 17. členu. In danes popravek enega od teh vloženih amandmajev. Prejeli pa ste tudi predloge poslanskih skupin Liste Marjana Šarca, Socialnih demokratov, Stranke modernega centra, Demokratične stranke upokojencev Slovenije in Stranke Alenke Bratušek za amandmaje odbora. </font><br>
<br>
<b><font size="4">2. TRAK: (VP) 9.05</font></b><br>
<br>
<font size="4">	(nadaljevanje) Pričenjamo torej drugo obravnavo predloga zakona, v kateri bomo opravili razpravo in glasovanje o posameznih členih predloga zakona.</font><br>
<font size="4">Odboru predlagam, da obravnavo nadaljujemo na način, da razpravljamo po vrsti o posameznih členih ter sproti razpravljamo in glasujemo o amandmajih ter o amandmajih odbora. Na koncu pa glasujemo še o vseh členih skupaj. </font><br>
<font size="4">Ali kdo temu nasprotuje? Ugotavljam, da nihče.</font><br>
<font size="4">Tako, da lahko preidemo na obravnavo zakona. </font><br>
<font size="4">Lepo pozdravljam ministra, pristojnega za javno upravo, gospoda Jurija Medveda. In verjamem, da želi uvodoma kaj povedati glede predlagane novele zakona.</font><br>
<font size="4">Izvolite.</font><br>
<font size="4">Se opravičujem, sem spregledal. Postopkovno? </font><br>
<font size="4">Jani Möderndorfer, postopkovno. </font><br>
<font size="4">Izvolite.</font><br>
<br>
<b><font size="4">JANI (JANKO) MÖDERNDORFER (PS SMC):</font></b><font size="4"> Hvala lepa, predsednik.</font><br>
<font size="4">Jaz se opravičujem, da motim ta nenavadni mir pri sklicu tega odbora ampak glede na to, da poslovnik določa kako se sklicuje seje in seveda kako je določen dnevni red, pravzaprav drugače ne morem vskočiti s postopkovnim vprašanjem, ki v bistvu na nek način uvaja neko novo parlamentarno prakso.</font><br>
<font size="4">Dnevni red je sicer potrjen, imamo pa pod tretjo točko poročilo o nezakonitih prehodih hrvaško-slovenske meje. Jaz moram reči, da sem rabil cel dan, da sem ugotovil kdo je sploh predlagatelj te točke. Gradivo je na treh straneh, potem sem ugotovil, da je to sprintano s interneta. Nato ugotovim, da je nekdo kar dal preko glavne pisarne to kot gradivo. Niti ne vem kdo bo poročevalec, vendar v BIL-u piše, da poročevalec ministrstvo. Ne vem, imamo zdaj nov način sklicevanja dnevnih redov tako, da sprintamo s spletne strani 3 strani in predsedujoči to uvrsti na dnevni red in kar reče, da bo poročevalec ministrstvo, ob tem, da ni nobene pisne obrazložitve kaj predstavljajo te grafi in vse ostalo? Seveda, zraven se napiše, da bo ustna informacija. Kje je sprejet sklep, da bomo imeli na takšen način ustne informacije, potem glede na to, da je na internetni spletni strani so to mesečna poročila, me zanima ali bo to zdaj mesečna praksa? Glede na to, da pravzaprav po neki praksi kot je običajno bila, vsaj z vaše strani, ne govorim vas osebno ampak vaše stranke, poslanske skupine, ste včasih zahtevali vsaj sklic z zahtevo za sklic seje in ste potem sprintali takšno gradivo in potem seveda povabili goste in tako naprej.</font><br>
<font size="4">Tako, da zdaj jaz sprašujem. Kdo je pravzaprav poročevalec? Kako se lahko jaz kvalitetno pripravim na razpravo? A bom pač nekako imel ta ustna poročila pri tretji točki in potem bomo malo iz lufta govorili kaj si mislimo o teh grafih, ki so itak javno dostopni in objavljeni? In ali je to zdaj uvod v novo parlamentarno prakso, da bomo imeli vsak mesec, ker mesečno izidejo ta poročila, to kot neko stalnico na teh odborih ali kako bo to? In do kdaj bo to trajalo? Ali do takrat, ko bo konec migracij, ker migracij ne bo nikoli konec. Ali bo zdaj to neko novo pododbor bomo ustanovili, ker to je zdaj tudi moderno, da ustanavljamo pododobre v Državnem zboru. Ali kaj? Ali kak bo to izgledalo? </font><br>
<br>
<b><font size="4">PREDSEDNIK ZVONKO ČERNAČ: </font></b><font size="4">Prosim, če zaključite, ker je čas potekel za proceduralni. </font><br>
<br>
<b><font size="4">JANI (JANKO) MÖDERNDORFER (PS SMC): </font></b><font size="4">Tako, da jaz bi prosil, predsedujoči, saj zaključujem, zaključujem predsednik, jaz bi prosil, če dobim vsaj nekaj pojasnil glede na to, da bo to na dnevnem redu na današnji dan. Da se lahko sploh pripravimo na to poročilo, ker v bistvu na teh treh straneh se jaz nimam kaj pripravljati. </font><br>
<font size="4">Hvala.</font><br>
<br>
<b><font size="4">PREDSEDNIK ZVONKO ČERNAČ: </font></b><font size="4">In kakšen je vaš proceduralni predlog?</font><br>
<br>
<b><font size="4">JANI (JANKO) MÖDERNDORFER (PS SMC): </font></b><font size="4">Vprašal sem kdo je v resnici predlagatelj te točke? Ali je to nova parlamentarna praksa, da bomo zdaj imeli to vsak mesec? </font><br>
<br>
<b><font size="4">PREDSEDNIK ZVONKO ČERNAČ: </font></b><font size="4">To sem vse slišal. Kakšen je vaš proceduralni predlog? Ga ni. </font><br>
<font size="4">Prosim, če se izklopite.</font><br>
<br>
<b><font size="4">JANI (JANKO) MÖDERNDORFER (PS SMC): </font></b><font size="4">Ja, moje postopkovno vprašanje je to.</font><br>
<br>
<b><font size="4">PREDSEDNIK ZVONKO ČERNAČ: </font></b><font size="4">To ni postopkovno vprašanje, vi dobro veste kaj pomeni proceduralni predlog, ki ga ni.</font>
<ul>
<ul><font size="4">Prosim, če zaključite.</font><br>
</ul>
</ul>
<b><font size="4">JANI (JANKO) MÖDERNDORFER (PS SMC): </font></b><font size="4">Jaz sem zaključil ampak ne dobim vašega odgovora. Jaz se bom izklopil, ko bom dobil vaš odgovor. </font><br>
<br>
<b><font size="4">PREDSEDNIK ZVONKO ČERNAČ: </font></b><font size="4">Torej, to ni bil proceduralni predlog. Tako, kot ste sami ugotovil, bi lahko dnevnemu redu, v kolikor se z njim niste strinjali, nasprotovali. Tega nasprotovanja ni bilo, zaradi tega je bil dnevni red sprejet tako, kot je bil predlagan. Tudi s tretjo točko dnevnega reda. Odbor, kot veste, med drugim tudi spremlja stanje na področju za katerega je zadolžen in pooblaščen – migracije sodijo v pristojnost tega odbora, še toliko bolj sodijo nezakonite migracije. Še toliko bolj sodi v pristojnost tega odbora eskalacija tega, kar se dogaja v zadnjih mesecih. In da, odbor bo od zdaj naprej </font><br>
<br>
<b><font size="4">3. TRAK: (TB) – 9.10</font></b><br>
<br>
<font size="4">	(nadaljevanje) imel to točko dnevnega reda na vsaki redni mesečni seji, dokler se stanje ne bo uredilo, tako kot bi se moralo urediti že zdavnaj, v skladu z Zakonom o nadzoru državne meje, ki je množično kršen in to vsak dan, vsako minuto. Ne bo pa samo ta točka na dnevnem redu, na tak način, ampak še druge, ki zadevajo pristojnosti odbora. Leto dni delovanja te Vlade ja za nami. Čas je, da se začnemo spraševati, kaj je bilo v tem letu na posameznih področjih narejeno in kaj ni bilo, vi pa boste imeli, kot poslanec in poslanska skupina, vedno možnost dnevnemu redu nasprotovati in glede na to, da imate koalicija v tem odboru večino, tudi zavrniti sprejem take točke dnevnega reda.</font><br>
<font size="4">	S tem lahko nadaljujemo in dajem besedo, glede predstavitve novele Zakona o pravnem varstvu v postopkih javnega naročanja, gospodu Rudiju Medvedu, ministru, pristojnemu za javno upravo.</font><br>
<font size="4">Izvolite.</font><br>
<br>
<b><font size="4">RUDI MEDVED:</font></b><font size="4"> Spoštovani predsednik, spoštovane poslanke, spoštovani poslanci, spoštovani vsi ostali navzoči.</font><br>
<font size="4">Vlada je kot odgovor na mnoge težave na področju javnega naročanja pripravila spremembe zakonodaje s področja javnega naročanja. Tako je pred vami novela Zakona o pravnem varstvu v postopkih javnega naročanja. Hkrati pa na Ministrstvu za javno upravo že pripravljamo tudi vse potrebno za spremembe, če tako rečem, osnovnega materialnega Zakona o javnem naročanju.</font><br>
<font size="4">Kaj so cilji predlagane novele, ki je danes pred vami – predvsem povečati učinkovitost javnega naročanja, zlasti, ko gre za izvajanje večjih projektov, kjer se pravzaprav tudi pojavljajo največje težave. Povečati neodvisnost, strokovnost, kompetentnost organa pravnega varstva, to je Državne revizijske komisije in na novo urediti sodno varstvo zoper odločitve Državne revizijske komisije.</font><br>
<font size="4">Kot rečeno, uvajanje oziroma zagotavljanje večje neodvisnosti in strokovnosti, kompetentnosti organa pravnega varstva, to je Državne revizijske komisije, pomeni drugačen način imenovanja članov Državne revizijske komisije. Na to nas je sicer večkrat opozorila tudi Evropska komisija, še nedavno tega, prav tako, da je način imenovanja članov Državne revizijske komisije pravzaprav v nasprotju z eno izmed direktiv in po predlogu, kakršen je v teh spremembah Zakona o pravnem varstvu v postopkih javnega naročanja, smo to stvar uskladili in tudi preliminarno dobili, bi rekel, potrdilo, pritrditev, ekspertov Evropske komisije, da je to pravi način za urejanje tega vprašanja.</font><br>
<font size="4">Torej, drugačen način imenovanja in razrešitev članov in predsednika preko neodvisnega telesa, v komisijo za presojo kandidatov, se imenujejo osebe, ki jih izmed svojih članov predlaga Sodni svet. V dosedanji razpravi o posameznih določilih sprememb tega zakona je bilo nekajkrat izpostavljeno tudi, da se v tem primeru morda jemljejo nekatere pristojnosti Državnemu zboru, kar sodimo, da temu ni tako. Namreč, Komisija Sodnega sveta bo pač presodila ustreznost, strokovnost in izpolnjevanje pogojev kandidatov za člane in članice Državne revizijske komisije, seveda pa ima končno besedo o izboru članov in članic, vsekakor Državni zbor.</font><br>
<br>
<b><font size="4">4. TRAK: (TB) – 9.15</font></b><br>
<br>
<font size="4">(nadaljevanje) Po predlogu tudi povečujemo število članov Državne revizijske komisije, s 5 na 7 in zaostrujemo pogoje za imenovanje, torej, zvišuje se minimalna starost, prej 30, zdaj 35 let in povečuje se tudi zahtevano število let delovnih izkušenj, prej 6, zdaj 9. Bolj natančno so določeni tudi razlogi in način razrešitve predsednika in članov komisije. Kar zadeva samo učinkovitost pravnega varstva, na novo določamo rok, v katerem mora naročnik sprejeti odločitev, v primeru uspešnega zahtevka za revizijo in sicer, je po novem predlogu ta rok 30 dni – torej nekako še razumen, vendar, čim krajši. Prav tako je določena prednostna obravnava, ko gre za velike projekte, smo pač postavili to, neko mejo, ki jo je treba postaviti na 10 milijonov evrov vrednosti projekta, torej nad 10 milijonov evrov.</font><br>
<font size="4">Uvajamo tudi obvezno ustno obravnavo, v primeru, če jo zahtevata obe stranki v postopku in tisto, kar se nam zdi tudi precej pomembno za učinkovitost delovanja Državne revizijske komisije, da se presojajo zgolj bistvene kršitve, ki imajo dejanski vpliv na postopek javnega naročila. In še, ena pomembna novost, ki bi prav tako prispevala k učinkovitosti in hitrejšim postopkom pred Državno revizijsko komisijo. Namreč, onemogoča se podvajanj ali pa večkrat pritoževanje na isto zadevo. To ta novela preprečuje.</font><br>
<font size="4">Kot rečeno, na novo uvajamo sodno varstvo. Slovenija je praktično edina država Evropske unije, ki sodnega varstva v postopkih veljavnega naročanja pravzaprav nima. Ob tehtanju, kakšno možnost sodnega varstva bi vpeljali z novelo tega zakona, smo seveda pregledovali tudi evropsko prakso in v največ primerih, zdaj, glede na to, da se precej radi zgledujemo tudi po Avstriji, po sosednji Avstriji, ki ima relativno, skorajda identično ureditev sodnega varstva, zato to sodno varstvo zaupamo Upravnemu sodišču, torej, da se pred Upravnim sodišče lahko sproži upravni spor zoper odločitve Državne revizijske komisije.</font><br>
<font size="4">Mi pričakujemo, da bomo s predlaganimi rešitvami pospešili in naredili bolj učinkovite postopke javnega naročanja, seveda pa, pričakovanja, da bi zdaj, z novelo tega zakona, da rečem, se morda samo dotaknem kakšnega aktualnega primera, da bomo zu uresničevanjem tega zakona kar jutri začeli vrtati Karavanški predor ali pa graditi drugi tir, je seveda preveč optimistično. Glejte, slabih odločitev ne more popraviti noben zakon, pa naj gre za slabe odločitve naročnikov, naj gre za slabe odločitve ponudnikov in nenazadnje, slabe odločitve Državne revizijske komisije. </font><br>
<font size="4">Torej, s to novelo zakona želimo tudi zaostriti odgovornost vseh deležnikov v postopkih javnega naročanja in menimo, da smo se s predlaganimi spremembami temu kar se da približali. Kot rečeno, zdaj, odločitev oziroma slabih javnih razpisov zakon</font><br>
<br>
<b><font size="4">5. TRAK: (TB) – 9.20</font></b><br>
<br>
<font size="4">(nadaljevanje) ne more izboljšati, to je stvar naročnikov in seveda, tudi odločitev Državne revizijske komisije ali pa vseh drugih deležnikov, kar direktno z zakonom pač ne moremo določiti. To je vse stvar, konec koncev, strokovnosti, pa predvsem tudi in tega jim pa zanesljivo manjka v postopkih javnega naročanja v slovenskem prostoru, kulture javnega naročanja.</font><br>
<font size="4">Toliko zaenkrat, predsednik.</font><br>
<br>
<b><font size="4">PREDSEDNIK ZVONKO ČERNAČ:</font></b><font size="4"> Ja, hvala lepa, minister.</font><br>
<font size="4">Dajem naprej besedo predstavnici Zakonodajno-pravne službe, mag. Metodi Hrovat Pirnat.</font><br>
<font size="4">Izvolite.</font><br>
<br>
<b><font size="4">MAG. METODA HROVAT PIRNAT:</font></b><font size="4"> Hvala lepa za besedo, gospod predsednik.</font><br>
<font size="4">Zakonodajno-pravna služba je pripravila mnenje in v njem eno splošno pripombo, ki, če jo na kratko povzamem, je v tem, da je potrebno celotno ureditev imenovanja predsednika in članov Državne revizijske komisije, urediti jasno, določno in ustavno skladno.</font><br>
<font size="4">Nadalje smo podali pripombo k 4. členu, k 14. členu – znotraj 14. člena, k novemu 61.d členu, 61.e členu, 61.i členu in 61.h členu. Še pripombo k 20. členu smo podali. V zvezi s tem lahko povem, da v zvezi z 20. členom, smo sprejeli pojasnilo, ki ga je dal predlagatelj, v ostalem pa lahko povem, da amandmaji, ki so pripravljeni s strani koalicijskih poslanskih skupin in Poslanske skupine Stranke Alenke Bratušek, sledijo mnenju Zakonodajno-pravne službe in odpravljajo pomanjkljivosti, na katere je v mnenju opozorila.</font><br>
<font size="4">Hvala.</font><br>
<br>
<b><font size="4">PREDSEDNIK ZVONKO ČERNAČ:</font></b><font size="4"> Ja, hvala tudi vam, zaenkrat je tudi Stranka Alenke Bratušek v, predvidevam, del koalicijskih poslanskih skupin, ampak amandmaji niso bili vloženi na tak način. Hvala.</font><br>
<font size="4">Naprej dajem besedo predstavniku Državnega sveta, gospodu Fajtu.</font><br>
<font size="4">Izvolite.</font><br>
<br>
<b><font size="4">RAJKO FAJT:</font></b><font size="4"> Hvala za besedo, gospod predsednik. Spoštovani gospe, gospodje, lepo pozdravljeni.</font><br>
<font size="4">Torej, Komisija za državno ureditev je na svoji 31. seji 23. 10. obravnavala predlog zakona. Kot prvo se je v razpravi med člani komisije izpostavilo vprašanje v zvezi z mnenjem Zakonodajno-pravne službe Državnega zbora in sicer, predvsem problematika pravnega interesa, ki naj bi ga potrebovala Državna revizijska komisija za pridobitev dokumentacije ter problematika postopkovnih pravil glede zadrževanja, zlasti glede pravnih sredstev v primeru zavrženja. Prav tako se je članom komisije zastavilo tudi vprašanje glede rokov v postopkih. Izpostavljeno je bilo, predlog zakona torej predvideva 60 dnevni rok, v katerem mora naročnik v primeru uspešnega zahtevka za revizijo sprejeti novo določitev. Komisijo je pa zanimalo, ali je predviden tudi rok, v katerem mora Državna komisija sprejeti odločitev v zvezi z vloženo revizijo. Zadeve so bile potem v nadaljevanju pojasnjene.</font><br>
<font size="4">Izpostavljeno je bilo, ali bo predlog zakona vplival le, torej, v postopkih, ki se bojo torej pričeli po začetku veljave oziroma, ali predlog zakona torej ne bo vplival na postopke, ki že tečejo. V razpravi je bilo izpostavljeno, da tudi kakovost sprememba zakona vpliva na reševanje težav, kot so v primeru gradnje drugega tira oziroma gradnja upornega zidu ter gradnja predora Karavanke. Glede omenjenih projektov, še ni nobenih zagotovil, do kdaj bodo končani. Predlagana ureditev pa predvideva upravni spor zoper odločitev Državne revizijske komisije, kar bi lahko tovrstne postopke še dodatno podaljšalo in torej, želeli smo odgovor na vprašanje, ali predlog zakona predvideva konkretne rešitve na tem področju.</font><br>
<font size="4">Prav tako je bilo izpostavljeno tudi dejstvo, da je Slovenija v predstavitvi evropskega semestra pod 3. točko prejela </font><br>
<br>
<b><font size="4">6. TRAK: (TB) – 9.25</font></b><br>
<br>
<font size="4">(nadaljevanje) opozorilo Evropske komisije glede javnih naročil oziroma poziv za izboljšanje stanja. Člane komisije je zanimalo, ali predlog zakona zasleduje takšno izboljšanje oziroma, ali lahko po sprejetju predloga zakona pričakujemo boljše poročilo in izboljšanje splošnega stanja na tem področju.</font><br>
<font size="4">Če povzamem, ker je bilo s strani predlagatelja pojasnjeno, da gre del predlagane spremembe v smeri neodvisnosti organa pravnega varstva in vključenosti sodne veje oblasti v presojo javnega naročanja, je komisija na koncu predlog zakona podprla.</font><br>
<font size="4">Hvala.</font><br>
<br>
<b><font size="4">PREDSEDNIK ZVONKO ČERNAČ:</font></b><font size="4"> Ja, hvala lepa.</font><br>
<font size="4">Poslanka Maša Kociper, ste se k razpravi prijavila ali postopkovno?</font><br>
<font size="4">Z nami je tudi predsednik Državne revizijske komisije za revizijo postopkov oddaje javnih naročil, Samo Červek – želite kaj dodati v tem uvodnem delu?</font><br>
<font size="4">Izvolite.</font><br>
<br>
<b><font size="4">SAMO ČERVEK:</font></b><font size="4"> Ja, lep pozdrav vsem skupaj.</font><br>
<font size="4">Čisto na kratko, ja, tudi mi smo sodelovali pri spremembah tega zakona. Nekatere spremembe, ki so v zakonu predvidene, ja, lahko dajo Državni revizijski komisiji nekatera orodja za učinkovitejše reševanje zadev. Ja, na nekaterih točkah smo ostali na različnih bregovih, kar smo tudi komunicirali. Tudi smo povedali čisto strokovne argumente za naša mnenja, drugače pa, jaz pa menim da… kot je minister že poudaril, da tudi če zakon spreminjamo v nedogled, je seveda pomembno, kdo ta zakon uporablja, na splošno, kot javno naročniško zakonodajo v celoti, kajti mi smo v, od leta, mislim da 1997, govorim sicer na pamet, mislim da 14 sprememb že imeli, javnega naročanja in mislim da 11 dopolnitev in sprememb procesnega zakona, pa kljub temu se ves čas zatika pri nekaterih večjih zadevah, kajne, tako da, menimo, da je glavni pač problem pomanjkanje poslovne kulture, etike in javno naročniške kulture, kar pa tudi po tej spremembi zakona, se še bo naprej nadaljevalo. To je naše mnenje, so pa nekatere rešitve, ja, ki lahko pripomorejo k učinkovitejšemu vodenju teh postopkov pravnega varstva.</font><br>
<font size="4">Evo, to je to.</font><br>
<br>
<b><font size="4">PREDSEDNIK ZVONKO ČERNAČ:</font></b><font size="4"> Ja, hvala lepa.</font><br>
<font size="4">Na sejo smo vabili tudi predstavnike Sodnega sveta, ki pa so udeležbo na današnji seji opravičili, tako da lahko preidemo na razpravo.</font><br>
<font size="4">V razpravo dajem 1. člen. H 1. členu je bil vložen amandma koalicijskih poslanskih skupin, ki je predlagan kot amandma odbora. K razpravi se je kot prva prijavila poslanka Maša Kociper, Poslanska skupina Stranke Alenke Bratušek.</font><br>
<font size="4">Izvolite.</font><br>
<br>
<b><font size="4">MAŠA KOCIPER (PS SAB): </font></b><font size="4">Hvala za besedo, predsedujoči.</font><br>
<font size="4">Jaz bi najprej povedala, da sem včeraj istočasno kot je bilo zadnje koalicijsko usklajevanje na to temo, imela delovni posvet pri predsedniku Državnega zbora, zato se iz tega razloga koalicijskega usklajevanja nisem udeležila in po tem, kar so mi povedali naši strokovni sodelavci, se mi še vedno postavljajo številna vprašanja, ki bi jih želela zdaj odpret in bi prosila nanje za odgovore. Ampak, začela bom nekje drugje.</font><br>
<font size="4">Področje javnega naročanja se v naši državi in v javnosti seveda, logično, velikokrat povezuje z, tudi z velikimi infrastrukturnimi projekti. Z velikimi infrastrukturnimi projekti, za katere se lahko v naši državi strinjamo, da njihovo izvajanje traja nenormalno dolgo. Toliko, kot pri nas traja, da se zgradi kratek odsek neke avtoceste, v dolžini par kilometrov, je isto obdobje, kot na Hrvaškem zgradijo novo avtocesto, praktično po celi Jadranski obali. Toliko, kot pri nas traja, da se zgradi en most, toliko traja v Avstriji, da se zgradi kompleksni tunel pod ne vem kakšno goro, za ne vem kakšno strukturo kamnine in tako naprej. In to je velika frustracija državljanov, tudi nas politikov in v konkretnem primeru tudi naše predsednice, ki je sedaj, ministrice Alenke Bratušek, ki je sedaj odgovorna za resor za infrastrukturo. </font><br>
<font size="4">Nič ne pomaga ministru, da je aktiven, da je na terenu, da si prizadeva, da stvari hitreje tečejo, da premika stvari, ki jih on lahko premika, če potem v fazi, ko je treba priti do izvedbe, čakamo leta, celo desetletja, na to, da se določeni postopki javnega naročanja zaključijo. Problemi so kompleksni, o njih smo se že velikokrat pogovarjali. </font><br>
<br>
<b><font size="4">7. TRAK: (TB) – 9.30</font></b><br>
<br>
<font size="4">(nadaljevanje) Eden od problemov, ki je po moje najbolj problematičen je to in to se ne pojavlja samo na področju gradbeništva, da se veliki igralci dogovarjajo za ceno, ki jo bodo ponudili. Tokrat boš ponudbo najboljšo dal ti, naslednjič mi in tako krožimo in seveda tudi to ni nekaj, kjer bi lahko potem ugotavljali pomanjkljivosti. To je pač drugi problem, ki ga ta zakon ne naslavlja, tega se zavedam in ga omenjam samo mimogrede. Ampak, poseben problem pa je tudi takrat, kadar pa res, pritožbeni postopki na podlagi javnega naročanja, bistveno podaljšujejo celotne postopke, podaljšuje to, kdaj se bo lahko začela konkretna gradnja, kdaj bomo končno tudi mi začeli z gradnjo predora Karavanke, kdaj bomo končno tudi mi začeli z deli na drugem tiru ali tretji razvojni osi. Trenutno smo pri teh projektih, konkretno drugi tir, prav v tej dilemi. V postopku je prišlo do napake, o tej napaki je treba zdaj odločit, ponovit postopek in to zavlačuje začetek dela. Sicer je vse pripravljeno, sicer bi gradbeni stroji lahko začeli že delat, pa ne morejo.</font><br>
<font size="4">Zdaj, namen prav tega konkretnega zakona pred nami je in to tudi piše pri poglavitnih rešitvah, povečanje učinkovitosti javnega naročanja, predvsem večjih projektov. Pa bom vseeno, kajne, šla na začetek – ali bo ta zakon res povečal učinkovitost javnega naročanja, predvsem pri velikih projektih. Jaz v celi tej proceduri, odgovora na to vprašanje, jasnega odgovora, nisem dobila. V  začetku tega postopka, ko je bil zakon prvič predstavljen, sem razumela, oprostite, nisem strokovnjak za javno naročanje, da sodno varstvo od nas zahteva celo neka direktiva oziroma praksa ostalih držav Evropske unije, bom prosila ministrstvo, da me popravi, skratka, da je tudi neka zunanja potreba, da se to vprašanje uredi, v smislu, da dobimo sodno varstvo.</font><br>
<font size="4">Ker zdaj imamo tukaj, na tem področju, DKOM – Državno revizijsko komisijo, ki je neodvisni organ, ki ga, katerega člana imenuje Državni zbor. Večjo neodvisnost nekega organa na državni ravni z zakonodajo težko dosežeš, kot to, da mu daš status popolne neodvisnosti, da je to poseben organ, samostojen, ni znotraj ministrstva, da je imenovan s strani najvišjega predstavniškega telesa in da je njegova odločitev dokončna. Večje neodvisnosti, če govorimo od neodvisnosti, večjo neodvisnost težko dosežemo. Zdaj tukaj uvajamo sodno varstvo in se pri tem, kajne, ugotavljamo, da bodo pa zdaj postopki bolj učinkoviti. Po kakšni logiki bo postopek hitrejši in učinkovitejši, zato ker bo dodana ena posebna »inštanca«? Ne bo. Tako da, prosila bi za ta odgovor.</font><br>
<font size="4">Drugi cilj, ki ga hoče doseči zakon, je povečanje neodvisnosti in strokovnosti organa pravnega varstva. Okej, tukaj pa razumem, da sodno varstvo lahko nekaj doseže, ampak saj pravim, če ne verjamemo v neodvisnost na tak način imenovanega organa, potem pač, kajne, potem očitno rabimo dodatno sodno varstvo, ki bo to neodvisnost potrdila.</font><br>
<font size="4">Preden grem zdaj h kakšnim podrobnostim tega predloga, zame je tudi ključno vprašanje – kdo bo to sodno varstvo zagotavljal? Jaz sem si osebno ves čas prizadevala, da bi bilo to Vrhovno sodišče in tudi številni med vami in tudi Vlada, kolikor razumem, ste si za to prizadevali. Jaz vam kot odvetnica lahko povem, da imam z Upravnim sodiščem Republike Slovenije izjemno, izjemno slabe izkušnje. Imam primer starejše gospe, ki so jo vrgli iz stanovanja. Šlo je za stanovanje, ki je bilo denacionalizirano, ona je bila denacionalizacijski upravičenec. Gospa je stara 76 let, ne zdaj je že 78, takrat je bila 75 in že 4 oziroma, 4 ja, 4 leta čaka, da bo Upravno sodišče odločilo o enem izjemno nezakompliciranem pravnem vprašanju, izjemno nezakomplicirano pravno vprašanje.</font><br>
<br>
<b><font size="4">8. TRAK: (TB) – 9.35</font></b><br>
<br>
<font size="4">(nadaljevanje) Nobena jedrska fizika, nobene kompleksne zadeve, izjemno enostavno vprašanje. Vmes se je zamenjalo že ne vem koliko sodnikov in tako naprej.</font><br>
<font size="4">Zdaj, ali je Vrhovno sodišče v tem smislu lahko garant večje hitrosti? Ne vem, ampak tudi ljudje, ki se malo bolj spoznajo, pravijo, da ja. Včeraj, ko me na usklajevanju ni bilo in ko sem prosila tudi našo strokovno sodelavko, da se še enkrat izpostavi vprašanje - zakaj pa vendar ne Vrhovno sodišče? – je bilo pojasnjeno, vsaj tako mi je bilo rečeno, da bi to za seboj potegnilo neke nove postopke, en kup komplikacij, da ni pravega postopka, za to predvidenega, po katerem bi se ta postopek peljal in tako naprej. Predvidevam, da to sploh niso ugovori ministrstva, ampak pravosodja, ampak, mene ta odgovor, ki sem ga slišala, ponavljam, ni prepričal in bi prosila še enkrat za obrazložitev.</font><br>
<font size="4">Ker če gledam zakon in če gledam tudi obrazložitev, ki jo je podala Državna revizijska komisija, Državna revizijska komisija izrecno izpostavlja prav to, da ne verjame, da bo sodno varstvo pred Upravnim sodiščem pozitivno vplivalo na hitrejši potek teh postopkov in tudi izpostavila zakaj in tudi izpostavila naravo postopka, revizijskega postopka, postopka odločanja pri reviziji javnih naročil, kjer gre za neko vrsto prilagojenega pravdnega postopka, se pravi, prilagojeno uporabo določb, ki se uporabljajo v pravdnem postopku. Če pa gre za določbe, ki se uporabljajo v pravdnem postopku, potem pa ne razumem več argumentacije, da ni ustreznega postopka na Vrhovnem sodišču, ker v pravdnem postopku pa, kajne, mislim, po določilih pravdnega postopka ali pa ob smiselni uporabi ali kakorkoli to imenujemo, bi se verjetno dalo odločat tudi o teh zadevah. Pravim pa, da ne vem, zato sprašujem, ker toliko strokovnjaka za te postopke, revizijske, absolutno nisem.</font><br>
<font size="4">Tako da, zame sta to glavni dve vprašanji. Na kak način bo dodatno sodno varstvo vplivalo na hitrejše in bolj učinkovite izvajanje teh postopkov? Drugo, zdaj, ali bo to imenovanje, da bodo v komisiji še člani Sodnega sveta, tudi kaj pripomoglo, to bomo videli, in v tej zvezi tudi, kaj je zdaj s to ugotovitveno odločbo? Ali jaz to prav razumem? - dopuščam možnost, da ne - da bo pritožba na sodno »inštanco«, sodna »inštanca« pa ne bo mogla nič spremenit, v smislu hitrejšega postopanja, ampak bo sprejela samo ugotovitveno odločbo, beri, postopek je bil okej ali pa postopek ni bil okej, in bo šlo vse skupaj nazaj na revizijsko komisijo. To bo pa zelo pospešilo vse skupaj.</font><br>
<font size="4">Se pravi, mi ne zaupamo neodvisnemu delu Državne revizijske komisije in zato uvajamo sodno »inštanco«, potem pa se to tako pogovarjajmo. Ker če je pa glavni cilj zakona, povečuje učinkovitost javnega naročanja, potem pa mi nekaj tukaj ne gre skupaj. Zdaj zadnji amandmaji vsaj uvajajo pri Upravnem sodišču, nek rok, s katerim morajo odločit. Zdaj problem pri vseh naših sodiščih – Vrhovnem, Upravnem in tako naprej – je, da mi zakonodajalci tukaj z veseljem seveda sprejemamo potrebe po prednostnih postopkih, potrdimo, da je ta postopek prednosten, ampak ker je že 100 postopkov prednostnih, si na koncu na istem, kot da noben postopek ni prednostni, ker so itak vsi prednostni in potem je vrstni red za prednostne postopke, ki je, v bistvu, ga ni, ker so itak vsi prednostni.</font><br>
<font size="4">Tako da, jaz imam res grozno to dilemo in bi res rada, da morda naredimo še en premislek, kako bi presneto, pa saj, druge države imajo tudi neke podobne sisteme, pa so to primerno rešile, pospešili postopke. Jaz zdaj tukaj gledam na hitro, priznam, nisem pogledala za nazaj, to pripombo Državnega sveta, mi boste morda, gospod iz Državne revizijske komisije lahko odgovoril, ali kaki časovni roki za Državno revizijsko komisijo tudi že obstajajo ali ne? Boste prosim povedali in kakšni so, pa da skušamo vsi skupaj potem, tudi glede na to, presodit, kaj pomeni dodatna sodna presoja in rok, ki ga za ugotovitveno odločitev prinaša to sodno varstvo.</font><br>
<font size="4">Toliko zaenkrat, no, saj pravim, dopuščam možnost, da kaj ne razumem, povsem okej,</font><br>
<br>
<b><font size="4">9. TRAK: (DAG) - 9.40</font></b><br>
<br>
<b><font size="4">	</font></b><font size="4">(nadaljevanje) in zato tudi prosim za odgovore. Hvala lepa. </font><br>
<br>
<font size="4">	</font><b><font size="4">PREDSEDNIK ZVONKO ČERNAČ: </font></b><font size="4">Hvala. Večino tega, kar ste razpravljali, se nanaša na 10. in 11. člen. Mi smo se na začetku dogovorili, da naj bi šli po členih, ampak zgleda, da tudi tokrat to ne bo šlo. Glede na to, da ste vi odprli to splošno debato tudi o drugih členih, ne morem zdaj ostalim omejiti pravice do razpravljanja, ki so za vami. Tako ne glede na dogovor, ki smo ga na začetku sprejeli, lahko ugotovim, da bomo že pri 1. členu vsebinsko govorili tudi o drugih stvareh. </font><br>
<font size="4">	Proceduralno želite? / oglašanje v ozadju/ Okej. </font><br>
<font size="4">	Predlagam, da nadaljujemo. Naslednji je k razpravi prijavljen poslanec Jani Möderndorfer, Poslanska skupina Stranke modernega centra. </font><br>
<br>
<font size="4">	</font><b><font size="4">JANI (JANKO) MÖDERNDORFER (PS SMC): </font></b><font size="4">Hvala, predsedujoči.</font><br>
<font size="4">	Že v samem uvodu pri obravnavi Zakona o pravnem varstvu v postopkih javnega naročanja in v zadnji razpravi kolegice Maše Kociper smo lahko slišali v bistvu del zadržkov in razmišljanj, ki smo jih imeli vsi ali pa večina, ko smo dobili gradivo na mizo in se pripravljali na razpravo. Jaz vas sicer ne bom obremenjeval z našimi koalicijskimi dogovori, ker mislim, da to nobenega ne zanima, zagotovo pa je treba opozoriti na kar nekaj stvari, ki so in verjetno bodo še izpostavljene v razpravi. </font><br>
<font size="4">	Sam seveda tega zakona ne vidim kot nekaj, kar bo naredilo javno naročanje hitrejše in učinkovitejše, daleč od tega; tisti, ki ima to razmišljanje, živi v zmoti oziroma ne razume ali pa ne pozna smisla samega zakona. Zakaj se pogovarjamo o pravnem varstvu, predvsem zaradi tega, ker je bilo v zadnjih nekaj letih, še posebej pa v ekscesnih naročilih, o katerih smo, nenazadnje, debatirali tudi na tem odboru in na kakšnem drugem še, to pa je, da pravzaprav nad DRK-jem, DRK-om pravzaprav ni nič drugega kot samo modro nebo. In to je pravzaprav bil eden glavnih momentov, pa če si to priznamo ali pa če si ne. Je pa dejstvo, da so bila že večkrat tudi pred temi ekscesnimi dejanji vprašanja, ali je potrebno oziroma smiselno vzpostaviti pravno varstvo. Odgovor na vprašanje, ki si ga sam sebi postavljam, retorično, sam pa seveda tudi naglas razmišljam, pa je, ali bo to skrajšalo roke - ne, ne bo jih, kvečjemu jih bo samo podaljšalo. Zato se je v nadaljevanju smiselno vprašati, zakaj pa potem pravzaprav počnemo nekaj, kar bo podaljševalo roke in ne skrajševalo. To počnemo predvsem zaradi tega, da zagotovimo pravno varstvo, ki ga očitno nekateri jemljejo samo, če se zgodi na sodišču in nikjer drugje. Žal, ta neodvisni organ, tako kot imajo urejeno v smislu tribunala tudi drugje, v drugih evropskih državah imajo tudi tam možnost neke vrste pravnega varstva, je pa res, da je različno od države do države urejeno. Vendar je pa smiselno se zaustaviti na teh postopkih, kdo pravzaprav in s čim pravzaprav lahko te stvari urejamo. Nesporno dejstvo je, da na podlagi razprave o tem zakonu lahko ugotovimo, da če želimo urediti ali kar naprej še skrajševati postopke oziroma zagotoviti večjo transparentnost in gospodarnost pri trošenju javnega denarja, je smiselno odpreti Zakon o javnih naročilih, le-ta bo seveda z določenimi ukrepi in popravki nenazadnje  urejal ta vprašanja. Zakaj se ZJN kar naprej spreminja? Treba je naglas povedati, zaradi tega, ker tako naročniki kot tisti, ki se prijavljajo na javna naročila, si izmišljujejo nove in nove obvode in razloge, kako obstoječo zakonodajo obiti, zato da bo za njih čim boljše. To so fakti. Tisti, ki danes misli, da je zaradi Državne revizijske komisije ali zaradi naročnikov ali zaradi tistih, ki se prijavljajo, cela zadeva eskalirala, recimo, v primeru Karavanke, če se dotaknem tega primera, čeprav </font><br>
<font size="4">	</font><br>
<b><font size="4">10. TRAK: (DAG) - 9.45</font></b><br>
<br>
<b><font size="4">	</font></b><font size="4">(nadaljevanje) ni edini, imamo še kup vnebovpijočih primerov, ki so lahko identični ali pa celo še hujši, samo številke so drugačne, to je razlika -, je pravzaprav problem predvsem to, da si bomo morali priznati, da ne glede na to, da smo že imeli primere v Sloveniji, kot so čista lopata in kaj vem kaj še vse, imamo mi še vedno svojevrstne bodisi kartelne dogovore ali pa prepričanje, da so nekateri dežurni gradbinci v slovenskem prostoru in da so edino oni kvalificirani in poklicani in da imajo primat nad tem, da se gradi. Če je bil to nekoč SCT pa razna znana gradbena podjetja, ki jih danes ni več, so danes to drugi akterji. To so fakti in tu kakšne prav velike modrosti pravzaprav ni. Kaj pa je naša naloga? Naša naloga je, da zagotovimo, da bodo javna sredstva, tako na državnem nivoju kot javnem oziroma lokalnem nivoju, v resnici lahko porabljena po načelu zakonitosti, gospodarnosti in transparentnosti. Ob tem, seveda, da je vrstni red zelo jasen, ker si ga nekateri predstavljajo drugače - naprej »kao« gospodarnost, potem mogoče zakonitost, pogojno pa transparentnost. To seveda zamegli popolno sliko. In zato marsikdo zavestno in namenoma krši zakon, ker je prepričan, da tako varuje javna sredstva. Ne bom razlagal, kje se to dogaja, ampak povsod tam, kjer pravzaprav kršijo zakon, je lahko splošna ugotovitev, žal. </font><br>
<font size="4">	Kar se tiče samih postopkov, je pa svojevrstno presenečenje, če pogledamo realne podatke. Slovenija ima enega najkrajših postopkov tudi vizavi Avstrije, mimogrede, ko nekateri kričijo, kako se tam že tunel kar vrta pa že malodane do polovice so prišli, pa že vse je narejeno - dejstvo je, da nas izpostavljajo kot primer, kako peljati hitro postopke. Zdaj, seveda, imamo pa ekscese, to je pa dejstvo, ekscesi pa podrejo vso sliko, ker potem samo še o enem ekscesu govorimo. In potem si predstavljamo, da je ta eksces, da so to vsa javna naročila, ki jih je, če veste, koliko, grozljivo, govorimo o tisočih postopkih v celotni državi, ne o nekaj desetih in tako naprej. Seveda je pa na tehtnici vedno, ko se pogovarjamo, ali imajo veliki infrastrukturni projekti prednost pred vsemi ostalimi naročili - ne, nimajo. Nimajo, vsi so enakovredni pred zakonom, kajne. Razen v tem, da če se lotiš enega velikega infrastrukturnega projekta, moraš seveda vedeti, da je bilo treba toliko let poprej že stopiti v igro in se pripravljati, zato, da rešiš vse stvari, ki lahko nastanejo, in seveda računati na to, da ko gre za velik denar, bodo stopili v igrišče veliki »playerji«, najeli velike odvetniške družbe in začelo se bo nagajanje, kompliciranje in da ne rečem še česa. Kje je vloga Državne revizijske komisije, ki je, med drugim, danes tudi tema današnjega zakona - predvsem to, da si je Državna revizijska komisija do danes, jaz upam, da bo zdaj kaj drugače, predstavljala svoje delo malce drugače, kot je bilo v osnovi mišljeno. Bom direkten, zelo jasno bom povedal, meni preprosto ni razumljivo, kako si lahko Državna revizijska komisija dovoli, obravnava en primer, ugotovi eno nepravilnost, čeprav vidi noter še najmanj deset nepravilnosti, jih ne ugotovi, ugotovi samo eno, in potem se čez nekaj mesecev taisti »case« vrne nazaj na Državno revizijsko komisijo in razpravljajo zopet o isti materiji, vendar zdaj malce o eni drugi ugotovitvi. No, to je pa za mene šlamparija oziroma nedopustno do Državne revizijske komisije. Če je kdo mislil, da smo hoteli tako Državno revizijsko komisijo imeti, hvala lepa, bi rekli v kakšni drugi družbi, za rože. Tega si jaz ne želim in ne pričakujem od Državne revizijske komisije. Ampak pričakujem, da ko pride enkrat en primer na Državno revizijsko komisijo, ta pove, kaj vse je narobe. Druga stvar, ki je seveda ne pričakujem, pa je tudi to, da Državna revizijska komisija dostikrat o isti materiji razpravlja dvakrat popolnoma drugače, bodisi da je en primer enkrat eden dobil, drugič </font><br>
<br>
<b><font size="4">11. TRAK: (TB) – 9.50</font></b><br>
<br>
<font size="4">	(nadaljevanje) drug član ali kakorkoli, nepomembno, ampak to so stvari, ki pravzaprav preprosto vse naročnike začnejo mesti. Zakaj? Zaradi tega, ker pravzaprav nimajo oprijemljivega primera vzorca, kako pravzaprav postopat v posameznem primeru. Zdaj, da ne govorim nekaj, kajne, če naročniki pokličejo na Ministrstvo za javno upravo in vprašajo, kako ravnat v posameznem primeru, dajo te, seveda neke usmeritve, ki pa ni nujno, da bojo zdržale Državni revizijski komisiji in to je seveda skregano z vso logiko, ker potem jaz ne razumem, kako sodniki oziroma člani Državne revizijske komisije, pravzaprav odločajo na podlagi zakona, če imajo vsakič malo drugačno razmišljanje.</font><br>
<font size="4">	Zdaj, jaz ne govorim, da se to dogaja povsod in kar naprej, da se ne bomo narobe razumeli, daleč od tega, zopet so tukaj ekscesi, ampak, oprostite, zaupanje se gradi, žal, in pada na ekscesih, še posebej v družbi, ko pravzaprav vsaka stvar čez 5 minut postane javna in znana na Twitterju in potem v vseh ostalih medijih in seveda si povprečen državljan, ki se ne ukvarja s to materijo, ni strokovnjak s tega področja, seveda izgubi zaupanje in verjame, da gre samo še za barabije, lopovščino, vnaprej dogovorjene zadeve in podobne stvari in potem se pojavljajo razni, zelo zanimivi, portali, ki že kar vnaprej slačijo vsakega posebej kot banano in ga predstavljajo kot najbolj gnil izdelek na tem proizvodu oziroma na tem tržišču, ki je prišel in da pravzaprav ni več vreden zaupanja in da naj kar »spoka« in gre. Kdo na koncu seveda vstopa v to areno? Politika, za katero je to priročno. To je, bom rekel, milje, kjer se politika najlepše počuti, ker potem imamo takoj odbore, izredne seje in vsi so vse krivi, na koncu predsednik Vlade gleda kot breja ovca, ko sploh ne ve, za kateri primer gre, ker se s tem sploh nikoli ni ukvarjal. Namenoma sem samo dal kot primer, predsednika Vlade, lahko bi bil pa minister, lahko bi bil pa kdorkoli drug ali pa celo poslanec, kajne, da se ne bomo narobe razumel.</font><br>
<font size="4">Tako da, to je seveda možno urejat samo z Zakonom o javnih naročilih. Po drugi strani pa, če bomo seveda pravno varstvo in jaz moram reči, da se tukaj strinjam z kolegico Mašo Kociper in sem bil zagovornik in sem na glas govoril o tem, da tako stvar je seveda smiselno, da damo na Vrhovno sodišče, zato ker gre za kompleksno materijo, zato ker gre za materijo, kjer je treba kakovostno odločat, meni je prav žal, tudi danes, da nobenega od predstavnikov pravosodja ni, da bi lahko seveda povedal tudi svojo plat, naj si pripiše to zgodbo sami sebi, ne meni. Jaz ne morem verjet, da pri celi zgodbi sodne veje oblasti, ni enega, ki bi lahko prišel sem zastopat. Ne vem zakaj mi v politiki moramo vedno najti nadomestilo, pa substitut za to, tam pa seveda ne, je da, Upravno sodišče seveda pa sodi izredno nekvalitetno in žal, bojim se, da bo čas pokazal, da bomo mogli kaj več storit v nadaljnji prihodnosti za kakšno drugačno spremembo, če bomo to dali in če gledamo podatke, da ne bom govoril na pamet, za razliko od javnih naročil, kjer pravzaprav se uvrščamo zelo visoko po rokih, je pa na Upravnih sodiščih, se v zadnjih treh letih, so se postopki podaljšal - govorim samo o Upravnem sodišču – v zadnjih treh letih in primerjalno gledano, seveda, ne stojimo najbolj kakovostno tudi v evropskem merilu. Iz, če je postopek na Državno revizijski komisiji povprečen, znašal 13,93 delovnih dni od prejema popolnega zahtevka in celotne dokumentacije, je to seveda se podaljšal za 60 % na Upravnem sodišču, kar pomeni 500 dni odločanja, od prejema pa do konca.</font><br>
<font size="4">Posledica tega bo, to zdaj že opozarjam, čeprav, seveda, pritožba ne zadrži samega postopka, je, da ogromno naročnikov, ko bo prišlo do pritožbe na Upravno sodišče, preprosto ne bo nadaljevalo z projektom, ker bojo čakali na izid sodišča in to je tisto, kar bo podaljšalo postopke. Počakal bojo pa zato, zato ker ne bojo hoteli imet stroškov,</font><br>
<br>
<b><font size="4">12. TRAK: (DAG) - 9.55</font></b><br>
<br>
<b><font size="4">	</font></b><font size="4">(nadaljevanje) takšnih ali drugačnih. Predstavljajte si, da greste v izvedbo, vi že projekt peljete, ste celo na sredini projekta, tožba na Upravnem sodišču je drugačna, odškodninski zahtevki začnejo teči, veste, kaj to pomeni za majhne občine, tudi za velike, še toliko več - pomeni, da je ogrožen celo njihov proračun lahko. Kar posledično pomeni, da se bodo postopki podaljšali, pa si mi danes tu pripovedujemo, kolikor si hočemo. In to so fakti. 	</font><br>
<font size="4">	Mi smo predlagali in danes je v predlogu tudi ta instrukcijski rok. Jaz verjamem, da ga nobeden na sodišču nikoli nikdar noče imeti, zaradi tega, ker, saj veste, beseda neodvisno sodstvo, pa ne bom več razlagal naprej, ker vsi vemo, kaj to pomeni, tega se vsi branijo kot hudič križa. Ampak instrukcijski rok imamo mi že v ničkoliko postopkih, v ničkoliko zakonodajah določeno, zato ne vidim, zakaj ne bi bil še tu, kot neke vrste tudi Upravnemu sodišču sporočilo, naredite že nekaj. Kako bodo postopke vodili, kako bo časovno to zgledalo, to ni več problem ne Državnega zbora in ne kogarkoli drugega, kot samo sodne veje oblasti. In sodna veja oblasti naj pove, kaj potrebuje oziroma kako naj se organizirajo, da bodo to izpeljali. Drugače ne bo šlo, če bo vsak urejal to področje. </font><br>
<font size="4">	Za samo neodvisnost Državne revizijske komisije, lahko rečem samo to, veste, neodvisnost je tolikšna, kolikor si jo dovoliš vzeti in jo razumeš in jo potem tudi izpeljuješ, druge razlage ni. Beseda neodvisnost je neodvisnost, potem pa od tu do večnosti lahko razglabljamo nianse in razlage, kaj pravzaprav neodvisnost pomeni oziroma kakšno ti zakon predpisuje in na kakšen način jo potem ti tudi lahko implementiraš oziroma dokazuješ. </font><br>
<font size="4">	Drugače pa sam lahko rečem, da če gremo po tej poti, zagotavljamo pravno varstvo tako naročnikom kot tistim, ki so prijavitelji na naročila, v samih postopkih potem uredimo to tako, da bo to funkcioniralo. Če to ne bo funkcioniralo, pričakujem od Vlade, da v najkrajšem možnem času pride s popravki. Jaz upam, da se bodo v predhodnem delu pogovorili in dogovorili tako, da bo zadeva funkcionirala. Jaz verjamem, da so imeli dogovore, vendar na koncu seveda tudi Državni zbor prevzema odgovornost, ker bo določil spremembe zakona, da bodo funkcionirale. Največji problem pri vsaki zakonodaji, ki ga imam, ga imam predvsem z vidika, da zelo radi sprejmemo zakon, spremembo, zelo malokrat pa dobimo nazaj »feedback« o implementaciji oziroma kako stvar potem dejansko funkcionira. Pa je tudi to naloga Državnega zbora, ker bi pravzaprav moral na ta način preverjati, kako učinkovita je potem tudi ta  zakonodaja.</font><br>
<font size="4">	Toliko zaenkrat. Hvala lepa. O posameznih amandmajih pa potem, ko pridejo na vrsto. Hvala, predsednik, ker si dopustil možnost, kljub glasovanju na začetku.</font><br>
<br>
<font size="4">	</font><b><font size="4">PREDSEDNIK ZVONKO ČERNAČ: </font></b><font size="4">Ja, predlagam, da v tem prvem krogu kar izčrpamo vse, ki so prijavljeni, pa potem dobimo odgovore, potem bi šli pa po členih naprej. </font><br>
<font size="4">	Naslednja dobi besedo poslanka Nataša Sukič, Poslanska skupina Levica. </font><br>
<br>
<font size="4">	</font><b><font size="4">NATAŠA SUKIČ (PS Levica): </font></b><font size="4">Hvala, predsedujoči, za besedo.</font><br>
<font size="4">	Lep pozdrav z moje strani!</font><br>
<font size="4">	No, saj, točno to, kar sta predhodnika že načela, kar je navsezadnje omenil predsednik revizijske komisije, namreč, dokler mi ne bomo nekih poslovnih praks spremenili, dokler ne bomo zaustavili teh korupcijskih poslov, te spirale kartelnega dogovarjanja, tako dolgo nam tak zakon seveda ne bo kaj dosti pomagal. Nam sploh ne bo pomagal, celo obratno se lahko zgodi, kar bom tudi pozneje dokazala, kaj se nam lahko zgodi, katere pasti so tu. Tako še en papirnati tiger več, brezzobi, vsekakor. </font><br>
<br>
<b><font size="4">13. TRAK: (DAG) - 10.00</font></b><br>
<br>
<b><font size="4">	</font></b><font size="4">(nadaljevanje) Namreč, ko obstaja skoraj 5 milijard razlogov, je seveda, jasno, treba biti zelo previden pri ureditvi področja javnega naročanja, treba je biti izjemno pazljiv. Konkretneje, 4,8 milijarde evrov je obseg javnih naročil na letni ravni, to kažejo podatki iz leta 2017, kar je več kot polovica državnega proračuna, natančneje, to je kar 51,96 % celotnega proračuna oziroma 10,99 % BDP, to so blazne cifre. In ko govorimo o takih številkah, jasno, imamo na drugi strani blazne apetite, to je več kot jasno. In neke ocene, koliko javnega denarja se odteče skozi javna naročila v privatne žepe pri tako velikih količinah denarja, sploh ker zakonodaja ni dobra in ker so postopki dokaj netransparentni, seveda še vedno nimamo in težko jo bomo sploh kdaj imeli. Ampak vsi smo na slabšem, ko se to dogaja, gre za preplačila, ne samo za velike infrastrukturne projekte, kot je bilo rečeno, gre za preplačila številnih projektov, malih, srednjih, velikih, preplačila medicinske opreme, zdravil, za propadle in nasedle projekte, ki vrtajo luknjo v javno blagajno, in bolj kot jo vrtajo, na slabšem je sociala, na slabšem je znanost in razvoj, na slabšem je kultura, vedno znova. To je to, zakaj imamo tudi med drugim erozijo socialne države, zakaj tako malo, premalo vlagamo v znanost in razvoj, zakaj je kultura dobesedno cokla, dekla pač našim vizijam in državnim politikam, no, kakorkoli. </font><br>
<font size="4">	Tu je slišati kritiko na račun tega, da je preveč pritožb, da te pritožbe zaustavljajo postopke in tako naprej. Ampak, poglejte ironijo, ko pride do pritožb, polovica teh pritožb je upravičenih, se na koncu izkaže, in to pomeni, da imamo hud problem drugje, da niso problem pritožbe, pritožbe so v polovici primerov upravičene. Torej nam skrajševanje teh pritožbenih rokov - v redu, ste rekli na 30 dni, okej, ampak ali bo to res kaj dosti pomagalo v resnici. To ne pomeni, da smo s tem zajezili korupcijo, da smo s tem zajezili kartelna dogovarjanja. Seveda imamo tukaj te blazno v nebo kričeče primere, od Teš 6 do nabave medicinskih pripomočkov, praktično vsak odsek avtoceste v Sloveniji je bil do zdaj preplačan, vsak predor, vsaka bolnišnica, ki se je gradila, celo hrana v šolah in vrtcih, vse to je povezano s sumi korupcije in raznih dogovarjanj. Tako je ta družba prežeta s to, bom rekla, poslovno etiko, kajne / smeh/, če lahko tako rečemo. In, poglejte, zdaj imamo že pred sabo nove velike infrastrukturne projekte, drugi tir, tretja razvojna os, recimo. Ko v Levici opozarjamo, kaj je problem tretje razvojne osi, vsi si želimo, da se Korošci čim prej povežejo na moderen, sodoben način s preostankom Slovenije. V Levici si blazno želimo, da se čim prej povežejo, ampak ne na način, ko je že vnaprej jasno, da so sumi korupcije upravičeni, ker je vnaprej jasno, da se dogaja, da lobiji, ki zadaj pritiskajo, so dosegli svoje. Oprostite, treba se je vprašati, kakšno socialno, kakšno prostorsko in kakšno finančno ceno plačujemo mi vsi skupaj pri takih projektih. 2TDK, na primer, že pri maketi se je začelo, zdaj se je spet zaustavilo, je že spet nepravilnost. Lepo vas prosim, no! To so blazni denarji v igri, po 500 milijonov evrov, še več, in tako naprej. To niso male stvari. </font><br>
<font size="4">	Če se vrnem k temu zakonu. Tudi po sprejetju tega zakona, se bojim, da bo rezultat enak oziroma še več, kar sem na začetku povedala, če bomo na nepremišljen način preveč omejili pravno varstvo v teh postopkih, lahko pridemo celo do situacije, ko bo še vedno polovica javnih naročil izvedenih v nasprotju s pravili javnega naročanja, razlika bo le ta, da mi ne bomo vedeli za to. In kaj to pomeni? Mi ne bomo vedeli za to, kar pomeni, da bo še bolj netransparentno, rešili, zagrizli pa v resnični problem s tem </font><br>
<br>
<b><font size="4">14. TRAK: (VP) 10.05</font></b><br>
<br>
<font size="4">	(nadaljevanje) zagotovo ne bomo.</font><br>
<font size="4">	Pa poglejmo še malo nazaj, ne. »Novela B« tega zakona je bila sprejeta leta 2017. Takrat je bila opravljena celo analiza obstoječega sistema, ki je poslanci sicer nikoli nismo videli, a ministrstvo je trdilo, da je problematična dokončna odločitev Državne revizijske komisije, njena neenotna praksa, trajanje postopkov in neučinkovitost pravnih sredstev. Že takrat smo slišali opozorila, da predlog stanja ne bo izboljšal. Zaradi površnih in ne ravno pozitivnih sprememb predloga v Levici že takrat tudi nismo podprli. In tukaj bi zdaj ministrstvo recimo rada prosila za pojasnilo ali je sploh kdo preveril učinke novele b? Je bila narejena kakšna nova analiza sistema oziroma na podlagi česa je sploh pripravljen ta predlog, ne, zdajle, ki ga imamo pred sabo? Ali zato, ker je ministrica Bratušek ob aferi Karavanke obljubila, da bo nekaj narejeno v tej smeri ali zakaj pravzaprav? Ker, kot sem pokazala, je ta nov predlog izjemno nesmiseln. </font><br>
<font size="4">	In kako resno se vlada loteva zadeve kaže že to, da je mnenje Zakonodajno-pravne službe dokaj kritično. Predlog glede imenovanja članov, ki poslancem nalaga, da morajo glasovati tako, kot reče komisija, je celo protiustaven. A amandmaje smo vseeno dobili zdajle tik pred zdajci na mizo. In zdaj pač jaz, saj pravim, kar sem povedala pa tudi ostali ste opozorili na stvari, je to nekaj, kar je nesmiselno. In zato mi v Levici tega gotovo ne bomo podprli.</font><br>
<font size="4">	Hvala zaenkrat.</font><br>
<br>
<b><font size="4">	PREDSEDNIK ZVONKO ČERNAČ: </font></b><font size="4">Ja, hvala lepa.</font><br>
<font size="4">	Samo proceduralno naj povem, ker je bil en amandma napačno vložen, da ne bo pomote, ko ste dobivali zdaj ta popravek na mizo. Poslanska skupina Slovenske demokratske stranke ohranja ta amandma, da se pristojnost pritožbe prenese na Vrhovno sodišče Republike Slovenije in tudi amandma, ki govori o tem kateri postopek se v tem primeru uporabi.</font><br>
<font size="4">	Naslednja ima besedo poslanka Janja Sluga, poslanska skupina Stranke modernega centra.</font><br>
<font size="4">	</font><br>
<font size="4">	</font><b><font size="4">JANJA SLUGA (PS SMC): </font></b><font size="4">Hvala lepa.</font><br>
<font size="4">	Saj v bistvu zelo veliko tega, kar sem nameravala izpostaviti, je bilo povedano. O tem smo se predhodno tudi že s pristojnim ministrom pogovarjali. Pa kljub vsemu odgovori, ki smo jih pred današnjim odborom dobili nekako, ne vem, ne odgovarjajo na vprašanja, ki so bila izpostavljena. </font><br>
<font size="4">	Zdaj smo danes debato zastavili kar zelo široko bom rekla, pa bi jaz mogoče vseeno se kar osredotočila na tisto, kar je tukaj na tem predlogu dejansko navedeno kot poglavitna rešitev, ki pravi, da se s temi spremembami dejansko povečuje učinkovitost javnega naročanja, predvsem večjih projektov, povečuje neodvisnost, strokovnost Državne revizijske komisije in ureja sodno varstvo.</font><br>
<font size="4">Zdaj, če te tri cilje dejansko primerjamo z vsebinskimi rešitvami tega, kar imamo na mizi, se seveda s prvim ciljem, kot je bilo že danes tudi ugotovljeno, nikakor ne moremo strinjati. Jaz razumem, da imamo na mizi predlog zato, ker je potrebno drugače urediti imenovanje članov in predsednika Državne revizijske komisije, ki je že v tem trenutku samostojen in neodvisen organ in je kot takšen, takšen že 20 let. Razumem, da so potrebe, da se tu pri tem imenovanju zadeve uredijo drugače, da se mogoče drugače postavi pogoje kot to zdaj tudi počnemo in kot smo poskušali dejansko spremeniti že v prejšnjem mandatu, pa zadeva se nekako v samem postopku potem pripeljala do tega, da je bila takšna kot na začetku. Razumem tudi, da je potrebno zagotoviti sodno varstvo - neko drugo inštanco na katerega se lahko potem deležniki obrnejo. In razumem, da je to cilj zakona, nikakor pa glede na vse, kar je vsebovano, ne morem zagovarjati cilja, ki je naveden, da bo to povečalo in pohitrilo postopke, ker jih po mojem mnenju ne bo. </font><br>
<font size="4">	Zdaj, ko se tukaj pogovarjamo o neodvisnosti in strokovnosti </font><br>
<br>
<b><font size="4">15. TRAK: (VP) 10.10</font></b><br>
<br>
<font size="4">	(nadaljevanje) članov Državne revizijske komisije, kot smo že ugotovili, mi imamo enega boljših tovrstnih organov, ki svoje delo opravlja, bom rekla kar se tiče hitrosti in strokovnosti, bom rekla zgledno. Ampak v prejšnjem mandatu se je že ugotovilo, se pravi leta 2017 smo zadnjič spreminjali zakon, ta zakon, ki je tudi danes na naših mizah. In takrat je predlog vseboval tudi nov postopek imenovanja predsednika in članov Državne revizijske komisije. Takrat se je pač izkazala intenca, da bi bila ta sprememba potrebna in predlog, ki smo ga imeli na mizah je dejansko postopek enačil z postopkom imenovanja informacijske pooblaščenke recimo, ali pa varuha človekovih pravic. In je bilo seveda predlagano, da ima osrednjo vlogo pri tem imenovanju predsednik republike. Seveda tekom postopka, tudi glede na pripombe Zakonodajno-pravne službe Državnega zbora, ta je seveda takrat opozorila, da predsednik nima po ustavi predlagalne funkcije za imenovanje državnih funkcionarjev, ki jih imenuje Državni zbor. In je potem seveda v samem postopku prišlo do tega, da se je ta predlog toliko časa popravljal, da smo na koncu pristal na tistem, kar smo v tistem trenutku dejansko že imeli. Edino kar se je takrat spremenilo – da se je dodal dodaten pogoj, da kandidat pač v zadnjih treh letih pred imenovanjem ni smel opravljati funkcije v neki politični stranki. To je potem ostalo notri. Ampak, torej, izhajam iz tega, da se je intenca pojavila že pred časom, da se zadeve seveda spremenijo in da se zdaj uvaja ta rešitev, da bo člane seveda predlagal Sodni svet, da se pa tudi poveča število članov iz 5 na 7. Tukaj je kot argument navedeno tudi, da se bo s tem povečala njihova učinkovitost, da se bodo bolj menjavali lahko sveti in bodo s tem bolj neodvisni in seveda tudi strokovni in, v redu, te navedbe seveda lahko kupim. Povečujemo tudi minimalno starost iz 30 let na 35 in pa delovne izkušnje iz 6 let na 9 let. Tu načeloma lahko rečem, da lahko se zgodi, da bo to seveda točno ta cilj, ki ga zakon zasleduje, tudi doseglo.</font><br>
<font size="4">	Kar zadeva učinkovitost pravnega varstva, v katerem se določa rok v katerem mora naročnik sprejeti novo odločitev po uspešnem revizijskem zahtevku, je 30 dni. V redu, prednostna obravnava večjih projektov – to se mi zdi problematično enako kot tudi kolegi Janiju. Razumem, da so večji infrastrukturni projekti bolj problematični zaradi posledic, ki lahko nastanejo, če se postopek vleče, če se postopek spremeni, če se ugotovi, da je bilo karkoli nezakonitega narejeno, razumem, vendarle pa težko razumem razlog na podlagi katerih določene projekte preferiramo pred drugimi. I kot je že bilo rečeno - če se potem pojavi veliko število kriterijev, po katerih se določeni projekti obravnavajo prednostno, se na koncu vsi obravnavajo prednostno in nismo nič v bistvu boljše uredili stvari.</font><br>
<font size="4">	Kar se pa tiče tega tretjega cilja, se pravi nudenje sodnega varstva. V naši poslanski skupini smo seveda že večkrat izpostavili to problematiko. Kolikor na eni strani razumemo potrebo po vzpostavitvi tega sodnega varstva, pa po drugi strani menimo, da rešitve, ki so tukaj ponujene, mogoče niso najboljše. Tudi tukaj so že nekateri razlogi bili danes navedeni. In ne glede na to, da je dejansko nek občutek ali pa mnenje med ljudmi zaradi teh primerov, ki izstopajo in ki se </font><br>
<br>
<b><font size="4">16. TRAK: (TB) – 10.15</font></b><br>
<br>
<font size="4">	(nadaljevanje) potem v javnosti seveda podrobneje secirajo in navajajo, kaj vse je v teh postopkih bilo narobe, pa je vendarle, glede na število teh postopkov, po številkah, ki so na razpolago, takih primerov relativno malo, so pa seveda ti bistveni, ker gre za velike projekte, ki zaradi tega potem stojijo, kljub vsemu se je treba zavedati, da v tem trenutku Državna revizijska komisija svoje odločitve sprejema v takih rokih, ki so bistveno krajši od tistih, ki jih imajo primerljivi organi znotraj Evropske unije.</font><br>
<font size="4">Kolega je že povedal, da je v letu 2018, v povprečju Državna revizijska komisija odločila v 14 dneh in ne glede na to, kakšen občutek imamo, ne glede na to, kakšen občutek imamo, ne glede na to, kako spremljamo velike infrastrukturne projekte in kako padejo postopki javnih naročil, je pa kljub temu in ravno zaradi tega potrebno vzeti pred oči številke, ki pa obstajajo in študije so bile narejene in jaz sem si šla to podrobno pogledat, ravno zaradi tega, ker sem tudi sama imela občutek, kako pri nas vse dolgo traja in se vleče in se ne da nič naredit, ampak, če vzamemo v roke študijo ekonomskem pravnem učinkovitost revizijskih in pravnih sredstev v postopkih javnega naročanja, ki je bila narejena za potrebe analize učinkovitosti ene evropske direktive in je bila pripravljena po naročilu Evropske komisije, je iz te študije jasno razvidno, da se neodvisni revizijski organi v praksi kažejo kot bolj učinkoviti od pravosodnih. Prosim, to ni moja zdaj trditev, to je ugotovitev te študije in sicer, so ti neodvisni revizijski organi bolj učinkoviti tako iz stališča ekonomičnosti, kot tudi iz stališča hitrosti postopka pravnega varstva in potem je seveda, tukaj so konkretne številke in moramo reči, ko te številke pogledamo, da je Slovenija v tem trenutku na tretjem mestu po učinkovitosti med vsemi evropskimi državami, na tretjem mestu.</font><br>
<font size="4">In tudi če pogledamo zadeve, v kolikšnem številu dni se rešujejo zadeve na prvi ali pa drugi stopnji, pa ko se tako radi zdaj primerjamo z Avstrijo, je treba povedat, da so v Avstriji postopki bistveno, bistveno daljši, ali pa tudi v Nemčiji, če želite, to so države, ki jih najpogosteje navajamo, tudi do dvakrat, trikrat. Na drugi stopnji v Avstriji na primer traja, da se odločitev sprejme, čez tisoč dni in to zagotovo ni dobro in ja, vem minister, to ste zadnjič povedal, ko smo se o tem pogovarjal, ampak bom prišla do bistva in to je zdaj moja poanta, kajne, da ko se pogovarjamo o teh spremembah, ki jih imamo na mizi in trdimo, trdimo, da so potrebne za to, da se bo postopke pohitrilo in jih naredilo bolj učinkovite, nas že te številke malo postavljajo, pod vprašaj, s tako trditvijo, kajne?</font><br>
<font size="4">Jaz sem povedala, da se strinjam, da je treba pravno varstvo zagotoviti, hkrati pa je treba ugotoviti, da po vsej verjetnosti, glede na obstoječe stanje, se bodo ti roki, s tako rešitvijo, kot jo imamo in na mizi, v resnici, če smo čisto odkriti, nekoliko podaljšali. To bo seveda neka cena, ki jo bomo ali pa smo jo pripravljeni plačat, zato, da bomo to pravno varstvo, koliko bo zdaj učinkovito, je drugo vprašanje, ampak pravno varstvo zagotovil in težit moramo k temu, da ga zagotovimo, pa s tem bistveno ne zmanjšamo učinkovitosti javnega naročanja in to je tisto, na kar v SMC dejansko ves čas opozarjamo, ker kot je tudi že Jani povedal, kajne, vzela sem v roke tudi poročilo pregled stanja na področju pravosodja v Evropski uniji za leto 2019 in tam so pa eni drugi podatki, tam pa Slovenija, se nima ravno s čim za pohvalit, kajne, ker noter lahko preberemo, da se rok za odločitve v upravnih sporih na upravnih sodiščih, pa v zadnjih treh letih podaljšuje in v tem trenutku</font><br>
<br>
<b><font size="4">17. TRAK: (VP) 10.20</font></b><br>
<br>
<font size="4">	(nadaljevanje) znaša okrog 500 dni. 500 dni. In iz tega istega poročila lahko tudi preberemo, da je Slovenija izmed vseh držav članic, izmed vseh držav članic, najmanj učinkovita pri obvladovanju pripada upravnih sporov, ker upravna sodišča na letnem nivoju rešijo le nekaj več kot 60 % zadev. In to je tisto, kar pa skrbi. Skrbi zato, ker si pa vendarle želimo in smo prisiljeni ohraniti učinkovitost, ali pa še jo povečati, javnih naročil, zaradi vseh razlogov, ki so bili že prej navedeni. In mi smo že večkrat predhodno izpostavili v SMC, da se nam zdi, da bi se moral vsaj nek instrukcijski rok za ta sodišča, zaradi navedenega seveda, postaviti in to dodajamo v amandma, o katerem bo seveda potem govora. Določamo 90 dnevni instrukcijski rok in upamo, da bo vsaj to seveda nekoliko pomagalo pri reševanju teh zadev.</font><br>
<font size="4">Kar pa zadeva samo izbiro upravnega sodišča kot tiste instance, ki bo zdaj tukaj odločala, pa tudi tukaj ponovno izražam svoj dvom. Glede na to, da pri obravnavi poročil Državne revizijske komisije o njenem delu, ko se malo vsebinsko poglobimo v to, kar Državna revizijska komisija počne, iz leta v leto ugotavljamo, da so postopki odločanja čedalje bolj zahtevni, da so zadeve čedalje bolj kompleksne, da je potrebno zadeve čedalje bolj strokovno poznati in se strokovno vanje poglobiti. In če zdaj to počne Državna revizijska komisija, kjer tam sedijo ljudje, ki počnejo zgolj in samo to in se pričakuje, da se na te stvari zelo dobro spoznajo, pa lahko tukaj seveda dvomim že vnaprej, da bo te kompetence v taki meri imelo tud upravno sodišče glede na izkušnje, ki jih imamo s tem sodiščem. In tudi tukaj sem že predhodno, ko smo se pogovarjali, izrazila svoje stališče, da bi bilo verjetno primerneje izbrati Vrhovno sodišče. Kot pa je rekla že kolegica Maša prej, je občutek seveda, da je pravosodni resor ali pa sodstvo tisto, ki taki rešitvi nasprotuje. Zagotovo pa nismo dobili zadovoljujočega odgovora zakaj temu nebi moglo biti tako. </font><br>
<font size="4">Če zdaj sklenem to razpravo. Seveda, nekatere stvari, ki so v tem zakonu, so potrebne in se mi zdijo prave rešitve. Je pa problematična navedba cilja, ki ga zasleduje, ki pa po mojem mnenju ni ta.</font><br>
<font size="4">Kar zadeva amandmaje pa še v nadaljevanju.</font><br>
<br>
<b><font size="4">PREDSEDNIK ZVONKO ČERNAČ: </font></b><font size="4">Še eno obvestilo: namesto poslanke Maše Kociper sodeluje v nadaljevanju na seji poslanec Andrej Rajh, poslanska skupina Stranke Alenke Bratušek.</font><br>
<font size="4">Naslednji pa ima besedo Predrag Baković, poslanska skupina Socialnih demokratov.</font><br>
<br>
<b><font size="4">PREDRAG BAKOVIĆ (PS SD): </font></b><font size="4">Predsednik, hvala za besedo.</font><br>
<font size="4">Ja, moram reči, da velika večina predhodnih razpravljavcev je pravzaprav že povedala to, kar sem nameraval tudi sam.</font><br>
<font size="4">Jaz omenjeno novelo nekako razumem kot poskus povečanja učinkovitosti, neodvisnosti in strokovnosti v postopkih pravnega varstva javnega naročanja. Ne samo, bom rekel, kot samo Državno revizijsko komisijo, temveč kot komplet ali pa če želite paket postopkov pravnega varstva v postopkih javnega naročanja. in nekako bi komentiral tudi sam malo širše tri sklope. </font><br>
<font size="4">In prvi od teh je ustna obravnava, kjer predlog novele nalaga izvedbo ustne obravnave, seveda kadar to zahtevata obse stranki postopka, torej tako naročnik kot tudi vlagatelj. Zdaj, po navadi imata različne interese in različna stališča okrog tega, vendar pa kadar pa bi bilo v interesu obeh, da bi prišlo do nekega zavlačevanja postopka, pa seveda lahko pride tudi do neke anomalije in takrat recimo se ustna obravnava </font><br>
<br>
<b><font size="4">18. TRAK: (VP) 10.25</font></b><br>
<br>
<font size="4">	(nadaljevanje) predlaga, čeprav zaradi same narave spora niti nebi bila potrebna. In to seveda ima potem za posledico podaljševanje postopkov pravnega varstva in seveda tudi dodatne stroške v teh postopkih, torej povračila potnih stroškov udeležencem, nagrade odvetnikom in tako naprej. In v tej noveli nekako ne najdem nekega ustreznega vzvoda na kakšen način bi se to preprečilo, če bi to tega tudi prišlo. </font><br>
<font size="4">	Drugi sklop je prednostna obravnava. Zdaj, tukaj smo že poslušali neke statistične podatke. Tudi sam bi povedal, da delež javnih naročil recimo v letu 2017 v bruto domačem proizvodu je znašal skoraj 11 %. Oziroma nekako drugače povedano, nekako več kot polovica javnih naročil je predstavljala več kot polovico odhodka proračuna Republike Slovenije, kar je impozantna številka. In če gremo naprej lahko ugotovimo, da manj kot 2 % od tega so bile pritožbe na različne sklope, kar kaže na to, da v tem sistemu, bom rekel, če gledamo čisto globalno, ni nekih večjih anomalij. Je pa opaziti precej večji pripad, seveda v sklopu teh številk, kadar gre za revizijo pri postopkih najvišjih vrednosti, torej tam pa pride, bi rekel nekje okrog 20 % teh sproženih zahtev po pravnem varstvu. In zato tudi pozdravljam tukaj določbo, ki se nanaša na prednostno obravnavo teh zadev, ki imajo vrednost večjo od 10 milijonov. Torej, če smo slišali prej, da je nekako povprečen čas odločanja Državne revizijske komisije znašal slabih 14 dni, moram reči, da dejansko to je bistveno krajše od obdobja, ki so primerljivi z drugimi primerljivimi organi v evropski skupnosti.</font><br>
<font size="4">	Pa če gremo še naprej s številkami lahko povem tudi to, da po tistih podatkih s katerimi sem sam razpolagal, za leto 2018 je Državna revizijska obravnavala 28 zahtevkov za revizijo, ki so se nanašali na tista naročila, katerih vrednost je presegala 10 milijonov evrov. Od tega je bilo 9 zahtevkov za revizijo takšnih, ki so se sofinancirali iz sredstev Evropske unije in so že po tem defaultu bili deležni posebne, prednostne obravnave, preostalih 19 zahtevkov za revizijo pa po mojem mnenju ne predstavlja tako številko, ki bi bila usodna za podaljševanje čakalnih vrst nekih drugih zadev. Zato menim, da ta določba, ki je v noveli opredeljena, se mi zdi, da je v redu. Je pa res, je pa res, da odmevni primeri, ki so tudi v naši državi, pa obrnejo sliko, ki kaže na to, da je državna revizijska komisija uspešna pri svojem delu. In ravno te primeri pravzaprav, bi morali biti ravno tako, seveda ne samo ti, temveč tudi vsi ostali, imeti nek vzvod, da se zadeve pospešijo, učinkovito speljejo in zaradi tega potem tudi dobimo drugo sliko delovanja, tako Državne revizijske komisije kot sedaj vidimo tudi naslednje inštance, če bi prišlo do pritožbe.</font><br>
<font size="4">	In tukaj je pravzaprav moj tretji sklop. Zaznal sem dilemo, tudi sam sem imel dilemo o tem kdo naj bi odločal o tožbah zoper odločitve Državne revizijske komisije, torej upravno ali vrhovno sodišče. Zdaj, ena od bojazni do katere nekako imam nek odnos, je ta, da se bojim, da ne bi postopek pred upravnim sodiščem zahteval potem kasneje tudi spremembo revizijskega postopka samega in spremembo predpisov, ki urejajo upravni postopek. Zdaj, rečeno je bilo tudi nekaj okrog kazalnikov učinkovitosti upravnega sodišča in dejstva, da se podaljšujejo pripadi oziroma učinkovitost je slabša. Zato se mi pa zdi, in nenazadnje tudi izkušnje iz drugih držav s področja bivše skupne države, kjer imajo tudi podobne težave, da se te postopki vlečejo in zato se mi zdi izjemnega pomena, da se je določil v noveli oziroma v amandmajih instrukcijski rok, ki nalaga upravnemu sodišču do kdaj mora o tej zadevi odločiti. In to je pravzaprav tudi tista varovalka, ki nekako poskuša dati zagotovila, da se postopki ne bodo vlekli v teh primerih, ki so izjemno pomembni, seveda in za gospodarsko rast in za pravzaprav vse sklope življenja v naši državi.</font><br>
<br>
<b><font size="4">19. TRAK: (TB) – 10.30</font></b><br>
<br>
<font size="4">	(nadaljevanje) Toliko, hvala lepa.</font><br>
<br>
<font size="4">	</font><b><font size="4">PREDSEDNIK ZVONKO ČERNAČ:</font></b><font size="4"> Ja, hvala lepa.</font><br>
<font size="4">Naslednja ima besedo poslanka Tina Heferle, Poslanska skupina Liste Marjana Šarca.</font><br>
<font size="4">Izvolite.</font><br>
<br>
<b><font size="4">TINA HEFERLE (PS LMŠ):</font></b><font size="4"> Hvala predsednik za besedo. Lep pozdrav vsem.</font><br>
<font size="4">Jaz bom začela malo drugače. V javnosti prevladuje vtis, da je v Sloveniji na področju javnega naročanja vse narobe. Tu je potrebno pojasnit, da temu v resnici ni tako, namreč, imamo, na letni ravni, kar 6 tisoč javnih naročil in od tega samo 2 % je takšnih, kjer se postopki končajo pred Državno revizijsko komisijo. Res je, da gre pri tem večinoma za večje infrastrukturne projekte, kjer je ocenjena vrednost javnih naročil ponavadi več milijonska, ampak, tu gre to statistiko razumeti, saj se ponudniki pri tako velikih poslih, zagotovo obnašajo drugače, kot recimo pri javnih naročilih male vrednosti.</font><br>
<font size="4">V Sloveniji zakonodaja na področju javnih naročil ni slaba. Imamo primerljivo zakonodajo z drugimi evropskimi državami in tudi praksa potrjuje, da ureditev ni neživljenjska. Od tu ta procent, 98 % javnih naročil, ki, kot sem že rekla, so izvedeni brez odločanja Državne revizijske komisije, seveda pa se razlikujemo od drugih evropskih držav, predvsem ali pa ravno po poslovni kulturi, ki pa žal, je ne moremo spremeniti samo z zakonodajo. Dejstvo je, da se moramo enako, kot se ukvarjamo z absolutno zavržnimi poskusi korupcije v javnem naročanju, se pravi, se moramo enako ukvarjati tudi s konkurenčnostjo v javnem naročanju, ne le zato, ker sta ti dve zadevi povezavi, ampak tudi zato, ker nizka konkurenčnost negativno vpliva na kvaliteto javnih storitev in nastane več davkoplačevalskega denarja.</font><br>
<font size="4">Zdaj, preganjanje izkrivljanja konkurence na strani ponudnikov se mi zdi izredno pomembna. Mora jo predvsem zaznati najprej naročnik, potem seveda tudi AVK in oba, ta dva, morata k temu pristopat resno. Namreč, ponudniki, vemo, izkoriščajo naročnika, ki seveda želi javno naročilo čim prej izpeljat, dvigujejo ceno, zmanjšujejo obseg kvalitete naročila in tako naprej, kar je po eni strani razumljivo, ampak, ravno zato je potrebno vse te anomalije resno sankcionirati, ker se nenazadnje, so tesno povezane tudi s korupcijo in seveda usklajeni ponudniki seveda lažje temu operirajo na trgu.</font><br>
<font size="4">In še to, no, zakonodaja v Avstriji in v Sloveniji, ki sta državi, ki ju tako zelo radi primerjamo, je zelo podobna, le da tam podjetniška kultura je nekoliko drugačna. Tam je okoli 200 pritožb pri štirikrat večjem obsegu naročil oziroma manjšem obsegu naročil, pri nas pa od 200 do 300 pritožb na leto. To je nekako pri nas postal nek nacionalen šport, kjer se predvsem, kot sem že rekla, pri velikih projektih, pritožbe vlagajo kar vse povprek in ni mogoče preprečiti tega samo z zakonodajo, ampak, kot sem že omenila, tudi z neko poslovno etiko in kulturo.</font><br>
<font size="4">Pa da se vrnem zdaj na vsebino novele. Jaz ne bi ponavljala vseh novosti, ki jih novela prinaša… Vsebinske rešitve in cilje novele smo slišali že od ministra, ki jih je lepo predstavil in lahko samo rečem, da pozdravljam spremembe, ki jih imamo danes pred nami. Novela v postopke pravnega varstva pri javnih naročilih prinaša predvsem, kot smo slišali danes že večkrat, večjo učinkovitost postopka, kar se je v praksi pri postopkih javnih naročil že večkrat pokazalo, da je ena izmed najbolj perečih težav, s katerimi se naročniki srečujejo. Tu bi rada, poleg tega 30 dnevnega roka, v katerem mora naročnik odločiti o ponovnem postopku, izpostavila predvsem ureditev, po kateri bo preprečeno podvajanje vlaganja revizijskih</font><br>
<br>
<b><font size="4">20. TRAK: (VP) 10.35</font></b><br>
<br>
<font size="4">	(nadaljevanje) zahtevkov. V praksi to pomeni, da bo moral vlagatelj revizijskega zahtevka ob svoji prvi vložitvi revizije navesti vse pritožbene razloge, ki jih v predmetnem postopku je zaznal oziroma bi jih moral zaznati oziroma poznati. Podobno ureditev poznamo tudi že v sodnih postopkih in zato je po moje takšna rešitev popolnoma na mestu in bo pripeljala do hitrejših postopkov, tudi pri javnih naročilih. </font><br>
<font size="4">	Kot smo slišali, je novost tudi ureditev dodatnega pravnega varstva, kjer bi jaz rada izpostavila še nek drug vidik, ki ga danes nismo slišali, pa je izjemnega pomena. In sicer bo med drugim to dodatno pravno varstvo doprineslo tudi k vzpostavitvi enotne sodne prakse na tem področju, kar bo seveda pomagalo tako naročnikom že v pripravi razpisnih dokumentacij, kot tudi pri odločanju v predrevizijskem postopku. In pa seveda bo pomagalo slednje tudi revizijski komisiji, ki bo lahko svoje odločitve opirala tudi na neko ustaljeno sodno prakso. Dejstvo je, da se v tujini že kaže pozitiven učinek takšne ureditve. In sicer se število vloženih revizij zmanjšuje, ker kot že rečeno, se v praksi enake napake in kršitve ne ponavljajo oziroma se naj nebi ponavljale. </font><br>
<font size="4">	Naj tukaj mimogrede pojasnim, da morebitna pozitivna ugotovitvena sodba na upravnem sodišču, ne pomeni kar avtomatske odškodnine, saj se s to ugotovitveno sodbo ne prejudicira odločitve o tem, da bi pa ravno ta neizbran podnudnik v resnici dobil posel. Pač pa je za takšno odločitev potrebno zahtevno in težko dokazovanje v sodnem postopku, se pravi upnik, ki bo vlagal oziroma sprožil upravni spor, bo moral potem ob morebitni ugodilni sodbi zanj še vedno dokazovati v odškodninskem zahtevku svojo upravičenost do morebitne odškodnine.</font><br>
<font size="4">No, in tukaj se moram dotakniti še vprašanja glede vrhovnega ali upravnega sodišča, ki je bilo že izpostavljeno v razpravi prej. In najprej zakaj upravno sodišče? Ta odločitev je bila res sprejeta v sodelovanju z Ministrstvom za pravosodje. In če je bil glavni očitek ta, da bi morali urediti pravno varstvo pred vrhovnim sodiščem, je treba izhajati iz vloge, ki jo vrhovno sodišče v našem pravosodnem sistemu ima. In to je, njegova vloga je predvsem v poenotenju sodne prakse višjih sodišč, ne pa v presojanju posameznih in konkretnih vsebinskih sporov. Nenazadnje so mu bile ravno tovrstne pristojnosti z zadnjo novelo Zakona o sodiščih odvzete in prenesene na upravno sodišče. Zato se zdi takšna ureditev kot jo predstavlja danes ministrstvo in minister popolnoma sprejemljiva. Zame edino pravilna. </font><br>
<font size="4">Torej, kot rečeno, sodba upravnega sodišča bo ugotovitvena. Zoper njo ni dovoljena pritožba. Treba je povedati, da napada in presoja odločitev Državne revizijske komisije in ne odločitev naročnika o oddaji naročila. Kar pomeni, da ne bo zavlačevanja postopka pri oddaji javnega naročila oziroma to ne bo vplivalo na učinkovitost tega postopka. Kot rečeno, sodišče ne bo vračalo zadev v prvo stopnjo oziroma v ponovno odločanje naročnika, ker bo pač odločitev, ki jo bo Državna revizijska komisija sprejela, postala pravnomočna. Tako, da tukaj ne vidim razlogov, ki se danes izpostavljajo, da bo to dodatno pravno varstvo še zaustavilo hitrost pri oddaji javnega naročila. </font><br>
<font size="4">Žalosti me, da kolegica, ki je zdaj trenutno več ni z nami, odvetnica Maša Kociper, pa tudi spoštovani kolega Jani, ne razumeta te stvari tako in po mojem razumevanju je stvar v noveli popolnoma jasno napisana. </font><br>
<br>
<b><font size="4">21. TRAK: (VP) 10.40</font></b><br>
<br>
<font size="4">	(nadaljevanje) Postopki javnih naročil se z uvedbo dodatnega pravnega varstva pred upravnim sodiščem ne bodo podaljševali. Ker ko bo, če bo, prišlo do tega upravnega spora, bo odločitev o oddaji javnega naročila, kot sem že rekla, pravnomočna. V to odločitev se ne bo posegalo. In še enkrat naj poudarim – morebitna ugotovitvena sodba upravnega sodišča ne pomeni nujno odškodnine, za to bo moral ponudnik vložiti še kar precej napora v odškodninski tožbi, da bo dokazal obstoj materialne škode sploh in pa potem še obstoj vzročne zveze med tem, da ni bil izbran in med tem, da mu je nastala kakršna koli materialna škoda že, ki jo bo dokazala.</font><br>
<font size="4">Tako, da tu res izražena bojazen, da bodo oškodovani občinski proračuni in podobno, je prejudicirana in malo napihnjena. Vendarle v sodnih postopkih stvari niso tako preproste in stvari niso tako lahko dokazljive. Ampak to je že druga zgodba, tako da se bom tukaj ustavila.</font><br>
<font size="4">Vsekakor novela je zelo vzpodbudna, bo pozitivno vplivala, tako na postpke oddaje javnih naročil kot na postopke pravnega varstva. Tako, da pozdravljam novelo.</font><br>
<font size="4">Hvala. </font><br>
<br>
<b><font size="4">PREDSEDNIK ZVONKO ČERNAČ: </font></b><font size="4">Hvala lepa.</font><br>
<font size="4">Zdaj, v tem prvem delu bi nekaj besed povedal še sam, potem bi pa dal besedo ministru in njegovim sodelavcem za dodatna pojasnila in odgovore na vse, kar je bilo doslej izpostavljeno. In potem imam še za drugi krog dve prijavi, tako da bomo verjetno večino razprave izčrpali že okrog razprave o tem prvem členu. Ampak nič hudega, mislim, da bomo potem hitrejši pri razpravi in odločanju o posameznih členih tega zakona.</font><br>
<font size="4">Zdaj, kot veste v poslanski skupini Slovenske demokratske stranke smo v januarju zahtevali nujno sejo Komisije za nadzor javnih financ. Zaradi tega, ker se je začutilo, da se, ne samo v ene konkretnem primeru ampak v številnih primerih, dogajajo zlorabe revizijskih postopkov. Zlorabe revizijskih postopkov do te mere, da pri teh zlorabah asistirajo tudi nekateri člani Državne revizijske komisije, kar se je kasneje izkazalo kot resnično, ker razlogi, ki so bili tam navajani za nekatere odločitve, ki so bile sprejete, se je potem izkazalo, da teh razlogov ni. In takrat je bil sprejet, na tej Komisiji za nadzor javnih financ, sklep, da je potrebno nemudoma in čim hitreje pristopiti k noveli Zakona o reviziji postopka javnega naročanja s ciljem, da se prepreči veriženje teh revizijskih postopkov in da se preprečijo zlorabe. Da se na drugi strani omogoči pravno varstvo in da se prepreči, da bi bilo na Državno revizijsko komisijo, tako kot smo se tam izrazili, samo modro nebo. In v tej smeri ta novela tudi gre. Treba je pošteno povedati, da je to korak na splošno v pravo smer. Se pravi preprečevanje revizijskih postopkov in tega, da ni več samo modrega neba. To imajo nekatere države okoli nas, pa zaradi tega ti postopki nič dlje ne trajajo. Nekaj podobnega majo / nerazumljivo / učinkovito pravno varstvo tudi nad odločitvami na prvi stopnji, pa vidite, da že 2 leti kopljejo v tem predoru. Mimogrede, če kje, bi bilo smiselno skupno podjetje, bi bilo na tem projektu, ne na drugem tiru. Če bi imeli tukaj skupno podjetje s Finagom in DARS-om, potem bi se ta predor gradil tudi na naši strani in to za nizko ceno, ne za višjo, kot nekateri želijo ta del kraka sedaj zgraditi in zaradi tega se pač ta revizija tudi dogaja, ne. Mislim, da je brezpredmetno, da se slepimo glede tega. In naloga zakonodajalca je, da te špekulativne namene posameznih gradbenikov, če niso legitimni in utemeljeni, prepreči. In v tem primeru niso, v tem primeru je bilo jasno, da ti nameni, nič ni narobe, če se nekdo bori za posel, če se bori v legitimnih okvirjih in če izkaže, da je bila njegova ponudba po merilih boljša od tiste, ki jo je naročnik izbral.</font><br>
<font size="4">Zdaj, na splošno seveda ta zakon gre v pravi smeri. Seveda pa ima nekaj stvari glede katerih pa se bo dober namen lahko izkrivil. In ena izmed teh je tudi pravno varstvo. Zaradi tega smo v poslanski skupini vložili amandmaje glede tega. Danes je bilo tudi s strani dveh koalicijskih poslanskih skupin slišati, da imajo tudi problem s pristojnostjo upravnega sodišča. Če sem prav razumel poslanska skupina Alenke Bratušek in Stranka modernega centra. In so tudi nanizali arugmente zakaj. In ti isti argumenti so vodili tudi poslansko skupino Slovenske demokratske stranke, da predlaga drug nivo, ne upravno sodišče pač pa vrhovno sodišče. </font><br>
<br>
<b><font size="4">22. TRAK: (VP) 10.45</font></b><br>
<br>
<font size="4">	(nadaljevanje) Zaradi tega, ker če uvajamo, če uvajamo inštitut nadzora nad odločitvami Državne revizijske komisije, potem mora biti ta inštitut učinkovit. Ker če ne bo učinkovit je bolje, da ga ne uvajamo. Ne se slepiti. Danes ste nekateri že povedali kaj se dogaja na upravnem sodišču. Ta rešitev, ki je tukaj predlagana, nima suspenzivnega učinka. Se pravi dela se bodo nadaljevala. Vzemimo teoretični primer – nekdo bo izbran za gradnjo ene od tras na enotirni progi Divača-Koper, vrednost posla 200 milijonov evrov. Velik posel, gotovo bo prišlo do tega, da bo nekdo vložil zadevo na upravno sodišče. Kdaj bo prišel do odločitve? Začelo se bo delati, v roku osmih let bo vse zgrajeno. Približno v takem roku, glede na izkušnje, tudi upravno sodišče odloča. Jaz poznam en primer kjer je šlo za eno koncesijsko razmerje, za izkoriščanje mineralnih surovin. Začelo se je v letu 2013, še danes ni zadeva rešena, 6 let. Petkrat se je zadeva vrnila iz upravnega sodišča na Ministrstvo za infrastrukturo, petkrat. In na koncu bo odločeno v prid tega, ki te revizijske oziroma v tem primeru tožbene postopke sproža in nekdo bo moral plačati odškodnino. Nekdo jo bo moral plačati. Trije ministri so se že zamenjali v tem času, pa nič pri tem nimajo, verjamem, da je glavni problem na upravnem odločanju. Tudi uradniki tega ne bodo plačali, davkoplačevalci bodo to plačali. In zdaj si pa predstavljajte primer, da pride v tem primeru upravnega postopka do tega, da je neka odločitev odpravljena, investicija je zgrajena, ta, ki bo pa ta spor vložil, bo kaj dobil? Odškodnino, ne? Nekaj 10 ali pa 100 milijonov evrov – od kje? Iz žepov davkoplačevalcev. To je neodgovorno.</font><br>
<font size="4">In zaradi tega predlagamo, da se ta nivo spremeni, da se zagotovi učinkovito pravno varstvo. Se pravi, da o tem odloča vrhovno sodišče, da se določijo roki. In ni res, da se ne da vrhovnemu sodišču dati teh kompetenc oziroma tega pooblastila. Ta zakon mu ga bom dal, o tem ni nobene dileme, saj vrhovno sodišče dobiva opredelitev tega kaj naj počne z zakonom. Že sedaj v določenih primerih potekajo pritožbeni postopki glede posameznih odločitev oziroma sklepov višjih sodišč. V kolikor pa menite, da zadeva ni dovolj izčiščena, jo pa lahko do plenarke še popravimo. Ampak bistvo je, da je potrebno zagotoviti, če se že zagotavlja pravno varstvo, ki bo učinkovito in ki bo postopek rešilo dokončno preden se bo z deli začelo. Ker po tistem ali pa toliko let po tistem, ko bo nekaj že zgrajeno, prvič, ta postopek ne bo učinkovit, storjena bo škoda, ki jo bo na koncu nekdo moral poravnati.</font><br>
<font size="4">Druga zadeva, ki se nam zdi nepotrebna in problematična in je grozno zakomplicirana, je postopek imenovanja članov Državne revizijske komisije. Ob tem seveda, da po našem mnenju in potrebno te Državne revizijske komisije širiti plus dva. Bilo je povedano, da na Državni revizijski komisiji ni problem kadrovska struktura, v kolikor se mehanizmi tistega, kar prihaja na Državno revizijsko komisijo, spremenijo. In to se zdaj s to novelo dela. Povedano je bilo, da sam zakon seveda ne bo vsega rešil, da so ljudje tisti, ki na koncu te zakone izvajajo. Eno z drugim pa bo verjetno učinkovalo. In zaradi tega menimo, da ni potrebno širiti z dodatnimi člani, predvsem pa ni potrebno komplicirati postopka imenovanja. To, da bo Sodni svet imenoval neko komisijo, ta komisija bo potem predlagala kandidate Državnemu zboru, na koncu bo pa še vedno Državni zbor odločal. V vsakem primeru tako, kot odloča zdaj. Kaj smo torej naredili? Postopek zavlekli, zakomplicirali do onemoglosti, na koncu bo pa še vedno Državni zbor odločal o imenovanju teh članov. In predlagamo, da ta postopek ostane tak, kot je, ker ni problematičen po našem mnenju. Tudi vis a vis evropski regulativi in tega, kar od nas terja Evropa. Mi imenujemo tako sodnike kot člane Državne revizijske komisije v Državnem zboru. Pri obeh je postopek imenovanja enak, samo da je prehodni postopek pri sodnikih drugačen. Ampak to je pač zaradi tega, ker gre za sodno sfero oblasti. Tukaj predlagamo pa, da so v tej Državni revizijski komisiji tudi strokovnjaki z različnih področij – tudi zaradi tega ne more Sodni svet tega delati. Državna revizijska komisija ima, vsebinsko gledano, zelo specifične stvari. In ni prav, da so v njej, ne vem, ljudje, ki se na te stvari ne spoznajo. Zaradi tega predlagamo, konkretno, 2 pravnika, ekonomist, gradbenik in strojnik. Univerzitetno izobraženi, z ustrezno prakso in z izkušnjami na področju javnih naročil. Tako pač je, če želite, da bodo te stvari funkcionirale, potem je treba zadevo napisati zelo jasno in nedvoumno. In tako, da bo seveda na koncu tudi učinkovala. </font><br>
<br>
<b><font size="4">23. TRAK: (DAG) - 10.50</font></b><br>
<br>
<b><font size="4">	</font></b><font size="4">(nadaljevanje) Tako jaz mislim, da bi bilo škoda, da bi nek dober namen in napor, ki je bil v to novelo zakona vložen s strani ministrstva in vseh ostalih, se potem spridil in na koncu ne bi bilo takega učinka, kot ga lahko z enim majhnim popravkom danes tu dosežemo. </font><br>
<font size="4">	Zdaj bi pa dal besedo najprej gospodu Medvedu, ministru, pa potem vsem ostalim, ki boste želi dati dodatna pojasnila; mislim, da so bila nekatera vprašanja naslovljena tudi neposredno na predsednika Državne revizijske komisije. Izvolite, gospod minister, beseda je vaša.</font><br>
<br>
<font size="4">	</font><b><font size="4">RUDI MEDVED: </font></b><font size="4">Hvala lepa, gospod predsednik.</font><br>
<font size="4">	Glede na to, da je bilo pravzaprav največ razprave oziroma dilem okrog samega sodnega varstva, zakaj ne Vrhovno sodišče oziroma zakaj da Vrhovno sodišče, zakaj ne Upravno sodišče. Kolegica poslanka Tina Heferle je, mislim, da zelo dobro razložila to pravno dilemo in jo tudi razvozlala, tako kot jo mi razumemo, tako je ne bi posebej na dolgo in široko ponavljal. Veste, smo pa v zanimivi situaciji. Zdaj trenutno smo, kar zadeva postopke pravnega varstva v javnem naročanju,  unikum v Evropi, ker nimamo sodnega varstva. Seveda, zdaj bi pa mi to uredili, pa bomo spet unikum v Evropi, ker bomo imeli pa Vrhovno sodišče za organ sodnega varstva, česar v teh postopkih pač nobena evropska država nima. In na tej točki lahko rečem samo še to, pa nisem pravnik, nisem s pravnega področja, ampak Vrhovno sodišče pač ni organ na drugi stopnji oziroma na prvi stopnji, Vrhovno sodišče je Vrhovno sodišče. 	Ko govorimo o tem, kaj bo ali pa kaj ne bo podaljšalo postopkov, kar zadeva uvedbo sodnega varstva. Mi nismo nikjer trdili s to novelo, da bo uvedba sodnega varstva pospešila postopke, tega nismo trdili, seveda, ne bo jih pa takšna rešitev, kot je predlagana, tudi ne podaljšala. Vrhovno sodišče, če bi bilo Vrhovno sodišče tista instanca v tem primeru, to pa bi seveda lahko v mnogočem in velikokrat vse skupaj podaljšalo, ker Vrhovno sodišče bi pač enostavno poslalo Državni revizijski komisiji stvar v ponovno odločanje in kdo ve, kako bi se ta klobčič razpletal naprej. Tako so bili argumenti za in proti. Mi smo si pri pripravi te novele ravno okrog tega dali največ opravka in tudi največ usklajevanj in na koncu smo pač morali priznati neko avtoriteto nekih argumentov pravne stroke, ki nam je razložila, vključno z Ministrstvom za pravosodje in tudi celotno paleto sodnih oblasti, da je ta rešitev najprimernejša za pravno varstvo v postopkih javnega naročanja, in ravno zato jo ima večina evropskih držav tudi na ta način urejeno. Seveda razumem intenco tega, da naj bi vse skupaj prešlo na Vrhovno sodišče, ki ima tudi vrhovno avtoriteto, ampak praksa kaže drugače. Zato smo se mi pri tej noveli na koncu podredili stroki, ki nam je jasno dokazala, da je ta rešitev prava. In nenazadnje je kar nekaj pravnih avtoritet v tej državi tudi javno to povedalo, tudi v medijih smo to lahko prebrali. In tudi mi smo to od njih slišali iz prve roke, ker smo se praktično z vsemi veliko pogovarjali in usklajevali. </font><br>
<font size="4">	Seveda, mi ne trdimo zdaj, da to novelo zakona predlagamo zato, ker bi bila Državna revizijska komisija katastrofalno slab organ in da mi zdaj delamo s tem remont Državne revizijske komisije.</font><br>
<br>
<b><font size="4">24. TRAK: (DAG) - 10.55</font></b><br>
<br>
<b><font size="4">	</font></b><font size="4">(nadaljevanje) Državna revizijska komisija, kot ste lahko tudi iz podatkov, ki so bili tu predstavljeni, slišali, opravlja svoje delo v glavnem tako, kot je treba. In v primerih, ko pridejo posamezni postopki pred Državno revizijsko komisijo, smo tudi lahko slišali - in ti podatki so verodostojni -, v koliko primerih so te pritožbe upravičene. In Državna revizijska komisija ugotovi, da so te pritožbe upravičene, po vseh strokovnih kriterijih. In tu se postavi potem tisto izvirno vprašanje, o katerem je bilo tudi govora, in te ekscesne situacije, da ne ponavljam statistike postopkov javnih naročil in koliko jih pride pred Državno revizijsko komisijo, koliko ne v ekscesne situacije. Jaz si upam trditi, da v primeru karavanškega predora nobena odločitev Državne revizijske komisije ne bi končala na Upravnem sodišču, ker ne bi imela za kaj - ker ne bi imela za kaj. Ampak ponovno je treba odpreti vprašanje naročnikov in ponudnikov, kje so v največjem deležu tega neverjetnega zavlačevanja teh postopkov izvirni grehi, kje so izvirni grehi. Zakaj je bilo treba po odločitvi Državne revizijske komisije - in zato seveda zdaj skrajšujemo ta rok, pa mislim, da je še predolg, na 30 dni, ko mora naročnik ponovno nekaj odločiti -, zakaj se je zgodilo letos, da je v primeru karavanškega predora naročnik enostavno potreboval pol leta za neko odločitev, ki je bila na koncu popolnoma rutinske narave, ki bi jo lahko naslednji dan sprejel - zakaj pol leta? To ni greh Državne revizijske komisije, ni greh. Tisto, kar verjamemo, da bo - in jaz sem prepričan, da bo izredno malo pritožb na Upravnem sodišču zaradi postopkov Državne revizijske komisije, izredno malo jih bo. Zakaj neki bi pa bili, saj so pristojnosti Upravnega sodišča notri jasno določene in tudi kaj naj bi približno lahko šlo na Upravno sodišče, da ne bo spet Upravno sodišče zlorabljeno v teh postopkih. To bo pa lahko Upravno sodišče zelo hitro ugotovilo, da za kakšno stvar ni pristojno, saj ne bo razveljavljalo Upravno sodišče postopkov in jih vračalo Državni revizijski komisiji, tega pač ne bo počelo. Če pa - to pa bo predsednik lahko tudi potrdil -, če pa se je v postopkih odločanja Državne revizijske komisije ustvarila neka praksa, ki ne priznava nenavadno nizke cene, in so takšni postopki v redu, pa tudi če se z letala vidi, da je cena definitivno neobičajno nizka, če tega v dosedanjih postopkih Državna revizijska komisija ni ugotovila, bo pač na podlagi neke sodbe Upravnega sodišča nekoč ugotovila, da je tu delala napako. In to je primer ustvarjanja sodne prakse. Torej, Državna revizijska komisija pač ne bo ponavljala istih napak, najbrž, kajne, če bo sodišče ugotovilo, da so bile to pač napake. In v tem je pravzaprav smisel uvedbe tega sodnega varstva. Veste, mene so spraševali tudi pravni strokovnjaki, pravnik pa nisem, zakaj silimo v to sodno varstvo, če nas pa nihče od zunaj ne sili - seveda nas ne sili, ker so se naveličali nas to siliti. Pa tudi če nas ne sili - iz higiene, iz higiene. Ker nenavadno je pa vendar - to si pa priznajmo -, da organ, ki odloča o milijardah, milijoni pa zdaj polzijo tudi skozi okno, ker se projekti ne začnejo, da organ nima nad sabo nikogar, saj še Ustavno sodišče ima nekoga nad sabo, kajne, se gre lahko na višjo instanco čez mejo. Državna revizijska komisija </font><br>
<br>
<b><font size="4">25. TRAK: (VP) 11.00</font></b><br>
<br>
<font size="4">	(nadaljevanje) je pa res, tako kot smo že večkrat rekli, pa samo modro nebo ali pa oblačno, večkrat oblačno zdaj glede na te projekte, ki jih spremljamo. In od tod ta intenca po uvedbi tega sodnega varstva. Res je, bili smo ves čas v velikih dilemah okrog tega ali vrhovno ali upravno in tudi sami smo se na začetku nagibali k tej ideji, da se pač uvede vrhovno sodišče kot inštanca. Ampak ob vseh argumentih, ki so bili v tem postopku, smo potem se pač odločili, da predlagamo tovrstno sodno varstvo in to smo tudi predsedniku Državne revizijske komisije večkrat razlagali.</font><br>
<font size="4">Kar zadeva, še to bi morda pojasnil, kar zadeva imenovanje članov Državne revizijske komisije – saj to se nismo kar tako izmislili. Mi bi seveda Zakon o pravnem varstvu v postopkih javnega naročanja v vsakem primeru odprli. Tudi če nebi bilo teh silnih velikih ekscesnih projektov. V vsakem primeru smo ga bili primorani odpreti, ravno zaradi imenovanja članov Državne revizijske komisije, ker pač ni v skladu trenutna ureditev v skladu z evropsko pravno-varstveno direktivo. Ni v skladu, ker Državna revizijska komisija nima po načinu kot ga imenujemo pač postopka imenovanja, kakršnega mora imeti organ sodne narave. In ta postopek pač preprosto moramo urediti, da smo, če smo kompatibilni z evropskim pravnim redom, da smo znotraj evropskega pravnega reda. In tega si nismo zdaj kar izmislili, da mora biti tako, seveda pa uredili tudi na način, da se ne jemlje nikakršnih pristojnosti in avtonomije pri odločanju ali kakor koli Državnemu zboru, absolutno ne. Ravno nasprotno. Je pa tu nek organ, ki bo pač preverjal kompetence kandidatov, preveril sposobnosti in seveda če izpolnjujejo predpisane kriterije in pač to predlagal v potrjevanje imenovanja Državnemu zboru. Državni zbor pa seveda lahko to potrdi ali zavrne, pa tudi izbira lahko. </font><br>
<font size="4">Tako, da jaz sem želel samo na te 2 stvari, ker se mi zdi, da je bilo o tem pravzaprav največ govora. Seveda, še enkrat, vsi skupaj lahko ugotovimo, da to pomeni, ko bo zakon začel veljati, da bo naslednji dan sredi karavanškega predora s svedri, ne, tu je bil večkrat omenjen tisti izvirni greh teh nenavadno ekscesnih postopkov, ki mečejo resnično slabo luč na celotno javno naročanje v Sloveniji. Tako, da navzven bi lahko seveda človek mislil, da se pri nas v javnem naročanju res dogaja samo kriminal, da vsi kradejo na počez, da nihče nič ne dela, ne. 6 tisoč je teh postopkov, je bilo danes že povedano, in koliko jih samo konča na Državni revizijski komisiji. Jaz imam desetletne izkušnje s področja javnega naročanja, vodil sem velike projekte, tudi na občinski ravni obstajajo veliki projekti, več milijonski. Pa česa takega pač nikoli nismo doživeli, to, kar se zdaj dogaja s temi velikimi infrastrukturnimi projekti – česa takega nismo nikoli doživeli. Zato sem prišel kot iz nekega raja in se mi je zdelo čudno kaj se dogaja na področju javnih naročil. Vsi v Ljubljani govorimo o tem kakšna katastrofa so javna naročila, jaz sem pa prišel s tiste oaze, kjer se nič čudnega dogajalo in smo javna naročila peljali popolnoma normalno in projekte tud popolnoma normalno zaključevali </font><br>
<br>
<b><font size="4">26. TRAK: (VP) 11.05</font></b><br>
<br>
<font size="4">	(nadaljevanje) In bom si drznil podati še eno oceno – tudi to, kar se dogaja z drugim tirom zdaj. Kje lahko ugotovimo, da je tu storjena kakšne Državne revizijske komisije? Kompetentnost in samozavest naročnikov, predvsem pa dobri javni razpisi. Javni razpis mora biti pač tak, da je naročnik v vsakem trenutku sposoben odgovoriti na vsa vprašanja, ki mu jih ponudniki zastavljajo. Na vsa, in to jasno. In potem se pač javno naročilo izvede in seveda to pri polni samozavesti, ne pa da ko eden od ponudnikov kihne, pa vsi zmrznemo. In tako pač to je in dokler se bo to dogajalo, bomo imeli to, pa lahko sprejmemo ne vem kakšen zakon pa še enega čez tega ampak bomo imeli situacijo popolnoma enako. To sta ta dva silna projekta, zaradi katerih zdaj vsi trpimo na tem področju javnih naročil.</font><br>
<font size="4">Toliko bi, predsednik, jaz zaenkrat.</font><br>
<font size="4">Hvala.</font><br>
<br>
<b><font size="4">PREDSEDNIK ZVONKO ČERNAČ: </font></b><font size="4">Ja, hvala lepa, minister.</font><br>
<font size="4">Želi še kdo iz ministrstva kaj dopolniti?</font><br>
<font size="4">Izvolite, gospod Samo Červek.</font><br>
<br>
<b><font size="4">SAMO ČERVEK: </font></b><font size="4">Hvala lepa za besedo.</font><br>
<font size="4">Ja, na mene je letelo vprašanje glede rokov. Roki so jasni v zakonu, mislim to je 37. člen – 15 delovnih dni za rešitev. V nekaterih objektivno opravičljivih situacijah še 15 dni zraven, delovnih dni. Glede na statistiko, ki je tudi javna, se ti roki zelo redko podaljšujejo. Seveda je pa potrebno povedati – od prejema popolne dokumentacije. To pa ni zmeraj, ko dobiš revizijski zahtevek, kajti potem so še dodatne vloge, izjasnitve, včasih različna mnenja, pridobivanje različne dokumentacije za razjasnitev dejanskega stanja. Tako, da mislim pa, da roki reševanja na Državni revizijski komisiji niso problem javnih naročil. Mislim, da so problemi javnih naročil čisto drugje, tako da, evo. </font><br>
<font size="4">To je moj del.</font><br>
<br>
<b><font size="4">PREDSEDNIK ZVONKO ČERNAČ: </font></b><font size="4">Ja, hvala lepa.</font><br>
<font size="4">Zdaj, v drugem krogu se je k besedi prijavila poslanka Anja Bah Žibert, poslanska skupina Slovenske demokratske stranke. In še eno prijavo imam. </font><br>
<font size="4">Izvolite.</font><br>
<br>
<b><font size="4">ANJA BAH ŽIBERT (PS SDS): </font></b><font size="4">Hvala lepa, predsedujoči, za besedo. </font><br>
<font size="4">Zdaj, pred nami so spremembe Zakona o pravnem varstvu v postopkih javnega naročanja, ki so potrebne. S tem se mislim, da strinjamo vsi. Nekako tudi to je bilo moč razbrati iz razprav. Daje pa vse skupaj kar ene mešane občutke. Glede na to, da po navadi vendarle ministrstvo pride z zakonom, ki je koalicijsko usklajen. Danes se mi zdi, da je bilo res mnogo pripomb na strani koalicijskih strank in zadeva še toliko bolj potem daje en občutek, da zadeva ni pripravljena tako, kot bi verjetno bilo dobro. Se pravi, da vendarle je neka širša podpora pri predlaganih spremembah. </font><br>
<font size="4">Zdaj, kar se tiče spora oziroma reševanja sporov pred ustavnim oziroma vrhovnim sodiščem, je bilo že kar nekaj povedanega. Zdaj, jaz mislim, da odgovor, minister, da ste razmišljali tudi o tem, da bi zadeva vendarle bila kot spor sprožena pred vrhovnim sodiščem, da ste nekako odstopili od tega zato, ker bi bil tudi to unikum v Evropi, na primer, če smo bolj pri evropskih državah. Jaz mislim, da to nikoli ne sme biti razlog. Biti unikum, to ne pomeni prav nič slabega. Pomembno je ali smo pri tem učinkovitejši. In dejstvo je, da če bi bila pritožba pred vrhovnim sodiščem, bi bil ta postopek učinkovitejši in hitrejši. Jaz verjamem v hitrejši in na koncu za davkoplačevalce tudi cenejši. Ne glede na to, da bi se za nekaj časa zadeva ustavila, glejte, 2 meseca pri nekih velikih infrastrukturnih projektih pravzaprav ni nič, glede na to kaj vidimo danes. Bi pa zadeva bila potem zaključena. Tako, da mislim, da tukaj ta argument ne stoji in da je še vedno ta amandma Slovenske demokratske stranke vredno podpreti.</font><br>
<font size="4">Sem se pa nekoliko bolj spustila v to imenovanje članov revizijske komisije, </font><br>
<br>
<b><font size="4">27. TRAK: (DAG) - 11.10</font></b><br>
<br>
<b><font size="4">	</font></b><font size="4">(nadaljevanje) Državne revizijske komisije. Nekako je ta postopek večfazen. Najprej določate, da bo sprejemal vloge Državni zbor. Državni zbor bo sprejemal vloge in pri tem mora slediti 21.a člen. 21.a člen je sestavljen iz dveh delov, iz prvega in drugega člena. Zdaj, če prvega nekako lahko smatramo, da Državni zbor to opravi, ne razumem, kako bo delal selekcijo pri drugem delu 61.a člena. Namreč, tu jasno piše, da štirje člani komisije morajo imeti izobrazbo pravne smeri, drugi imajo lahko drugačno izobrazbo. Zdaj mi povejte, hipotetično vas sprašujem, če se bodo prijavili trije člani pravne smeri, pa drugi druge smeri, ki bo zadostovala, kaj bo potem Državni zbor naredil - bo zavrnil vse vloge? Bo zavrnil vse vloge? To je pač dilema, kajti oni morajo upoštevati celoten 61.a člen. Se pravi, če ne bo zadostno neke kadrovske strukture, kje piše, ali gre potem zadeva s postopkom naprej za tiste člane, ki ustrezajo celotnemu 21.a členu, ampak ga je treba brati v celoti; če ga bereš v celoti, je tu pač nenavadno, da se že v tej fazi izbira, kateri kadri so potrebni, ker sicer bo že Državni zbor lahko zavrnil celoten postopek. Tega prav ne razumem. </font><br>
<font size="4">	Potem se bo nekako sestavila komisija, ki bo imela predsednika in dva člana, izmed članov Sodnega sveta. O tem smo se že nekaj zadnjič pogovarjali, minister, ko ste predstavili ta predlog zakona. Ta komisija bo potem dobila vse predloge, ki jih bo naslovil Državni zbor pet dni po prenehanju roka. Se pravi, zdaj imamo pa vprašanje. Jaz razumem, da direktiva zahteva, da je treba Državno revizijsko komisijo imenovati na nek način, kot se imenujejo sodniki, tako je bilo rečeno, na nek način, kot se imenujejo sodniki. Ampak menim, da za to ni potrebno, da so vsi trije člani iz Sodnega sveta. Jaz sem šla še enkrat včeraj gledat Zakon o Sodnem svetu in mislim, da bo to zahtevalo tudi spremembo Zakona o Sodnem svetu. Zakon o Sodnem svetu, povejte mi, v kateri točki določa, da delajo imenovanja tudi druge strokovne smeri. Vsepovsod, se pravi, ko govorimo o nalogah, se pravi, ko imamo naloge Sodnega sveta, so vsepovsod usmerjene zgolj v imenovanje sodnikov, vse je vezano na delo sodnikov in imenovanje sodnikov. Tudi poslanstvo Sodnega sveta je varovanje neodvisnosti in samostojnosti sodne veje oblasti, to je glavno poslanstvo Sodnega sveta. Se pravi, tu se bo pa Sodni svet moral ukvarjati s tremi člani, izbrati tri člane, ki ne prihajajo iz vrst niti pravne smeri, se pravi, drugi strokovni kadri. Na drugi strani se bo pa Sodni svet, ki je, kot sem povedala, jasno zadolžen za samostojnost in neodvisnost sodne veje oblasti, ima jasne pristojnosti o imenovanju sodnikov, o delovanju Komisije za etiko in to, ampak vse v povezavi s sodniki. Jaz menim, da bi takšna komisija, če ste se že odločili za takšen postopek, morala biti sestavljena absolutno, se strinjam, tudi iz predstavnikov sodne veje oblasti, se pravi, iz sodnikov, vendar pa bi morala vsebovati tudi člane, ki so strokovno vezani na to delo. Zakaj? Zato, ker jasno piše v teh imenovanjih, da pač komisija na podlagi 61.b člena se ukvarja s primernostjo in strokovnostjo kadrov. </font><br>
<font size="4">	</font><br>
<b><font size="4">28. TRAK: (DAG) - 11.15</font></b><br>
<br>
<b><font size="4">	</font></b><font size="4">(nadaljevanje) Povejte mi, kako strokovno bo sodnik ocenjeval strojnika. Kako strokovno bo sodnik ocenjeval, ne vem, ekonomista, na primer, ali je primeren. Jaz menim, da bi v taki komisiji moral biti nekdo, ki se je ukvarjal z javnim naročanjem in ima na tej podlagi tudi izkušnje, bi veliko več prinesel k imenovanju nove Državne revizijske komisije, kot da je ta sestavljena samo iz sodnikov. </font><br>
<font size="4">	Potem naprej. Ta komisija bo te člane pregledala in opravila izbor, na podlagi, tako kot ste povedali, tudi nekih opravljenih razgovorov. In potem bo to romalo v Državni zbor. Kdaj bo romalo v Državni zbor, mi povejte - takrat, ko bo komisija imela štiri-tri, se pravi, štiri iz vrst pravne stroke, tri iz ostale stroke, kaj se bo zgodilo, če bosta dva primerna, eden iz pravne stroke, eden iz druge ne. Se pravi, boste druge zavračali, čeprav bodo ustrezali vsem strokovnim kriterijem, ampak ne bo pa zadostovalo kvoti štiri-tri. Potem, ali bodo v Državni zbor romali - to tu ni razvidno - vsi kandidati, ki bodo izpolnjevali tudi 61.b člen, ali bo komisija imela nalogo, da izlušči sedem kandidatov, to v zakonu ni jasno. Piše samo, da je potem pa Državni zbor, spoštovani, vezan na mnenje komisije. Ja, kaj to pomeni - če nam boste dali sedem kandidatov, pomeni, da jih moramo mi sprejeti. Se pravi, so člani Sodnega sveta nad Državnim zborom, ker mi smo vezani na mnenje, se pravi, ga moramo upoštevati. Kot drugo, če bo kandidatov več, ki bodo prišli v Državni zbor, ja, na kakšno mnenje smo potem vezani, spoštovani? Ko bo ocenila ta komisija tri kandidate, ne vem, z zelo dobro, katero mnenje naj zdaj mi upoštevamo, kateri kandidat je zdaj dober? Kateri kandidat potem zagotavlja res tiste optimalne pogoje? </font><br>
<font size="4">	Skratka, glede imenovanja je za moje pojme toliko nejasnosti, da boste imeli težave že pri sami sestavi oziroma imenovanju Državne revizijske komisije in ogromno prostora za pritožbe. Tako jaz mislim, da ste to opredelili nenatančno, predvsem pa se bojim, kar se tiče strokovno imenovanih članov Državne revizijske komisije. Ne vem, zakaj ne bi zaupali Državnemu zboru, če je treba imenovati iz strokovnih kadrov, je Državni zbor po moje dovolj sposoben, nenazadnje smo predstavniki ljudstva tukaj, in bi zadevo lahko pustili tako, kot je, in bi imeli manj težav, kot si jih zdaj nekako obetate s tem predlogom zakona. Jaz mislim, da je stvar nedodelana, sploh ker ni zelo natančna oziroma določna. Pri imenovanjih, a veste, kadrovskih, ko gre za te stvari, je pa treba biti zelo, zelo natančen, že zato, da se izogneš različnim oblikam, ali manipulacijam ali občutku, da je šlo res za strokovno imenovanje in ne kakšno drugo, predvsem pa pritožbe tistih, ki bodo lahko zavrnjeni v teh postopkih. </font><br>
<font size="4">	Hvala.</font><br>
<br>
<b><font size="4">	PREDSEDNIK ZVONKO ČERNAČ: </font></b><font size="4">Hvala lepa.</font><br>
<font size="4">	Naslednji ima besedo Nik Prebil, Poslanska skupina Liste Marjana Šarca.</font><br>
<br>
<font size="4">	</font><b><font size="4">NIK PREBIL (PS LMŠ): </font></b><font size="4">Predsednik, hvala lepa.</font><br>
<font size="4">	Lep pozdrav vsem še z moje strani!</font><br>
<font size="4">	Ja, vsekakor se tu glede na razpravo z ene in druge strani strinjamo, da so spremembe potrebne in da je v tem okviru javnega naročanja in postopkov treba nekaj storiti. Jaz bom vseeno še enkrat šel čez cilje tega zakona, ker se mi zdi, da mogoče določenih stvari vseeno ni bilo dovolj jasno izpostavljenih, kaj se s tem želi. </font><br>
<br>
<b><font size="4">29. TRAK: (TB) – 11.10</font></b><br>
<br>
<font size="4">	(nadaljevanje) Zdaj, predvsem se s temi spremembami predlaga večjo neodvisnost Državne revizijske komisije, ravno s to drugačnostjo načina imenovanja članov in predsednika. Zdaj, jaz sem to razumel drugače, kot kolegica Anja Bah Žibert in sicer, da se bo vsak kandidat posebej imenoval, tako kot se to dogaja zdaj, pa bi prosil, da tukaj z ministrstva to pojasnite, če se slučajno motim. Zgodilo se bo res, ja, povečanje števila članov, ampak se bodo tudi močno zaostrili pogoji za imenovanje teh članov v Državni revizijski komisiji, kar pa jaz ocenjujem dobro, tudi njihove delovne izkušnje se bodo dvignile na 9 let iz področij javnega naročanja, kar jaz ocenjujem kot dobro. Povečanje števila članov pa zato, ker se bodo dodale tudi dodatne naloge in pooblastila za odločanje in se mi zdi prav, da o tem korektno odločajo vsi imenovani člani, / nerazumljivo/ je seveda tudi ustrezno število, da pač so te stvari, glede na časovni rok, tudi ustrezno odločene.</font><br>
<font size="4">	Določa se tudi rok, v katerem mora naročnik sprejeti novo odločitev, v primeru uspešnega zahtevka za revizijo, seveda bo tukaj moral dokazat vse stvari, kajne… Veseli me, da je prišlo do prednostne obravnave v večjih postopkih v revizijskem projektu, to so postopki, katerih ocena vrednosti je več kot 10 milijonov evrov in se kot rečeno ureja na način, da bodo ti projekti enako, kot so zdaj projekti sofinancirani iz evropskih sredstev, se pravi, se obravnavali prednostno. Vesel sem tudi, da se bo presojalo zgolj o bistvenih kršitvah, ki bi imeli dejanski vpliv na postopek javnega naročila in bo moral naročnik tudi izkazat vse te kršitve, za katere naj bi šlo in, se pravi, pritožba o nekih istih zadevah pač ne bo mogoče in dopušča se upravni spor zoper odločitve Državne revizijske komisije.</font><br>
<font size="4">	Še enkrat mogoče glede tega povečanega števila. Jaz resnično mislim, da vseeno in zaupam Ministrstvu za javno upravo, da je te zadeve pripravljal korektno, da se je posvetovalo tako s strokovno javnostjo, kot z deležniki, ki bodo v procesu sodelovali in je zadeve uskladil in predlog prinesel na mizo, kakršnega imamo danes. Namreč, za vse te funkcionarje, se sedaj predlaga višja minimalna starost, kot pogoj za imenovanje, kot sem prej rekel, najmanj 9 delovnih izkušenj s področja javnega naročanja in to vsekakor bo pripomoglo k bolj strokovnim in pa, upam da tudi, hitrejšim odločitvam.</font><br>
<font size="4">	Tudi ta komisija za presojo ustreznosti kandidatov, kolikor bo pač ugotovila zadeve, kot jih je potrebno, jaz mislim, da je to čisto super, da jo imamo in da bodo stvari strokovno in korektno pripeljane. Zaradi zagotavljanja večje pravne varnosti na enotnosti odločanja, pa predlog zakona ureja tudi to možnost sprožitve upravnega spora zoper odločitev v postopkih javnega naročanja in kot rečeno, jaz sem prepričan, da je ministrstvo tukaj pripravilo ustrezne zadeve.</font><br>
<font size="4">Kar se tiče amandmajev, ki smo jih vložili v koaliciji, sledijo ravno tistim pripombam, katere je Zakonodajno-pravna služba tudi izpostavila in sem prepričan, da so s tem zadeve tudi ustrezno urejene. Upoštevan je bil noter tudi, pripomba, in je bil dan ta »instrukcijski« rok, v katerem naj bi Upravno sodišče odločilo, glede na to, da smo govorili o tem, ali bi to moralo prevzeti Vrhovno sodišče ali Upravno sodišče. Še enkrat, jaz verjamem in zaupam ministrstvu, da je te stvari uskladilo in da do težav oziroma morebitnega zavlačevanja postopkov, kakršna bojazen se je tukaj izpostavila, resnično upam, da ne bo.</font><br>
<font size="4">Še enkrat, s tem predlogom zakona se resnično povečuje učinkovitost javnega naročanja in predvsem večjih projektov in pa povečuje neodvisnost in strokovnost organa pravnega varstva, to je pa Državna revizijska komisija in omogoča se sodno varstvo. Zdaj, kje jaz vidim vseeno težavo v celotnem sistemu, je pa poslovniška kultura naše države. Tukaj, jaz mislim, da bomo mogli naredit korak naprej - vsi, tako naročniki, kot</font><br>
<br>
<b><font size="4">30. TRAK: (VP) 11.25</font></b><br>
<br>
<font size="4">	(nadaljevanje) ponudniki in se naučiti, da je pač ne samo škodljivo zase in za celoten sistem, da se pač pljuva v lastno skledo ampak, ker se to pač v drugih državah nekje seveda dogaja, ne pa toliko v taki meri kot v Sloveniji, kjer še vedno žal prevladuje neko mnenje, da če posla ne dobim jaz, ga ne bo dobil nihče. In so te pritožbe pač povečane. Me pa tudi žalosti, da vedno govorimo zgolj o nekih slabih praksah, ne pa o tistih številnih dobrih, ki so bile tudi v postopkih javnega naročanja, tako kot je prej rekel minister. Večina projektov se spelje brez težav, se pa pač pri kakšnemu, kot vidimo, zatakne in smo tudi videli zakaj se je zataknilo – zato ker pač so bile takšne in drugačne želje določenih posameznikov. </font><br>
<font size="4">	Tako, da jaz resnično upam, da bomo to zadevo poslovniške kulture spremenili v naši državi in s tem bomo pomagali tudi tem največjim projektov na naši državi, da se res čim prej začnejo graditi, ker jih resnično več kot potrebujemo</font><br>
<font size="4">	Toliko mogoče za zdajle.</font><br>
<font size="4">	Hvala.</font><br>
<br>
<b><font size="4">	PREDSEDNIK ZVONKO ČERNAČ: </font></b><font size="4">Hvala lepa tudi z vaše strani.</font><br>
<font size="4">	Na tej točki smo izčrpali seznam vseh, ki ste želeli razpravljati. Tako, da jaz lahko ugotovim, da lahko razpravo glede 1. člena novele zakona zaključimo.</font><br>
<font size="4">	In prehajamo na odločanje o amandmaju k 1. členu. Amandma je, kot ste videli, so vložile koalicijske poslanske skupine in je redakcijske narave.</font><br>
<font size="4">	Tako, da predlagam, da odločamo.</font><br>
<font size="4">	Pričenjamo z glasovanjem. Glasujemo.</font><br>
<font size="4">	Koalicijski amandma, ja. Redakcijske narave. </font><br>
<font size="4">Kdo je za? (10 članov.) Kdo je proti? (Nihče.)</font><br>
<font size="4">Ugotavljam, da je amandma sprejet.</font><br>
<font size="4">V razpravo dajem 2. člen novele zakona, h kateremu ni bil vložen noben amandma. Ugotavljam, da razprave ni, tako da lahko preidemo na glasovanje.</font><br>
<font size="4">Se opravičujem, tukaj ni glasovanja, ker bomo na koncu glasovali o vseh členih skupaj. Pozabil kaj sem na začetku povedal. Zaključujem razpravo.</font><br>
<font size="4">Tako, da dajem v razpravo 3. člen, h kateremu tudi ni bil vložen noben amandma. Tudi tukaj ni razprave, zaključujem razpravo. </font><br>
<font size="4">In prehajamo na 4. člen novele zakona, pri katerem pa je bil vložen amandma odbora. In sicer na predlog koalicijskih poslanskih skupin. </font><br>
<font size="4">Želi kdo razpravljati o tem amandmaju k 4. členu? V kolikor ne, lahko preidemo na glasovanje. </font><br>
<font size="4">Začenjam glasovanje. Glasujemo.</font><br>
<font size="4">Kdo je za? (9 članov.) Kdo je proti? (Nihče.)</font><br>
<font size="4">Ugotavljam, da je amandma sprejet.</font><br>
<font size="4">V razpravo dajem 5. člen, h kateremu tudi ni bil vložen noben amandma. Ugotavljam, da ni interesa za razpravo, zaradi tega razpravo zaključujem.</font><br>
<font size="4">V razpravo dajem 6. člen, h kateremu ni bil vložen noben amandma. Ni interesa za razpravo. Zaključujem razpravo.</font><br>
<font size="4">Prehajamo na 7. člen, h kateremu tudi ni bil vložen noben amandma. Zaključujem razpravo.</font><br>
<font size="4">In dajem v razpravo 8. člen, h kateremu tudi ni bil vložen noben amandma. Tudi tukaj ne želi nihče razpravljati, zaradi tega razpravo zaključujem.</font><br>
<font size="4">V razpravo dajem 9. člen, h kateremu tudi ni bil vložen noben amandma. Zaključujem razpravo.</font><br>
<font size="4">In dajem v razpravo 10. člen, h kateremu je bil vložen amandma poslanske skupine Slovenske demokratske stranke. Ta amandma je vsebinsko povezan z amandmajem istega predlagatelja k 11. Členu. Če ta amandma ne bo sprejet, potem postane amandma istega predlagatelja k 11. členu brezpredmeten. Tukaj smo dobili pa potem še amandma na amandma k 11. členu in postaneta oba brezpredmetna, v kolikor ta amandma k 10. ne bo sprejet. Želi kdo razpravljati k temu členu in amandmaju? Če ne želi noben, potem jaz samo povem, da se ta amandma k 10. členu nanaša na spremembo pritožbenega organa. Se pravi, predlagamo, da je to Vrhovno sodišče. In z naslednjim amandmajem oziroma z amandmajem k 11. členu opredeljujemo tudi postopek, ki naj bi </font><br>
<br>
<b><font size="4">31. TRAK: (VP) 11.30</font></b><br>
<br>
<font size="4">	(nadaljevanje) v takem primeru, če do te spremembe pride in če bo ta amandma sprejet, tudi potekal.</font><br>
<font size="4">Tako, da prehajamo na odločanje. Začenjam glasovanje. Glasujemo.</font><br>
<font size="4">Kdo je za? (7 članov.) Kdo je proti? (9 članov.)</font><br>
<font size="4">Ugotavljam, da amandma ni sprejet. </font><br>
<font size="4">Ker ni bil sprejet amandma k 10. členu, je postal amandma k 11. členu in amandma na amandma brezpredmeten.</font><br>
<font size="4">Želi kdo vseeno razpravljati glede 11. člena? Ugotavljam, da ne. zaključujem razpravo.</font><br>
<font size="4">Ne, imamo še en amandma, se opravičujem. In sicer k 11. členu imamo tudi amandmaje koalicijskih poslanskih skupin za amandma odbora. Želi kdo razpravljati? Ne.</font><br>
<font size="4">Prehajamo na glasovanje. Začenjam glasovanje. Glasujemo.</font><br>
<font size="4">Kdo je za? (9 članov.) Kdo je proti? (1 član.)</font><br>
<font size="4">Ugotavljam, da so bili amandmaji sprejeti.</font><br>
<font size="4">V razpravo dajem 12. člen, h kateremu je bil vložen amandma poslanske skupine Slovenske demokratske stranke. Ta amandma je vsebinsko povezan z amandmajema istega predlagatelja k 13. in 14. členu. Če ta amandma ne bo sprejet, postaneta amandmaja istega predlagatelja k 13. in 14. členu brezpredmetna. Ugotavljam, da ni interesa za razpravo, zaradi tega zaključujem razpravo in prehajamo na odločanje o amandmaju poslanske skupine Slovenske demokratske stranke k 12. členu.</font><br>
<font size="4">Začenjam glasovanje. Glasujemo. </font><br>
<font size="4">Kdo je za? (7 članov.) Kdo je proti? (9 članov.)</font><br>
<font size="4">Ugotavljam, da amandma ni sprejet.</font><br>
<font size="4">Zaradi tega sta postala amandmaja istega predlagatelja k 13. in 14. členu brezpredmetna. </font><br>
<font size="4">Prehajamo torej oziroma v razpravo dajem 13. člen. Amandma je tukaj postal brezpredmeten. Želi kdo razpravljati o 13. členu? Ne želi, zaključujem razpravo. </font><br>
<font size="4">Prehajamo na 14. člen. Tukaj pa imamo vložen predlog za amandma odbora na amandma odbora koalicijskih poslanskih skupin. Odločamo najprej o tem amandmaju. Želi kdo razpravljati?</font><br>
<font size="4">Da, poslanec Nik Prebil, poslanska skupina Lista Marjana Šarca.</font><br>
<font size="4">Izvolite.</font><br>
<br>
<b><font size="4">NIK PREBIL (PS LMŠ): </font></b><font size="4">Spoštovani predsednik, hvala lepa še enkrat. </font><br>
<font size="4">Jaz bi samo želel objasniti predlog za amandma odbora k amandmaju odbora k 14. členu. Pa bi, če mi dovolite, samo prebral ta popravek, ki smo ga vložili glede na mnenje Zakonodajno-pravne službe.</font><br>
<font size="4">In sicer se k 14. členu, drugi odstavek 14. člena se spremeni tako, da se glasi: »v tretjem odstavku novega 61d. člena se doda drugi odstavek, ki se glasi: mandat predsednika in člana komisije ne preneha, če mu preneha mandat člana Sodnega sveta zaradi izteka mandatne dobe za katero je bil izvoljen.«</font><br>
<font size="4">Pri tem členu gre zgolj za spremembo nomotehnične narave. In sicer smo besedo, »za katero je bil imenovan« zamenjali za besedo »za katero je bil izvoljen«. </font><br>
<font size="4">Toliko. Hvala.</font><br>
<br>
<b><font size="4">PREDSEDNIK ZVONKO ČERNAČ: </font></b><font size="4">Hvala lepa še za ta dodatna pojasnila.</font><br>
<font size="4">Ugotavljam, da ni več interesa, tako da prehajamo na glasovanju o amandmaju na amandma. Začenjam glasovanje. Glasujemo.</font><br>
<font size="4">Kdo je za? (9 članov.) Kdo je proti? (1 član.)</font><br>
<font size="4">Ugotavljam, da je amandma na amandma sprejet.</font><br>
<font size="4">In prehajamo na odločanje o amandmaju odbora na predlog koalicijskih poslanskih skupin k 14. členu. Ugotavljam, da ni interesa za razpravo.</font><br>
<font size="4">Zaradi tega prehajamo na odločanje. Začenjam glasovanje. Glasujemo. </font><br>
<font size="4">Kdo je za? (9 članov.) Kdo je proti? (1 član.)ž</font><br>
<font size="4">Ugotavljam, da je amandma sprejet.</font><br>
<font size="4">Ker ni bil sprejet amandma poslanske skupine Slovenske demokratske stranke k 12. členu, ne bomo glasovali o amandmaju k 14., ker je postal brezpredmeten. </font><br>
<br>
<b><font size="4">32. TRAK: (TB) – 11.35</font></b><br>
<br>
<font size="4">	(nadaljevanje) Prehajamo na 15. člen in dajem v razpravo ta člen, h kateremu ni bilo vloženih amandmajev. Ugotavljam, da ni interesa za razpravo. Zaključujem.</font><br>
<font size="4">	Prehajamo na 16. člen. Tudi tukaj ni bilo vloženih amandmajev. Ni interesa za razpravo. Zaključujem razpravo.</font><br>
<font size="4">Prehajamo na 17. člen. Ugotavljam, da tudi tukaj ni interesa za razpravo.</font><br>
<font size="4">In v razpravo dajem 18., 19., 20., 21. in 22. člen, h katerim ni bilo vloženih amandmajev. Tudi tukaj ni interesa za razpravo.</font><br>
<font size="4">Se opravičujem, sem spregledal en amandma, ja, in sicer, k 17. členu imamo amandma Poslanske skupine Slovenske demokratske stranke, nanaša pa se na izpolnjevanje pogojev dosedanjih članov Državne revizijske komisije. Torej, dajem v razpravo amandma Poslanske skupine Slovenske demokratske stranke k 17. členu. Ugotavljam, da ni interesa za razpravo.</font><br>
<font size="4">Zaradi tega, glasujemo o amandmaju k 17. členu. Glasujemo.</font><br>
<font size="4">Kdo je za? (5 članov.) Kdo je proti? (9 članov.)</font><br>
<font size="4">Ugotavljam, da ta amandma ni bil sprejet.</font><br>
<font size="4">Zdaj pa lahko dajem v razpravo 18. do 22. člen, h katerim ni vloženih amandmajev. Ugotavljam, da ni interesa za razpravo, zaradi tega zaključujem razpravo o členih ter razpravo in glasovanje o amandmajih in razpravo in glasovanje o amandmajih odbora.</font><br>
<font size="4">Glede na odločitev, ki smo jo sprejeli na začetku seje, prehajamo na glasovanje o vseh členih novele zakona skupaj. Ali želi kdo obrazložiti svoj glas? (Ne.) Ugotavljam, da ne. Glasujemo.</font><br>
<font size="4">Kdo je za? (11 članov.) Kdo je proti? (3 člani.)</font><br>
<font size="4">Ugotavljam, da so bili členi novele zakona sprejeti.</font><br>
<font size="4">S tem zaključujem drugo obravnavo predloga zakona na matičnem delovnem telesu. Sprejeti amandmaji bodo vključeni v dopolnjen predlog zakona, ki bo sestavni del poročila odbora. V skladu z določbami 42. člena Poslovnika Državnega zbora, moramo določiti poročevalca oziroma poročevalko, ki bo predstavil poročilo na seji Državnega zbora. Predlagam, da to opravi predsedujoči. Je kakšno nasprotovanje? (Ne.) Ugotavljam, da ne. S tem lahko zaključim to točko dnevnega reda. Vsem, ki ste pri njej sodelovali, se zahvaljujem za sodelovanje.</font><br>
<br>
<font size="4">Prehajamo na </font><b><font size="4">2. TOČKO DNEVNEGA REDA – PREDLOG RESOLUCIJE O DIGITALNI PREOBRAZBI SLOVENIJE</font></b><font size="4">, ki ga je Državnemu zboru v obravnavo predložila skupina poslank in poslancev, s prvopodpisanim Danijelom Krivcem, dne 26. septembra letos. Poslanska skupina Slovenske demokratske stranke je istega dne vložila tudi zahtevo za splošno razpravo o predlogu resolucije. Kot gradivo ste prejeli mnenje Zakonodajno-pravne službe z dne 22. oktobra letos, mnenje Komisije Državnega sveta za državno ureditev z dne 4. novembra letos in mnenje Vlade z dne 5. novembra letos.</font><br>
<font size="4">K tej točki smo povabili v imenu predlagatelja gospoda Franca Breznika, poslanca Poslanske skupine Slovenske demokratske stranke, predstavnike Ministrstva za javno upravo, predstavnika Društva ljubiteljev tehnologije Veriženja blokov Blockhain Think tank Slovenija, predstavnika Državnega sveta in predstavnika oziroma predstavnico Zakonodajno-pravne službe. V poslovniškem roku pa so bili tudi vloženi amandmaji in sicer je amandmaje vložila Poslanska skupina Slovenske demokratske stranke.</font><br>
<font size="4">Tudi tukaj odboru predlagam, da obravnavo nadaljujemo na način, da razpravljamo o vseh delih predloga resolucije ter sproti razpravljamo in glasujemo o amandmajih, na koncu pa še glasujemo o vseh delih predloga resolucije. Ali kdo temu nasprotuje? (Ne.) Ugotavljam, da nihče.</font><br>
<font size="4">Pričenjamo torej z obravnavo predloga resolucije, v kateri bomo na podlagi 171. člena Poslovnika v povezavi s 126. členom Poslovnika, opravili razpravo in glasovanje o predlogu resolucije.</font><br>
<font size="4">Besedo za dopolnilno obrazložitev predloga resolucije dajem predstavniku predlagatelju, poslancu Poslanske skupine Slovenske demokratske stranke, gospodu Francu Brezniku.</font><br>
<font size="4">Izvoli.</font><br>
<br>
<b><font size="4">FRANC BREZNIK (PS SDS):</font></b><font size="4"> Spoštovani gospod predsednik, najlepša hvala za besedo. Spoštovani kolegice in kolegi, spoštovani gostje.</font><br>
<br>
<b><font size="4">33. TRAK: (VP) 11.40</font></b><br>
<br>
<font size="4">	(nadaljevanje) Torej, tematika, ki jo bom prestavil, morda se izrazito veže tudi na prvo točko, ki ste jo danes tukaj tisti, ki ste redni člani tega odbora obravnavali. Torej gre tudi za javno naročanje. Predstavil bom lahko danes tudi en del javnega naročanja prihodnost ali pa javnega naročanja, ki ga omogočajo danes vse moderne tehnologije, ki jih prinaša razvoj 4. industrijske revolucije v svetu.</font><br>
<font size="4">	Torej, preden naj začnem mi dovolite, da opravim nek uvod zakaj sploh digitalna preobrazba Slovenije. Zaradi česa je potreben tak dokument? In v bistvu bi želel, da se danes pogovarjamo kaj je sploh naš osnovni in skupni cilj v katero smer naj gre slovenska država. Kje so lahko učinki, kje lahko izrazito kvalitetno uporabimo številne tehnologije, ki niso samo prihodnost ampak so že realnost, so sedanjost. In kako so potekale večina industrijskih revolucij, kako so nekatere države propadale, propadali so imperiji in kako so nastajale preko industrijskih revolucij, kjer so se karte mešale vedno znova in znova, lahko rečemo novi vodilni igralci v svetu. </font><br>
<font size="4">	Če pogledamo v 18. stoletju, ko je nastala prva industrijska revolucija, vse tisto, kar lahko danes vidite v muzejih, lahko spremljate zgodovino kako je nastala druga. Recimo, druga industrijska revolucija je Slovenijo takrat še v nekaterem drugem imperiju, drugi državi, pripeljala do izredno visokega nivoja. Lahko bi rekli, da smo tam v začetku 20. stoletja v gospodarstvu, v razvoju, predvsem govorim o elektrifikaciji, prihodu že iz prve v drugo / nerazumljivo / železnice, da slovensko gospodarstvo, takrat še v kraljevini Jugoslaviji, še pred tem v Avstro-Ogrski, nekako cvetelo, dosegali smo skoraj 80 % bruto družbenega produkta nekdanje takratne sosednje Avstrije. Torej smo se izredno razvijali.</font><br>
<font size="4">Problem je bila vedno 3. industrijska revolucija. Zdaj, bistvo vseh revolucij je, da je, v predvsem tretja začela v bistvu četrto, torej razvoj mikroprocesorjev, začetka robotov, je pripeljalo do izrazitih sinergij in do izrazite, lahko bi rekel pospeška v industrijah. Tudi v času, včeraj vsi tisti, ki ste nekako gledali nekatere oddaje, dokumentarne oddaje o padcu berlinskega zidu, malo kdaj pride v javnost posebna doktrina, ki jo je peljala Združene države Amerike v času Reaganove administracije, torej v začetku 80. let, ko se je politika odločila, da bodo v hladni vojni, torej socialistični blok uničili z tehnologijami. Torej, kar so naredili – zelo enostavno, sprejeli so doktrino »war of the evil empire«, kjer so v treh točkah dobesedno v najkrajšem času končali hladno vojno.</font><br>
<font size="4">Prva točka je bila nizke cene nafte, torej nizke cene izkoriščanja nafte. Začeli so črpati iz nekih svojih zalog, uporabljali so tudi nove tehnologije. Druga točka, tista, ki je naj kaj je osnovna in najbolj pomembna – prepoved prodaje mikroprocesorjev in vseh visokih tehnologij bivšim socialističnim blokom in njihovim satelitom. In tretja točka, ki je bila podaljšek druge, torej razvoj novih orožij na podlagi tako zvanih mikroprocesorjev, novih tehnologij. Torej tako zvani programi »star wars«, o katerih ste morda veliko že slišali. </font><br>
<font size="4">	Torej tudi Slovenija je imela nekoč, že v bivši državi, izrazita IT podjetja. kot se spomnim, je največkrat omenja Iskra Delta, ki je razvijala tudi svoje računalnike. Celo prišli so že takrat na področje 16-bitnih računalnikov. Torej imeli smo kot del socialističnega bloka samo en problem – problem je bil, da nismo dobili mikroprocesorjev. Torej, sedaj se vračam v tisto nadaljevanje, zaradi česa je naša industrija, naša avtomatizacija nazadovala, zaradi česar smo imeli manjšo storilnost, zaradi česar so imeli naši izdelki manj dodane vrednosti in zaradi česar smo v bistvu izredno zaostajali in zaradi česar je država v bistvu predvsem ekonomsko propadla, če pustimo vsa ostala področja.</font><br>
<font size="4">	Torej četrta industrijska revolucija, ki v bistvu, katera v bistvu ima eno specifiko. Torej, ni specifika četrte industrijske revolucije noben izum v bistvu. Noben izum v bistvu velik ali pa tehnologija ni nastala v teh zadnjih 15 letih. Morda se je nekatera razvijala ampak tukaj gre za sinergijo, gre za integracijo večjih tehnologij, ki </font><br>
<br>
<b><font size="4">34. TRAK: (VP) 11.45</font></b><br>
<br>
<b><font size="4">	</font></b><font size="4">(nadaljevanje) se popolnoma združujejo. Če je bila torej tretja industrijska revolucija predvsem razvoj mikroprocesorjev na področju mikroprocesorjev, razvoja robotov in vsega ostalega, kar je sledilo. Če je bila v drugi elektrifikacija in pa seveda proizvodni procesi tako zvanih tekočih trakov. Če je bila v prvi razvoj klasičnega parnega stroja, potem je bistvo četrte popolna sinergija vseh teh tehnologij.</font><br>
<font size="4">Govorim seveda v prvi vrsti o internetu stvari, govorim seveda z razvojem interneta. Gremo v področje umetne inteligence, iz umetne inteligence lahko gremo v področja, o katerih bomo danes nekaj več govorili, o tehnologijah blokchain. Potem seveda je to ena izmed podlag na katerih potem seveda postavljamo neke platforme, tako zvane digitalne platforme, na katerih potem dajemo neko podlago poslovnemu okolju, ki pa potem lahko razvija nadaljnje tehnologije. V Nemčiji je to najbolj poznano, torej v gospodarskem področju industrija 4.0. Torej gre za proizvodne procese na sami mikrolokaciji nekaterega podjetja, kjer deluje notranji informacijski sistem popolnoma kompatibilno z vsemi roboti, tudi humanizirani roboti, ki prihajajo v tem trenutku, sodelujejo z notranjo in zunanjo pametno logistiko. Sodelujejo v proces »just in time« druge generacije. Torej, na takšen način v nekaterih najbolj dovršenih podjetjih, kjer digitalni procesi delujejo v popolni sinergiji, seveda govorimo že o industriji 5.0 ali pa industriji 4.1, kot jo nekateri imenujemo. Nekateri pa napovedujejo že peto industrijsko evolucije, ki bo šla iz digitalizacije v popolno personalizacijo produktov, izdelkov in tako naprej. </font><br>
<font size="4">Kaj to pomeni v praksi? Pomeni v praksi, da v takem podjetju, primer recimo, ne vem, najbolj znano BMW recimo vam pride prva, recimo sodeluje in na enem tekočem traku se danes izdeluje serija 5, serija 6, serija 7, izdelujejo vse modele m, izdelujejo tudi hibridna vozila. Torej na sekundo prihaja z različnih področjih njihove sestavine in na sekundo, lahko rekel ti produkti se izdelujejo izrazito brez napak, seveda z vsemi igralci, ki so na isti digitalni osnovi. Tudi njihovi podizvajalci v Sloveniji, ki morajo biti torej na isti digitalni platformi, da lahko tudi v procesu proizvodnje, ko pride do napak, do nekih slabosti v izdelkih, te izdelke izrazito hitro renovirajo, jih izboljšajo in seveda kot partner seveda izdelujejo.</font><br>
<font size="4">Slovenija in tudi svet in tudi Evropa pa seveda doživlja v 4. industrijski revoluciji izrazite tehnološke spremembe. Specifično, iz te četrte industrijske revolucije so izredno kompleksni, izredno hitri premiki, torej traja izredno kratko. Ta del je izrazito hiter. Če je bila, vsaj prva je trajala, lahko rekel skoraj stoletje, je bila druga nekoliko krajša. Če o tretji govorimo, recimo približno 30 let. Potem je četrta v petnajstih letih naredila, lahko bi rekel revolucionarne, izrazite kombinacije naprej.</font><br>
<font size="4">Torej, kaj narediti s Slovenijo in kot politik, kot inženir, kot ekonomist s svojimi kolegi doma in v svetu leta in leta, ko sem bil tukaj, sem največkrat govoril o nekaterih zgodbah izven Slovenije. Govoril sem kako svet približno funkcionira. Največkrat sem lahko opozarjal. Največkrat sem na nekaterih problemih, projektih govoril v kater smer bi šla Slovenija. Torej, danes Slovenska demokratska stranka s svojimi zunanjimi partnerji ponuja nov cilj Slovenstva - to je bistvo te resolucije, katero bom danes predstavil. Ponuja vam nekaj, na čem bi se lahko slovenska politika, predvsem akt Državnega zbora popolnoma poenotil. In zaradi česa bi lahko Slovenija začela resno biti resen igralec tudi v bitki digitalne taksomacije Evrope in postati resen igralec tudi na evropskem področju. Slovenija ima poleg naravnih lepot, katere odkrivamo na področju turizma, na žalost nima rudnikov zlata, ima pa izredno izrazito kvalitetno, vsaj mislim na nekaterih področjih izrazite kvalitetne kadre. Imamo veliko strokovnjakov, imamo številna zagonska in tudi ostala podjetja, ki so v zadnjih treh letih na žalost odšla iz Slovenije v države, kjer je okolje že digitalizirano. In kjer jim dajo primerno podlago za razvoj njihovih podjetij. </font><br>
<br>
<b><font size="4">35. TRAK: (DAG) - 11.50</font></b><br>
<br>
<b><font size="4">	</font></b><font size="4">(nadaljevanje) Torej, če želimo spremembe, spoštovani kolegi in kolegice, če želite spremembe tudi pri sebi, na svojem področju, kot posamezniki, je staro pravilo, da jih moramo začeti delati pri sebi. Seve moramo spreminjati, svoje poglede, svoje različnosti, se znova vsak dan spraševati, ali so teme, ki jih odpiramo v Državnem zboru, tiste, zaradi katerih bomo živeli bolje. Ali smo zato tu, da naredimo takšne politike, zaradi katerih bodo naši državljani živeli bolje, zaradi česar se ne bo treba prepirati, ali bo minimalna plača 600 ali 700 evrov, ker bo nekaj normalnega, da bo plača v Sloveniji čez nekaj let, če gremo v tej smeri, tisoč 500 evrov, ali bo pokojnina 400 evrov ali bo tisoč evrov. Glejte, vse to je mogoče, če se ljudje zberejo, če si postavimo nek nov cilj, če se konsolidiramo in če gremo po resni poti, po kateri gre Evropa in svet v tem trenutku. </font><br>
<font size="4">	Na področju digitalizacije smo v obrazložitvi te resolucije predstavili nekaj specifičnih podatkov, ki ste si jih po vsej verjetnosti prebrali. Eni izmed teh podatkov so tudi indeksi, ki govorijo o digitalnem gospodarstvu in družbi za leto 2017, 2018 in 2019. Poglejte, Slovenija je pri teh indeksih nekje v povprečju, pri nekaterih zadevah je v sredini, malo je v podpovprečju, malo je mogoče kakšno stopničko nad povprečjem. Ampak, glejte, Slovenija kot majhna država, ki nima rudnikov zlata, na katerih bi lahko gradili, ki nima svojih naftnih in ostalih vrelcev, lahko gradi samo v veliko primerih na svojih znanjih, na svojih izdelkih, storitvah, z visoko dodano vrednostjo, in samo to je lahko resna garancija za blaginjo državljank in državljanov Slovenije. To je lahko nek optimizem tudi za mlade generacije, to je lahko tudi tema, na kateri bodo mlade generacije našle sebe, našle svoj smisel, svoje cilje in svoj cilj lahko najde tudi slovenska politika in z njo tudi slovenska država. Po vsej verjetnosti si ne želite, da bomo čez dve, tri leta, ko bo po vsej verjetnosti se ta ekonomski ciklus zaključil, živeli spet v nekih hudih kriznih situacijah, ko bomo morali, bog ne daj, s kakšnim spet ukrepom, ZUJF-2, zmanjševati pokojnine, zmanjševati plače, rezati na vseh koncih in krajih. Ampak da bomo lahko tudi v krizi zmagovalci, da bomo tudi takrat znali pravilno črpati številne evropske pilotne projekte na področju digitalizacije, visokih tehnologij v Sloveniji in da bomo lahko na tem področju gradili svojo svetlo prihodnost. Nam ni treba izgubljati časa in znova in znova odpirati seje, govoriti o 300 tisoč ljudeh, ki živijo pod pragom revščine, ampak lahko govorimo o popolnoma drugi Sloveniji 21. stoletja. Jaz sem globoko prepričan in verjamem, da tudi pri vas, tudi tistih, ki se marsikdaj z mano ne strinjate, obstaja vsaj nekaj volje, da premaknemo ta voz naprej in da se poistovetimo vsaj pri temi, ki je izrazito pozitivna in naravnana v prihodnost. Jaz verjamem, da si vi ne želite, da bi vaša pokojnina ne bila niti na tem nivoju, da si ne bi mogli privoščiti kot bivši poslanci, recimo, ali pa ljudje z univerzitetnimi izobrazbami, doma za starejše; da bodo vaši otroci morda z magisteriji vozili taksi v kakem zakotnem delu Berlina. Jaz upam, da si tega nobeden od nas ne želi, temveč si želimo popolnoma neko drugo zgodbo. In ta zgodba je - smo vam prinesli danes v Državni zbor -, da se začnemo resno pogovarjati o slovenski prihodnosti, da najdemo skupni cilj in da v času te četrte industrijske revolucije in digitalne preobrazbe, ki poteka, da se konsolidiramo. Da tudi tisti, ki morda vidite v tej resoluciji nekatere prepreke - da jo popravimo s številnimi amandmaji in da jo sprejmemo kot akt Državnega zbora. </font><br>
<font size="4">	Kaj se zdaj dogaja v Evropi, kaj se dogaja, kakšne politike se gredo, recimo, v tem trenutku v prihajajoči komisiji. Mislim, da je to tisti najbolj pomemben podatek, da bomo vedeli, kako svet deluje izven Slovenije in kam bo šla Evropa na tem področju. Vsi tisti, ki ste vsaj malo pregledali gradivo, lahko ugotovite, da tudi Evropa na področju digitalizacije izredno zaostaja. Če pogledamo Združene države Amerike, če pogledamo vse azijske tigre, tudi Evropa ni nek biser. Evropa se tega zaveda, zato bi vam podal morda nekaj podatkov, ki jih ne boste zasledili nikjer, v nobenem slovenskem mediju. </font><br>
<br>
<b><font size="4">36. TRAK: (DAG) - 11.55</font></b><br>
<br>
<b><font size="4">	</font></b><font size="4">(nadaljevanje) Torej, v času predsedovanja Finske, to je v tem trenutku, se bo nadaljevalo delo s fokusom in osredotočenjem na krepitev digitalizacije kot integralnega elementa skupnega evropskega trga, v smeri doseganja konkurenčnega in s strani človeka vodenega podatkovnega gospodarstva. Cilj je, da Evropa prevzame globalni primat na področju digitalnega gospodarstva, vključno s sistemskim razvojem ali na etičnih temeljih in krepitvi digitalizacije v sektorjih, kot je zdravstveni in transportni. Posebno pozornost bo namenjena krepitvi zaupanja v notranjo kohezijo v povezavi z učenjem digitalnih veščin in vključenostjo vseh deležnikov v evropsko digitalno družbo. Finska, kjer je sedež evropskega centra za nastavljanje hibridnih groženj, bo prav tako posebno pozornost namenila krepitvi kapacitet in sodelovanja na evropski ravni na področju odvračanja in boja proti kibernetskim in hibridnim grožnjam. V tem smislu bo okrepljena pozornost namenjena tudi zagotavljanju zaupanja in varnosti v kibernetskem prostoru v kontekstu dobaviteljskih verig, kjer Evropa skozi digitalno trgovino že zdaj obrača, ne boste verjeli, več kot 200 milijard evrov, kar predstavlja približno že eno tretjino zneska celotne globalne digitalne trgovine. Prav tako se bo s sodelovanjem OECD nadaljevalo delo na posodabljanju davčnega sistema, da bodo skozi digitalni davek tudi vsa največja globalna podjetja, ki delujejo v kibernetskem prostoru, prispevala pravičen davčni delež. </font><br>
<font size="4">	Tisto, kar je pomembno pred nastajanjem nove Evropske komisije, kar je pomemben podatek, ki ga prav tako po vsej verjetnosti nikoli niste zasledili, vam lahko samo povem, da bo vsebinsko, da bo imela… Torej, če začnem, recimo, še z Junckerjevo komisijo, ki odhaja, v smislu se nadgrajuje tudi vsebinsko-organizacijski model delovanja nove Evropske komisije. Torej, Junckerjeva komisija je imela ločen portfelj za digitalizacijo, ki ga je vodila Maria Gabriel, torej, nova Evropska komisija pod vodstvom Ursule von der Leyen pa digitalizacijo kot izrazito horizontalno temo dviga z ravni pokrivanja samo znotraj enega portfelja in jo umešča na raven izvršne podpredsednice Evropske komisije. Torej, Margrethe  Vestager bo kot izvršna podpredsednica komisije bdela - to bo neka evropska nadkomisija, ki bo bdela nad številnimi ostalimi komisijami in bo nekako koordinirala delo in digitalizacijo v vseh smereh razvoja Evropske unije. V tem smislu bo Vestagerjeva v smislu uresničevanja politik Evrope, pripravljene za digitalno dobo, neposredno vodila, usmerjala delo skupine komisark in komisarjev. Naj napovem, to bo komisarka za notranji trg, komisarka za inovacije in mladino, komisarka za enakost in komisarka za notranje zadeve, tudi za notranje zadeve. </font><br>
<font size="4">	Tisto, kar je pomembno poudariti, kam gre spet Evropska unija, kakšni bodo cilji in kakšne cilje si je postavila tudi nova Evropska komisija. Naj povem, da bo tesno sodelovala z izvršnim podpredsednikom Evropske komisije za gospodarstvo Dobrovskym, v smislu sovodenja dela za pripravo dolgoročne strategije industrijskega razvoja Evropske unije, kjer bo pri implementaciji omenjene strategije sodelovala z državami članicami Evropske unije ob vključevanju poslovnih deležnikov vseh velikosti. Torej, zagotavljala bo čezsektorsko sodelovanje med civilnimi obrambnimi in tudi vesoljskimi industrijami, sovodila delo za novo strategijo za podporo manjšim in srednjim podjetjem, koordinirala bo tudi delo glede priprave nove zakonodaje na področju digitalnih storitev, v smislu izboljšanja pravnega varstva in varnostnih pravil za digitalne platforme, storitve in proizvode. Ob upoštevanju izhodišč, kjer sta digitalizacija in kibernetska varnost dve strani, kot tudi sam pravim, istega kovanca, bo koordinirala delo na vzpostavitvi skupne kibernetske enote za pospešitev izmenjave informacij in zagotavljanja boljše zaščite. </font><br>
<font size="4">	Ključni cilji na evropskem nivoju in tudi osebni cilji von der Leyenove, prioritete na področju Evrope, torej priprave na digitalno dobo, so pa naslednje: uresničevanje priložnosti, ki jih nudi digitalna doba znotraj varnih in etičnih okvirov, zagotovitev tehnološke suverenosti, razvoj skupnih standardov na področju 5G omrežja in tehnologij nove generacije, investicije v nove tehnologije, kot sotehnologije. Prva tehnologija, ki bo po vsej verjetnosti ena izmed največjih investicij ravno zaradi kibernetske varnosti, je tehnologija verižnih </font><br>
<br>
<b><font size="4">37. TRAK: (DAG) - 12.00</font></b><br>
<br>
<b><font size="4">	</font></b><font size="4">(nadaljevanje) blokov ali block-chain. Potem so visoko zmogljivi računalniki, algoritmi in orodja za izmenjavo podatkov in uporabo podatkov, umetna inteligenca in vse ostalo, kar prihaja zraven. Nova zakonodaja v prvih sto dneh za koordiniranje in evropski pristop glede človeških in etičnih implikacij umetne inteligence, nova zakonodaja glede digitalnih storitev, tako imenovani Digital Service Act, izboljšanje pravnega varstva in varnosti pravil za digitalne platforme, storitve in proizvode. Digitalizacija in kibernetska varnost sta tudi dve strani istega kovanca, premik z »need to know« v »need to share«, vzpostavitev skupne kibernetske enote za pospešitev izmenjave informacij in zagotavljanje boljše zaščite, torej, digitalizacija celotne Evropske unije, uveljavljanje novih digitalnih metod in orodij digitalne diplomacije, okrepitev prizadevanj na področju veščin in izobraževanj, posodobitev načrta digitalnega izobraževanja. </font><br>
<font size="4">	Torej, da ne bi našteval, je še cela vrsta drugih, lahko bi rekel, ciljev, ki si jih bo zadala nova Evropska komisija. Vsled tega smo v Slovenski demokratski stranki tudi z zunanjimi strokovnjaki pripravili to resolucijo, ki pomeni skupni akt Državnega zbora, neko novo smer, če bi se poistovetili, torej neko novo digitalno platformo, s katero želimo, kar imate v obrazložitvi, najprej narediti red pri sebi. Torej, najprej je treba postaviti platformo države, popolnoma digitalizirano. Govorim o popolni ali pa delni reformi javne in državne uprave - danes je tu z nami minister -, govorim o nadaljevanju tega, kar smo počeli v prvi Jaševi Vladi, modernizacija javne uprave, o čemer danes predavajo številni profesorji po fakultetah, zmanjševanje rokov in tako naprej. Torej, v obrazložitvi resolucije želimo poudariti bistvene poudarke uporabe teh tehnologij v Sloveniji. Za tiste, ki nas gledajo, ki nas gledate, bom poskušal na zelo enostaven način povedati, na kakšen način bi digitalizacija lahko vplivala na razvoj, na večje učinke, na hitrejše odločitve v upravnih postopkih, na racionalne odločitve, zmanjšanje števila zaposleni v javni upravi, v kompletnem javnem sektorju, kjer je v tem trenutku število 174 tisoč, in po drugi strani priprava popolnega poslovnega okolja za prihod visokih tehnoloških podjetij in razvoj teh podjetij tudi na ozemlju Republike Slovenije. </font><br>
<font size="4">	Recimo, danes sem omenil vašo prvo točko, o kateri ste se pogovarjali tri ure in pol, kaj narediti z javnimi razpisi. Kaj narediti z javnimi razpisi, tistimi, ne milijonskimi, ampak že stomilijonskih vrednosti, kjer so apetiti nekaterih, ki so čez noč naredili gradbena podjetja, ki so čez noč kupili poleg gradbenih podjetij tudi časopise in medije, s katerimi imajo močan vpliv na politiko, kako te javne razpise narediti bolj transparentne, bolj pravične, kaj lahko naredimo na tem področju s pomočjo tehnologij četrte industrijske revolucije. Recimo, javni razpis za drugi tir. Lahko ga pripravimo na platformi block-chaina, to pomeni, gre za kriptozaščito, gre za izrazito zaščiteno področje, skupaj z umetno inteligenco, kjer, recimo, Državna revizijska komisija, kakršnakoli bo, s kakršnokoli sestavo, lahko s pomočjo te tehnologije pregleda vse ponudbe, ki so prišle. Umetna inteligenca v tistem trenutku začne v nekaj sekundah, pregleda vse ponudbe, vse postavke, recimo, cene betona, kvaliteto betona, kvaliteto železa, delovne ure, pregleda podjetja, ustanovitelje podjetij, njihove bilance, njihovo zgodovino, njihove povezane osebe in pripravi osnutek za tiste, ki so na najvišjem vrhu odločevalcev v teh javnih razpisih. Pripravi neko osnovo, da dobesedno rdeč signal, ta ponudba je nerealna, je na nerealnih osnovah, ta ponudba je prenizka, ta je prenapihnjena, v tej ponudbi so podjetja, ki so bili že do zdaj veliki dolžniki, neplačniki in vse ostalo, so povezane osebe, v bistvu so trije ponudniki, ki so poslali, je v bistvu isti lastnik, samo so razbili in z nekaterimi zadevami, ki so zaradi preteklosti, torej umetna inteligenca, skupaj s tehnologijo block-chain in še s čim popolnoma razbije in naredi zadevo popolnoma transparentno. </font><br>
<br>
<b><font size="4">38. TRAK: (DAG) - 12.05</font></b><br>
<br>
<b><font size="4">	</font></b><font size="4">(nadaljevanje) Vsi podatki, ki bi jih člani revizijske komisije, pa tudi tisti, ki so še pred revizijsko komisijo pripravljali javni razpis, bi bili zelo transparentni, pravični, v najhitrejšem času bi bili znani in v najhitrejšem času bi bili lahko ljudje, ki so s figami v žepu prišli na takšen javni razpis, popolnoma izločeni iz takšnih javnih razpisov. Pomeni, s tehnologijo, s pravo digitalno transformacijo tudi v javni upravi lahko začnemo resen boj zoper korupcijo v Sloveniji, na zelo cenen, poceni način, s tehnologijami, ki že danes obstajajo, ki niso fatamorgana. S temi tehnologijami lahko na tem področju - ker smo ravno na Odboru za notranje zadeve in samoupravo - pogledamo, kako vidimo razvoj, recimo, na področju notranjih zadev. Block-chain tehnologija omejuje zlorabe, saj omogoča preverjanje identitete, oblikovanje zgodovine oziroma profila posameznika. Podoben projekt, znan pod imenom nacionalna platforma za digitalno identiteto so ustvarili Združeni narodi, v sodelovanju z neprofitnim podjetje Kiva iz San Francisca, ki se izvaja v dveh fazah, prva vključuje digitalizirane identitete, druga pa vključuje ustvarjanje nacionalnih kopij, ki se ne podvajajo in jih ni mogoče ponovno uporabiti in so splošno priznane nacionalne identifikacijske številke. Torej, block-chain tehnologija torej omogoča enotno digitalno identiteto, poenoti osebni dokument, osebno izkaznico, vozniško dovoljenje, zdravstveno kartico, elektronski certifikat za dostop do državnega oblaka in storitev e-države in tako naprej. Torej, tu vidite neko novo javno upravo, kjer lahko javna uprava deluje, s popolno identiteto, vse zbrano na enem mestu, popolnoma kriptozaščiteno preko block-chain tehnologije, torej primer, ki ga ima že, lahko rečemo, nekaj let v souporabi ali pa delno souporabi tudi Estonija, o kateri največkrat govorimo. </font><br>
<font size="4">	Podoben primer teče lahko tudi v zdravstvenem sistemu. Imamo številne informacijske sisteme, ki so nekompatibilni z zdravstvenim sistemom, tudi javna naročila v zdravstvenem sistemu. Imamo številne podatke popolnoma netransparentnih javnih naročil. Prav tako lahko tudi na tem področju začnemo z digitalnimi tehnologijami resen spopad s korupcijo v zdravstvenem sistemu, z odtekanjem denarja z netransparentnimi javnimi naročili. Torej, ponovno se odpira možnost tudi na tem področju. </font><br>
<font size="4">	Neslutene zadeve se dogajajo tudi v kmetijstvu. Recimo, na področju kmetijstva imamo zadnje tedne, dneve številna področja zlorabe hrane, vplive številnih antibiotikov, v medu celo, imamo vpogled v številne kemikalije tudi v mesu; pravkar sem dobil eno sliko čevapčičev, ne upam vam je niti pokazati, kako je zgledalo. Recimo, sledljivost mesa, sledljivost izdelkov tudi v kmetijstvu, v živilski industriji je popolnoma obvladljiva z digitalno platformo, z digitalnimi rešitvami, kjer se spremlja neko kravo, svinjo, od njenega začetka preko njenega DNK do končnega produkta. Vi pridete v trgovino, na nekem zrezku skupaj s QR kodo si lahko pogledate, recimo, tudi meso in vse ostale produkte, lahko jih spremljate in goljufije, ki se dogajajo v tem trenutku v prehrambeni industriji, popolnoma izničite. </font><br>
<font size="4">	V gradivu - da ne bom predolg - je cela vrsta takšnih rešitev, ki posegajo tudi na ostala področja, kjer lahko izredno učinkovito, izredno racionalno in v izredno kratkem času naredimo številne premike. Recimo, zadnji primer s področja upravnih enot, gradbena dovoljenja, izdaja gradbenih dovoljenj, postopek za izdajo gradbenega dovoljenja. Poglejte, nekoč, v času prve Janševe Vlade, smo ta postopek za relativno enostavno izdajo gradbenih dovoljenj skrajšali približno na en mesec, približno na 30 dni. S kombinacijo block-chain tehnologije in umetne inteligence, storitev v oblaku, lahko izdajo gradbenega dovoljenja brez kakršnegakoli pretiravanja zmanjšamo v nekaj letih na morda eno uro ali pa na 30 minut, tudi to je mogoče. </font><br>
<br>
<b><font size="4">39. TRAK: (DAG) - 12.10</font></b><br>
<br>
<b><font size="4">	</font></b><font size="4">(nadaljevanje) Tako je to tista prva osnova, če želimo digitalizirati slovensko družbo, izpeljati in začeti postopek, tako kot teče postopek pred analognim in digitalnim, preko tehnologije, ki ji pravimo inženirji tehnologija sukcesivne aproksimacije, lahko sukcesivno aproksimiramo tudi slovensko družbo. Torej, postopno se približujemo, po mesecih, letih, digitaliziramo vsa področje in sinergije na teh področjih bodo pripeljale, da bo Slovenija dobila vsaj v prvi fazi izredno učinkovito javno in državno upravo, naredila zaradi tega velik premik v platformi boljšega poslovnega okolja in začela spodbujati tehnologije, ki sledijo potem v podjetjih. To so pa tehnologije, o katerih sem govoril, torej, industrija 4.0, 4.1 ali že industrija 5.0, razvoj bionike, mehatronike, nanotehnologij in vsega ostalega, v čemer ima tudi Slovenija v tem trenutku velik potencial. To pomeni high-tech industrija in pomeni prihod high-tech industrije v slovenske izdelke in storitve in samo izdelki z visoko dodano vrednostjo so lahko ključ našega boljšega življenja v prihodnosti, spoštovane kolegice in kolegi. Torej, takšno Slovenijo 21. stoletja vidimo v Slovenski demokratski stranki, takšno Slovenijo 21. stoletja vidijo zunanji partnerji, ki so raztepeni po celem svetu, torej, blockchain think tanka. Takšno prihodnost vidi Inženirska akademija Slovenije, na kateri sem bil včeraj gost in ki pripravlja še nekaj popravkov v okviru amandmajev. Če boste danes dali priložnost, da spravimo to skozi proceduro, bomo pripravili skupaj z Inženirsko akademijo Slovenije še nekaj popravkov. Torej, za popolno digitalno transformacijo bomo v to resolucijo dodali še ostale tehnologije, ki so nujno potrebne, da jo izpeljemo v celoti. Torej, ne želimo, da je resolucija vezana samo na blockchain tehnologijo, ki je v izrednem vzponu, kot sem povedal, Evropska unija jo bo po vsej verjetnosti s številnimi pilotnimi projekti najbolj financirala, ampak dodali bomo še ostale storitve. Po vsej verjetnosti bo v resolucijo prišla po mnenju Inženirske akademije Slovenije tudi naša velika želja, da bi Slovenija dobila tudi evropski center za umetno inteligenco na območju Slovenije, da bi morda dobili še kakšen center in kakšen razvoj. </font><br>
<font size="4">	Torej, spoštovani, naj nekako pridem k bistvu, zaključku. Slovenija 21. stoletja lahko vidimo kot visoko razvito državo z vrhunskimi strokovnjaki, na eni strani z lepo naravo, in samo high-tech izdelki, kot sem danes že dvakrat ponovil, so lahko edini garant naše blaginje in naše dolgoročne vzdržnosti, naše dolgoročne konkurenčnosti v gospodarskem sistemu. Lahko so edini garant za to, da bo Slovenija ohranila naše prelepo okolje, našo prelepo naravo, da bo najmanj vplivalo to tudi na proces okolja, ki je izrazito velika tema tudi v Evropski uniji. In ravno zaradi tega več kot leto dni pred našim velikim nastopom pred mednarodno javnostjo, torej predsedovanja Evropski uniji v letu 2021, v Slovenski demokratski stranki ponujamo roko Vladi Republike Slovenije, slovenski politiki, slovenski javnosti, da pomagamo in da si to temo popolne digitalne transformacije Slovenije postavimo tudi za eno izmed vodilnih ali pa celo vodilno temo predsedovanja Evropski uniji v letu 2021. Takrat bo Evropska komisija v polnem zagonu. Vse to, kar sem vam danes razlagal, cilji Evropske unije pod novo Evropsko komisijo dobo šli v tej smeri. Če pogledamo zadnji podatek, ko je Macron postavil, za svojega evropskega komisarja predlagal milijarderja, ki je celo življenje delal v high-tech produkciji, bil je tudi predsednik uprave francoskega Telekoma, potem se zavedajte, da vsi vidijo, da bo velik del tega denarja pripravljen za digitalizacijo Evrope kot takšne. Ker smo majhna država, ker lahko postanemo izredno fleksibilni, lahko dobi Slovenija v naslednjih letih veliko denarja za številne pilotne projekte prav tu v Sloveniji. Upam, da vam ni treba razlagati, v kakšnem prostoru in času živimo, da sem bil zadosti jasen, razločen, enostaven, kolikor se je le dalo, gre za zelo kompleksno materijo. In zdaj je na vas, spoštovani kolegi in kolegice, </font><br>
<br>
<b><font size="4">40. TRAK: (TB) – 12.15</font></b><br>
<br>
<font size="4">	(nadaljevanje) da poveste svoje, da daste svojo kritiko, svoje pripombe, svoje dopolnitve, ali si želimo drugačno Slovenijo, ali si želimo Slovenijo, na katero bomo vsi ponosni in ali si želimo Slovenijo, katerih izdelki in storitve z blagovno znamko Made in Slovenia, bojo sinonim Slovenije v svetu in kateri bomo Slovenci tudi prepoznavni.</font><br>
<font size="4">	Najlepša hvala.</font><br>
<br>
<b><font size="4">PREDSEDNIK ZVONKO ČERNAČ:</font></b><font size="4"> Ja, hvala lepa tudi predlagatelju za to dodatno in obširno obrazložitev.</font><br>
<font size="4">Zdaj pa dajem besedo predstavnici Zakonodajno-pravne službe, gospe Špeli Maček Guštin in istočasno še eno obvestilo glede nadomeščanja – namesto poslanke Janje Sluga, na seji v nadaljevanju sodeluje poslanec Gregor Perič, Poslanska skupina Stranke modernega centra.</font><br>
<font size="4">Izvolite, gospa Maček Guštin.</font><br>
<br>
<b><font size="4">ŠPELA MAČEK GUŠTIN:</font></b><font size="4"> Hvala lepa, gospod predsednik.</font><br>
<font size="4">Torej, Zakonodajno-pravna služba je dala pripombe, ki so sicer redakcijske narave, ampak kažejo na problematičnost besedila predloga resolucije, kar bi lahko vplivalo na njegov pomen oziroma njegovo razumevanje. Gre za nejasnosti pri označevanju posameznih delov besedila, potem, pripombe glede pomena nekaterih kratic in izrazov, ki so bili navedeni v tujem jeziku in izpostavili smo tudi kot problematično odsotnost navedb podatkov o objavi oziroma dostopnosti nekaterih predpisov in programskih dokumentov, ki so omenjeni oziroma, na katere se besedilo resolucije sklicuje.</font><br>
<font size="4">Zdaj, ugotovim lahko, da so vloženi amandmaji Poslanske skupine SDS, ki te naše pomisleke ustrezno odpravljajo, tako da drugih pripomb nimamo.</font><br>
<font size="4">Hvala lepa.</font><br>
<br>
<b><font size="4">PREDSEDNIK ZVONKO ČERNAČ:</font></b><font size="4"> Ja, hvala lepa tudi vam.</font><br>
<font size="4">Želi besedo gospod minister?</font><br>
<font size="4">Izvolite, gospod Medved.</font><br>
<br>
<b><font size="4">RUDI MEDVED:</font></b><font size="4"> Hvala lepa, predsednik.</font><br>
<font size="4">Jaz bi, če dovolite, predstavil stališče Vlade Republike Slovenije do predlaganega dokumenta in sicer, se Vlada zaveda nujnosti vključevanja različnih segmentov naše družbe v prepotrebne razprave o pomembnosti digitalizacije in s tega vidika ocenjuje predlog resolucije o digitalni preobrazbi Slovenije sicer kot pozitiven prispevek k prepoznavanju procesa digitalizacije, kot strateškega prebojnega momenta za Slovenijo, kot je zapisano tudi v prvi točki predloga te resolucije.</font><br>
<font size="4">Predlog resolucije poudari pomen proaktivnosti slovenske politike in zainteresirane javnosti pri promociji načela tehnološke nevtralnosti, povečanju digitalne ter finančne pismenosti državljanov in oblikovanju smernic za osveščanje, izobraževanje in varovanje potrošnika, ter investitorja. Na deklaratorni ravni Republika Slovenija te potrebe naslavlja tudi s strategijo Digitalna Slovenija 2020, izvedbeni ravni v okviru delovanja Ministrstva za javno upravo, direktorata za informacijsko družbo in informatiko, zagotavlja storitve, ki sledijo tem ciljem. Relevantne storitve je mogoče najti na različnih ravneh v dalj časa trajajočem obdobju.</font><br>
<font size="4">Predlog resolucije prepoznava nujnost ustreznega in varnega okolja za inovacije in podjetništvo, vendar, to omeji izključno na tehnologijo veriženja podatkovnih blokov, kar ni v skladu z navedbo, ki zahteva načelo tehnološke nevtralnosti, kot tudi z dobrimi praksami iz posameznih področij. Tehnologija veriženja podatkovnih blokov, čeprav tehnološko zanimiva, namreč ni edina od možnih tehnologij, ki tvorijo moderno »digitalizacijsko« krajino.</font><br>
<font size="4">Pomembnosti izvajanja aktivnosti za spodbujanje in širšo podporo gospodarstva pri digitalizaciji in digitalni transformaciji podjetij, se zaveda tudi Vlada Republike Slovenije. Tako so spodbude Ministrstva za gospodarski razvoj in tehnologijo, ki so med seboj komplementarne, zajete v programu za digitalizacijo in digitalno transformacijo podjetij in vključujejo podporo aktivnostim digitalnega inovacijskega stičišča Slovenije, spodbude malih vrednosti za spodbujanje digitalizacije, tako imenovani digitalni vavčerji, </font><br>
<br>
<b><font size="4">41. TRAK: (TB) – 12.20</font></b><br>
<br>
<font size="4">(nadaljevanje) spodbude za podjetja, ki se internacionalizirajo s pomočjo digitalizacije in neposredne spodbude za digitalno transformacijo.</font><br>
<font size="4">V zvezi s predlogom priprave poenotenega osebnega dokumenta, je Vlada Republike Slovenije zagotovila vse potrebno za zagotovitev združevanja potrdil o digitalni identiteti in osebnega dokumenta. V sodelovanju Ministrstva za notranje zadeve in Ministrstva za javno upravo, je bil pripravljen predlog spremembe Zakona o osebni izkaznici, ki bo v nadaljevanju sicer še predmet usklajevanja med vsemi deležniki, je pa cilj spremembe zakona ravno v tem, da bosta osebna izkaznica in digitalno potrdilo za identificiranje v elektronskem svetu, združena.</font><br>
<font size="4">Če sklenem, je tehnologija veriženja podatkovnih blokov, torej ni edina tehnološka rešitev, ki bo v prihodnosti zadovoljevala potrebe digitalizacije. Eno od načel, ki mu Vlada Republike Slovenije sledi pri zagotavljanju digitalizacije, pa je ravno tehnološka nevtralnost. Kljub številnim primerom navedb uporabe tehnologije veriženja podatkovnih blokov, se bodo mnogi načini uporabe te tehnologije izkazali šele v prihodnosti. Tehnologija veriženja podatkovnih blokov, kot tehnologija naše realnosti, ni edina tehnološka rešitev, tehnološka nevtralnost pa je načelo, ki se ga je, po mnenju Vlade Republike Slovenije v prihodnosti potrebno držati.</font><br>
<font size="4">Glede na navedeno, Vlada Republike Slovenije ne vidi pravega razloga za sprejetja predloga resolucije o digitalni preobrazbi Slovenije, kot je bil predlagan s strani skupine poslank in poslancev. Razvoj digitalizacije Slovenije je projekt, ki je bistveno širši od implementacije določene konkretne tehnologije. Ob tem pa mora Vlada Republike Slovenije spoštovati načelo tehnološke nevtralnosti in ne more vezati razvoja digitalizacije Slovenije na konkretno tehnološko rešitev. Kljub temu, je Vlada v preteklosti tehnologijo veriženja blokov prepoznala kot eno izmed potencialno obetavnih tehnologij ter junija 2018 sprejela akcijski načrt za pripravo podlag za pospešeno implementacijo uporabe tehnologije veriženja blokov in oblikovanje ustreznega okolja za pospešeno regulacijo kripto valut na relevantnih regulatornih področjih.</font><br>
<font size="4">Kot nosilno ministrstvo za razvoj »blockchain« tehnologije, je Vlada določila Ministrstvo za gospodarstvo. To je bilo stališče Vlade do predlaganega dokumenta.</font><br>
<br>
<b><font size="4">PREDSEDNIK ZVONKO ČERNAČ:</font></b><font size="4"> Ja, hvala lepa, minister.</font><br>
<font size="4">Želi besedo predstavnik Državnega sveta, gospod Rajko Fajt?</font><br>
<font size="4">Izvolite.</font><br>
<br>
<b><font size="4">RAJKO FAJT:</font></b><font size="4"> Hvala za besedo, gospod predsednik.</font><br>
<font size="4">Komisija Državnega sveta je, torej, obravnavala resolucijo in pozitivno ocenila pripravo predloga resolucije, njeno idejo in vizijo, pri tem pa so državni svetniki opozorili, da je predlog resolucije delno tehnično pomanjkljiv in bi bilo zato nujno gradivo še dopolniti in popraviti.</font><br>
<font size="4">Predlog resolucije je bil »predebatiran« tudi znotraj inženirske akademije in inženirske zbornice, predlog resolucije je poslala svojim članom, različnim društvom, ki so posredovali pripombe na predlog resolucije. Njihovi odgovori so bili podobni, vsi so se strinjali, da je ideja pohvale vredna in usmerjena v pravo smer, bi pa bilo treba tekst dopolniti in ga popraviti s stališča strokovnosti. Komisija je opozorila, da v predlogu resolucije obstaja nekaj konceptualnih vprašanj, ki bi nujno terjale razjasnitve, tako da je treba opozoriti, da je »blockchain« tehnologija lahko tudi dvorezni meč, ki ima pozitivne, negativne lastnosti. Pri tem pristopu poudarek skoraj izključno »blockchain« tehnologiji, znajo biti morda prevelika tveganja, ki v predlogu resolucije še nekako niso omenjena.</font><br>
<font size="4">Torej, obstajajo namreč tudi druge tehnološke rešitve. Mislim, da je bilo tudi v obrazložitvi omenjeno, storitve v oblaku, umetna inteligenca, ki so morda še bolj zanimive, vendar se jih v predlogu resolucije nekako ne omenja, čeprav je lahko njihov doprinos k razvoju še večji, kot pa »blockchain« tehnologija. Tudi predlagatelj se je strinjal s komisijo, da »blockchain« tehnologija ni edina in uporabno vedno, zato je treba presoditi, na katerih področjih je njena največja uporabnost. </font><br>
<br>
<b><font size="4">42. TRAK: (NB) - 12.25</font></b><br>
<br>
<font size="4">	(nadaljevanje) Smiselno bi bilo torej v predlog resolucije dodati tudi ostale napredne tehnologije, se pa komisija pridružuje ciljem resolucije in meni, da je nujno, da vsi skupaj sprejmemo zaveze za delovanje na področju novih tehnologij, jih prepoznamo kot tiste, ki bodo Sloveniji lahko prinesle visoke tehnološke izdelke, olajšale delo na mnogih področjih in da je nujno, da Slovenija sprejme vse ukrepe, ki bodo omogočile razvoj in uporabo novih tehnologij. Komisija se je strinjala, da nas bodo v naslednjih letih nove tehnologije zaznamovale, zato mora biti Slovenija pripravljena na njihovo uporabo in mora imeti čim prej pripravljen operativni program in akcijske načrte. Komisija se je strinjala, da lahko uporaba tehnoloških rešitev izboljša kvaliteto storitev, na primer tudi v lokalni skupnosti in pa v državni upravi. Podprta je bila ideja predlagateljev, da bi morala biti digitalizacija ena izmed vsebinskih točk slovenskega predsedovanja EU v letu 2021. Slovenija znanje na tem področju ima in je glede na velikost primerne za implementacijo in preverjanje različnih visoko naprednih tehnoloških rešitev, tako da bomo pospešili naš razvoj in naredili korak naprej in si zagotovili prednost pred drugimi. Komisija se je strinjala, da mora Slovenija pokazati, da želi delovati na področju digitalizacije skupaj z najnaprednejšimi državami v tem segmentu in komisija je torej, še enkrat, pozitivno ocenila pripravo predloga resolucije. </font><br>
<font size="4">	Hvala. </font><br>
<br>
<b><font size="4">	PREDSEDNIK ZVONKO ČERNAČ:</font></b><font size="4"> Hvala lepa tudi vam. </font><br>
<font size="4">	Besedo dajem predstavniku Društva ljubiteljev tehnologije veriženja blokov, blockchain think tank Slovenija, Mitji Glavniku, sem pravilno naglasil - / oglašanje iz ozadja/ - če ne, se opravičujem. </font><br>
<font size="4">	Izvolite. </font><br>
<br>
<b><font size="4">	MITJA GLAVNIK:</font></b><font size="4"> V imenu blockchain think tank bi se najprej zahvalil za vabilo. Mi želimo, da k razpravi o resoluciji. Namreč na pobudo strank SDS, smo pristopili kot del strokovne in pa širše javnosti k oblikovanju te resolucije. Namreč blockchain tehnologija kakorkoli tako zveni, pa bi vas čisto uvodoma vprašal, ali kdo pozna TCP/ IP tehnologijo. Email pa uporabljate verjetno. Tako da, ne bi mogoče čisto samo na to tehnologijo se osredotočil, ampak bolj na tisto uporabnost, uporabni del te tehnologije in zelo sem vesel mnenja, bom rekel tako ministra kakor predstavnika Državnega sveta. Dejstvo je, da tehnologija blockchain je samostojna, vendar pa nujno funkcionira z ostalimi rešitvami znotraj digitalizacije. Pojem digitalizacije je verjetno bolj primeren za to obravnavo, vendar se blockchain namenoma vključuje notri poleg umetne inteligence in pa samih baz podatkov na nivoju varovanja. Namreč vsem je mogoče bolj poznan izraz kripto valute. Od kod izraz kripto? To ni neka fantazija, ampak je kriptografija, to je ščitenje podatkov, ki jo tudi poznamo običajno na internetu, ko se podatki prenašajo iz točke A na točko B, se na točki A zaklenejo, zaščitijo in jih lahko na točki B odklene samo točno določena oseba, ki ima točno določen ključ, ki odklene to informacijo. To v povezavi z razvojem digitalizacije, mi smo še vedno v fazi razvoja centralnih baz podatkov, še vedno ni ta prenos, bom rekel, končan v celotni Sloveniji, vendar se pojavlja nova oblika DLT, se pravi, distribuiranih evidenc podatkov, ki je bistveno zmogljivejša, bistveno cenejša in katero ščiti pravzaprav ali pa je del tega tudi blockchain tehnologija. Da ima blockchain zelo široko uporabnost, je opisal že gospod Breznik. Mogoče na tem nivoju bi samo dodal, da jaz verjamem, da bo Evropska komisija zelo zelo pritisnila na gas na področju digitavlizacije. Namreč, Evropa zaostaja za Ameriko in tudi za Kitajsko, za Ruse se mogoče niti še ne ve točno, ampak ti globalni pritiski razvoja so zelo močni.    </font><br>
<br>
<b><font size="4">43. TRAK (VI) 12.30</font></b><br>
<br>
<font size="4">	(nadaljevanje) Eno od področij, kjer bo to zelo razvidno je tudi 5G tehnologija. Mogoče, če smo pred 15 leti čudno gledali kaj je pametni telefon, bili smo navajeni pritiskati, sedaj pa vsi drsimo s prsti po tej napravi, je danes povsem logično, da jo uporabljamo. Sam 5G v mobilno telefonijo ne bo vnesel neke pomembne revolucije v smislu hitrosti prenosa, bo pa zelo pomembno deloval na industrializaciji 4.0. Lahko ji ljubkovalno rečemo internet stvari, se pravi internet of things, kjer se bodo naprave same med seboj pogovarjale, dogovarjale, na primer hladilnik vam bo naročil hrano, hkrati jo bo z določeno kripto valuto tudi plačal, nek drug robot vam bo z avtomobilom to vse dostavil na dom, Tako da bo, recimo, hladilnik sam poskrbel, da vi ne boste lačni, če gremo na osebni nivo. So pa Kitajci zelo močni na tem področju. In tukaj bo seveda interes EU, hvala bogu, zelo močan, da je vpleten v razvoj tega in tukaj vidimo tudi priložnost Slovenije, da se aktivno vključi v to aktivnost. Namreč, naše izkušnje so pretežno iz praktičnega dela razvoja in digitalizacije in blockchaina. Pa lahko povem ali pa če naštejem par uspešnih slovenskih projektov, verjetno bitstamp poznate vsi. Ustanovljen leta 2011, danes je v Luksemburgu. Economy ni registriran v Sloveniji. SunContract prihranki pri električni energiji, pridobivanje skozi solarno ni registriran v Sloveniji. Lahko naštevam te projekte. Skupaj so vredni preko 100 milijonov evrov. Noben od njih ni registriran v Sloveniji. In pravzaprav naša želja zakaj pristopiti k tej resoluciji je ravno v tem, ne da se panoga samoregulira, vendar da se postavijo neki osnovni pravni okviri znotraj katerih lahko mi poslujemo. Blockchain think tank je organiziral tudi meetup 1. oktobra letos. Povabljeni so bili predstavniki Banke Slovenije, Finančne uprave, Agencije za trg vrednostnih papirjev in Urada za preprečevanje pranja denarja. Zelo so kooperativni, zelo se pogovarjamo z njimi, vendar brez ustrezne zakonske podlage oni ne morejo praktično nič narediti ali pa pomagati slovenskim podjetjem na tem delu. Ena od stvari kjer nas je Estonija v zadnjih dveh letih prehitela in to bistveno, zato ker so se pametno lotili regulacije. Namreč, v Estoniji obstaja termin E-rezidentstvo. Jaz lahko registriran preko interneta podjetje, ga odprem, dobim vsa dovoljenja za opravljanje dejavnosti, tako da mi niti ni treba k njim priti. To je mogoče povezano tudi E-identiteto, ki je predmet tega, da danes kot Slovenec še vedno, čeprav imam digitalni certifikat, ko pridem na banko se moram osebno identificirati, želim vložiti v vzajemni sklad se moram osebno identificirati, za izdajo gradbenega dovoljenja spet. Rešitve obstajajo, pametne kartice že vsi uporabljamo, vsaj za bančništvo, pa tudi zdravstvena izkaznica je taka, kjer se doda samo še neko aplikacijo in je zadeva zelo uporabna. Hočem reči, Slovenija ima zelo močno bazo v razvoju IT-ja na splošno. Zelo veliko strokovnjakov na različnih področjih, ki pa, žal, delajo za entitete, ki so registrirane v tujini in tudi s tem namenom smo pristopili. Mi si želimo, da se na osnovi te resolucije sproži širša debata. Nihče ni vsega znanja pogoltnil, tako da tudi veseli smo, da se oziroma želimo si, da se vključite vse politične stranke, ki se odgovorne za razvoj Slovenije kot take. Naša naloga ali vloga, ki jo bomo pa opravljali tudi naprej je pa to, da bomo čim bolj strokovno pa učinkovito vas podpirali. Hvala. </font><br>
<br>
<b><font size="4">	PREDSEDNIK ZVONKO ČERNAČ:</font></b><font size="4"> Hvala lepa tudi za vašo predstavitev. </font><br>
<br>
<b><font size="4">44. TRAK: (TB) – 12.35</font></b><br>
<br>
<font size="4">	(nadaljevanje) Lahko preidemo na razpravo in v razpravo dajem vse dele predloga Resolucije o digitalni preobrazbi Slovenije in amandmaje Poslanske skupine Slovenske demokratske stranke, za nov naslov poglavja k prvi, tretji, četrti alineji, za nov naslov 1. in 2. poglavja točke a, d in f, za nova podpoglavja od 2.1 do 2.6 in za nov naslov poglavja 3, ter k 8. točki. </font><br>
<font size="4">	K razpravi sta se mi doslej prijavila dva, tako da dajem besedo poslancu Niku Prebilu, Poslanska skupina Liste Marjana Šarca.</font><br>
<font size="4">	Izvoli.</font><br>
<br>
<b><font size="4">NIK PREBIL (PS LMŠ):</font></b><font size="4"> Hvala lepa, predsednik, še enkrat za besedo, na tej točki.</font><br>
<font size="4">Naj najprej začnem s tem, da sem vseeno vesel, da poteka ta današnja razprava, ker področje digitalizacije in napredka v tej smeri je vsekakor, nas čaka, to prihaja k nam tako ali drugače in bo na tej celotni zadevi treba v naši državi delat več, tako kot bo treba delat več na ravni celotne Evropske unije ki, kot je bilo do zdaj že povedano, zaostaja na tem področju in jo prehitevajo države kot so ZDA, Kitajska, Japonska in še tako dalje.</font><br>
<font size="4">Zdaj, če se na začetku dotaknem zgolj naslova te resolucije, ne govorim, da je to predlog resolucije o digitalni preobrazbi Slovenije, jaz se s tem težko strinjam, ker je v tej resoluciji, več ali manj, govori samo o tehnologiji »blockchain« oziroma veriženja podatkovnih blokov, tako da je to pravzaprav bolj resolucija o »blockchain« tehnologiji oziroma njeni implementaciji, kot o neki digitalni preobrazbi Slovenije. Zdaj, v marsičem, kar je bilo povedanega, s strani predlagatelja, se strinjam, se pa tudi z določenimi zadevami ne.</font><br>
<font size="4">Zdaj, kar se tiče digitalizacije na ravni Slovenije, je na deklaratorni ravni Republika Slovenija že to naslavlja in sicer, v Strategiji digitalna Slovenija 2020. Na izvedbeni pa torej Ministrstvo za javno upravo in njihov direktorat za informacijsko družbo, sledijo pa tem ciljem, ki so v tej Strategiji digitalne Slovenije, tudi zapisani. Zdaj, ta predlog resolucije sicer resnično noter, kar je tudi povedala Vlada, prepoznava neko ustrezno in varno okolje za inovacije in podjetništvo, vendar pa je to, kot je bilo tudi rečeno s strani ministrstva, omejeno zgolj ravno na to »blockchain« tehnologijo, kar pa jaz mislim, da je preozko in bi mogla bit zadeva bistveno bolj širša. Ko govorimo o digitalizaciji, moramo se zavedat, da gre za področje, ki resnično, bo vključeval vse družbene segmente naše družbe in vsakega posameznega, ne glede na to, če on to želi ali ne.</font><br>
<font size="4">Nekako imam občutek da, glede na to, da sem jaz kot predstavnik mlajše generacije, nekako odrastel z napravo, ki se ji danes reče pametni mobilni telefon, sicer se je res v tem obdobju razvijala in razvila do te mere, da danes moj mobilni telefon recimo prenese in zmore bistveno več, kot je marsikateri računalnik, še ne toliko let nazaj zmogel, tako da, tukaj je ta napredek se res izkazal za tako bliskovitega, da, se verjamem da, niti Google, ne Microsoft, ne druge številne svetovne firme niso realno zavedale, da se bo to zgodilo v takšni hitrosti in v taki »intenziviteti«, kot se resnično je.</font><br>
<font size="4">Glede Ministrstva za gospodarski razvoj in tehnologijo, kamor, seveda, bi takšno področje tudi v določeni meri spada in bi spadalo, je že vzpostavljen program za digitalizacijo in digitalno transformacijo podjetij, ki pa vključuje določene aktivnosti podpore podjetij, ki se ukvarjajo z digitalizacijo. Predlagatelj je, v tem predlogu, navaja tudi da, pač, uspešna kripto podjetja odhajajo v tujino, ki so bila ustanovljena z znanjem. To sicer drži, ampak, jaz mislim, da tak predlog resolucije k temu bistveno ne bo pripomogel, da ljudje, da mladi še ne bi odhajal oziroma pač, izobraženi v tujino, ker, nenazadnje, se bo to v vsakem primeru dogajal, ne glede na to, kakšne ukrepe sprejmemo, je pa res, da se to odhajanje mladih in izobraženih v tujino, dotika širšega področja, kot je zgolj to, kar je opisano tukaj, kamor spadajo stvari, o katerih smo se tudi že pogovarjal, to je stanovanjska problematika mladih, so službe</font><br>
<br>
<b><font size="4">45. TRAK: (VP) 12.40</font></b><br>
<br>
<font size="4">	(nadaljevanje) in njihovo uporabno znanje in tako dalje in tako dalje.</font><br>
<font size="4">Zdaj, če nadaljujem mogoče v smeri te resolucije še vedno naprej. Tukaj notri je enih stvari napisanih, o katerih je vredno razmislek. Jaz mislim, da bi se o tem morali pogovarjati. In ena od teh je verjetno tudi ministrstvo za digitalizacijo. O tem, kolikor je meni znano, je bilo tudi govora, ko se je ta vlada formirala ampak je bilo nekako takrat ugotovljeno, da pač se to nekako pod okriljem teh ministrstev, ki jih imajo, lahko doseže. Kar jaz še vedno verjamem, da se lahko, samo pač na določenih področjih bo treba mičkeno bolj delati. In še enkrat poudarjam, da glede na to, da je tukaj samo Ministrstvo za javno upravo, se mi zdi, da je to tematika na kateri bi morala biti tukaj prisotna vsa ministrstva in še kdo drug, da bi se lahko kvalitetno in korektno o tem pogovarjali in tudi našli rešitve, kar je pa seveda ključno – da pridemo do rešitev.</font><br>
<font size="4">Kar se tiče poenotenega osebnega dokumenta je minister že povedal kaj se pripravlja. Imam pa jaz tukaj vseeno neko manjšo težavo za katero me skrbi. In to je pač varnost enega takega panoptnega osebnega dokumenta, če bi bilo resnično vse gor. Ali lahko zagotovimo varnost osebnih podatkov do te mere, da bi bilo lahko recimo na enem panoptnem, celo digitalnem osebnem dokumentu vezano vse od zdravstva do naših bančnih podatkov, osebnih podatkov, ne vem, prebivališče in tako dalje. Tukaj imam jaz mičken težav s tem vseeno. </font><br>
<font size="4">Zdaj, če se navežem še na ta blockchain oziroma tehnologijo veriženja podatkovnih blokov, o kateri več ali manj govori večina resolucije in tudi ti amandmaji, ki jih je stranka SDS dala zraven, jo samo v bistvu to tehnologijo še razširja. Slovenija je že podpisala, je v deklaracijo tehnologij veriženja podatkovnih blokov in kot mi je bilo zagotovljeno bo tudi sodelovala pri aktivnostih, ki potekajo pod okriljem te deklaracije na ravni celotne Evropske unije. Tukaj je bil vzpostavljen tudi European blockchain partnership, kjer bo dal to podporo tako tem notarskim postopkom, dostopu do registrov dokumentov, ki bi jih ta blockhain tehnologija omogočala nekim davčnim, carinskim in drugim postopkom. Je pa res, kot je bilo tudi že izpostavljeno s strani vseh, da ta tehnologija pač ni edina tehnološka rešitev, ki bo v prihodnosti zadovoljevala tako naše potrebe, kot potrebe digitalizacije in tukaj se moram strinjati s to neko, lahko rečemo tehnološko nevtralnostjo, da ne moramo dati tolikšne prednosti zgolj eni tehnologiji ampak da moramo, ko govorimo o digitalizaciji ali pa digitalni preobrazbi Slovenije, pač vzeti v aspekt vse tehnologije, ki so na voljo in vse tehnologije, ki lahko naša življenja tudi izboljšajo. Zdaj, jaz tukaj pred sabo imam mnenje vlade in predvsem mi je bil zanimiv odziv Ministrstva za okolje in prostor. In sicer, da se moramo pri tej tehnologiji bitcoin vprašati tudi v smeri varovanja okolja in ogljičnega odtisa. Namreč, oni poročajo, da je glede na valuto bitcoion pač ustvarjen ogljični odtis kot neke ne tako relativno majhne države kot je recimo Avstrija in sicer 23 milijonov ton, kar pa je veliko. Pri tej tehnologiji še vedno moramo razumeti, da, vsaj tako jo jaz razumem, da gre za neko ogromno porabo električne energije v teh napravah, ki pač s to tehnologijo operirajo in delujejo. Tako, da ne vem, tukaj je vsekakor zanimiva razprava. No, saj pravim, to je tudi mene presenetilo, ker si nisem pričakoval takih podatkov in sem mislil, da je to res, da pustimo takšen ogljični odtis v svetu s porabo, če lahko rečemo teh pametnih tehnologij, a ne. Kot sem rekel prej, me pri vsem tem pa že nekaj časa in to tudi raziskujem v svoje osebne namene, je predvsem digitalna varnost in neka varnost kriptosveta v katerem danes smo. Jaz mislim, da se v okviru digitalne varnosti, tako na nacionalni ravni kot tudi ravni vsakega posameznika, še vedno premalo </font><br>
<br>
<b><font size="4">46. TRAK: (DAG) - 12.45</font></b><br>
<br>
<b><font size="4">	</font></b><font size="4">(nadaljevanje) pogovarjamo. Jaz verjamem, da so ti sistemi na določeni ravni tako kriptirani, da je praktično nemogoče, da bi do določenih podatkov prišli. Navsezadnje pa je Google ravno pred kratkim predstavil ta njihov kvantni računalnik, ki to razreši v relativno izredno, izredno kratkem času, res močno kriptiranje. Pa verjamem, da Google nima slabih namenov s tem, ampak če je to uspelo njim, lahko uspe verjetno tudi nekomu drugemu, ki ima sredstva in denar za takšen razvoj, pa mogoče nima dobrih namenov s tem. Tako se bomo tu morali definitivno v okviru tega mandata ali kateregakoli drugega še naprej v prihodnosti bistveno bolj pogovarjati tudi o digitalni varnosti.</font><br>
<font size="4">	Če skočim še na nekatera področja, na katerem bi ta tehnologija prišla prav, je vsekakor kmetijstvo. Tu se s predlagateljem definitivno strinjam, to nam je potrdilo tudi ministrstvo, da lahko ta tehnologija v okviru Ministrstva za kmetijstvo prinese bistvene spremembe. Namreč, moramo vedeti, da imamo danes vedno več mladih kmetov, vedno več je tudi kmetij, ki so tehnološko napredne, ki imajo robotizirane sisteme za molžo krav, recimo, za njihovo sledenje, in sem prepričan, da bi tu zadeva lahko delovala. Na nekaterih področjih sem pa vseeno malce skeptičen, da bi lahko tako doprinesli zgolj s to tehnologijo, o kateri je danes več ali manj govora, z nekim celostnim pogledom pa verjetno lažje. Tako jaz mislim, da je razvoj digitalizacije Slovenije resnično projekt, ki ni odvisen zgolj od ene tehnologije, ampak bo res treba - ne vem, ali v tem predlogu ali pa v kateremkoli drugem - vzeti v aspekt vse in se bistveno, bistveno več pogovarjati prej in uskladiti vse deležnike, da bi prišli do tega, da bi takšno tehnologijo sprejemali. </font><br>
<font size="4">	Če nadaljujem. V obrazložitvi, ki jo je predlagatelj izpostavil, je povedal več, kot je v resoluciji, ker ste omenili tudi druge tehnologije, tako tu nimam česa reči. Se pa strinjam, da na Ministrstvu za javno upravo na tem delajo in da bi v določeni meri lahko s to tehnologijo tudi zmanjšali birokracijo, o kateri vsi tako radi govorimo, da kako so postopki zakomplicirani, sigurno, saj pravim, treba je pa upoštevati vse stvari, o katerih sem prej govoril. </font><br>
<font size="4">	Če se premaknem še na Evropsko unijo in Evropsko komisijo. Tudi sam pričakujem, da bo ta Evropska komisija, ki bo zdaj začela mandat z enomesečnim zamikom, resnično čim prej ustanovljena in da bo predsednica komisije držala obljube, ki jih je dala na področju digitalizacije, ker sem prepričan, da so več kot nujne in da je Evropska unija kot neka naša, če lahko tako rečem, mati teh držav in neke skupnosti, ki jo države tvorijo, eden ključnih vodilnih oziroma vlečnih konjev, ki mora to zadevo začeti peljati naprej in začeti sodelovati s temi državami v razvoju, ki so na tej tehnologiji bistveno boljše. Vemo, da na Kitajskem praktično se ne moreš sprehajati po ulici, brez da celotna kitajska vlada ve, kje si, ker tam imajo sledilce obraza, obrazno prepoznavo, lokacijsko sledljivost in tako dalje. Zdaj, ali to res pripomore k večji varnosti, pa ali je to utemeljen razlog, da se ljudi nadzoruje na vsakem koraku, pa  je verjetno stvar neke širše razprave in pregovarjanja. Tako tudi Evropska komisija in Evropska unija kot taki bosta morali vzeti spremembe in razvoj digitalizacije v nekem najširšem kontekstu, kot lahko, ker navsezadnje, ko govorimo o digitalizaciji, je mogoče na prvem mestu ravno izobraževanje tisto, ki kliče po neki prenovi in pospešku digitalizacije. Navsezadnje ti otroci, ki danes hodijo v osnovno šolo, ne poznajo časa, ko ni bilo telefona, računalnika in teh stvari, in se pač vse stvari delajo preko telefona in preko računalnika. In tudi šolstvo je eno teh stvari, ki bo, žal, ta razvoj, ki ga imamo v svetu, moralo vzeti v aspekt prej ko slej in se prilagoditi sistemu. </font><br>
<br>
<b><font size="4">47. TRAK: (DAG) - 12.50</font></b><br>
<br>
<b><font size="4">	</font></b><font size="4">(nadaljevanje) Navezal bi se še na eno stvar, ki jo je predlagatelj sicer omenil v predstavitvi, ni je pa v resoluciji, in to je umetna inteligenca. Jaz sem nedolgo nazaj sedel na konferenci OECD, kjer je bil cel panel namenjen umetni inteligenci med državami članicami, kjer smo res imeli, moram reči, za moje pojme zelo dobro debato, ki pa ne tako žal, kot to, da še vedno težko rečemo, da bi na takšni konferenci lahko prišli do nekih konkretnih rešitev, ker je zadeva tako preobširna in tako kompleksna in mogoče niti še ne tako dobro prepoznana v državah članicah, da bi težko govorili o nekih konkretnih rešitvah na področju umetne inteligence. Kar se tiče umetne inteligence v Sloveniji, pa smo v Sloveniji, moram reči, zelo dobri na tem področju, ker imamo kar nekaj podjetij, ki se s tem razvojem ukvarjajo. Imamo Inštitut Jožef Stefan, ki res dela odlične raziskave na tem področju in sodeluje z zunanjo in mednarodno javnostjo, mednarodnim okoljem. Je bilo pa na tej konferenci izpostavljenih nekaj teh stvari, ki sem jih zdaj sicer v drugem pomenu digitalizacije izpostavljal, ravno to, da kaj umetna inteligenca pravzaprav nam prinaša in neka robotizacija skupaj z umetno inteligenco. Kako jo bomo razvijali, ali jo bomo razvijali tako, da bo ta umetna inteligenca imela doprinos človeštvu in mu bo pomagala pri vsakdanjih nalogah, ali bi lahko ta razvoj šel v smer, da bi umetna inteligenca postala pametnejša, kot smo pravzaprav ljudje, in bi začela delovati nasproti nam. Jaz sem pred kratkim bral članek o umetni inteligenci v New York Timesu, pa bi samo en del prevedel, in sicer, recimo, da bi vpeljali algoritem umetne inteligence na globalni ravni in bi mu dali nalogo, da kontrolira naš klimatski sistem in se bori oziroma poskuša, da ta ogljični odtis spravi na raven predindustrijskega preboja. A vendar, kaj bi se zgodilo, recimo - in to vprašanje je bilo takrat izpostavljeno -, če bi ta super inteligentna tehnologija in algoritem prepoznal, da je rešitev v zniževanju ogljičnega odtisa in vrnitvi na predindustrijsko raven pač zmanjšanje človeške populacije. Tako je tu odprtih toliko nekih vprašanj, na katera tudi danes na tej točki in tej seji odbora ne moremo niti dobiti odgovorov, kaj šele da bi odprli neko konkretno razpravo, ker bi za to rabili strokovnjake in deležnike s teh področij. Mene tudi veseli, da je gospod s tega področja danes tukaj, ker nam je podal dodatne informacije. </font><br>
<font size="4">	Če zaključim. Mene taka razprava vsekakor veseli, nisem pa prepričan, da je ta predlog resolucije, ki je danes pred nami, resnično predlog digitalne preobrazbe, ampak gre zgolj za neko implementacijo blockchain tehnologije. 	</font><br>
<font size="4">	Hvala lepa.</font><br>
<br>
<font size="4">	</font><b><font size="4">PREDSEDNIK ZVONKO ČERNAČ: </font></b><font size="4">Hvala lepa.</font><br>
<font size="4">	Zdaj imamo še dva prijavljena za razpravo, zaenkrat. Sam bom moral za pol ure zaradi drugih obveznosti sejo zapustiti, zato me bo na seji nadomeščal poslanec Franc Breznik. V tem času pa me bo nadomeščal podpredsednik, gospod Baković. </font><br>
<font size="4">	Besedo ima poslanec Igor Peček, Poslanska skupina Liste Marjana Šarca. </font><br>
<br>
<font size="4">	</font><b><font size="4">IGOR PEČEK (PS LMŠ): </font></b><font size="4">Hvala lepa, predsednik, za besedo.</font><br>
<font size="4">	Veliko je bilo že povedanega, zato bom poskušal biti čim bolj konkreten. Vsi se verjetno strinjamo z enim, vsekakor gre pozdraviti namero in trud predlagatelja, kot tudi vložek ostalih deležnikov pri pripravi gradiva resolucije. Prepričan sem, da je smer prava in tudi cilj, ki ga želimo doseči. Zajetih je kar nekaj področij uporabe tehnologije. Nisem ekspert za posamezna področja, zato se ne želim, mislim, da bi bilo z neke strani tudi nestrokovno, spuščati na vsako izmed področij, kjer se to tehnologijo da uporabiti. Sem pa absolutno prepričan, kar izpostavljamo vsi, da ena tehnologija ni dovolj, predvsem iz bistvenega razloga, da je v tem trenutku praktično nemogoče definirati vseh področij uporabe, realno in pravilno oceniti vseh prednosti in slabosti. </font><br>
<font size="4">	</font><br>
<b><font size="4">48. TRAK (VI) 12.55</font></b><br>
<br>
<font size="4">	(Nadaljevanje) Tisto, kar pa me pri vsaki taki stvari verjetno najbolj skrbi in moti, se pravi, definirati dodano vrednost. S tem se mi pojavlja vprašanje, mogoče bo predlagatelj v nadaljevanju odgovoril nanj, se pravi, kako s funkcionalnimi orodji, ki že izvajajo določene operacije in omogočajo tudi izvedbo določenih elementov operacij, kaj bo z njimi, kako jih vključiti, ali jih je možno implementirati v novo tehnologijo, predvsem s tega vidika, ker menim, da vsaj do sedaj pa ni bilo povedano na dovolj jasen in strokoven način o slabostih in pa prednostih blockchain tehnologije. Mislim, da je to potrebno poudariti. Namreč, ko govorimo o veriženju blokov je treba izpostaviti oziroma jaz bi rad izpostavil vsaj tri stvari. Prvo gre za mehanizem soglasja. Se pravi, ko spreminjamo podatke iz enega dela v drugega je potrebno 50 % soglasje. Se pravi, ali obstaja tukaj možnost dogovarjanja. Jaz mislim da oziroma na kakšen način so, recimo, tisti, ki se s tem ne strinjajo zavarovani. To je v bistvu lahko prednost, ampak z vidika vseh uporabnikov pa jo jaz vidim kot slabost. Omenjeno je bilo že, da je praktično zagotavljanje zasebnosti nemogoče, prav tako kot je otežkočena trajnost oziroma lahko rečemo tudi onemogočena trajnost, saj je preklic določene operacije praktično nemogoč. Verjetno se ga da dešifrirati, pa potem ponovno nazaj šifrirati, ampak podati ostanejo definitivno. S tem se bo verjetno strinjal tudi predlagatelj. Govorili smo že o prvi, drugi, tretji, pa četrti. Jaz se ne bi rad spuščal na enigmo, ampak vemo v čem je bil problem enigme, ki se je izkazalo za zelo koristno orodje kar se tiče kriptografije, pa se je potem izkazalo tudi kar nekaj problemov o tem. No, ampak ker sem rekel, da bom čim bolj konkreten, omenjeni so bili že vplivi na okolje, čeprav jaz tukaj ne vidim tiste stvari, ki bi me najbolj skrbela. Kaj na tem dela Republika Slovenija? Za raziskave in razvoj, po meni znanih podatkih, kamor vključujemo tudi digitalizacijo, Slovenija namenja okoli 1,8 % GBP. Naš cilj je bil oziroma govorili smo o 2 %, ne vem, tudi 2 in pol, vemo kaj je realnost. Mislim, da tudi po podatkih, ki veljajo za OECD smo tukaj nekje pod povprečjem, kar ni zadostno. Vsekakor s tako smelimi cilji kot si jih zastavljamo, koga vse želimo prehiteti oziroma dohiteti mislim, da bo potrebno precej več kot pa 1,85 oziroma 1,8 %. Vsekakor si vsak želi Slovenijo, ki bo drugačna, prepoznavna. Strinjam se pa absolutno z mnenjem Vlade, da bi nosilec projekta digitalne preobrazbe, naslov je, mislim da, zelo primeren, moralo biti Ministrstvo za gospodarstvo. Pa ne samo Ministrstvo za gospodarstvo, ampak tudi še kakšno drugo ministrstvo. Verjetno tudi Ministrstvo za javno upravo in Ministrstvo za finance. Vsaj te tri v tem trenutku absolutno vidim tukaj. Če vzamem samo primer Nemčije, da tako radi pogledamo na Nemčijo, tam mislim, da sta nosilca vsaj dva. To sta Ministrstvo za finance in pa Ministrstvo za gospodarstvo. Vsekakor cenim napredek in pa namero, vendar v resolucijo brez ostalih tehnologij, to je bilo tudi že omenjeno, mislim, da zaradi teh odprtih vprašanj, pač, v taki obliki, žal, ne morem podpreti. Hvala. </font><br>
<br>
<b><font size="4">	PODPREDSEDNIK PREDRAG BAKOVIĆ:</font></b><font size="4"> Hvala lepa za vašo razpravo. </font><br>
<font size="4">	Naslednji ima besedo Gregor Perič SMC. </font><br>
<br>
<b><font size="4">	GREGOR PERIČ (PS SMC):</font></b><font size="4"> Hvala lepa, predsedujoči. Lep pozdrav vsem! V SMC načeloma pozdravljamo ta predlog resolucije o digitalni preobrazbi Slovenije. Danes smo že veliko slišali o številnih vidikih, ki jih zajema in pa tudi nekaterih vidikih ali številnih vidikih, ki jih ne zajema. </font><br>
<br>
<b><font size="4">49. TRAK: (NB) - 13.00</font></b><br>
<br>
<font size="4">	(nadaljevanje) Kot smo ugotovili, se predvsem osredotoči na tehnologijo veriženja blokov oziroma tako imenovan blockchain, nekako zanemari pa še številne druge tehnološke pristope, od umetne inteligence, kvantnega računalništva, nanotehnologije, 5G omrežja, robotov, biometrije, 3D tiska, virtualne realnosti, verjetno bi še marsikaj lahko našli. Zdaj, digitalizacija kot taka oziroma digitalna preobrazba je nek zelo širok proces, ki ga je verjetno tudi težko zaobjeti zgolj samo z enim dokumentom ali pa zgolj samo z enim ministrstvom ali pa zgolj samo z enim mandatom ene Vlade, če tako rečem. Pri samem študiju oziroma prebiranju dokumenta sem videl eno od sugestij tudi, ki je šla v smeri tega, da bi Slovenija to izbrala kot eno od prioritet pri predsedovanju Svetu EU. Če gremo gledati osnutek prednostnih nalog, to je dokument, ki smo ga dobili s strani Vlade, 5. 9. 2019, mislim, da se Vlada  in pripravljavci predsedovanja Svetu EU, solidno oziroma kar dobro zavedajo tega izziva na področju digitalizacije, ker v tem dokumentu omenjajo kar nekajkrat na različnih vidikih, torej na področju znanosti, potencialov, za podjetja pa z vidikov umetne inteligence, pa z vidika razkorakov med EU pa bližnjimi regijami zlasti Balkana pa potem z vidika notranjega trga industrije, telekomunikacije, okolja, potem hibridnih groženj, kibernetske varnosti s področja zdravstva, trajnostnega razvoja in verjetno bi še lahko našteval, tako da to je na srečo že zaobjeto. Morda bi se dalo še kakšno stvar dodati, sicer pa je do tedaj še zelo veliko časa, da tako rečem, ker v tem dobrem letu pa pol oziroma slabih dveh letih se bo verjetno še marsikaj tudi zgodilo na tem področju. </font><br>
<font size="4">	Če grem korak naprej, torej ministrstvo za dititalizacijo, ideja sama po sebi sploh ni slaba, sicer bi morali precej korenito poseči v organizacijski ustroj same Vlade. Nisem preveč naklonjen temu, da množimo oziroma, da dajemo števila, torej dodatna ministrstva, bi jih morali bolj preoblikovati. Zdaj, v tem trenutku v trenutni razdelitvi pristojnosti med ministrstvi je področje digitalizacije na več različnih koncih. Morda najmočneje je v tem smislu zastopano ravno Ministrstvo za javno upravo, ki je po mojih informacijah tudi nedavno strukturno nekako posegla in oblikovala direktor za informacijsko družbo in informatiko, ki je od vseh direktoratov tudi najbolj razvejan, najbolj bogat, ne samo z vidika samih uradov kot členov in potem sektorjev. Tako da, kdor si bo pogledal ta organigram bo videl, da je to področje že sedaj na Ministrstvu za javno upravo zelo močno zastopano in tudi segmentirano, tako da verjamem, da pokriva številna področja, ki jih tudi mi v Državnem zboru pa še marsikdo tudi morda preslabo pozna. Ponavadi kaj spoznamo, če kaj ne štima, tako da jaz verjamem, da je to tako, ker stvari tečejo v pravo smer. </font><br>
<font size="4">	Morda kot ena od rešitev predvsem z vidika lažje koordinacije med različnimi ministrstvi bi bila, da bi imeli državnega sekretarja na nivoju kabineta predsednika Vlade, ki bi potem lažje usklajeval posamezne izzive, da tako rečem, med različnimi ministrstvi, pa ne samo Ministrstvom za javno upravo ali pa Ministrstvom za gospodarski razvoj in tehnologijo, ampak še številnimi drugimi, tako z Ministrstvom za okolje in prostor, zdravstvo, in da ne naštevam, ker verjetno bi na vsakem ministrstvu lahko našli nekaj kar sodi na področje digitalizacije oziroma obratno. </font><br>
<font size="4">	V Sloveniji smo v preteklosti že sprejeli številne dokumente na področju digitalizacije od Digitalne Slovenije 2020, torej strategije razvoja za informacijske družbe do leta 2020. Potem imamo   </font><br>
<br>
<b><font size="4">50. TRAK: (VP) 13.05</font></b><br>
<br>
<font size="4">	(nadaljevanje) Načrt razvoja širokopasovnih omrežij naslednje generacije do leta 2020, pa Strategijo kibernetske varnosti. V prejšnji vladi dr. Cerarja je bil sprejet akcijski načrt na področju tehnologije veriženja blokov in verjetno bi lahko našli še kak dokument, ki posredno ali pa neposredno naziva to področje. Jaz mislim, da je bolj kot težava v dokumentih, težava v tem koliko sredstev namenjamo za ta področja. In zaradi tega me tudi nekoliko čudi, torej to pobudo, ki jo imamo na mizi, torej ta predlog resolucije, kot rečeno v SMC-ju vidimo kot nekaj pozitivnega. Nam pa ne gre skupaj z enim paketom predlogov s strani SDS-a, zlasti v sklopi sprejemanja proračunov za leto 2020 in leto 2021, ki so predvsem v obliki amandmajev, ki so bili skupno, torej za obe leti 2020 in 2021 bili težki kar 31 milijonov. In vsi so, torej namen teh amandmajev je bil, da iz področja e-upravljanja in informacijske infrastrukture prenašajo denar na druga področja. Tako, da amandmaji, ki ste jih predlagali v SDS-u v okviru sprejemanja proračunov za leto 2020 in 2021, gredo čisto kontra smer od tiste, ki jo predlagate v sami Resoluciji o digitalni preobrazbi, kar je nekoliko neobičajno.</font><br>
<font size="4">In če še zaključim. Zdaj, smo opravili, mislim, da gre proti kraju tudi neko razpravo, ki je pa oziroma bom rekel ta odbor je nekoliko pretesen za domet same digitalne preobrazbe kot take, z vidika vseh učinkov, ki jih ima na našo družbo. Bo pa še en tak korak, morda še ustreznejši in primernejši, manj ideološki oziroma manj strankarski, v kratkem potekal tudi v okviru širših posvetovanj, ki jih izvaja predsednik republike. Tako, da predlagamo, da se tudi tam opravi neka širša razprava in poišče še tam kakšno rešitev, ki bi potem na dolgi rok koristila našim skupnim prizadevanjem.</font><br>
<font size="4">Hvala lepa.</font><br>
<br>
<b><font size="4">PODPREDSEDNIK PREDRAG BAKOVIĆ: </font></b><font size="4">Hvala za vašo prispevek.</font><br>
<font size="4">Preden gremo naprej, bi imel eno obvestilo. In sicer poslanec Marjan Pojbič nadomešča poslanca Žana Mahniča. </font><br>
<font size="4">Sedaj pa bi dal besedo Blažu Pavlinu, NSi.</font><br>
<br>
<b><font size="4">BLAŽ PAVLIN (PS NSi): </font></b><font size="4">Lep pozdrav in hvala za besedo.</font><br>
<font size="4">Veseli me, da je pač danes omogočena razprava o eni pomembni zadevi in to je sicer digitalizaciji v sami Sloveniji. Mislim, da v prihodnosti, če bo Slovenija oziroma ali bomo digitalizirani ali pa nas v svetu in v Evropski uniji ne bo. Zato pozdravljamo to današnjo razpravo in tudi sam osebno jo pozdravljam. </font><br>
<font size="4">Bi mogoče tukaj poudaril samo nekaj stvari iz same resolucije. Mislim, da je bilo na začetku tega mandata, ko so se oblikovali odbori v Državnem zboru, tudi predlog, da bi v samem Državnem zboru ustanovili odbor, ki bi se ukvarjal s to tematiko, vendar ga, žal takrat ni bilo posluha za to in ga zato nismo ustanovili. Tukaj s to resolucijo je predlagano specializirano ministrstvo, ki bi pokrivalo to digitalizacijo. Zdaj, ali bi bilo to samostojno ministrstvo ali bi katero drugo ministrstvo preoblikovali, je seveda vprašanje in debata za to ali pa naslednjo koalicijo. V sami resoluciji je izključen poudarek na tehnologiji veriženja podatkov. Sam osebno menim, da je to preozek pogled na samo digitalizacijo v Sloveniji, saj država ne more biti tista, ki zbere neko zmagovalno tehnologijo. Ustvariti mora dobre in konkurenčne pogoje, da se lahko različne tehnologije v sami državni razvijejo. Strinjam se, da je sama ta tehnologija zelo </font><br>
<br>
<b><font size="4">51. TRAK: (TB) – 13.10</font></b><br>
<br>
<font size="4">	(nadaljevanje) pomembna in da je Slovenija mogoče, trenutno, ali pa je bila, v zadnjem času ena vodilnih držav na tem področju in bi bilo potrebno prilagodit zakonodajo, da bi se le ta lažje razvijala, zdaj vprašanje, verjetno je, da bi mogli predvsem izboljšat poslovno okolje za ta podjetja v Sloveniji, da bi ostala doma.</font><br>
<font size="4">V Novi Sloveniji smo tudi predlagali Resolucijo pametna Slovenija, ki mislimo, da je, mogoče bolj celovito rešuje tudi posamezno področje in vključuje širši spekter vprašanj na tem področju. Prav tako smo predsedniku države predlagali, da v okviru svojih posvetov opravi tudi širši posvet na tem področju, da bi Slovenija bila pripravljena na izzive, ki nas čakajo v prihodnje. Podpiram tudi to, da bi bila digitalizacija ena od nosilnih tem slovenskega predsedovanja Evropski uniji, vendar imam tukaj pomislek glede tega, ker Slovenija v zadnjem času, predvsem v državni upravi in na splošno, nekoliko zaostaja za vodilnimi državami Evropske unije in bi tukaj moral biti cilj Slovenije, da čim prej zmanjša razkorak do teh držav, šele potem ko bomo te razvitejše države ujeli, pa lahko govorimo o tem in oblikujemo neko, govorimo o tem, da bi Slovenija postala nosilka te digitalne preobrazbe v Evropski uniji.</font><br>
<font size="4">Ko govorimo o digitalizaciji, to je, predvsem govorimo o prihodnjih rodovih in mislim, da bi morali dati tu velik poudarek na mladino v Sloveniji. Vlada Republike Slovenije bi morala področje digitalizacije opredeliti kot eno strateških prioritet naše države ter predmet računalništva in informatike vključiti v slovenski izobraževalni sistem, glede na izkušnje v svetu in predvsem v duhu nudenja izobrazbe, ki bo mladim omogočila enakopraven položaj, položaj do vrstnikov po svetu, smo tako Ministrstvu za šolstvo predlagali, da obvezno v osnovnošolski »kurikulum« vključi poglobljeno spoznavanje vsebin računalništva in informatike. Naša temeljna odgovornost je, da otrok nudimo izobrazbo, ki jim bo omogočila uspešno udejstvovanje v družbi prihodnosti, znanje računalništva in informatike je pri tem zelo ključno. V Novi Sloveniji želimo, da Slovenija postane oblikovalka digitalne prihodnosti, ne zgolj uporabnik tehnoloških rešitev.</font><br>
<font size="4">Hvala.</font><br>
<br>
<b><font size="4">PODPREDSEDNIK PREDRAG BAKOVIĆ:</font></b><font size="4"> Ja, hvala lepa.</font><br>
<font size="4">Naslednji ima besedo Boštjan Koražija, Poslanska skupina Levica.</font><br>
<br>
<b><font size="4">BOŠTJAN KORAŽIJA (PS Levica):</font></b><font size="4"> Spoštovani, najlepša hvala za besedo.</font><br>
<font size="4">Jaz bi pa opozoril na nekaj slabosti, napak, pri teh veriženju blokov oziroma »blockchain« tehnologiji. V prvi vrsti bi se kar navezal na velikost sistemov, ker »blockchain« svojo varnost in zaupanje pridobi z decentraliziranim oziroma decentralizirano strukturo vozlišč, ki ga mora vsak uporabnik namestiti na svojo napravo, da lahko dostopa do »blockchaina« in s tem procesom mora vsako vozlišče, tudi prenese na napravo celoten »blockchain« in to načeloma ni problem pri manjših oziroma bolj preprostih sistemih, postane pa težava pri večjih in bolj kompleksnih »blockchainih«, kot na primer, / nerazumljivo/ in te zadeve, ki jih že tako poznate. Sicer, / nerazumljivo/ »blockchain«, dejansko obstaja delna rešitev, ki se imenuje v bistvu obrezovanje, vendar se s tem težave ne reši popolnoma, saj lahko za vsako vozlišče izberemo eno izmed mnogih oblik tega obrezovanja, ki na napravo prenesejo »blockchain« samo za nekaj časa nazaj, kar zmanjša velikost samega »blockchaina«, kajne? Ampak, takšno lahko vozlišče sicer omogoča uporabniku dostop do »blockchaina«, vendar pa ne more uporabljati za overjanje »blockchainov« </font><br>
<br>
<b><font size="4">52. TRAK: (VP) 13.15</font></b><br>
<br>
<font size="4">	(nadaljevanje) vendar pa ne mora uporabljati za overjanje blockchaina v celoti tega celotnega verižnega bloka. Zaradi tega lahko / nerazumljivo / pravilom blockchaina v celoti in tako izpostavijo celoten sistem napadom, pri katerem bi lahko skupina rudarjev, se bi lahko odcepila oziroma bi lahko vozlišča od polnih vozlišč, pač se pravi prišlo bi do odcepitve lahkih od teh polnih vozlišč in s tem v bistvu tudi prevzela kontrolo nad tistim vozliščem.</font><br>
<font size="4">Kar potem bi se tudi navezal na hitrost in učinkovitost same tehnologije blockchain oziroma veriženja blokov. Ker se mora vsaka transakcija vpisati v določen blok in ta v celoten blockchain, se lahko včasih transakcija zavleče. In to je pomembno, če upoštevamo še dodatno čakanje zaradi varnosti. Ker možna je vrnitev na prejšnjo različico blockchaina v primeru napake v sistemu. Zaradi tega lahko pride, ker gospod Breznik je prej glih razlagal, da je pač je govoril v tej smeri kako bi lahko blockchain pospešil procese tudi v javni upravi in v teh zadevah, se bojim, da žal trenutno ne, ravno zaradi takih varovalk oziroma pač primerov ko se zgodi, da pride do, recimo ko plačujemo z določeno kriptovaluto, da se pač zavleče proces potem samega tega plačila oziroma prenosa, pa tudi zaradi količine rudarjev in dela vloženega v vsak posamezen blok. Zdaj ne vem, škoda, da niste prej bolj direktno razložili glede rudarjenja, lahko tudi gospod, ki se spozna na rudarjenje, še pove kaj več o tem oziroma v tej smeri bi ga prosil, če mu potem še daste besedo, pa še pove kaj na to temo dodatno. </font><br>
<font size="4">Navezal bi se tudi na eno v zadnjem času zelo diskutirano temo, tudi na internetu oziroma tudi v vseh časopisih se tam ogromno piše. Reče se pa 51-procentni napad. V bistvu gre za to, da pač hipotetično je možno, da bi lahko ena oseba od 51 prevzemu rudarske mreže imela popoln nadzor omrežja in bi lahko tako dejansko manipulirala javno knjigo blockchaina po svojih željah. Sicer je to hipotetično in eni pravijo, da ni mogoče ampak je pa teoretično možno. Tako, da se lahko tudi to zgodi.</font><br>
<font size="4">Zadnja varianta, ki je pa tudi že prej gospod Nik Prebil omenil, je pa v bistvu sam problem rudarjenja, zaradi tega procesiranja, ki se dogaja na teh računalnikih. Se pravi tale ogljični odtis oziroma tudi prevelika poraba električne energije. In zadnja študija kaže celo, da se porabi za rudarjenje samo glede te blockchain tehnologije, za velikost države Poljske, za celoletno porabo električne energije. In to mislim, da mora nas kar zaskrbeti pa se moramo nad temi zadevami precej zamisliti. Sploh, ker težimo k temu, da bi postali brezogljično in res prava trajnostna družba. Ampak glede na to, da imamo tega strokovnjaka tukaj prosim, da še on pove kakšno dodatno zadevo glede tega rudarjenja, ki v bistvu povzroča toliko problemov v bistvu glede ogljičnega odtisa in tudi porabe električne energije.</font><br>
<font size="4">Hvala.</font><br>
<br>
<b><font size="4">PODPREDSEDNIK PREDRAG BAKOVIĆ: </font></b><font size="4">Hvala lepa.</font><br>
<font size="4">Naslednji ima besedo predlagatelj. Franc Breznik, SDS.</font><br>
<br>
<b><font size="4">FRANC BREZNIK (PS SDS): </font></b><font size="4">Gospod podpredsednik, hvala. Hvala, spoštovane kolegice in kolegi, za razpravo, za pomisleke.</font><br>
<font size="4">Zdaj bi šel pa na tisto, na drugi del resnice o Resoluciji o digitalni preobrazbi Slovenije.</font><br>
<font size="4">Res je, kar ugotavljate vsi. Z blockchainom digitalne transformacije po vsej verjetnosti ne moremo narediti ali pa vsaj popolne digitalne transformacije ne moremo narediti. Minister je govoril o digitalni tehnološki nevtralnosti, ki je ključ do te rešitve. V Slovenski demokratski stranki smo to naredili namenoma. Še enkrat govorim, mi smo to naredili namenoma ravno zaradi tega, da bi ta debata bila širša in da bi številni kolegi in kolegice s svojimi poslanskimi skupinami, s svojimi strokovnimi odbori participirali in predstavili ostale tehnologije, ki so v uporabi pri digitalni transformaciji Evrope, sveta, Kitajske, Amerike in tako naprej. Mi jih poznamo – v ustanovnem odboru SDS imamo približno 15, 20 doktorjev znanosti, številne gospodarstvenike, študente v tujini, profesorje v tujini, ki se ukvarjajo, bi lahko rekel s temi tehnologijami. In to smo namenoma spustili zaradi tega, ker želimo, da se slovenska politika </font><br>
<br>
<b><font size="4">53. TRAK (VI) 13.20</font></b><br>
<br>
<font size="4">	(Nadaljevanje) končno začne ukvarjati s temami, na katerih bomo lahko gradili svojo blaginjo in svoj razvoj. Začel bom pri ministrstvu. Gospod Medved je pač prevzel Ministrstvo za javno upravo, kjer se je politika neko odločila, da bodo to dali in prenesli na Ministrstvo za javno upravo. Si vi predstavljate vse to, kar sem na začetku povedal, kakšne profile ljudi postavljajo v Evropsko komisijo, recimo tudi na ministrstva, ki se ukvarjajo z digitalizacijo v naših sosednjih državah. Koliko milijonov in milijard gre na ta področja. In poglejte, kaj se je zgodilo na področju modernizacije javne uprave v zadnjih desetih letih? Kateri so bili tisti rapidni napredki, jaz jih lahko naštejem iz prve vlade, seveda s tehnologijami, kje so bile v letu 2004, recimo, ali pa 2003. To je v bistvu bila tehnologija internet za nekaterimi storitvami, ki so takrat lahko to naredile. Mi smo pač poskušali to narediti na področje. Poglejte, mi smo predlagali na sami predstavitvi te resolucije, simbolno na našem največjem gospodarske sejmu, sejmu slovenske obrti, podjetništva, gospodarstva v Celju. Povedali smo tudi neko zadevo, ki je največkrat v SDS ne slišite, to je, da nujno potrebujemo ministrstvo za digitalizacijo, lahko tudi ministrstvo za informacijsko družbo zaradi tega, ker bo to naredila tudi Evropska unija kot, kar sem povedala na začetku, kot nadkomisariat, ravno iz stranke, ki prihaja nenazadnje za evropske skupine ALDE. Westhagnova kot bivša komisarka za konkurenco, izredno odločna, ambiciozna, se tega zaveda in ni naključje, da je ona to dobila. Tudi ta resor. In da je izvršna podpredsednica, bo izvršna, govorim seveda v prihodnosti, po vsej verjetnosti, bo izvršna podpredsednica te komisije. Gre za izreden trenutek prostora in časa. In poglejte, zato nujno potrebujemo. Spoštovanje do vašega minulega dela, gospod minister, vi ste, mislim da po poklicu diplomiran novinar. Vaš državni sekretar mislim da je, kolikor sem si pogledal, diplomiram gozdarski inženir. Spoštovanje, zelo bi bili dobrodošli, recimo, tudi na področju, ki ga sedaj pokrivam, kmetijstva. Mi potrebujemo na tem ministrstvu, to je nekaj takega, kot da bi jaz sedel pri meni, pa bi dodali ali pa da bi me predlagali za strokovnega direktorja Kliničnega centra. Bog nam pomagaj, poglejte, ker nisem sposoben za to temo. Ne zaradi tega, da bi karkoli želel vama nagajati, po vsej verjetnosti sta strokovnjaka na svojem področju, sta se tudi poglobila v neko modernizacijo ministrstva, ampak mi zaradi tako hude, lahko bi rekel, poglobljenosti vsega, vse te digitalizacije, tako velikih in izrednih hitrih stvari, ki se dogajajo na tem področju, nujno to potrebujemo. Če se tega zavedamo v Slovenski demokratski stranki, kjer imamo alergijo na dodatno birokracijo, na dodatno ustanavljanje nekih resorjev. Verjemite mi, da to nismo naredili čez noč. Preden je tudi naš predsednik Janez Janša to izjavil v Celju sem ga moral prepričevati kar nekaj časa. Zaradi česa, mislim, da sem danes povedal, zaradi česa bo Evropska unija to naredila? Zaradi tega, ker gre za tako poglobljeno, tako težko materijo po eni strani, ki jo je težko razumeti, je nujno potrebno, da to naredimo. In da tja dobimo creme de la creme strokovnjake, ki so s tega področja. Sam sem inženir elektronike, specializiral sem s področja avtomatizacije. Jaz vam bom povedal eno življenjsko zgodbo, recimo, ravno te četrta industrijski revoluciji. Jaz sem se ukvarjal, ko sem bil v letih gospoda Prebila, mogoče še celo mlajši, sem odšel za pet let v sosednjo Republiko Avstrijo, delal sem nekaj časa v Nemčiji. Šel sem v eno podjetje, ki se je ukvarjalo z magnetnimi karticami, to je identifikacijo preko magnetnih kartic. Prišel potem v podjetje Multicards, ki je pod podjetjem / nerazumljivo/ svetovne multinacionalke, kjer smo začeli razvijati skupaj s Siemensom tako imenovane pametne kartice, torej te brezkontaktne kartice, ki delujejo na principu induktivne zanke. Poglejte, lahko …/ nerazumljivo/ kaj pokažem. S tem vsi, ki hodite s temi karticami, predvsem strokovno osebje si odpira vrata v Državni zbor in tako naprej. Potem sem dobil neko ponudbo, da sem šel direktno v Siemens in v Siemensu sem seveda se specializiral za programiranje, torej simatiko, torej krmilnikov, ki potem krmijo večje robote, večje sisteme in tako naprej. Spomnim se leta 1995, ko me je dr. Schwartzkobler, moj nadrejeni poklical in rekel, poglej s svojo ekipo greš v bližino Wiener Neudorf, tam boš nekaj mesecev na enem projektu, kjer pišemo zgodovino. </font><br>
<br>
<b><font size="4">54. TRAK: (NB) - 13.25</font></b><br>
<br>
<font size="4">	(nadaljevanje) Poglejte, jaz sem bil takrat star 25 let. Nisem se zavedal kakšno zgodovino pišemo, preden vi na / nerazumljivo/ neko gradbišče kjer so nekateri pred nami to končali, firma Stuckler, švicarska firma in Firma Digital so začeli montirati prve robote v takšni dimenziji, da si ne morete predstavljati. Torej šlo je za skladišče bile za centralno Avstrijo, 30 tisoč palet, popolnoma prvič popolnoma računalniško in avtomatizirano. Torej, to so bili lifti, ki dvignejo palete na 30 metrov, palet ki je 25 tisoč, si lahko predstavljate, zunaj pelje tovornjak, skuje kodo, označijo paleto, paleta deluje po vseh tekočih trakih velikosti dveh teh parlamentov približno in postavi neke produkte na neko področje. Nekdo, ki pride na izhod tega skladišča, v tipka QR kodo in vsi roboti in vsi tekoči traki poiščejo to paleto in jo pripeljejo, drugi dan in naložijo na tovornjak. Takrat sem bil globalno kako digitalizacija na mikrolokaciji lahko poteka, kako sodelujejo naprave in stroji. Tukaj je nekdo / nerazumljivo/ kaj pomeni internet stvari, kako to deluje in kako lahko nekaj ljudi vodi te procese. Ko smo se potem pogovarjali, me je dr. / nerazumljivo/ ali ti veš koliko imamo mi invalidov, delovnih invalidov. Kolikokrat bi morali ljudje dvigniti za relativno malo plačo recimo te stvari, koliko bi bilo, koliko imamo obolenj hrbtenic, itn. Jaz sem rekel, upam da raje ne razlaga koliko je tega v Sloveniji in tako naprej. Torej, tako sem jaz spoznal in tako sem se jaz učil začetek te četrte industrijske revolucije. Tudi sam nisem najbolj pameten. Mi smo včeraj popoldne sedeli, ker smo želeli to javno razpravo, želeli smo kritiko, češ da ne moremo blockchain tehnologijo narediti. Jaz sem eden izmed prvič največjih skeptikov blockchain tehnologije bil na začetku. Celo sem bil kritik, ki bi lahko rekel, večji od vas vseh tukaj notri, ampak v dejstvo, da se Evropa digitalizira, v dejstvo, da je druga stran kovanca, če je na eni strani digitalizacija, druga stran kovanca, tako je vprašanje varnosti, o čemer ste vsi danes govorili, o kibernetski varnosti, je pa blockchain tehnologija v tem trenutku na takem nivoju, da lahko skoraj trdimo, nič ni sto procentno, pravijo, sto procentna je smrt in sto procentno je nekoč v nekem ameriškem filmu, da Tori Spelling nikoli ne bo dobila oskarja, to je bila, mislim da tista igralka iz Beverly Hills 90210, je lahko ta tehnologija izredno zanesljiva zaradi tega ne rabimo biti poizkusni zajček, ker to uporablja Estonija v velikih primerih. Tega vam danes ne rabim razlagati na široko, to ste vsi, si večinoma kolegov, si je to po vsej verjetnosti prebrali. Predstavnik blockchain thing tank, ki deluje izven Slovenije v veliki meri, s svojimi strokovnjaki, lahko to še lažje obrazložil. Mi smo vam zaradi težkih materij obrazložili kako približno deluje blockchain tehnologija, kaj pomeni varnost in kaj pomeni tudi digitalno potrdilo, tako da o tem ne bi razpravljal dalje. Zdaj, tisto kar sledi, kar bi vas pa prosil, če je vsaj malo pozitivnosti v vas, ker sem ga vsaj zaslutil, pa je, da daste priložnost, da pripravimo amandmaje skupaj z inženirsko akademijo Slovenije. Torej včeraj sem bil na njihovem kolegiju. Kako izgleda kolegij? Bil sem tam kot študent, ki je pred zagovorom svoje diplomske naloge, srečal sem tudi nekatere svoje profesorje, sedelo je 12 ljudi sive eminence iz Slovenije, vsaj dva do trije največji evropski, lahko bi rekel, kot svetovni strokovnjaki na področju umetne inteligence, ostalih IT tehnologij, mogoče nekdanji dekan, rektor ljubljanske univerze, dr. Pejovnik, ni bil iz tega področja, bolj kemik, in tema je tekla, seveda bilo je pozdravljeno in rekli so, mi bomo dodali te tehnologije, ki so nujno potrebne za popolno digitalno transformacijo. Mi bomo pomagali. / nerazumljivo/ pa vedeli, da lahko pripravimo vse kar se tiče umetne inteligence, vse kar se tiče storitev v oblaku, ki so nujno potrebne ravno za razvoj Ministrstva za javno upravo, nujno potrebne kot na neki, naslednje zadeve, in kje te tehnologije lahko se krepijo in se povezujejo. Tudi blockchain, poglejte, mislim da je kolega celo iz Levice povedal, je dobrodošla, ampak v vseh primerih kjer ne rabiš tako visoke stopnje zaupanja varnosti, ga ne potrebuješ, ker je razvraten, ker je drag, ker uporablja tudi dosti energije, po drugi strani je pa nujno potreben ravno pri teh upravnih zadevah, ko gre za osebne podatke, itn. </font><br>
<font size="4">	Glede zdravstvenih kartonov, e-zdravja, ni nobenega problema, ker tehnologija omogoča hierarhični pogled, to pomeni, da nekje vaš, eden izmed zdravnikov ne more videti, če imate vik resne probleme s prostato ali tisti v lekarni ne more videti, vidi pa lahko točno tisti, ki bo. </font><br>
<br>
<b><font size="4">55. TRAK: (VP) 13.30</font></b><br>
<br>
<font size="4">	(nadaljevanje) To pomeni, da ne moremo ravno razpolagati in ravno blockchain tehnologija omogoča ta najbolj varno pristop, tudi recimo v kolikor bi uvedli nek zdravstveni karton, ki bi bil popoln, kjer nebi rabili hoditi z nekimi slikami ljudje, reveži, ki so bolani, v Sloveniji po celi Sloveniji iz ene bolnice v Murski Soboti v Valdoltro, nositi CD-je, nositi slike ljudje stari 70, 80 let in se pogovarjati. Slovenija bi bila popolnoma povezana, e-zdravstveni karton vsakega posameznika bi bil zaščiten blockchain tehnologiji, pacient bi bil v oblaku in vsi z vsemi slikami, z vsemi tistimi zadevami, ki so nujno potrebne za spremljanje nekega stanja, recimo nekega bolnika, bi bile na enem mestu, kjerkoli v Sloveniji. Bile bi lahko morda tudi na vpogled tistih, ki jih v Sloveniji ne ozdravimo, ki jih pošiljamo v tujino. In tukaj bi Slovenija lahko naredila ogromen korak. Slovenskim ljudem, še najbolj tistim, ki so tudi bolani, ne, ki so že tako ali tako v težkem stanju, jim bi zmanjšala te poti, stanja, stroške in tako naprej. Glejte, tehnologija to omogoča že zadnjih 15 let, vse. Zato vas prosim, če je možno, prosim vas v okviru naslednjih generacij in sprejmem vašo kritiko, ker smo to naredili namenoma, da date nekaj časa in da bodo tukaj sedeli ali pa da se zberemo skupaj z Inženirsko akademijo Slovenije, večjih strokovnjakov ne vidim v Sloveniji, ker tam so zbrani tudi vsi akademiki, zbrani so profesorji z Inštituta Jožef Štefan, izbrani so večinoma imajo status vsi rednih profesorjev in sivih eminenc v Sloveniji skupaj s svojimi sodelavci, da pripravijo, v to resolucijo dajo še te tehnologije, ki so nujno potrebne za to, da imamo to tehnološko nevrtralnost o kateri je danes minister govoril in da poskušamo te korake naprej narediti.</font><br>
<font size="4">	Glejte, resolucijo jemljem kot naš dokument, spoštovani kolegi in kolegice. To ni dokument vlade, to je dokument, da se politika v tem mandatu zaveda pomena trenutka in časa, kam gre svet in kam gre Evropa. In da želimo na tem participirati. Če bomo mi šli v to smer in mi tudi, glejte, na začetku resolucije v opisu, če ste ugotovili, celo hvalimo, mi hvalimo neke vlade še pred nami. Povejte kolikorat je kdo to naredil, recimo razen SDS, pred nami. Torej iščemo, kažemo neko, jaz bi temu rekel pro-državljansko držo. Nekaj kar bo šlo v prihodnost. Mi hvalimo vlado Mira Cerarja, da je vsaj poskušala nekaj narediti ob digitalni koaliciji, čeprav se na koncu vse sfižilo okoli afere BTC, kjer so barantali skupaj s ferkvencami 5G in je zadeva nekako obstala. Ampak pohvalimo zadevo, ki so jo kolegi iz SMC peljali. Nenazadnje so blockchain tehnologijo, je Miro Cerar skupaj z državnim sekretarjem predstavil celo na Ekonomskem forumu v Davosu. To pomeni, da se Slovenija je reprezentirala. Na tem želimo graditi. Torej ne želimo in nismo v ospredju Slovenska demokratska stranka. Čutimo pa odgovornost, kot največja stranka v Sloveniji, stranka, ki ima seveda tudi največji strokovni odbor, ki ima največ notranjih in zunanjih sodelavcev v okviru tudi svojega gospodarskega foruma, ne. In zato prisluhnemo tudi takšnim skupinam kot je Blockchain thinktank Slovenija, ki je nestrankarski, po vsej verjetnosti, kolikor vidim, so člani te stranke bolj navdušenci kakšne druge stranke, da naredimo ta korak naprej. Gre za izredno splošen dokument v katerem blockchain tehnologija predstavlja enega izmed ključnih rešitev. Tam, ravno na področju, kjer bo varnost izredno vprašljiva, predvsem kibernetska varnost.</font><br>
<font size="4">Zaradi tega sem vam tudi nekako pripravil podatke kam gre Evropska komisija in kaj bo financirala. In, glejte, veriženje blokov, o katerem sem bil tudi sam skeptičen, blockchain tehnologija, je prva na listi von der Leyenove, da bodo to financirali. To je zelo zanimivo. Zato, spoštovani kolegi, zdaj, verjamem, da se bo razprava pri gospodu predsedniku prav tako / nerazumljivo / mene je poklical, bila sva zmenjena že pred poletjem, zadeva je bila pripravljena, mi smo delali še skozi poletje skozi. Karkoli bi še lahko naredili in ustavili smo vse ostale tehnologije samo zaradi tega, da lahko dobimo kritike, da bodo rekli »ja, še obstajajo nekaj drugega« - v redu, če obstaja nekaj drugega. Dajte pobudo, dajte ta dokument izboljšati. Vsi delamo za Slovenijo, ali opozicija ali koalicija. Ampak poglejte, leta 2012, 2012, ko smo reševali Slovenijo, je bilo v javnem sektorju, v javni in državni in upravi zaposlenih 148 tisoč ljudi.</font><br>
<br>
<b><font size="4">56. TRAK: (TB) – 13.35</font></b><br>
<br>
<font size="4">	(nadaljevanje) Kako digitalizacija v Sloveniji poteka, si lahko predstavljate, da v času največjega razvoja, vseh tehnologij v okviru 4. industrijske revolucije in posledično digitalizacije, imamo v javnem sektorju 174 tisoč ljudi. Povejte mi, pri zdravi pameti, se vam zdi, da Slovenija karkoli dela na tem področju? Povejte mi, zelo iskreno mi povejte, ali je to kritika ali je to realnost Slovenije? Ali bomo šli na 200 tisoč ali bomo ostali v analogni dobi ali se bomo o tem samo pogovarjali ali pa bo Državni zbor, ki je direktno izvoljen iz ljudi, kjer ste predstavniki, bi rekel, konec je tega, želimo se vsaj na enem cilju poenotit…</font><br>
<font size="4">Ustavimo dol, pokličimo še strokovno javnost, kajne, sam se imam za strokovno javnost tudi, ampak se ne delam najbolj pametnega… Govorim zato, da sem dal nekaj skozi, morda kdo od vas še več, da vem nekaj o tem, da verjamem, kam gre svet in da ne želim izpustiti te priložnosti. Zame osebno, če se ne sprejme tega dokumenta, je to moj osebni veliko, pa politični poraz. Ne meni, meni osebno, jaz nimam tu več v politiki, slovenski, kaj iskat, ker Slovenija bo čez 3 leta prišla v hudo krizo, jaz sem prepričan, v kolikor ne stopimo skupaj in naredimo tega koraka naprej.</font><br>
<font size="4">OECD je včeraj, dr. Pejovnik, med drugim napovedal, da je OECD, zadnji podatki, 25 % brezposelnost ravno zaradi področja digitalizacije, bo v Sloveniji nastopila, ker ne sledi slovenski šolski sistem temu, je zelo, imamo premalo inženirjev, premalo kadrov, tudi na srednjem nivoju, ne sledimo tem trendom, glejte in tu bo potrebno, glejte, preseči nadstrankarske okvire, nadstrankarske okvire, še enkrat poudarjam. To je nadaljevanje, v bistvu, 30 let nazaj, Majniške deklaracije. Tam smo v 3. točki povedali, da bo slovenski narod, je zmožen obstoja preživetja in da bo lahko skrbel za blaginjo svojih ljudi.</font><br>
<font size="4">Te, te 3. točke Majniške deklaracije, nismo kolegi izpolnili. 300 tisoč ljudi živi pod pragom revščine. Številni ljudje, ki so delali 40 let, glejte, ne morejo si privoščit niti najslabšega doma za ostarele v Sloveniji. Mladi se selijo izredno v tujino, najbolj ambiciozni, največji strokovnjaki in tukaj ostajamo izredno ostarela družba, družba povprečnežev, kajne, in če ne spremenimo tega trenda in če si ne zadamo visokega ambicioznega cilja, da želimo nekaj naredit na tem področju in v 4. industrijski revoluciji, kot sem danes na začetku povedal, se karte mešajo popolnoma na novo. Iz te 4. industrijske revolucije smo lahko čez 10 let izredni zmagovalci, lahko je naš bruto družbeni produkt, se približa 70 in 80 milijardam in lahko se bomo pogovarjali, kako bomo ta denar delil morda čez 10 let, koliko gremo po poti, ki vam jo bo predstavila Slovenska demokratska stranka in njeni partnerji.</font><br>
<font size="4">Zato, če je karkoli pozitivnega v vas, kolegi… jaz mislim, da je… vas nekako prosim za to podporo, da naredimo ta korak in da pripeljemo, da danes to potrdimo, z obvezo, da pripeljemo pred plenarno sejo v novembru, amandmaje, kje lahko amandmiramo, takrat, še v zadnji fazi in pripravimo torej tiste amandmaje, ki bodo, lahko rekel, čisti konsenz kompletne slovenske politike.</font><br>
<font size="4">To je nek moj odgovor. Zahvaljujem se vam vsem za, bi lahko rekel, vsaj formalno podporo tej resoluciji. Spoštujem vse vaše pomisleke, ki mislim, da so na mestu in želim si še nadaljnjih, glejte, takšnih razprav, tukaj v Državnem zboru.</font><br>
<font size="4">Najlepša hvala.</font><br>
<br>
<b><font size="4">PREDSEDNIK ZVONKO ČERNAČ:</font></b><font size="4"> Ja, repliko je želel Nik Prebil.</font><br>
<font size="4">Izvoli.</font><br>
<br>
<b><font size="4">NIK PREBIL (PS LMŠ):</font></b><font size="4"> Ja, jaz sem samo želel, zato, da ne bi slučajno prišlo do interpretacije, da se me je narobe razumel, jaz nikakor nisem želel karkoli izpostavit, da sem strokovnjak ali bi se pa izdajal za strokovnjaka za to področje, želel sem samo govorit o tej tematiki, ker se mi zdi zelo pomembna, pa pač izpostavit tista področja, ki se mi zdijo problematična.</font><br>
<font size="4">Bi pa samo, mogoče, glede te brezposelnosti, ki ste zdaj govoril, tukaj izkoristil, okrog digitalizacije vse super in prav, treba je to vpeljat, robotizacijo, umetno inteligenco, v družbo, ampak, kaj bomo pa naredili z tisočimi ljudmi, ki bodo zaradi digitalizacije ostali brez službe? Tukaj bomo tudi mogli se pogovarjat… to je ena taka zadeva, za naprej tudi, no.</font><br>
<font size="4">Hvala.</font><br>
<br>
<b><font size="4">57. TRAK: (VP) 13.40</font></b><br>
<br>
<font size="4">	</font><b><font size="4">PREDSEDNIK ZVONKO ČERNAČ: </font></b><font size="4">Ja, hvala lepa.</font><br>
<font size="4">	Nimam več prijavljenih k razpravi, tako da razpravo zaključujem. </font><br>
<font size="4">	In prehajamo na glasovanje. In sicer dajem na glasovanje amandma poslanske skupine Slovenske demokratske stranke za nov naslov poglavja 1 – preambula predloga resolucije. Glasovalno napravo sem nazaj jaz prevzel, tako da me Franc Breznik več ne nadomešča. Prehajamo na glasovanje o amandmaju za nov naslov poglavja 1. </font><br>
<font size="4">	Začenjam glasovanje. Glasujemo.</font><br>
<font size="4">	Kdo je za? (7 članov.) Kdo je proti? (10 članov.)</font><br>
<font size="4">	Ugotavljam, da amandma za nov naslov poglavja ni bil sprejet. </font><br>
<font size="4">	Na glasovanje dajem amandma poslanske skupine Slovenske demokratske stranke k prvi alineji predloga resolucije. Prehajamo na glasovanje.</font><br>
<font size="4">	Začenjam glasovanje. Glasujemo.</font><br>
<font size="4">	Kdo je za? (7 članov.) Kdo je proti? (10 članov.)</font><br>
<font size="4">	Ugotavljam, da amandma ni bil sprejet. </font><br>
<font size="4">	Na glasovanje dajem amandma poslanske skupine Slovenske demokratske stranke k tretji alineji predloga resolucije. </font><br>
<font size="4">	Začenjam glasovanje. Glasujemo. </font><br>
<font size="4">	Kdo je za? (7 članov.) Kdo je proti? (9 članov.)</font><br>
<font size="4">	Ugotavljam, da amandma ni bil sprejet.</font><br>
<font size="4">	Na glasovanje dajem amandma poslanske skupine Slovenske demokratske stranke k četrti alineji predloga resolucije.</font><br>
<font size="4">	Začenjam glasovanje. Glasujemo.</font><br>
<font size="4">Kdo je za? (7 članov.) Kdo je proti? (9 članov.)</font><br>
<font size="4">Ugotavljam, da amandma ni bil sprejet. </font><br>
<font size="4">Na glasovanje dajem amandma poslanske skupine SDS za nov naslov poglavja 2 – Priložnosti blockchain tehnologije predloga resolucije. </font><br>
<font size="4">Začenjam glasovanje. Glasujemo.</font><br>
<font size="4">Kdo je za? (7 članov.) Kdo je proti? (10 članov.) </font><br>
<font size="4">Ugotavljam, da amandma ni bil sprejet.</font><br>
<font size="4">Na glasovanje dajem amandma poslanske skupine SDS k točki a predloga resolucije.</font><br>
<font size="4">Začenjam glasovanje. Glasujemo.</font><br>
<font size="4">Kdo je za? (7 članov.) Kdo je proti? (10 članov.)</font><br>
<font size="4">Ugotavljam, da amandma ni bil sprejet.</font><br>
<font size="4">Na glasovanje dajem amandma poslanske skupine SDS k točkama d in f predloga resolucije.</font><br>
<font size="4">Začenjam glasovanje. Glasujemo.</font><br>
<font size="4">Kdo je za? (7 članov.) Kdo je proti? (10 članov.)</font><br>
<font size="4">Ugotavljam, da amandma ni bil sprejet. </font><br>
<font size="4">Na glasovanje dajem amandma poslanske skupine SDS za nova podpoglavja od 2.1 do 2.6 predloga resolucije. </font><br>
<font size="4">Začenjam glasovanje. Glasujemo.</font><br>
<font size="4">Kdo je za? (7 članov.) Kdo je proti? (10 članov.)</font><br>
<font size="4">Ugotavljam, da amandma ni bil sprejet. </font><br>
<font size="4">Na glasovanje dajem amandma poslanske skupine SDS za nov naslov poglavja 3 – Digitalna preobrazba Republike Slovenije predloga resolucije.</font><br>
<font size="4">Začenjam glasovanje. Glasujemo.</font><br>
<font size="4">Kdo je za? (7 članov.) Kdo je proti? (10 članov.)</font><br>
<font size="4">Ugotavljam, da amandma ni bil sprejet. </font><br>
<font size="4">Na glasovanje dajem amandma poslanske skupine SDS k 8. točki predloga resolucije. </font><br>
<font size="4">Začenjam glasovanje. Glasujemo.</font><br>
<font size="4">Kdo je za? (7 članov.) Kdo je proti? (10 članov.)</font><br>
<font size="4">Ugotavljam, da tudi ta amandma ni bil sprejet. </font><br>
<font size="4">	S tem smo zaključili glasovanja o amandmajih in prehajamo na glasovanje o vseh delih predloga resolucije. Prehajamo na glasovanje.</font><br>
<font size="4">	Začenjam glasovanje. Glasujemo.</font><br>
<font size="4">Kdo je za? (7 članov.) Kdo je proti? (10 članov.)</font><br>
<font size="4">Ugotavljam, da predlog resolucije ni bil sprejet.</font><br>
<font size="4">S tem zaključujem drugo obravnavo predloga resolucije na matičnem delovnem telesu. </font><br>
<font size="4">Ugotavljam, da deli predloga resolucije niso bili sprejeti na podlag razlage Komisije za poslovnik v zvezi z drugim odstavkom 61. člena poslovnika Državnega zbora  </font><br>
<font size="4">	</font><br>
<b><font size="4">58. TRAK (VI) 13.45</font></b><br>
<br>
<font size="4">	(Nadaljevanje) z dne 9. 12. 2009 ugotavljam, da je obravnava predloga resolucije o digitalni preobrazbi Slovenije na matičnem delovnem telesu končana. </font><br>
<font size="4">	S tem zaključujem drugo obravnavo predloga resolucije na matičnem delovnem telesu. Odbor bo pripravil poročilo v katerega bo to ugotovitev vključil in ga posredoval predsedniku Državnega zbora. Tudi tukaj moramo določiti poročevalca, ki bo predstavil poročilo na seji Državnega zbora. Predlagam, da to stori kolega Žan Mahnič, če temu ne nasprotuje. Nasprotuje kdo drug? Ugotavljam, da ne. Torej, bo poročevalec pri tej točki član odbora Žan Mahnič. </font><br>
<font size="4">	S tem zaključujem to točko dnevnega reda.  </font><br>
<br>
<font size="4">	Zaradi tega, ker nimamo več na voljo dvorane, prekinjam 12. sejo odbora, ki jo bomo nadaljevali jutri ob 10. uri v sobi 212. </font><br>
<font size="4">	Hvala lepa vsem za udeležbo in lep dan še naprej! </font><br>
<br>
<b><font size="4">	(SEJA JE BILA PREKINJENA 6. NOVEMBRA 2019 OB 13.47.)</font></b>