<h5 class="label"><span>Vsebina zapisa seje</span></h5><div align="center">
<p><b><font size="4">REPUBLIKA SLOVENIJA</font></b><br>
<b><font size="4">DRŽAVNI ZBOR</font></b><br>
<b><font size="4">ODBOR ZA ZDRAVSTVO</font></b><br>
<b><font size="4">1. nadaljevanje 9. nujne seje</font></b><br>
<br>
<b><font size="4">(11. april 2019)</font></b></p></div><br>
<b><font size="4">Sejo je vodil dr. Franc Trček, predsednik odbora.</font></b><br>
<b><font size="4">Seja se je začela ob 16. uri. </font></b><br>
<br>
<b><font size="4">1. TRAK: (NM) </font></b><br>
<br>
<b><font size="4">	PREDSEDNIK DR. FRANC TRČEK: </font></b><font size="4">Lep pozdrav vsem skupaj.</font><br>
<font size="4">	Pričenjamo 1. nadaljevanje 9. nujne seje Odbora Državnega zbora Republike Slovenije za zdravstvo. Le ta je bila sklicana v skladu s 47. in 48. členom Poslovnika Državnega zbora Republike Slovenije, in sicer na podlagi zahteve Poslanske skupine Levica.</font><br>
<font size="4">	Obveščam vas, da so zadržani in da se seje ne morejo udeležiti naslednji člani odbora: kolegica Nada Brinovšek in kolega Felice Žiža. Na seji imamo tudi nekaj nadomestnih članov in članic. Kolegica Karla Urh nadomešča kolegico poslanko Andrejo Zabret, kolega Nik Prebil poslanca Roberta Pavšiča in kolega Jurij Lep kolega Branka Simonoviča. To je to. </font><br>
<font size="4">	Dne 22. marca letos ste prejeli sklic 1. nadaljevanje 9. nujne seje Odbora za zdravstvo za nadaljevanje obravnavane točke dnevnega reda – ureditev stanja na področju zdravstva in babiške nege. </font><br>
<font size="4">	Zahtevo za sklic nujne seje je podala Poslanska skupina Levica z dnem 22. 2. in je bila objavljena na spletnih straneh Državnega zbora. Na seji dne 21. marca letos je predlagatelj Poslanska skupina Levica, v njenem imenu Miha Kordiš, podal uvodno obrazložitev točke dnevnega reda. V nadaljevanju so svoja stališča, poglede in predloge predstavili vsi vabljeni na sejo in predstavnica Ministrstva za izobraževanje, znanost in šport, državna sekretarka Martina Vuk. Ker na seji dne 21. 3. letos ni bilo predstavnikov ministra za zdravje, bom seveda najprej besedo dal gospodu ministru Alešu Šabedru, ki ga pozdravljam, nakar bo sledila razprava članic in članov odbora.</font><br>
<font size="4">	Gospod minister, beseda je vaša.</font><br>
<br>
<font size="4">	</font><b><font size="4">ALEŠ ŠABEDER: </font></b><font size="4">Hvala za besedo, predsednik. Spoštovane članice in člani odbora, spoštovani ostali vabljeni, lepo pozdravljeni še v imenu Ministrstva za zdravje.</font><br>
<font size="4">	Zdaj jaz bi eno pomoč prosil, predsednik, če lahko. Mi imamo eno prezentacijo, če jo lahko na… Aha, to vi naredite. Hvala lepa. Zdaj, da bomo bolj učinkoviti in bolj pregledni, smo mi pripravili eno prezentacijo v zvezi z obravnavano tematiko. Če začnemo kar s 1. sliko, pravzaprav vidimo, da izdatki za zdravstvo na prebivalca po pariteti kupne moči v evrih v letu 2017 v Sloveniji znašajo 2 tisoč 23 evrov na prebivalca. Povprečje osemindvajseterice Evropske unije znaša 2 tisoč 773 evrov. Slovenija je po tem kazalniku primerljiva z državami, kot so, kot vidimo iz slike, Portugalska in pa Češka, ki sta tudi po bruto produktu primerljive s Slovenijo. Na naslednjem slajdu vidimo število zaposlenih v zdravstveni negi na tisoč prebivalcev, tukaj obdobje od leta 2000 do leta 2016. V letu 2000 je v Sloveniji znašalo število zaposlenih v zdravstveni negi 6,9 zaposlenega na tisoč prebivalcev in se je do leta 2016 povečalo na 9,7, kar je povečanje za 2,8 zaposlenega na tisoč prebivalcev oziroma dvig za dobrih 40 %. Če pogledamo pa primerjavo z osemindvajseterico v enakem obdobju, se je število zaposlenih v zdravstveni negi na tisoč prebivalcev povečalo iz 6,7 na 8,4, to je za 1,7 zaposlenega oziroma za dobrih 25 odstotnih točk. V primerjavi z osemindvajseterico je Slovenija v letu 2016 imela za 1,3 več zaposlenih na tisoč prebivalcev, kar je za približno 15 % nad povprečjem osemindvajseterice. Število diplomantov v zdravstveni negi vidimo na naslednji sliki. V Sloveniji izobrazimo pomembno večje število diplomiranih medicinskih sester oziroma diplomiranih zdravstvenikov kakor primerljive države. Vidimo iz slike, da smo pravzaprav skoraj pri vrhu oziroma med petimi državami. Na naslednji sliki vidimo gibanje</font><br>
<br>
<b><font size="4">2. TRAK: (NM) – 16.05</font></b><br>
<br>
<b><font size="4">	</font></b><font size="4">(nadaljevanje) zaposlenih v zdravstveni negi od leta 2005 do leta 2017. Slika nam kaže torej strukturno povečanje in pa celotno povečanje. Povečanje je bilo za 6 tisoč 80 oseb oziroma za 40 % v primerjavi z letom 2005. V letu 2017 je v strukturi zdravstvene nege največje število tehnikov zdravstvene nege 13 tisoč 988, kar predstavlja 65 % vseh zaposlenih v zdravstveni negi, diplomiranih sester 5 tisoč 732 oziroma dobrih 26 %, višjih medicinskih sester oziroma višjih zdravstvenih tehnikov 963 oziroma 4,5 %, bolničarjev 386, kar znaša slaba 2 %, diplomiranih babic 211 oziroma manj kot odstotek, babic 79 oseb, torej 0,37 %, in pa profesorjev zdravstvene vzgoje 41 oseb. V obdobju od 2005 pa do 2017 se je povišalo število tehnikov zdravstvene nege iz 11 tisoč 443 na 13 tisoč 988, to je za 2 tisoč 545 oseb oziroma za dobrih 22 %. Povišalo se je tudi število diplomiranih medicinskih sester iz tisoč 687 na 5 tisoč 732 oseb, to je za dobrih 4 tisoč oseb več oziroma za 299 %. Povišalo se je tudi število bolničarjev iz 19 na 386 oseb. Povišalo se je število diplomiranih babic iz 65 na 211. Potem imamo pa torej strukturo oziroma tiste skupine, ki so se znižale, število babic iz 109 na 79 oseb, število višjih medicinskih sester iz tisoč 956 na 963, torej za skoraj oziroma za več kot 50 %, število profesorjev zdravstvene vzgoje pa je ostalo na 41 osebah. Na naslednji sliki vidimo število obiskov, dnevnih obravnav in pa hospitalizacij v obdobju 2008 do 2017. Medtem ko se je število obiskov na primarni ravni, kakor vidimo iz številk, v letu 2008 do leta 2017 znižalo za 4,3 %, se je število obiskov specialističnih ambulantnih dejavnosti naraslo za 15 %, število hospitalizacij je naraslo za dobrih 6 % oziroma 6,8 % in pa število dnevnih obravnav za 19,5 %. Število zaposlenih, govorim o vseh zaposlenih v zdravstveni negi, je pa naraslo v tem času, torej v istem obravnavanem obdobju za dobrih 30 %. Če pogledamo še torej kazalnike učinkovitosti, obremenjenosti negovalnega kadra v akutni bolnišnični obravnavi, imamo pravzaprav na tej, torej na podlagi določil splošnega dogovora nam javne bolnišnice oziroma javni zdravstveni zavodi izpolnjujejo kazalnike učinkovitosti že od leta 2006. Pokrivamo pa 5 ključnih vsebinskih sklopov, to so finančne kazalnike, kazalnik kadrovskih virov in obremenjenosti kadra, kazalnike spremljanja učinkovitosti, kazalnike spremljanja učinkovitosti izrabe prostorskih virov ter druge kazalnike. Te zbrane kazalnike učinkovitosti in poročane podatke vsako leto preverita tako Ministrstvo za zdravje kot tudi Zavod za zdravstveno zavarovanje Slovenije. Nato se pa na podlagi teh končnih podatkov oblikuje tudi poročilo za posamezna leta. Dokument, poročilo, kazalniki poslovanja in poslovne učinkovitosti bolnišnic za leto 2017 je bilo končano v septembru lanskega leta. V vseh letih od vzpostavitve poročanja pa so bolnišnice posredovale podatke, tako da so v končnih poročilih predstavljeni podatki za vseh 26 bolnišnic. V obdobju 2009 do 2017 je vidno znižanje obremenjenosti negovalnega kadra v akutni bolnišnični obravnavi iz 61 primerov na negovalni kader na 56,13 primera na negovalni kader, to je 8 %. Največja obremenjenost negovalnega kadra v akutni obravnavi pa je razvidna v specializiranih bolnišnicah, konkretno sta to Postojna in Kranj, najmanjša pa v URI Soča in pa Bolnišnici Ormož. Največje število uteži na negovalni kader je v BGP Kranj in Postojna, najnižje pa v Sežani. To nam kažejo podatki za to obravnavano obdobje. Izobraževanja kadra zdravstvene nege, srednje zdravstvene šole, šolsko leto 2016/2017, program zdravstvene nege je izvajalo</font><br>
<br>
<b><font size="4">3. TRAK: (ŠPE) – 16.10</font></b><br>
<br>
<b><font size="4">	</font></b><font size="4">(nadaljevanje) programe za dijake, 12 pa za odrasle. Programe je obiskovalo preko 4 tisoč dijakov in 812 odraslih udeležencev. Program zdravstvene nege je zaključilo 990 dijakov v 11 šolah in pa 186 odraslih v 15 šolah in zavodih. Visokošolsko izobraževanje 2017, na programu zdravstvene nege na osmih visokošolskih zavodih je diplomiralo 550 oseb. Na Zavodu za zaposlovanje oziroma konec septembra 2018 je bilo v Sloveniji brezposelnih 1107 oseb s področja zdravstvene nege in pa oskrbe. Poklici v zdravstveni negi. Zdravstveno dejavnost lahko opravljajo zdravstveni delavci, ki imajo ustrezno strokovno izobrazbo, so strokovno usposobljeni za samostojno opravljanje dela v svojem poklicu in izpolnjujejo druge pogoje in kvalifikacije določene s temi predpisi. Poklici v zdravstveni negi so bolničar negovalec, tehnik zdravstvene nege in pa diplomirana medicinska sestra. </font><br>
<font size="4">	Če nekoliko kronološko pogledamo dogajanje zadnjega mesca na področju poklicnih aktivnosti in kompetenc v zdravstveni negi, 18. marca 2019 je Ministrstvo za zdravje Zbornici zdravstvene in babiške nege Slovenije in razširjenemu strokovnemu Kolegiju za zdravstveno in babiško nego, podalo usmeritve v zvezi s prenovo poklicnih aktivnosti in pa kompetenc v zdravstveni negi. V prvem delu opredelitve kompetenc, ki jih pridobi oseba po zaključenem srednješolskem poklicnem izobraževanju, srednješolskem strokovnem izobraževanju in pa visokošolskem izobraževanju. V nadaljevanju aktivnosti oziroma postopki in posegi v zdravstveno nego, ki jih posamezni profil v zdravstveni negi pridobi s formalnim izobraževanjem ob upoštevanju pogoja, da to pridobijo tudi osebe pri vseh izobražencih v Republiki Sloveniji. Jasno je potrebno določiti tudi mejo od kje dalje kompetence oziroma aktivnosti izvaja višje izobražen kader, ob enem pa je potrebno tudi načrtovati možnosti razširitve teh kompetenc posameznih profilov v zdravstveni negi. Na nivoju posamezne aktivnosti je potrebno prikazati najnižjo izobrazbeno raven izvajalca, ki je kompetenten za izvajanje posamezne aktivnosti, pri čemer pa menimo, da je deljenje posameznih aktivnosti na procese nepotrebno, saj mora biti izvajalec, ki je kompetenten za izvedbo posamezne aktivnosti na nivoju aktivnosti, kompetenten tudi za načrtovanje in pripravo na izvedbo in evalvacijo izvedbe le-te. Zaradi večje preglednosti je potrebno slediti modelu prikaza dokumenta poklicne aktivnosti in kompetenc v zdravstveni in babiški negi iz leta 2008, ko so znotraj posamezne temeljne življenjske aktivnosti, prikazani vsi za izvedbo kompetentni profili v zdravstveni negi. </font><br>
<font size="4">	Opredeliti je potrebno po kakšen sistemu oziroma načinu se pridobivajo delovne in specifične kompetence ter omogočiti, da specifična delovna mesta oziroma iz njih izhajajoče delovne specifične kompetence, določi delodajalec, na ravni stroke pa se pripravi izhodišča, ki bodo delodajalcu v pomoč pri oblikovanju in umestitvi delovno specifičnih kompetenc. Opredeliti je potrebno tudi način pridobivanja specialnih znanj, skladno z namenom realizacije 38. člena prehodnih in končnih določb Zakona o zdravstveni dejavnosti, predstavljati podlago za vrednotenje izvajanja deleža in vsebine preseganja kompetenc posameznega profila v zdravstveni negi in podlago za spremembe akta o sistematizaciji delovnega mesta in ne dokumenta, ki predstavlja vizijo razvoja v zdravstveni negi.</font><br>
<font size="4">	Ministrstvo za zdravje je Zbornico zdravstvene in babiške nege Slovenije in razširjen strokovni Kolegij za zdravstveno in babiško nego zaprosilo pod točko 1: Z razlago navedbe v dokumentu kompetenc nov dokument ne sme povzročati prevelikega vsipa kompetenc tehnike zdravstvene nege, s prikazom kje do tega vsipa prihaja in upoštevajoč seveda dejstvo, da se sistemi izobraževanja na področju tehnike zdravstvene nege v obdobjih zadnjih desetletij ni spremenil, oziroma je kvečjemu prišlo do rasti deleže praktičnega usposabljanja. </font><br>
<font size="4">Potem pod točko 2: Simulacijo prikaza prevedbe tehnika zdravstvene nege na delovno mesto diplomirane medicinske sestre, pri čemer naj bo prikaz narejen za vse ravni zdravstvene dejavnosti, vključno s področjem socialnih zavodov in simulacijo prikaza, kje prihaja do zmanjševanja kompetenc bolničarja negovalca. </font><br>
<font size="4">Po sestankih v tem tednu, tako z zbornico kot tudi s sindikati, smo na včerajšnjem sestanku</font><br>
<font size="4"> </font><br>
<b><font size="4">4. TRAK: (ŠPE) – 16.15</font></b><br>
<br>
<b><font size="4">	</font></b><font size="4">(nadaljevanje) dogovorili tri ključne sklepe oziroma nadaljnje korake in sicer, da do konca aprila 2019 zaključimo usklajevanje glede kompetenc in pa poklicnih aktivnosti, sprotno obveščamo sindikate o napredku teh dogovarjanj in pa z aktivnostmi začnemo takoj, to  pomeni, da v naslednjem tednu že prične z delom delovna skupina kot smo se dogovorili na včerajšnjem sestanku. </font><br>
<font size="4">	Hvala za pozornost.</font><br>
<br>
<font size="4">	</font><b><font size="4">PREDSEDNIK DR. FRANC TRČEK:</font></b><font size="4"> Hvala, gospod minister.</font><br>
<font size="4">	Želi predlagatelj besedo? Ja. Preden dam besedo, še dve pooblastili. Kolega Aleksander Reberšak nadomešča kolegico Ivo Dimic in kolega Marko Bandelli kolega Vojka Starovića.</font><br>
<font size="4">	Izvolite Kordiš.</font><br>
<br>
<font size="4">	</font><b><font size="4">MIHA KORDIŠ (PS Levica): </font></b><font size="4">Hvala za besedo, predsedujoči.</font><br>
<font size="4">	Preden grem na vsebinski del svoje razprave, naj izpostavim očitno neko dejstvo oziroma problematičnost določenih statistik in številk s katerimi ste gospod minister na začetku svoje predstavitve operirali. Namreč na prvemu delu te seje, ki se je odvila 14 dni nazaj, sem s statistikami operiral tudi sam, pa se njihovo poreklo izkazalo kot vprašljivo. Neko sporočilo, ki ga tiste številke, ki ste jih pokazali dajejo od sebe je, da nam število zaposlenih v negi narašča, obremenitev teh, ki v negi delajo, pa nekako upada. S podobnim podatkom sem prišel prejšnjič na plano tudi sam in sicer, da imamo zaposlenih na negi na tisoč prebivalcev pri nas 9, 7, do čim povprečje Evropske unije pa znaša 8, 4. Iz tega sem potegnil zaključek, da je problem predvsem v izobrazbeni strukturi in ne toliko v obsegu kadra. Ampak, že na prvi polovici te seje so me predstavniki nege opozorili, da te informacije ne morejo biti točne. Po njihovih lastnih izkušnjah, po njihovih lastnih opažanjih, tudi izračunih nam kadra na tem področju akutno manjka, te statistike so pa precej prestrižene, zaradi tega, ker se v kategorijo nege stlači vse in še več zaradi tega, da številke izgledajo lepše. in posledično nam statistična slika sporoča veliko manj alarmantno stanje kakor dejansko je. </font><br>
<font size="4">	In še enkrat, ta »disclaimer« kot uvod zaradi tega, ker sem se na njem na prejšnji seji tudi sam opekel in iz njega potegnil napačne zaključke in mislim, da ni v redu, da bi vi gospod minister ponovili mojo napako.</font><br>
<font size="4">	Če grem čisto na vsebinski del svoje razprave. To nujno sejo smo sklicali v Levici zaradi nepravičnosti in težav, ki zadevajo  področje nege, kjer je zaposlenih okoli 20 tisoč delavk in delavcev. Osnovni razlog za sklic pa je bilo dejstvo, da Ministrstvo za zdravje ni potrdilo dokumenta poklicne aktivnosti in kompetence v zdravstveni in babiški negi. Če odmislimo vse ostalo, kaj ne sprejem tega dokumenta potegne za seboj, najbolj akutna, najbolj pereča stvar je, da trenutno do 3 tisoč zaposlenih v negi opravlja delo nad priznanimi kompetencami, ampak njihovo delo ni primerno finančno ovrednoteno. Pogovarjamo se o srednjih sestrah in diplomiranih sestrah, zato da lahko srednje sestre, ki že zdaj opravljajo delo diplomiranih, pridobijo primerne kompetence in se njihovem delu primerno dvigne tudi plačilo, pa je potreben sprejem dokumenta poklicne aktivnosti in kompetence. Ta dokument je bil pripravljen, je bil strokovno usklajen, samo z njegovim podpisom se neprestano zavlačuje na strani ministrstva. In to zavlačevanje ima sila dolgo brado. Še najbližje podpisu smo prišli v sredini prejšnjega leta, ko je nov Zakon o zdravstveni dejavnosti določil, da naj bi bil ta dokument podpisan najkasneje do 17. junija. Pa potem smo dobili novo podaljšanje, nov datum v stavkovnemu sporazumu – ta datum je bil postavljen na 1. marca 2019, pa je ministrstvo zamudilo tudi ta rok. In šele 11. marca sklicalo sestanek, na katerem je predstavljal svoj osnutek dokumenta temeljne kompetence in aktivnosti izvajalcev v dejavnosti zdravstvene nege. Zdaj o vsebini tega dokumenta se ne bi preveč zaustavljal, je pa dejstvo, da je Ministrstvo za zdravje z zavlačevanjem in zamujanjem rokov storilo škodo, ki jo je potrebno nemudoma odpraviti – pa to ne samo v tem mandatu, to je zgodba, ki se vleče zdaj že kar nekaj časa.</font><br>
<font size="4">	Gospod minister vi ste na hearingu povedali, da zdaj obstajata dve verziji dokumenta, da jo je potrebno poenotiti. Tukaj si bom dovolil eno korekcijo – ni res, da imamo dve verziji </font><br>
<br>
<b><font size="4">5. TRAK: (TB) – 16.20</font></b><br>
<br>
<font size="4">	(nadaljevanje) dokumenta. Kar se tiče časa za poenotenje, je ta že nekajkrat potekel, stroka je svoje pripravila, država je pa tista stran, ki je v teh pogovorih zatajila in danes imamo priložnost, da to opravimo.</font><br>
<font size="4">	Kot sem uvodoma dejal, si je dokument poklicne aktivnosti in kompetence zgolj iz sedišča za nekoliko širšo razpravo, če taksativno naštejem, imamo tu še problematična področja, ki so, prvič; odsotnost krovnega zakona na področju zdravstvene nege, ki bi pripomogel k ureditvi področja in bi nego vzpostavil ob bok drugim primerljivim poklicem, ki svoj krovni zakon imajo in nadalje, imamo težavo z odsotnostjo standardov, normativov, ki ostajajo neprenovljeni še od leta 1984 naprej, pa so se pogoji dela od takrat do danes drastično spremenili. Tu so še specializacije na področju zdravstvene nege, pa sistem izobraževanja, prav tako na področju zdravstvene nege.</font><br>
<font size="4">Sledeč vsem tem izhodiščem in problemom, smo kot predlagatelji seje v Levici, predložili tudi šest sklepov. Pri teh sklepih še iz prejšnje seje vztrajamo, smo jih pa pripravljeni umaknit, če koalicija korigira sklepe, ki jih je predložila za to sejo, in o katerih smo se tudi pogovarjali in dogovarjali, preden se je seja začela. Natančneje korekcijo, ki jo v Levici želimo, je pri 1. sklepu. 1. sklep, koalicijski, se zdaj glasi: »Odbor za zdravstvo poziva Ministrstvo za zdravje, da nadaljujemo z aktivnostmi usklajevanja dokumenta poklicne aktivnosti in kompetence v zdravstveni negi. Ministrstvo za zdravje do 31. decembra, letošnjega leta, poda soglasju k usklajenemu besedilu prenovljenih poklicnih aktivnosti in kompetenc v zdravstveni negi.«</font><br>
<font size="4">Tukaj mislim, da so zaposleni v negi čakali več kot dovolj časa. Ni jim potrebno, da čakajo še do konca leta. Sami ste, gospod minister, zaključil svojo prezentacijo s tem, da želite to poglavje zapreti do konca tega meseca in kar v Levici predlagamo je, da se datum zamenja iz 31. 12., najkasneje na 11. 5. Torej prvi mesec od danes, kar vam dajemo še en teden več, kakor je od konca aprila in če so predlagatelji teh sklepov pripravljeni narediti ta kompromis, pripravljeni datum postavit realistično in ne zavlačevat še naprej, smo pripravljeni tudi v Levici svoje sklepe umaknit in podpreti sklepe, ki smo jih dobili na mizo. Hvala.</font><br>
<br>
<b><font size="4">PREDSEDNIK DR. FRANC TRČEK:</font></b><font size="4"> Hvala za besedo.</font><br>
<font size="4">Minister, se želite opredeliti do tega? Izvolite.</font><br>
<br>
<b><font size="4">ALEŠ ŠABEDER:</font></b><font size="4"> Hvala za besedo.</font><br>
<font size="4">Mogoče kratko pojasnilo gospodu Kordišu – nikakor ni bilo skozi mojo prezentacijo mišljeno kakršnokoli zavajanje, ampak dejansko so tudi viri številk navedeni, tako da, to so pač javno dostopne statistike, te številke so javno dostopne. V kolikor je v statistikah, kakršnakoli napaka, bom zelo vesel, če bom vedel za njo. Pravzaprav sem pa želel skozi to prezentacijo samo pojasnit, kakšno je stanje na podlagi statističnih podatkov. Kar se tiče pa samega dokumenta in pa rokov, se s strani ministrstva seveda strinjamo z vašim predlogom, kot smo tudi včeraj na sestanku s sindikati se dogovorili za rok do konca aprila. Bomo zelo hvaležni, če nam ta rok do 11. 5. podaljšate, da pridemo do, torej, usklajenih stališč, skupaj z zdravstveno nego. Nikakor pa ni bil namen ministrstva - vsaj v zadnjih 14-ih dneh lahko suvereno trdim – kakorkoli zavlačevat pri potrditvi in pa uskladitvi teh stališč. Hvala.</font><br>
<br>
<b><font size="4">PREDSEDNIK DR. FRANC TRČEK:</font></b><font size="4"> V redu, hvala.</font><br>
<font size="4">Odpiram razpravo. Jani Möderndorfer, izvoli.</font><br>
<br>
<b><font size="4">JANI (JANKO) MÖDERNDORFER (PS SMC):</font></b><font size="4"> Ja, jaz bom takoj na začetku rekel, da zdaj nisem najboljše razumel – kaj zdaj, 11. 5. ustreza ali v resnici, kaj je bilo sploh dogovorjenega včeraj? / oglašanje iz dvorane/ to.. ampak, to boste v nadaljevanju razložili, samo toliko, ker nisem zdaj najbolj tega razumel, tega dialoga.</font><br>
<font size="4">Ampak, moram reči da, seveda, mi smo prekinili sejo z enim samim razlogom, to je zato, ker takrat, ko smo imeli to razpravo, ministra še nismo imeli in v resnici na drugi strani pogajalske mize pravzaprav ni bilo sogovornika in zato smo skupaj se dogovorili, da prekinemo sejo in danes nadaljujemo in zato seveda danes, verjamem, da bo diskusija popolnoma drugačna. Mislim, drugačna, bistveno lažje se bo pogovarjat. Bi pa seveda opozoril, da Državni zbor</font><br>
<br>
<b><font size="4">6. TRAK: (TB) – 16.25</font></b><br>
<br>
<font size="4">	(nadaljevanje) ni tisti, ki bo reševal te probleme. S tem se bo ukvarjalo ministrstvo. Poleg tega moram ugotovit naslednje: mi imamo dve ministrstvi, ki se ukvarjata z tematiko, o kateri smo se pogovarjali - eno je Ministrstvo za zdravje, drugo je pa seveda Ministrstvo za izobraževanje, v kolikor do tega sploh seveda pride, diskusija, toliko samo za uvod. Ampak, tisto, kar je pa zame bolj pomembno, je pa seveda, da iz te razlage, ki smo jo danes poslušali, bi rad najprej opozoril, preden se začnemo lovit okoli te statistike in tako naprej – jaz bom počasi že malo sit, ali veste, statistika je, seveda to vsi vemo, hudič, vedno jo lahko razlagaš najmanj iz dveh pogledov, če pa želiš, je pa lahko tudi iz štirih, desetih ali kakorkoli, ne?</font><br>
<font size="4">V tej državi imamo zdravstveno blagajno, ki zbira podatke in ko pride s podatki ven, zdravniki rečejo: »Ne, ne, ne, ne, ne, tisti podatki od NIJZ so pravi.« In, v bistvu pa oba dobivata iz istega konca, kakšna je pa metodologija obdelave, to je pa že druga diskusija, ne? In tukaj, seveda, se strinjam s kolegom Kordišem, ko reče: »Ja, ja. Vsi profili so noter.« Vsi ki so na področju zdravstvene nege – se pravi, bolničarji, zdravstveni tehniki, diplomirane medicinske sestre – ampak jaz verjamem, da je ta pojem v slovenskem prostoru tudi razčiščen, koliko je diplomiranih, koliko je zdravstvenih in koliko je bolničarjev. Večji problem, ki ga sam vidim, je bolj v tem, da se, glede na polemiko in razpravo predstavitev stališč, ki so jih imeli povabljeni in gostje, na našem odboru, je bila ves čas v duhu ta platforma – vse je bilo urejeno, samo še podpis bi se moral zgodit, pa se ni zgodil, zaradi tega, ker je padla Vlada.</font><br>
<font size="4">No, danes, če poslušam, pa če poslušam, da so se pogajali in se pogovarjali in pravzaprav, vidimo, da pravzaprav ni bilo vse dogovorjeno, kajne, in da je marsikaj ostalo odprto. In, seveda, sem se šel pozanimat, kaj je pravzaprav tisto, kar je ostalo odprto in glavni problem pri celi zgodbi je seveda finančni vidik in pa tisto, kar je bilo med vrsticami seveda tudi s strani ministra povedano v prezentaciji. To pa je seveda, eno je, kako se opredeli določene kompetence s strani zbornice, kakšno je dejansko realno stanje v predlogu pa seveda, če sem prav seznanjen, pa me boste popravili, je pa dejansko zelo veliko govora o tem, kaj naj bi bilo, ne kaj pa je in to je ta bistvena razlika, o kateri seveda, nastane lahko potem problem.</font><br>
<font size="4">Eno je, seveda, ko sprejmeš dogovor in tukaj seveda mene zanima, kaj tu to pomeni in če so te stvari že razdelane, namreč, če pride do takšnega dogovora, ali je to v skladu s proračunom Republike Slovenije, ki je veljaven in sprejet? In kaj to pomeni, seveda dolgoročno, v primeru proračuna, ki ga bo treba spremljat, kaj to, seveda to pomeni?</font><br>
<font size="4">Namreč, govorimo o zelo velikih številkah in seveda ne drži čisto, dejstvo, ki smo ga zadnjič poslušali – jaz se strinjam, da je mogoče 12 ali 17, pa ne me narobe razumet, medicinskih sester, ki opravlja delo diplomiranih medicinskih sester, v Kliničnem centru, da je to edini problem. Ne, to ni edini problem. Ko bomo mi sprejeli te kompetence, ko bomo mi sprejeli seveda tudi določene naloge, bomo seveda dobili realno sliko, kaj to pomeni dolgoročno, iz finančnega vidika, novo dodatno obremenitev, v celotnem okviru, ne?</font><br>
<font size="4">Je pa nesporno dejstvo, to seveda se strinjam z vsemi tistimi, ki so razpravljali v tem duhu oziroma predstavljali svoja stališča – ves čas se dogajajo spremembe. Po drugi svetovni vojni, ne, če je bilo tako, zelo plastično, opisano, kako so nastajali ti profili na področju nege, so tisti, ki so med drugo svetovno vojno v Partizanih ali pa kjerkoli že drugje, pridobivali neka določena znanja, so na koncu postale medicinske sestre, medicinske sestre, ne?</font><br>
<font size="4">Nekega prav posebnega šolskega izobraževanja pravzaprav ni bilo, bile pa so seveda priprave, tečaj in tako naprej in potem se je šolski sistem od 1945 leta lepo počasi razvijal, vedno bolj bogato, vedno bolj široko, vedno prihajala so nova znanja in tako naprej. Začela se je tudi delitev določenih nalog, ampak, roko na srce, priznat si moramo, eno so naloge, ki naj bi bile predpisane in naj bi jih, bile v okviru kompetenc</font><br>
<br>
<b><font size="4">7. TRAK: (DAG) - 16.30</font></b><br>
<br>
<b><font size="4">	</font></b><font size="4">(nadaljevanje) zdravstvenega tehnika in diplomirane medicinske sestre ali, ne nazadnje, bolničarja. Kaj se je pa dogajalo v praksi, no, to je pa že druga diskusija. Ne nazadnje, ta problem nastaja tudi ne samo med temi profili, ta problem nastaja že med zdravstvenim osebjem in zdravniki, ko zdravniki pravzaprav kar nalagajo določene naloge, ki so v njihovih kompetencah, pa jih mora v resnici izvajati diplomirana medicinska sestra ali celo ponekod zdravstveni tehniki. In to je seveda resen problem. Zato se jaz bojim, da bo treba med vrstami urediti to vprašanje tudi, ko bo ta sporazum dogovorjen; ko bodo naloge razdeljene, bodo te kršitve še vedno obstajale. In dokler se ceh med sabo ne bo uprl in prevzel določene odgovornosti, bo to resen problem, ki pa se vedno konča na sodišču. Sam osebno se spomnim, na Onkološkem inštitutu je bil enkrat en problem, ko je pacient med operacijo bil opečen, nepomembno, ampak šel je na sodišče in iskal svojo pravico. In kako hitro je zdravnik zvalil krivdo na diplomirano medicinsko sestro, ki je bila inštrumentarka, češ da je pač preveč polivala in tako naprej po kompresiji in da je zaradi tega pri kutorju prišlo do ožganine in tako naprej. Na koncu se pa seveda, jasno, vse ugotovi, kje so kompetence posameznega, kje je pri neki bodisi diagnostiki bodisi pri posegu pač opravljal neke določene naloge. Jaz še danes nimam razčiščeno, kdo pravzaprav uvaja kateter pri ženski, moškemu, in kaj se dejansko dogaja na terenu. Ampak, seveda, ko pa pride do kakršnekoli kršitve oziroma ko pride do posledic, imamo pa problem, ki je zelo jasen - odgovornost. In največkrat jo plača, veste, v zdravstvenem sistemu tisti, ki je na nižji lestvici, ne tisti, ki je na višji lestvici. Zato morajo biti te kompetence zelo jasne in zelo jasno razdeljene. Ampak potem se jih mora tudi upoštevati. Veste, dostikrat je problem, ko zdravstveno osebje zelo rado pomaga ali pa naredi in je pripravljeno narediti tisto, kar sploh ni njihova kompetenca, ampak s tem ste že avtomatično prevzeli odgovornost; saj dokler je vse okej, je super, ko se pa zalomi, je pa narobe. In to je eden od razlogov, zakaj danes tukaj sedimo tako daleč, zaradi tega, ker stvari niso bile dolga leta urejene. </font><br>
<font size="4">	Ni problem samo na transfuziji, kot smo zadnjič poslušali - ne na transfuziji, se opravičujem, na dializi -, problem je bil tudi v operacijskih, ne samo eden ali dva, tega je ogromno, in to po celi Sloveniji. In če to vse skupaj seštejemo, jih ne bomo sešteli samo dvanajst, sedemnajst, kot smo zadnjič slišali neko številko, ampak jih bomo šteli že kar krepko čez sto. Seveda imamo pa še en drug problem - kaj to dejansko pomeni tudi z vidika, ko se bomo pogovarjali o kompetencah, ki so pa danes že določene. Danes je bilo zelo jasno povedano in nakazano, da imamo v bistvu tri poklice na področju zdravstvene nege. Eden je bolničar negovalec, ki je bil določen leta 1998 in je ostal do danes praktično, razen z urami, nespremenjen, zdravstveni tehnik od 2005 - govorim samo o zadnjih spremembah - in pa diplomirana medicinska sestra iz leta 2007. Jaz mislim, da predvsem pričakovanja, ki so bila usmerjena, češ da je treba to vprašanje urediti, so bila predvsem takšna - stroka bo napisala, kako je prav, ministrstvo bo pa to podpisalo, in stvar bo zaključena. No, to ni nikjer tako. In to bo treba sprejeti. In zato jaz mislim, da je bil to eden glavnih razlogov, zakaj ta dogovor ni bil podpisan, ker do tega resnega usklajevanja v resnici do konca ni prišlo. In to je treba povedati naglas. To usklajevanje bi se moralo zgoditi. In to je zdaj v bistvu naloga ministra, ker se ni zgodilo v tega zadnjega pol leta s prejšnjim ministrom, ki bi se lahko, pa se ni, se bo moralo zdaj odviti do konca in na koncu pridemo do rezultata. Problem je samo to, kaj se bo dogajalo s tistimi, ki pa so že šli bodisi v tožbo, mogoče celo </font><br>
<br>
<b><font size="4">8. TRAK: (DAG) - 16.35</font></b><br>
<br>
<b><font size="4">	</font></b><font size="4">(nadaljevanje) dobili na sodišču. Te razlike, diskrepance se bodo dogajale, ampak o tem, mislim, da je prav, da kdo drug odloča. Tako iz tega razloga jaz mislim, da bo treba to čim prej narediti. Bo pa seveda treba tudi jasno urediti s finančnim delom in tudi zelo jasno in odkrito povedati, kaj to pomeni s finančnega vidika, ali bo za to potrebna prerazporeditev znotraj proračuna, bodisi obstoječega ali dolgoročno novega proračuna, to bo treba razčistiti. Ampak, kot sem že rekel, to je bolj naloga ministrstva. Če bo pa prišlo do rebalansa ali pa do nove postavke, bomo pa to itak videli takrat, ko bo predložen, in se bomo s tem ukvarjali tudi v Državnem zboru. </font><br>
<font size="4">	Toliko bi imel za zdaj. Hvala.</font><br>
<br>
<font size="4">	</font><b><font size="4">PREDSEDNIK DR. FRANC TRČEK: </font></b><font size="4">Hvala, Jani.</font><br>
<font size="4">	Želi še kdo razpravljati? Vabljeni gosti ne morete razpravljati v drugem delu, taka so pač pravila v hiši, ki so se vzpostavila v skoraj 30 letih. Vidim, da ni želje po razpravi poslank in poslancev. / oglašanje v ozadju/ Prosim? Še enkrat razprava? Predlagatelj je želel besedo pred vami. </font><br>
<br>
<font size="4">	</font><b><font size="4">MIHA KORDIŠ (PS Levica): </font></b><font size="4">Hvala.</font><br>
<font size="4">	Rad bi slišal, kje smo zdaj s temi sklepi. Korekcija, ki jo v prvem sklepu predlagamo, kar se tiče terminskega okvira, se je v zadnjih 20 minutah izkazala, da je v resnici bolj na liniji ministrstva kot ti izvorni sklepi. In zdaj me zanima, kako predlagatelji iz vrst koalicijskih strank gledate na to, da se datum, do kdaj je podpisano, do kdaj so poklicne aktivnosti in kompetence podpisane, ali se strinjate s tem ali se ne strinjate s tem, lahko korigiramo sklep, ga sprejmemo - kaj zdaj? </font><br>
<font size="4">	Hvala.</font><br>
<br>
<font size="4">	</font><b><font size="4">PREDSEDNIK DR. FRANC TRČEK: </font></b><font size="4">Izvoli, Jani.</font><br>
<br>
<font size="4">	</font><b><font size="4">JANI (JANKO) MÖDERNDORFER (PS SMC): </font></b><font size="4">Hvala lepa.		</font><br>
<font size="4">	No, saj to sem v bistvu hotel, ampak predlagatelj ima prednost, zato pač ni sem mogel… V bistvu sem prej v svoji razpravi se pozabil opredeliti do teh predlaganih sklepov. Saj ni nobena skrivnost, da smo se danes zjutraj dopoldne še pogajali in usklajevali glede teh sklepov. V resnici sam vsebinski tekst, predvidevam, kolega Kordiš, tako kot si sam rekel, pravzaprav sploh ni problematičen, gre zgolj za termine. Vendar, če je minister danes v svoji razpravi povedal, da se pogovarja z zbornico oziroma predstavniki, je več kot jasno, da v štirinajstih dneh tega vprašanja razčistili ne bodo. In tisti, ki danes to fantazira, tisti, ki misli, da bo to v štirinajstih dneh narejeno, jaz osebno v to ne verjamem. Zato je danes meni bolj pomembno, da minister pove, ali je ta rok sploh izvedljiv, ki je predlagan, se pravi, 11. 5., če se ne motim, kajne, to je tri tedne, roko na srce, vmes je deset dni, ko ljudi sploh ne bo niti blizu, se pravi, to kar odštejemo. Zato sem rekel, da je praktično štirinajst dni na razpolago, jaz v to ne verjamem. Glede na to, da gre tu še za finančni moment, glede na to, da gre tu za usklajevanje določenih kompetenc, ki niso razčiščene, tako na področju psihiatrije, tako na področju oskrbe, nege v socialnih zavodih, mislim, da bodo potrebovali kakšen dan več. Vendar si pa ne bi upal soditi, ali je to mesec, dva, tri ali je to do konca leta. Zato je tudi nastal ta datum 31. 12. 2019, da se do konca leta to reši. To ne pomeni, da morajo 31. 12. šele to podpisati, zaradi mene to lahko dogovorijo tudi v roku treh tednov, enega meseca, ampak mi smo dali nek izvedljiv datum. Tisti datum, ki je bil pa v prvotnem sklepu predlagan, pa je itak bil pretečen in zamujen in sploh ni bil izvedljiv, ker je bil »naštiman« na marca, mi smo pa zdaj v aprilu. Smo pa iz znanih razlogov prekinili in tega predlagatelj ni mogel vedeti, ko je predlagal te sklepe, zato seveda tega ne štejem zdaj kot neko kritiko, daleč od tega. Ampak zato so postavljeni novi roki. Mi smo vprašali in se pogovarjali tudi z Ministrstvom za zdravje in je minister oziroma ministrstvo odgovorilo, da je 31. 12. sprejemljiv datum. Lahko se to popravi, s tem jaz nimam nobenih težav. Če bo danes minister rekel, da je to lahko prej, zakaj pa ne, drugače bi mi seveda predlagali datum, ki je izvedljiv. Verjamem pa, da se ne bo nič kaj dosti hudega zgodilo, ker verjamem, da tisti, ki dolgo čakajo, na koncu vedno tudi dobijo. Ostale sklepe pa ravno tako podpiramo. </font><br>
<br>
<font size="4">	</font><b><font size="4">PREDSEDNIK DR. FRANC TRČEK: </font></b><font size="4">Jelka Godec želi besedo. Izvoli.</font><br>
<br>
<font size="4">	</font><b><font size="4">JELKA GODEC (PS SDS): </font></b><font size="4">Ja,</font><br>
<font size="4"> </font><br>
<b><font size="4">9. TRAK: (NM) – 16.40</font></b><br>
<br>
<b><font size="4">	</font></b><font size="4">(nadaljevanje) hvala.</font><br>
<font size="4">	Mi bomo sicer te sklepe podprli, ampak ne z datuma 31. 12. 2019. Jaz sicer tudi ta predlog, ki je bil s strani predlagatelja, je tudi v bistvu res priučljiv, ampak 31. 12. Mi smo se o teh stvareh pogovarjali že, saj jaz lahko govorim za svoj mandat, že v prejšnjem mandatu in tako naprej. In jaz se ne strinjam s tem, da je zdaj minister tisti glavni, ki bo rekel… Zakaj, Jani, če zdaj že debatiram s tabo. Zato, ker te stvari, tako kot še enkrat, so nastavljene že, o tem se je že debatiralo po vseh teh, kar smo slišali prej, o tem se je že razpravljalo, o tem se je že usklajevalo, na tem delajo ljudje, ki niso od včeraj. Minister je od včeraj, ti ljudje, ki na tem delajo, so že toliko in toliko let. In minister seveda se mora s tem seznaniti, če se do zdaj še ni. Delal je v UKC in pozna to problematiko, vsaj skozi delavce. In se mi zdi, da s tem 31. 12. 2019 in z odlašanjem rokov do, glej, lahko napišemo 2025, pa ne bo, če ne bo, tako kot si rekel, če se ne bojo uskladili. Ampak če končno ne postavimo nekih realnih datumov in rečemo, zdaj pa dosti, zdaj se pa dajte uskladit, zato ker, še enkrat, ekipe, ki delajo na tem, niso od včeraj, niso in poznajo problematiko, niso tako kot mi, ki se na novo usedemo tukaj noter, pa moramo vse na novo poslušat vsak mandat. In v Sloveniji te kontinuitete stalno jo prekinemo, ko rečemo, nov minister, zdaj gre pa vse na novo. Ne, tam imamo uradnike, že 30 let to delajo. In zato se jaz ne strinjam z datumom konec leta, ampak bi pa predlagala, no, predlagatelj in koalicija, ker na koncu koncev imate vi glasove, ne mi, dajte se uskladit za nek normalni datum. Kaj je to zdaj, pravim, 3 tedne je res, kolega Kordiš, malo mogoče, ampak je pa tudi res, da to traja, da ta predlog te seje je že od februarja in ste bili vsi na to pripravljeni, razen mogoče ministra, kar pa ne izključuje tega, da se datum postavi bolj ostro in se potem tudi sklepi zahtevajo oziroma to pa mislim, da predsednik ne bo imel problemov s tem, da zahteva potem, kaj je bilo realizirano ali ne, ker včasih nastanejo sklepi v DZ, potem pa – pozabimo mi na to, če nimamo predsednika, ki to naredi, da potegne nazaj. Tako da v primeru, da ostanejo sklepi takšni kot s tem datumom, potem ne bomo podprli tega, pa tudi ne bomo nasprotovali. Je pa, pravim, če pa bo datum bolj blizu, bomo pa zadeve podprli.</font><br>
<br>
<font size="4">	</font><b><font size="4">PREDSEDNIK DR. FRANC TRČEK: </font></b><font size="4">Replika, 3 minute. </font><br>
<font size="4">	Jani, izvoli.</font><br>
<br>
<font size="4">	</font><b><font size="4">JANI (JANKO) MÖDERNDORFER (PS SMC): </font></b><font size="4">Hvala lepa.</font><br>
<font size="4">	Ja, saj tisti, ki me je slišal, me je razumel, da mi ne vztrajamo na tem datumu, v kolikor seveda bo s strani ministrstva prišel signal, da lahko to realizirajo v krajšem času. Zdaj pa, da bom bolj jasen. Dejstvo je, da ta stvar res dolgo teče, Jelka, tako kot si rekla, saj sploh ni nobene diskusije in noben ne beži od tega dejstva. Ampak dejstvo je, pa roko na srce, pol leta se na ministrstvu s tem vprašanjem ni ukvarjal nihče. Seveda, nihče iz preprostega razloga, ker ni bilo premika. Tako sem razumel predstavnike, ki so govorili, da nazadnje so čakali na podpis avgusta meseca, ki bi se naj zgodil in to je to. Nov minister, ki je prišel, se je spopadel z drugimi stvarmi in tega vprašanja očigledno ni reševal, ker si vsak postavlja svoje prioritete. To me ta hip ne zanima, ampak dejstvo je, da obstajajo nerazčiščene stvari, kot so ocena vplivov v socialnih zavodih, potem imamo problem, da ne povzema delovno specifičnih kompetenc v obliki formalnega izobraževanja, nejasen način pridobivanja je nemogoče vključiti v vse kompetence, kot ji je predstavila v dokumentu zbornica. Potem imamo problem na področju psihiatrične zdravstvene nege, ki niso del formalnega izobraževanja. Zakaj to govorim? Zaradi tega, ker verjetno o tem ne bo eden ali pa 2 sama ne bosta mogla odločat, kaj se bo zgodilo in kaj ne. In zato predvideva in tukaj seveda, Jelka, sama ugotavljaš, da je verjetno 3 tedne premalo, da bi se lahko to zgodilo, se pravi 11. 5. Jaz sem samo želel opozoriti, da ni samo stvar podpisa, pa nekega vljudnostnega pogovora pol ure, ker drugače bi že včeraj končali zgodbo, pa bi bila stvar zaključena. In verjetno se bojo mogli kje še uskladit, ne vem, mene ni bilo zraven, to naj minister pove, pa bom rekel, ali je to možno ali ne. Skratka, če hočemo zadevo pripeljat do te točke, rabimo čas, da bomo skladno z 38. členom Zakona o zdravstveni dejavnosti</font><br>
<br>
<b><font size="4">10. TRAK: (NM) – 16.45</font></b><br>
<br>
<b><font size="4">	</font></b><font size="4">(nadaljevanje) spravili stanje v tisto situacijo, ki zdaj 15 let ni bilo urejeno in je 15 let ostalo odprto. Tako da to je bil moj način, mislim, razmišljanja v to smer. Drugače pa ja, se strinjam, mi bomo mogli rešit ta problem, ja.</font><br>
<br>
<font size="4">	</font><b><font size="4">PREDSEDNIK DR. FRANC TRČEK: </font></b><font size="4">Hvala.</font><br>
<font size="4">	Željko Cigler je želel besedo.</font><br>
<font size="4">	Izvoli.</font><br>
<br>
<font size="4">	</font><b><font size="4">ŽELJKO CIGLER (PS Levica): </font></b><font size="4">Hvala lepa.</font><br>
<font size="4">	Ker gre za nadaljevanje seje tega našega odbora, bi rad spomnil, da verjetno smo si mnogi prebrali zapisnik prvega dela seje, kjer so bile, kjer je bil dokument o poklicni aktivnosti in kompetencah, predvsem pa potrebi, zakaj je treba zdaj po, jaz bi rekel, nekaj desetletjih ta dokument sprejet, zelo jasno pojasnjen tako s strani predstavnika razširjenega strokovnega kolegija za zdravstveno in babiško nego, predstavnic zbornice, sindikatov. Skratka, govorili so delavci iz zdravstva. Povedalo se je in ugotovili smo iz dogovorov in tudi iz zakonskih obveznosti, ki v državi veljajo, da so stvari bile zamujene in da jih je treba nujno urediti zaradi samega zdravstvenega sistema, pa ni na prvem mestu odpravljanje več desetletnih krivic, ki se zdravstvenim delavcem v negi in babištvu v slovenskem javnem zdravstvu dogajajo, ampak tudi zaradi same kvalitete in varnosti izvajanja zdravstvenih storitev v državi. Na ministrstvu ta zadeva zdaj že tako dolgo traja in vsi, tudi vratar na ministrstvu verjetno, razen ministra in njegove ekipe na zaupanje, so tam isti ljudje in so se s temi stvarmi ukvarjali. In tako kot smo imeli mi informacije od prejšnje ministrice, je bila zadeva sprejemljiva. Kobajagi ni bila sprejeta zaradi tega, ker pač ni bila, ker so se lahko ukvarjali samo s tekočimi zadevami. In argumentacija zadnjič, ki je bila na prvem delu naše seje s strani stroke predstavljena, mislim, da stoji. In se strinjam tako s kolegico Jelko Godčevo kot s tabo, Jani, ali pa Mihom, dejansko tudi minister prihaja iz UKC, naše vrhovne, bi rekel, zdravstvene ustanove in potem, ko ga poslušam, vem, da mu zadeva ni poznana. In osebno zaupam argumentom, ki so zadnjič bili dani, in materialu, ki ga je stroka pripravila, 1 leto pripravljala, da je zadeva kvalitetno pripravljena. Ne vem pa, kako naj jaz jutri družinskim zdravnikom kot član tega odbora rečem, ali so vaši glavarinski količniki in premala plačila, ker družinski zdravniki pač nimate dežurstev in tako naprej, to boste mogli, bomo pač mogli uskladit z našimi finančnimi možnostmi. Kako bomo to jutri to tako povedali? Govorimo pa, govorimo pa o zdravstvenih timih, ki enotno delajo na izvajanju zdravstvenih storitev, skrbijo za njihovo varnost in kvaliteto. In se mi zdi to nesprejemljivo, če bom takole zdajle zelo po domače povedal, da nekomu dajemo za, da sodeluje ali pa sam izvaja popravila enega najzahtevnejšega avtomobila, bom rekel, pa njegove elektronike, plačamo pa ga, kot da bi to vozilo samo ročno opral. In tukaj prihaja do hudih tudi kršitev pravic delavcev in delavk, pri tem, da bi rekel, zlasti delavk, kršitev pravic žensk, ca 90 % jih dela v zdravstvenem tem, zdravstveni dejavnosti in zdravstveni negi, in je to za mene, vsaj za mene nesprejemljiva zadeva in da jo je treba čim hitreje uredit. In tako kot sem jaz prej ministra, gospoda Šabedra razumel, bi lahko usklajevanje bilo dejansko zaključeno do konca aprila in potem dejansko tudi ne vem, zakaj ne bi ministrstvo do 11. 5., skratka malo pred dnevom mladosti, tega dokumenta, ki je pomemben ne samo za delavce, ampak tudi za slovenski javni zdravstveni sistem, sprejelo.</font><br>
<font size="4">	Hvala.</font><br>
<br>
<font size="4">	</font><b><font size="4">PREDSEDNIK DR. FRANC TRČEK: </font></b><font size="4">Hvala.</font><br>
<font size="4">	Ker ne vidim več želje po razpravi… A, kolega. Hotel sem samo nekaj povedati. / oglašanje iz dvorane/ No, ne, ti dam besedo.</font><br>
<font size="4">	Gospod podpredsednik, izvoli.</font><br>
<br>
<font size="4">	</font><b><font size="4">JOŽE LENART (PS LMŠ): </font></b><font size="4">Hvala lepa.</font><br>
<font size="4">	Zelo na kratko, kar je bilo danes tu izpostavljeno. Ne glede na to, da</font><br>
<br>
<b><font size="4">11. TRAK: (ŠPE) – 16.50</font></b><br>
<br>
<b><font size="4">	</font></b><font size="4">(nadaljevanje) je bilo rečeno, da so te ekipe strokovno zadeve pripravljale in da so nekje pripravljene, je bilo tudi iz druge strani rečeno, da določene zadeve še niso usklajene in tudi tole finančno področje, ki je bilo izpostavljeno je moj predlog, da se ta rok postavi predvsem, da se ta zadeva reši pred dopusti, ker je zelo aktualna, ampak realni rok zame bil 30. junij.</font><br>
<font size="4">	Hvala.</font><br>
<br>
<font size="4">	</font><b><font size="4">PREDSEDNIK DR. FRANC TRČEK:</font></b><font size="4"> Predlagatelj, izvoli.</font><br>
<br>
<font size="4">	</font><b><font size="4">MIHA KORDIŠ (PS Levica):</font></b><font size="4"> Hvala. </font><br>
<font size="4">	Okej, nekatere stvari, ki so bile izrečene v tej diskusiji, rad bi jih postavil malo v kontekst in rad bi jih postavil v neko optiko, zaradi tega, ker so take, da me kar pošteno zjezijo. </font><br>
<font size="4">	Tukaj se ne pogovarjamo o mašinah, ne pogovarjamo se o strojih, pogovarjamo se o ljudeh. In evri niso ena in edina merska enota. Vam bom povedal še eno drugo mersko enoto, na katero so lahko presneto občutljivi te, ki v negi delajo. Ta merska enota je desetletje. Eno desetletje, dve desetletji, tri desetletja in tako naprej do leta 1984, ko so bili narejeni tisti standardi, ki so še danes v veljavi, čeprav se je vmes slika drastično spremenila. Recimo že samo domovi starejših občanov so se spremenili v de facto negovalne bolnišnice. Seveda, ker ljudje živijo dlje, podlegajo različnim boleznim in tako naprej. In zmeraj je nega tista, ki potegne najkrajšo. In to se mora končati in tega se ne da relativizirati s finančno vzdržnostjo – mislim, kaj pa izgorelost teh zaposlenih? Kaj pa to, da cepajo kot muhe, zaradi tega, ker ne zmorejo več? In posledica na oskrbi starostnikov. Ja, tudi te starostniki in pacienti – ne, saj plačujejo davke, a ni ne zaslužijo primerne oskrbe? Mislim, zakaj pa ta država zbira denar od posameznikov in organizira skupne službe, če ne zato, da bodo te skupne službe servisirale potrebe vseh državljank in državljanov? In tukaj govoriti o proračunih, o finančnih vzdržnostih je mislim… oprostite, nedostojno. Na tej točki je res nedostojno. Če ne drugega, imamo do 3 tisoč zaposlenih v negi, ki delajo za stvari, za katere bi mogli biti boljše plačani kot so in bi lahko bili bolje plačani kot so, ampak ne morejo biti dokler ni dokument poklicne aktivnosti in kompetence sprejet. Mislim, pa tem ljudem se dela krivica, huda krivica se jim dela. A oni pa lahko počakajo? Mislim… in sočasno, ko zdaj padajo na seji tega odbora, kako moramo misliti na finančno vzdržnost in na proračun, imamo v javni razpravi predlog davčne reforme, ki bi bogatim dal toliko pa toliko davčnih odpustkov. Bi se izgubilo tam 100, 200, 300 milijonov – a to je pa okej? Pa to isto sredi proračunskega leta se o temu pogovarjamo. Tako da dajmo nehati relativizirati to diskusijo z vprašanji finančne vzdržnosti in tako naprej. </font><br>
<font size="4">	Kar se pa tiče samih terminskih okvirjev, ta dokument je narejen. Ta dokument je napisan, naredila ga je stroka in razlog »kao«, da do zdaj ni bil podpisan ni bil ta, da ni usklajen, da ni dosti dober, ampak to, da je vlada padla. Se pravi očitno nimamo tukaj vsebinskega problema, vsaj ne tako velikega vsebinskega problema, da bi še naprej s podpisom poklicnih aktivnosti in kompetenc odlašali. Ga nimamo. Zdaj, če bi hotel tukaj delati cirkus, dramo, bi lahko s tem strokovnim dokumentom prišel sem na sejo, bil ni natisnjen in pred kamero bi ga nesel tjale ministru, prinesel bi zraven še kulico pa rekel: »Evo gospod minister, tukaj imate že narejeno zadevo, samo podpišite.« Tega seveda nisem naredil. Namesto take drame zgolj predlagam, da se korigira ta prvi sklep, ki ga imamo in da se terminski okvir postavi na 11. maja. Ponovno, ta zadeva je praktično že narejena in tukaj ni več treba izgubljati časa, že tako se je čisto preveč časa izgubilo. Mislim, leta 2003 se je začela ta stvar pripravljati. Izračunajte si, koliko je to – skoraj dve desetletji do danes.</font><br>
<font size="4">	Hvala.</font><br>
<br>
<font size="4">	</font><b><font size="4">PREDSEDNIK DR. FRANC TRČEK:</font></b><font size="4"> Jani želi repliko. Preden ti dam repliko, bom samo rekel druga alineja 75. člena Poslovnika. Dajmo pri točki dnevnega reda razpravljati o točki dnevnega reda.</font><br>
<font size="4">	Izvoli, tri minute.</font><br>
<br>
<font size="4">	</font><b><font size="4">JANI (JANKO) MÖDERNDORFER (PS SMC): </font></b><font size="4">Zdaj jaz se oglašam </font><br>
<br>
<b><font size="4">12. TRAK: (ŠPE) – 16.55</font></b><br>
<br>
<b><font size="4">	</font></b><font size="4">(nadaljevanje) na tisti del razprave, ko kolega Kordiš razpravlja, da smo se tukaj pogovarjali o finančni vzdržnosti. Enkrat nisem omenil besede finančne vzdržnosti – ne, govoril sem o finančnih posledicah / oglašanje iz dvorane/. Ne to isto, kolega Kordiš in tudi ne razlagati, da si ti edini tukaj, ki se pogovarjaš o ljudeh in s temi demagoškimi nastopi tukaj prodajati zgodbo, kako zdaj se pa ti bojiš kar na enkrat za medicinske sestre, zdravstvene tehnike in diplomirane sestre, ker oni so pa ljudje in delajo ne vem kaj. Za razliko sem delal v tem poklicu in vem kaj to je – za razliko od tebe in govorim samo o stvarnih dejstvih, ker se je govorilo nekaj stvari, ki smo jih imeli na prejšnji seji in bilo čisto vse povedano tako, kot dejansko tudi je. nikakor ni bilo zlagano, daleč od tega, je bilo pa marsikaj zatajeno in o tem sem govoril. Bom zdaj malo bolj direktno povedal. In hotel sem samo povedati, da določene stvari niso bile usklajene – to so fakti. Kar se pa mene tiče sem pa zelo jasno povedal, da me kot poslanca ne več kot ne vem koga v tri krasne, ker »kao« ne zna delati z ljudmi in se pogovarja tukaj kot v enih predmetih, ki jih je treba prestavljati sem pa tja, da me zanima kakšen je to vpliv na proračun že veljavni in sprejeti, če je – samo naj se mi pove, to sem želel vedeti. In v kolikor glede na to, da so to tudi ukrepi, ki bodo dolgoročni, da se tudi pove, ali bo potreben rebalans oziroma, če bo potrebno spreminjati proračun. Samo to. Drugače pa na koncu sem zaključil. Ja, zelo dobro vem kolega Kordiš.</font><br>
<font size="4">	Tisto, kar je pomembno je za mene samo to in na koncu sem pozval, da se naj minister opredeli in da mi v koaliciji nimamo nobenih težav, kar se tiče datuma in da ta datum je lahko tudi drugačna številka, če je ministrstvo le sposobno se tako hitro dogovoriti in uskladiti. In kolega Kordiš, vključno s tabo, vsi v tem prostoru želimo, da se ta problem reši in ne delati demagoške fore in nastopa tukaj, kako si edini, ki se boriš za pravico in ne vem kaj še vse. Primerjava z davki oziroma olajšavami in pribitki bogatim in ne vem kaj še vse – ja, bom tudi jaz vprašal, kaj to pomeni za proračun, tudi tam, enako kot tukaj. </font><br>
<font size="4">	Hvala.</font><br>
<br>
<font size="4">	</font><b><font size="4">PREDSEDNIK DR. FRANC TRČEK: </font></b><font size="4">Hvala za besedo predlagatelj(?).</font><br>
<font size="4">	Preden dam besedo predlagatelju bom rekel to – vsak od nas je delal v kakšnem poklicu ali profesiji, mogoče je pri komu preteklo že kar nekaj časa, da je tam delal, ampak to še ne pomeni, da druge poslanke in poslanci o tem ne razpravljajo. Ko bom na temi nogomet – jaz ravno nisem strokovnjak za nogomet, kot kolega Židan, ampak si bom šel še enkrat pravila prebrati, vključno z varom in če bo treba bom o tem razpravljal.</font><br>
<font size="4">	Predlagatelj… me pa žalosti, da Janija ni zunaj. Želiš repliko ali razpravo? / Oglašanje iz dvorane/ Ne moreš.</font><br>
<br>
<font size="4">	</font><b><font size="4">MIHA KORDIŠ (PS Levica): </font></b><font size="4">Zgolj to bi želel klasificirati… mislim, če bi bila zadeva tako samoumevna, potem danes ne bi imeli te seje, potem se danes o teh stvareh ne bi pogovarjali, zaradi tega, ker bi bile že narejene in dokument bi bil že napisan in situacija bi bila rešena. In to ne samo na področju poklicnih aktivnosti in kompetenc, ampak tudi na področju kadrovskega manka, na področju poštenega plačila in še kod drugod, pa seveda temu ni tako. Zdaj diskreditirati ali pa poskušati diskreditirati Levico kot predlagatelja, zaradi tega, ker tukaj meljemo v ta breg in poskušamo poskrbeti za to, da tudi proletarci v zdravstvu, ne zgolj zdravniški ceh, dobi primerno pozornost, mislim, da ni okej. Mislim pa tudi, da zgreši tarčo na današnji seji, ki je izrazito vsebinsko postavljena in ne gre tukaj zdaj, da bi se prepucavali. </font><br>
<font size="4">	Bi bilo pa res smotrno, če bi s strani ministrstva še enkrat …/nerazumljivo/… to, kar ste predstavili tudi v svoji digitalni predstavitvi, ki kar je to, da načeloma rabite do konca meseca za to, da uredite ta dokument in ga podpišete in to je to. Nekateri poslanci to želijo očitno še enkrat slišati.</font><br>
<font size="4">	</font><br>
<font size="4">	</font><b><font size="4">PREDSEDNIK DR. FRANC TRČEK:</font></b><font size="4"> Ja, preden dam besedo kolegici Jelki Godec, jaz ne vem, jaz imam velika ušesa, mogoče slišim malo boljše kot drugi, ker se mi zdi, da je minister rekel, da nekako do 11. bi šlo. Zdaj, če je potrebno zaradi nekih praznikov kakorkoli kakšen teden, dva več, verjetno najbolje vedo konkretno na resornem ministrstvu, ker ta neka debata, ki se jo mi zdaj tukaj gremo, se opravičujem, bolj spominja na neko kibiciranje. Gospod minister, </font><br>
<font size="4">		</font><br>
<b><font size="4">13. TRAK: (DAG) - 17.00</font></b><br>
<br>
<b><font size="4">	</font></b><font size="4">(nadaljevanje) ali se želite opredeliti do neke časovnice, koliko časa bi dejansko za to potrebovali. Res je pa, kar je bilo že večkrat povedano, imamo neke stare kompetence, ki so iz sredine 80. let, ta zgodba se dela od začetka tega tisočletja, vmes se je zamenjalo kar nekaj vlad. Nehajmo se pogovarjat za nazaj, kdo je kriv, kdo ni kriv. Imamo razširjen strokovni kolegij, ki je, če rečemo v ljudskem jeziku, to »požegnal«, zaradi takšnih in drugačnih razlogov predhodna ministrica in minister nista tega podpisala. </font><br>
<font size="4">	Jaz bi vam zdaj dal besedo, gospod minister, da se opredelite do časovnice, ker navsezadnje boste vi prevzeli odgovornost, jaz kot predsedujoči vas bom pa potem seveda, kot je rekla Jelka, pozval, kaj dogaja, bi rekli neki mlajši. Izvolite. </font><br>
<br>
<font size="4">	</font><b><font size="4">ALEŠ ŠABEDER: </font></b><font size="4">Hvala za besedo.</font><br>
<font size="4">	Kot sem že v svoji prezentaciji ob koncu navedel, smo pravzaprav na včerajšnjem sestanku dogovorili nek rok, ki je res sorazmerno kratek, ampak smo se vsi strinjali, da zadeve stojijo že predolgo časa, tudi danes teče debata o tem. Tako je bil nekako včeraj usklajen rok s sindikati 30. april, ki je smel rok, ki je zelo kratek. Če je lahko ta rok - če se tu vsi strinjamo - do 11. 5., bomo seveda na ministrstvu naredili vse, da bo do tega roka tudi dokument usklajen in podpisan. </font><br>
<font size="4">	Kar se tiče samega dokumenta, mogoče še to pojasnilo, ko sem ravno dobil besedo, če smem. Tu govorimo o kompetencah in dokument kot tak nima neposrednih finančnih posledic, finančne posledice pridejo šele v drugem delu, se pravi, pri sprejetju standardov in normativov, ki bi morali biti sprejeti po časovnici, mislim, da do konca septembra, kjer pa govorimo o številu zaposlenih. Torej, o kompetencah govorimo samo, kaj bo kdo oziroma kaj bi naj kdo delal, pri standardih in normativih pa o številu zaposlenih in takrat se začnejo finančne posledice. Danes izračuna nimamo še, kakšne bodo te finančne posledice, seveda bodo pa postopne, saj potem začnejo veljati standardi in normativi s 1. 1. 2020 in potem bo neko prehodno obdobje, ki bo imelo finančne učinke, za katere pa danes še ne vemo, kakšni bodo. Tako je predlog s strani ministrstva, da poskusimo s tem datumom 11. 5. Naredili bomo vse na naši strani, da bo ta zadeva do takrat narejena. Če bo pa kak dan čez, pa bomo prosili za odpustek, ali kako naj rečem temu. </font><br>
<br>
<font size="4">	</font><b><font size="4">PREDSEDNIK DR. FRANC TRČEK: </font></b><font size="4">Hvala.</font><br>
<font size="4">	Jelka Godec, izvoli. Se odpoveduješ. Dobro, potem si bom jaz vzel besedo na koncu. </font><br>
<font size="4">	Strinjam se s tem, kar je rekla Jelka, da se ministri menjavajo, ampak na ministrstvih ostaja in bi morala</font><b><font size="4"> </font></b><font size="4">ostati neka strokovna ekipa, ki se s področji ukvarja. Meni osebno je zelo všeč angleška beseda, ki opiše to, kar mi imenujemo birokrat, reče se »civil servants«. Tudi tisti, ki nismo imeli latinščine, ki nismo delali klasične gimnazije, lahko zelo hitro razberemo osnovni pomen te besede. </font><br>
<font size="4">	Opozoril bi še na dve zadevi, ki ju je nekoliko v širino razvil Jani, o katerih se bo treba tudi pogovarjati. Primer onkologije, ki si ga omenil, zavarovanje timov. To je neko področje, ki se ga bomo morali lotiti. Potem bomo tudi lažje prišli do tega, da se bodo iskale neke napake v sistemu, ki se dogajajo, dajmo biti odkriti. Ljudje, ki sodelujejo v zdravstvenih timih, morajo biti zavarovani za to svoje početje - to je moje osebno mnenje -, in neke bolj urejene države, z bolj urejeno zdravstveno politiko, imajo to urejeno. </font><br>
<font size="4">	Druga opazka se pa nanaša na statistiko. Statistike se ne da razlagati na pet, šest, sedem načinov, če te je učil statistiko nekdo, ki to res obvlada, mene je dr. Anuška Ferligoj. Seveda, politiki ne delate tega, to je moja profi deformacija, kar bi vsak moral narediti; mogoče jaz pa Jelka to narediva, izhajajoč iz profi deformacije. Najprej si prebereš, kaj neka statistika sploh meri. V tistem ponavadi vidiš tudi ozadje, zakaj se to meri, kar se meri. In potem, če izhajajoč iz tega razlagaš statistiko, je ta diapazon, saj veste, eni rečejo, statistika je k… , drugi rečejo, statistika je, da bom bolj vljuden, žvečilna, dosti ožim. To bo zlasti </font><br>
<br>
<b><font size="4">14. TRAK: (DAG) - 17.05</font></b><br>
<br>
<b><font size="4">	</font></b><font size="4">(nadaljevanje) prišlo do izraza, zdi se mi, jutri, na jutrišnji seji, ko bomo imeli na eni strani NIJZ, na drugi strani ZZZS statistiko časovnice. </font><br>
<font size="4">	Toliko nekako, zgolj na kratko. </font><br>
<font size="4">	Zdaj bi pa mogoče v luči predsedujočega predlagal, da prestavimo rok za en teden - malo ste napovedali, kako je - in da rečemo, da do petka, 18. 5. 2019, imate to tako, kot mora biti in kot bi moralo biti že vsaj kako desetletje narejeno. To bi bil nek moj predlog, če se strinja predlagatelj, če se strinjate predlagatelji koalicije. Kolega Bevk, ste hoteli besedo? (Ne.) To je bil nek moj dobronameren predlog, če pa ne, bom pa tudi živel. Ampak, a veste, potem se bo dogajalo, da mi bodo novinarji ropotali, ali je to že prišlo v bajto, pa ni prišlo v bajto, pa bo meni tri dni pregoreval mobi. Zato je bolje, da si vzamemo teden dni več in da se ta zadeva končno uredi, ker naloga politike je umetnost možnega odvajanja po času. Hvala.</font><br>
<font size="4">	Kolegica Bojana, izvoli.</font><br>
<br>
<font size="4">	</font><b><font size="4">MAG. BOJANA MURŠIČ (PS SD): </font></b><font size="4">Hvala, predsedujoči.</font><br>
<font size="4">	Zdaj imamo na mizi, koliko, tri, štiri predloge. Zdaj jaz predlagam, da se opredelimo, ali bomo glasovali o dnevu 18. 5. 2019 ali bomo glasovali o 11. 5. 2019 ali bomo glasovali o 31. 12. 2019. Osebno se strinjam s tem, kar je bilo predlagano, mislim, da gre podpreti 18. 5. 2019, da je nek razumevajoč rok, da damo dovolj časa. Te kompetence so pripravljene, kot imamo informacijo, in verjamem, da bo ministrstvu uspelo to v tem doglednem času tudi narediti. Tako jaz predlagam, da damo na glasovanje sklep, se opredelimo do enega termina. Moj predlog se pridružuje tvojemu, predsedujoči, in gremo naprej. Hvala lepa. </font><br>
<br>
<font size="4">	</font><b><font size="4">PREDSEDNIK DR. FRANC TRČEK: </font></b><font size="4">V redu, hvala. </font><br>
<font size="4">	Predlagatelj.</font><br>
<br>
<font size="4">	</font><b><font size="4">MIHA KORDIŠ (PS Levica): </font></b><font size="4">Ja, zdaj je tako, kar se tega roka podpisa poklicnih aktivnosti in kompetenc tiče, je samo ministrstvo reklo 30. 4. Okej, mi v Levici smo rekli 11. 5., zaradi tega, da imajo malce več manevrskega prostora, ampak dlje kot en teden, pa res potem še en teden več ne bi vlekli. Ajde, tudi z 18. 5. se da živeti, vendar dajmo pač tu ne drseti nazaj za brez zveze, tako dajmo ostati pri 11. 5. in - čao! </font><br>
<br>
<font size="4">	</font><b><font size="4">PREDSEDNIK DR. FRANC TRČEK: </font></b><font size="4">Jani Möderndorfer, izvoli.</font><br>
<br>
<font size="4">	</font><b><font size="4">JANI (JANKO) MÖDERNDORFER (PS SMC): </font></b><font size="4">Ja, če bo ministrstvo 30. 4. to zadevo rešilo, je čisto vseeno, kaj mi tu sprejemamo, kajne. Zato bom jaz z veseljem podprl 18. 4., pardon, 18. 5., če bo tak predlog oblikovan, podprl bom tudi 11. 5., če bo tak oblikovan. Če minister meni danes reče tu, da bo to 30. 4., je lahko tudi 30. 4., glejte, meni je čisto vseeno. Raje pa vidim, da je 18. 5., in če minister še prej to uspe izpeljati, akcijo, glejte, samo za ploskat je, narediš kljukico in greš z zadevo naprej. Tako da odločite se po vrstnem redu, kateri predlog boste dali na glasovanje; drugače pa pojdimo že enkrat glasovat.  </font><br>
<br>
<font size="4">	</font><b><font size="4">PREDSEDNIK DR. FRANC TRČEK: </font></b><font size="4">Želite še besedo? Ali umikate?</font><br>
<br>
<font size="4">	</font><b><font size="4">MIHA KORDIŠ (PS Levica): </font></b><font size="4">Kot sem rekel, mislim, v zadnji instanci, če je potem na poslanski strani te klopi interes, da se premakne z 31. 12. vsaj na 18. 5., je to nekaj, kar se da požreti. Mislim, minister pravi 30. 4., potem tu damo še dva tedna ekstra manevrskega prostora, ki ga, jaz mislim, sicer ne bi smeli, ampak, ajde, kajne. Tako je to nek predlog, pod katerega se lahko eventualno tudi podpišem - 11. 5. Če smo tu zdaj koalicija in Levica sklepčni okrog tega, potem lahko damo tak predlog na glasovanje. </font><br>
<br>
<font size="4">	</font><b><font size="4">PREDSEDNIK DR. FRANC TRČEK: </font></b><font size="4">V redu, hvala. Vem, da bom v poslanski skupini kregan, kregan sem tudi doma, nič takega. </font><br>
<font size="4">	Torej, če pravilno razumem, je prvih šest sklepov umaknjenih in glasujemo o štirih sklepih, ki jih bom prebral, in predlagam, da glasujemo o vseh štirih sklepih hkrati. </font><br>
<font size="4">	Prvi sklep se glasi: »Odbor za zdravstvo poziva Ministrstvo za zdravje, da nadaljuje z aktivnostmi usklajevanja dokumenta Poklicne aktivnosti in kompetence v zdravstveni negi. Ministrstvo za zdravje do 18. maja 2019 poda </font><br>
<font size="4">	</font><br>
<b><font size="4">15. TRAK: (DAG) - 17.10</font></b><br>
<br>
<b><font size="4">	</font></b><font size="4">(nadaljevanje) soglasje k usklajenemu besedilu prenovljenih poklicnih aktivnosti in kompetenc v zdravstveni negi.« </font><br>
<font size="4">	Drugi sklep se glasi: »Odbor za zdravstvo Ministrstvo za zdravje poziva, da sledi sklepu Vlade,« ne bom ga bral, »z dne 31. 1. 2019 in najkasneje do 30. septembra 2019 sprejme predlog kadrovskih standardov in normativov na področju zdravstvene in babiške nege ter oskrbe.« </font><br>
<font size="4">	Tretji sklep se glasi: »Odbor za zdravstvo Ministrstvo za zdravje poziva, da se v roku dveh mesecev opredeli do specialističnih področij v zdravstveni negi, ki jih je pripravila Zbornica zdravstvene in babiške nege Slovenije.« </font><br>
<font size="4">	Četrti sklep se glasi: »Odbor za zdravstvo predlaga Ministrstvu za zdravje, da v roku treh mesecev prouči možnosti priprave zakona, ki bi celostno urejal poklice v zdravstveni negi in oskrbi, in o teh ugotovitvah obvesti Odbor za zdravstvo.« </font><br>
<font size="4">	To so sklepi. Ali lahko preidemo na glasovanje? / oglašanje v ozadju/ Želite o vsakem posebej? / oglašanje v ozadju/ Glasujemo o… / kratek izklop mikrofona/ Glasujemo.</font><br>
<font size="4">	Kdo je za? (14 članov.) Kdo je proti? (Nihče.)</font><br>
<font size="4">	Ugotavljam, da so sklepi sprejeti. </font><br>
<br>
<font size="4">	S tem zaključujem to točko dnevnega reda in 9. nujno sejo Odbora za zdravstvo. </font><br>
<font size="4">	Želim vam lep in zdrav preostanek dneva! </font><br>
<br>
<b><font size="4">Seja se je končala 11. aprila 2019 ob 17.12.</font></b>