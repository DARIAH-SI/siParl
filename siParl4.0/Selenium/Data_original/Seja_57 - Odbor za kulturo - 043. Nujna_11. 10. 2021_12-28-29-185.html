<h5 class="label"><span>Vsebina zapisa seje (v pregledu)</span></h5><div align="center">
<p><b><font size="4">REPUBLIKA SLOVENIJA</font></b><br>
<b><font size="4">DRŽAVNI ZBOR</font></b><br>
<b><font size="4">ODBOR ZA KULTURO</font></b><br>
<b><font size="4">43. nujna seja</font></b><br>
<br>
<b><font size="4">(11. oktober 2021)</font></b></p></div><br>
<b><font size="4">Sejo je vodila Violeta Tomić, predsednica odbora.</font></b><br>
<b><font size="4">Seja se je začela ob 14. uri. </font></b><br>
<br>
<b><font size="4">1. TRAK: (DAG) </font></b><br>
<br>
<b><font size="4">	PREDSEDNICA VIOLETA TOMIĆ: </font></b><font size="4">Spoštovane kolegice in kolegi, članice in člani odbora, lepo pozdravljeni! Pozdravljam tudi vabljene in vse prisotne! Začenjam 43. nujno sejo Odbora za kulturo. </font><br>
<font size="4">	Obveščam vas, da so zadržani in se seje ne morejo udeležiti naslednje članice in člani odbora: mag. Branislav Rajić. Imamo pa tudi nekaj pooblastil, in sicer: iz kvote SMC je z nami Gregor Perič, Jože Lenart nadomešča Jerco Korče iz Poslanske skupine Liste Marjana Šarca, Dušan Šiško nadomešča Zmaga Jelinčiča Plemenitega iz kvote SNS in Boris Doblekar nadomešča Mojco Škrinjar iz kvote SDS. </font><br>
<br>
<font size="4">	S sklicem seje ste prejeli naslednji predlog dnevnega reda seje: </font><br>
<font size="4">	1. Predlog sprememb proračuna Republike Slovenije za leto 2022, </font><br>
<font size="4">	2. Predlog proračuna Republike Slovenije za leto 2023.</font><br>
<br>
<font size="4">	Ker v poslovniškem roku nisem prejela predlogov za spremembo dnevnega reda, je ta določen, kot je bil predlagan s sklicem seje.</font><br>
<font size="4">	Odboru predlagam, da združimo obravnavo 1. in 2. točke dnevnega reda. Ali kdo temu nasprotuje? Ugotavljam, da ne. </font><br>
<br>
<font size="4">	Prehajamo na </font><b><font size="4">1. IN 2. TOČKO DNEVNEGA REDA – PREDLOG SPREMEMB PRORAČUNA REPUBLIKE SLOVENIJE ZA LETO 2022 IN PREDLOG PRORAČUNA REPUBLIKE SLOVENIJE ZA LETO 2023, </font></b><font size="4">ki ju je v obravnavo zboru predložila Vlada Republike Slovenije.</font><br>
<font size="4">	Gradivo je objavljeno na spletnih straneh Državnega zbora. Dodatno je na e-klopi objavljeno tudi stališče Sindikata Glosa ob pripravi sprememb proračuna za leto 2022 in proračuna za leto 2023, pismo Društva Asociacija, v katerem ostro nasprotujejo znižanju proračuna za nevladni sektor v kulturi v letih 2022 in 2023. </font><br>
<font size="4">	K točkama dnevnega reda sem vabila: Ministrstvo za finance, Ministrstvo za kulturo, Vlado Republike Slovenije, Sindikat kulture in narave Slovenije Glosa in Društvo Asociacija. </font><br>
<font size="4">	Odbor za kulturo je za obravnavo predloga proračunov zainteresirano delovno telo, zato ju bo obravnaval na podlagi 157. člena Poslovnika Državnega zbora, in sicer v tistem delu, ki se nanaša na njegovo delovno področje. </font><br>
<font size="4">	Uvodno besedo dajem predstavnici Ministrstva za finance, da nam… / oglašanje iz dvorane/ Aha, Lidija Divjak Mirnik, izvolite. </font><br>
<br>
<font size="4">	</font><b><font size="4">LIDIJA DIVJAK MIRNIK (PS LMŠ): </font></b><font size="4">Hvala, predsedujoča, za besedo. </font><br>
<font size="4">	Lep pozdrav, spoštovani gospodje z Ministrstva za finance!</font><br>
<font size="4">	Predsednica, zanima me, ali minister namerava priti na to sejo ali se je opravičil, ker ga namreč ne vidim. Ne vidim niti njegove državne sekretarke. In me zanima, ali namerava priti sem. Ker če ne namerava priti sem, potem predlagam, da prekinemo to sejo, da pridejo. </font><br>
<font size="4">	Hvala lepa. </font><br>
<br>
<b><font size="4">	PREDSEDNICA VIOLETA TOMIĆ: </font></b><font size="4">Ja, hvala za to vprašanje. Obvestila nisem prejela, niti opravičila. Tako predlagam, da ima prvi besedo predstavnik oziroma predstavnica Ministrstva za finance in to zaključimo, pa upajmo, da do takrat dobimo tudi predstavnike Ministrstva za kulturo. </font><br>
<font size="4">	Izvolite, beseda je vaša. Bo gospa Ana Žakelj, vodja Službe za proračun in finance, ali bo… No, prosim, da se za magnetogram predstavite. Hvala. </font><br>
<br>
<font size="4">	</font><b><font size="4">KRISTIJAN LOVRAK: </font></b><font size="4">Dober dan in hvala za besedo. Moje ime je Kristijan Lovrak. S strani Ministrstva za finance bom kratko izpostavil nekaj osnovnih podatkov iz splošnega dela predloga proračunov države za leti 2022 in 2023. </font><br>
<font size="4">	Predloga sprememb proračuna za leto 2022 in proračuna za leto 2023 sta pripravljena v specifičnih razmerah postopnega okrevanja gospodarstva in ob zavedanju prisotnosti epidemije covida-19 ter relativno velike negotovosti njenega nadaljnjega razvoja. Pri pripravi obeh predlogov je upoštevana določba na ravni EU o splošni odstopni klavzuli od fiskalnega pravila, ki zaradi izjemnih okoliščin, povezanih z epidemijo, </font><br>
<font size="4">	</font><br>
<b><font size="4">2. TRAK (VI) 14.05</font></b><br>
<br>
<font size="4">	(nadaljevanje) velja tudi v letu 2022, predvsem zaradi spodbujanja okrevanja gospodarstva. Kot je razvidno iz makroekonomskih kazalcev, ki jih je pripravil Umar v svoji jesenski napovedi, lahko letos pričakujemo 6,1 odstotno rast BDP, ki se bo naslednje leto umirila na 4,7 %, leta 2023 pa bo znašala 3,3 %. Poleg omenjenega tudi drugi kazalniki kažejo izboljšanje trendov, tako na področjih mednarodne menjava, zaposlenosti, storitvenih dejavnosti kot tudi na področju zasebne potrošnje prebivalstva. Prihodki državnega proračuna za leto 2022 so predvideni v višini 11,5 milijarde evrov in bodo glede na načrtovane prihodke v sprejetem proračunu leta 2022 višji za 4,2 %. Za leto 2023 so prihodki predvideni v višini 11,8 milijarde in bodo za 3,3 % višji kot v letu 2022. Rast prihodkov se pričakuje predvsem na račun višjih davčnih prihodkov in prejetih sredstev iz proračuna Evropske unije. Projekcije kažejo, da smo že z letošnjim letom presegli raven davčnih prihodkov iz leta 2019. Torej, pred epidemijo. Odhodki državnega proračuna za leto 2022 so predvideni v višini 13,9 milijarde evra, kar je za 7 % manj kot je ocenjena realizacija za leto 2021. Za leto 2023 pa so načrtovani v višini 13,4 milijarde, kar je za 4,2 % manj kot v letu 2022. Primanjkljaj državnega poračuna po denarnem toku je ocenjen na 4,6 % BDP, v letu 2022 pa na 2,7 % BDP v letu 2023. Pomemben segment obeh proračunov predstavljajo evropski viri. Ugotavljamo velike zamude pri črpanju kohezijskih sredstev, saj se načrtovano črpanje sredstev preteklih let, predvsem zaradi vpliva epidemije in slabšega črpanja v uvodnih letih, zamika v naslednji dve leti. Višje načrtovani prihodki so predvsem posledica evropskih pobud za obvladovanje epidemije, povečanje odpornosti in pospešitve okrevanja, ki se bo odvijalo v sklopu evropskega programa Next generation EU. V tem sklopu velja izpostaviti sredstva načrta za okrevanje in odpornost, za katera je v predlogih proračunov v letu 2022 predvideno 330,8 milijona evrov, v letu 2023 pa 453,7 milijona evra. Poudarimo, da ključno razvojno komponento predlaganih proračunov predstavljajo investicije, investicijski transferji, med katerimi velja izpostaviti investicije v slovensko zdravstvo, investicije namenjene cestnemu in železniškemu prometu ter infrastrukturi, investicije v protipoplavne ureditve, zagotavljanje poplavne varnosti, oskrbe s pitno vodo, odvajanje in čiščenje voda ter druga vlaganja v vodni sektor. Investicije v vrtce in osnovne šole ter investicije v kulturi. V navedeni proračunski okvir so umeščene programske vsebine in posebnosti posameznih proračunskih uporabnikov, kakor jih tudi prikazujejo njihovi finančni načrti. Na koncu poudarjam, da bodo na seji matičnega odbora še posebej predstavljene okoliščine in izhodišča načrtovanja  proračunov za leti 2022 in 2023 ter pristop upravljanja javnih financ. Hvala. </font><br>
<br>
<b><font size="4">	PREDSEDNICA VIOLETA TOMIĆ:</font></b><font size="4"> Hvala lepa. Sedaj pa dajem besedo še predstavnici Ministrstva za kulturo, da predstavi dele predlogov proračuna, ki se nanašata na Ministrstvo za kulturo. Gospa Ignacija Fridl Jarc, beseda je vaša.</font><br>
<br>
<b><font size="4">	DR. IGNACIJA FRIDL JARC:</font></b><font size="4"> Spoštovana predsednica, hvala lepa za besedo. Spoštovani poslanke, poslanci! Najprej globoko opravičilo, ker sem obtičala v prometu, za to zamudo. </font><br>
<font size="4">	Predstavljam predlog sprememb proračuna Ministrstva za kulturo za leto 2022 in predlog proračuna Ministrstva za kulturo za leto 2023.</font><br>
<font size="4">	Najprej predlog sprememb proračuna Ministrstva za kulturo za leto 2022. S predlogom sprememb proračuna Ministrstva za kulturo za leto 2022 se sredstva za kulturo glede na sprejeti proračun za leto 2022 v globalu povečuje za 8,4 milijona evrov in skupaj znašajo 238 milijonov evrov. </font><br>
<br>
<b><font size="4">3. TRAK: (NB) – 14.10</font></b><br>
<br>
<font size="4">	(Nadaljevanje): To predstavlja 3,7 % povečanje glede na sprejeti proračun za leto 2022. Delež proračuna Ministrstva za kulturo v državnem proračunu glede na prihodke državnega proračuna znaša 2.1 %. V okviru tega globala se integralna sredstva v predlogu sprememb proračuna za leto 2022 glede na sprejeti proračun za leto 2022, povečujejo za 5,9 milijona evrov in znašajo 225,1 milijona evrov, kar predstavlja 94,6 % celotnega proračuna Ministrstva za kulturo za leto 2022. Evropska sredstva s slovensko udeležbo se glede na sprejeti proračun za leto 2022 povišujejo za 2,5 milijona evrov in znaša 12,7 milijona evrov, kar predstavlja 5,3 % celotnega proračuna Ministrstva za kulturo za leto 2022. Pravice porabe sredstev na namenskih proračunskih postavkah se glede na sprejeti proračun za leto 2022 povišuje za 8 tisoč evrov in znaša 253 tisoč evrov, kar predstavlja 0,1 % celotnega proračuna Ministrstva za kulturo za leto 2022. Dodatna integralna sredstva za leto 2022 v višini 2,2 milijona evrov smo v predlogu sprememb proračuna namenili pokritju stroškov dela zaposlenih pri neposrednih in posrednih uporabnikih proračuna Ministrstva za kulturo, ki predstavljajo zakonsko obveznost katere višina izhaja iz veljavnih predpisov ter sklenjenih sporazumov s sindikati javnega sektorja. Sredstva v višini 1 milijon evrov namenjamo Evropski prestolnici kulture Gorica 2025, 1,5 milijona evrov pa plačilu DDV za načrt za okrevanje in odpornost. Povečujejo se tudi sredstva za programe za Avdiovizualne medije v višini 2 milijona evrov, za denarne spodbude za vlaganje v AV produkcijo za 500 tisoč, za izvajanje Zakona o medijih za 2013 tisoč evrov, za programe RTV za tujino za 20 tisoč evrov, dodatna sredstva v višini 50 tisoč evrov namenjamo programskim vsebinam in razvoju, tehnološke infrastrukture za senzorno ovirane ravno tolikšno povišanje 50 tisoč evrov za medijsko pismenost. Povišuje se sredstva za kulturne dejavnosti italijanske in madžarske narodne skupnosti ter romske skupnosti v skupni višini 170 tisoč evrov, narodni in univerzitetni knjižnici namenjamo dodatnih 99 tisoč evrov. Promociji in razvoju slovenskega jezika namenjamo dodatnih 100 tisoč evrov, dodatnih 500 tisoč evrov pa izvajanju resolucije oziroma nacionalnega programa za jezikovno politiko. Sredstva za Prešernove nagrade se povišujejo za 84 tisoč evrov, pomoči za plačilo prispevkom verskim uslužbencem namenjamo dodatnih 255 tisoč evrov, štipendijam za potrebe kulturne dejavnosti dodatnih 51 tisoč evrov in republiškim priznavalninam dodatnih 60 tisoč evrov. Investicijam v javno kulturno infrastrukturo poleg sredstev, ki izhajajo iz Zakona o zagotavljanju sredstev za določene nujne programe Republike Slovenije v kulturi, ki je za leto 2022 previden v višini 12,95 milijona evrov, pa se poleg teh sredstev torej investicijam dodaja še 61 tisoč evrov. Prav tako za leto 2022 je v proračunu za Ministrstvo za kulturo načrtovanih… A ha, pardon, se opravičujem, zdaj pa kohezijska politika. Del proračuna Ministrstva za kulturo predstavljajo tudi tako imenovane evropska sredstva oziroma sredstva evropske kohezijske politike. Le ta so namenjena zmanjšanju regionalnih in strukturnih razlik tako v državi članici kot med njimi. V programskem obdobju 2014 in 2020 je bilo Ministrstvo za kulturo do sedaj deležno skoraj 65,8 milijona evrov za naslednja prednostna področja, krepitev raziskav, tehnološkega razvoja in inovacij, izboljšan dostop do IKT ter njihove uporabe in kakovosti, izboljšanje konkurenčnosti MSP, podpora prehodu na nizko ogljično gospodarstvo v vseh sektorjih, varovanje in ohranjanju okolja ter spodbujanje energetske učinkovitosti, spodbujanje zaposlovanja in mobilnosti delovne sile, spodbujanje socialnega vključevanja in boja proti revščini. </font><br>
<br>
<b><font size="4">4. TRAK (VI) 14.15</font></b><br>
<br>
<font size="4">	(Nadaljevanje) Vlaganje v spretnosti, izobraževanje ter vseživljenjsko učenje in krepitev institucionalne usposobljenosti in učinkovite javne uprave. Ukrepi iz omenjenih prednostnih področjih so financirani s sredstvi evropskega socialne ga sklada, evropskega sklada za regionalni razvoj in kohezijskega sklada. Od vseh dodeljenih sredstev MK jih 38 % prispeva ESS, 59 % ESRR in 3 % KS. Od vseh dodeljenih sredstev jih je z odločitvijo o podpori podprtih že več kot dve tretjini. Osnovo za načrtovanje projektov, ki se financirajo iz naslova kohezijske politike, v predlogih proračunov predstavlja INOP21.3 (?), to je izvedbeni načrt operativnega programa za izvajanje evropske kohezijske politike za programsko obdobje 2014-2020. Za leto 2022 je v proračunu za Ministrstvo za kulturo načrtovanih 12,67 milijona evrov kohezijskih sredstev, in sicer na projektu mreže centrov raziskovalnih umetnosti in kulture, razvoj slovenščine v digitalnem okolju, celovita informacijska podpora procesov varstva nepremične kulturne dediščine, platforma centra za kreativno spodbujanje, kreativnih in kulturnih industrij, povezovanje turistične ponudbe s kulturnimi vsebinami ter razvoj in uveljavitev novih produktov na področju kulturnega turizma, to so blagovne znamke na področju knjige, povezovanje turistične ponudbe na področju knjige, to je drugi razpis, in potem Slovenija osrednja gostja mednarodnega knjižnega sejma v Frankfurtu, energetska sanacija objektov kulturne dediščine, podporno okolje za delovanje na področju kulture, večja socialna vključenost pripadnikov ranljivih družbenih skupin na področju kulture v okviru ESS, štipendije za specializirane poklice v kulturi ter tehnično podpora evropski socialni sklad.  </font><br>
<font size="4">	In še predlog proračuna MK za leto 2023. S predlogom proračuna Ministrstva za kulturo za leto 2023 se sredstva za kulturo glede na predlog sprememb proračuna za leto 2022 v globalu povečujejo za 6 milijonov evrov in tako skupaj znašajo rekordnih 244 milijonov evrov. To predstavlja 2,5 % zvišanje glede na predlog sprememb proračuna leto 2022, delež proračuna Ministrstva za kulturo v državnem proračunu glede na prihodke  državnega proračuna pa ostaja 2,1 %, torej čez 2 %. V okviru tega globla se integralna sredstva v predlogu proračuna za leto 2023 glede na predlog sprememb proračuna za leto 2022 povečuje za 11,8 milijona evrov in znašajo 236,9 milijona evrov, kar predstavlja 97,1 % celotnega proračuna Ministrstva za kulturo za leto 2023. Evropska sredstva s slovensko udeležbo se glede na predlog sprememb proračuna za leto 2022 zmanjšujejo za 6,8 milijona in znašajo 5,9 milijona evrov, kar predstavlja 2,4 % celotnega proračuna Ministrstva za kulturo za leto 2023, seveda pa je pri tem trebe vedeti, da se med tem načrtuje nova kohezijska perspektiva. In ta višina še ni znana. Pravice porabe sredstev na namenskih proračunskih postavkah se glede na predlog sprememb proračuna za leto 2022 povečuje za 0,9 milijona evrov in znašajo 1,2 milijona evrov, kar predstavlja še 0,5 % celotnega proračuna Ministrstva za kulturo za leto 2023. Dodatna integralna sredstva za leto 2023 v višini 2,2 milijona evra smo v predlogu proračuna namenili pokritju stroškov dela zaposlenih pri neposrednih in posrednih uporabnikih proračuna Ministrstva za kulturo. Za projekt Evropska prestolnica kulture se namenja 2 milijona evrov. Plačilo DDV za načrt za okrevanje in odpornost pa 3,5 milijona evrov. Spomenikom se namenja dodatnih 3,2 milijona evrov, glasbenim programom in projektom dodatnih 357 tisoč evrov, intermedijski umetnosti programov in projektom dodatnih 91 tisoč evrov. Prav tako se dodatno sredstva namenjajo še verskim uslužbencem v višini 300 tisoč evrov, štipendijam za potrebe kulturne </font><br>
<font size="4"> </font><br>
<b><font size="4">5. TRAK: (DAG) – 14.20</font></b><br>
<br>
<b><font size="4">	</font></b><font size="4">(nadaljevanje) dejavnosti 50 tisoč evrov in republiškim priznavalninam dodatnih 60 tisoč evrov. V okviru kohezijskih sredstev pa je za leto 2023 v proračunu Ministrstva za kulturo načrtovanih 5,88 milijona evrov z lastno udeležbo, prav tako še iz kohezijskega oziroma programskega obdobja 2014-2020, s podobnimi vsebinami, kot so predvidene za leto 2022. </font><br>
<font size="4">	Če pogledamo še predlog proračuna Ministrstva za kulturo za leto 2022 po programski klasifikaciji, lahko vidimo, da glavnino vseh proračunskih sredstev, to je 231,4 milijona evrov, predstavlja Politika 18, kultura in civilna družba, ki je razdeljena na štiri glavne programe: urejanje sistema in podporne dejavnosti na področju kulture, ohranjanje kulturne dediščine, programi v kulturi in mediji, ti prejmejo največ, 152,9 milijona evrov, ter podpora nevladnim organizacijam in civilni družbi. Ministrstvo za kulturo gostuje še v Politiki 19, izobraževanje in šport, s sredstvi za štipendije v višini 1,3 milijona evrov, v Politiki 20, socialna varnost, s sredstvi za republiške priznavalnine v višini 1,1 milijona evrov, ter od leta 2019 dalje tudi v Politiki 03, zunanja politika in mednarodno razvojno sodelovanje, v višini 16 tisoč evrov, kjer gre še za določena sredstva za zaključek predsedovanja. </font><br>
<font size="4">	V okviru programa 1801, urejanje sistema in podporne dejavnosti na področju kulture, se zagotavljajo sredstva za delovanje ožjega Ministrstva za kulturo, popularizacijo kulture, državne proslave, raziskovalne naloge, digitalizacijo in podobno. V okviru programa 1802, ohranjanje kulturne dediščine, se zagotavljajo sredstva za izvajanje javne službe s področja varstva kulturne dediščine, arhivske in knjižnične dejavnosti, sredstva za vzdrževanje, gospodarjenje, upravljanje kulturnih spomenikov, ki so v lasti RS, pa za obnovo, sanacijo in prezentacijo najpomembnejših in najbolj ogroženih kulturnih spomenikov, ki niso v lasti RS, odkupe kulturne dediščine, ukrepe in projekte s področja varstva kulturne dediščine, arhivske in knjižnične dejavnosti, pa tudi sredstva za delovanje in izvajanje javne službe arhivske dejavnosti Arhiva Republike Slovenije. </font><br>
<font size="4">	V okviru programa 1803, programi v kulturi in mediji, pa se zagotavljajo sredstva za projekte, ki so namenjeni podpori dejavnosti manjšinskih skupnosti, izvajanju javne službe na področju filmske in AV kulture, podpori medijskim projektom in spodbujanju filmske in AV kulture, mednarodnemu sodelovanju, založništvu, promociji in razvoju slovenskega jezika, nagradam na področju kulture, plačilu prispevkov za socialno varnost samozaposlenih, ljubiteljski kulturi, izvajanju javne službe na področju umetnosti ter spodbudi vrhunskih programov in projektov nevladnih organizacij in ustvarjalcev na področju kulture, prav tako so tu vključene tudi investicije v kulturi. </font><br>
<font size="4">	V okviru programa 1804 pa Ministrstvo za kulturo zagotavlja sredstva za pomoč za plačilo prispevkov verskim uslužbencem. </font><br>
<font size="4">	In še, kar zadeva financiranje posrednih uporabnikov proračuna v letu 2022. Ministrstvo za kulturo bo v letu 2022 na podlagi neposrednega poziva financiralo delovanje 75 javnih zavodov, od tega je 29 nacionalnih in 46 občinskih javnih zavodov, vključno s Slovenskim stalnim gledališčem v Trstu. Javni zavodi delujejo na področju premične dediščine, muzeji, arhivi, galerije, na področju nepremične dediščine, na področju uprizoritvenih in glasbenih umetnosti, posamezni javni zavodi pa so namenjeni širši dejavnosti, kot NUK, Cankarjev dom in drugi. Poleg tega bo ministrstvo financiralo dve javni agenciji, torej JAK in SFC, ter Javni sklad Republike Slovenije za kulturne dejavnosti. Za leto 2022 je v predlogu sprememb proračuna na proračunskih postavkah javnih zavodov za izvedbo </font><br>
<br>
<b><font size="4">6. TRAK: (NB) – 14.25</font></b><br>
<br>
<font size="4">	(Nadaljevanje): kulturnih programov v javnih zavodih na področju kulturne predvidenih 120 milijonov evrov, kar predstavlja 50 % celotnega proračuna. Od tega je za plače zaposlenih predvidenih 90,4 milijona evrov, kar predstavlja 38 % celotnega proračuna. Sredstva za splošne stroške delovanja in programske materialne stroške javnih zavodov so zagotovljena v okvirni višini 26,7 milijona evrov in se glede na leto 2021 povečujejo za 2,2 milijona evrov. Prav tako je za nakup opreme in investicijsko vzdrževanje zagotovljenih še dodatnih 2,2 milijona evrov. Za delovanje programske materialne stroške ter transfere končnim uporabnikom v javnih agencijah in javnem skladu na področju kulture je za leto 2022 načrtovanih 14,6 milijona evrov, kar je 7 % celotnega proračuna. Prav tako ima proračun še zakonske obveznosti socialna varnost za financiranje določenih obveznosti v zvezi s socialno varnostno je načrtovanih 14,1 milijon evrov, kar predstavlja 6,3 % integralnega proračuna. Od tega je 11 milijonov evrov predvidenih za plačilo prispevkov za socialno varnost samozaposlenih. Prav tako se tudi v letu 2022 uveljavlja zakon o zagotavljanju sredstev za določene nujne programe Republike Slovenije v kulturi in sicer je v skladu z zakonom za leto 2022 predvidenih 12,95 milijona evrov. Za delovanje Ministrstva za kulturo z organi v sestavi, to so plače, materialni stroški in ostalo, je predvidenih 10,5 milijona evrov. Za financiranje preostalih nalog na področju kulture, pa je v integralnem delu proračuna v letu 2022 razpoložljivih 66,1 milijon evrov, kar predstavlja skoraj 30 % celotnega proračuna. Ta sredstva so predvidena za financiranje kulturnih programov in projektov na vseh področjih kulture, ki jih izvajajo predvsem društva, neprofitni zavodi, nevladne organizacije, samozaposleni na področju kulture, predvidena so za financiranje knjižnic, vzdrževanje, obnovo in opravljanje s spomenikov in javne kulturne infrastrukture, za Prešernove nagrade, kulturne programe manjšinski skupnosti, izvajanje zakona o FKD, nacionalnega programa za slovenski jezik, izvajanje Zakona o medijih, štipendije, rezidenčni centri in drugo. </font><br>
<font size="4">	Če pa bodo, toliko za enkrat, če bodo še dodatno vprašanja, pa bomo seveda s strokovnimi službami ustrezno odgovorili. </font><br>
<font size="4">	Hvala lepa. </font><br>
<br>
<b><font size="4">	PREDSEDNICA VIOLETA TOMIĆ:</font></b><font size="4"> Najlepša hvala za to predstavitev. Želi besedo še kdo od vabljenih? Prosim, da se za magnetogram predstavite. </font><br>
<br>
<font size="4">	</font><b><font size="4">TADEJ MESERKO:</font></b><font size="4"> Lep pozdrav! Tadej Meserko iz Društva Asociacija. Mi smo veseli, da smo dobili povabilo na to sejo, ker po preučitvi predloga sprememb proračuna za leto 2022 in tudi leto in sprejetje proračuna za leto 2023, izgleda kot da se sredstva za ta jedrni del programov in projektov v kulturi, ki jih izvajajo nevladne organizacije, bistveno zmanjšuje, kar nas zelo skrbi. </font><br>
<font size="4">	Mogoče bi samo za začetek čisto kratko orisal neko situacijo v kateri se že leto pa pol nahajajo nevladne organizacije, češ za to, da boste razumeli kontekst v katerem se potem znajdejo nevladne organizacije, ko izvejo še za to dodatno informacijo. Namreč leto in pol že nimamo dialoških skupin za samozaposlene in nevladne organizacije v kulturi, čeprav je to bila praksa zadnjih, praktično 15. let in zato bile skupine, ki so vedno omogočale nek kontinuiran dialog med deležniki, nevladnimi organizacijami in samozaposlenimi in odločevalci. Približno eno leto nazaj se je zgodil poizkus izpraznitve stavbe na Metelkovi 6, ki je edina stavba v Sloveniji, ki jo Ministrstvo za kulturo   </font><br>
<br>
<b><font size="4">7. TRAK (VI) 14.30</font></b><br>
<br>
<font size="4">	(Nadaljevanje) namenja nevladnim organizacijam v kulturi. Nekako od lanskega poletja, pa vse do pomladi smo v asociaciji prejemali številne zgodbe samozaposlenih v kulturi, ki so jim na ministrstvu z različnimi kršitvami postopkov onemogočali pridobivati status samozaposlenega in pravico do plačila prispevkov. Glede tega se je izjasnil tudi varuh človekovih pravic, ki je ugotovil kar nekaj kršitev temeljnih pravnih načel. Ta odločitev je seveda javno dostopna. Eno leto nazaj je šlo v proceduro sprememba pravilnika o strokovnih komisijah. Ta pravilnik je bil sprejet po izjemno skrajšani proceduri v nasprotju z resolucijo o normativnem programu. Bil je sprejet proti stališču tega odbora za kulturo, ki je pač s sklepom glasovalo, da se pravilnik ne spremeni. Prav tako ja nacionalni svet za kulturo kot eno vrhovno posvetovalno telo oziroma del civilne družbe, kot ja zapisano tudi v ZUIK, dalo negativno mnenje k spremembi tega pravilnika. Vseeno se je pravilnik je bil sprejet, ker je pač to v proceduri ne gre skozi državni zbor, ampak enostavno pač ga potrdi vlada oziroma ministrstvo, ga podpiše minister. In to je bil pač temelj zato, da se je nadaljevala ta zgodba spreminjanja krajine v kateri delujejo nevladne organizacije, kar se je pokazalo že pri medijskem razpisu, kjer vemo, da v bistvu poleg številnih lokalnih radijskih programov so iz financiranja izpadle tudi pomembne nevladne organizacije, kot je na primer Radio Študent, ki je res ena temeljnih organizacij in je izjemnega pomena za nevladni sektor v kulturi. </font><br>
<font size="4">	Kar se tiče protikorona ukrepov in bi s tem zaključil ta nek oris, moramo priznati, da so nekateri vsekakor bili dobri, da so pomagali in so bili na mestu. Ampak zelo pogosto se je pa dogajalo, da ni bilo nobenega dialoga in da so nevladne organizacije spet iz ukrepov izpadle. Eden zelo lepih primerov so na primer bili boni za kulturo. Opozorili smo, da standardna klasifikacija dejavnosti, ki je bila postavljena v zakon izključuje številne nevladne organizacije. Kljub temu je zakon pač bil sprejet v tej obliki in pač do bonov sedaj številne nevladne organizacije in samozaposleni niso upravičeni. In še čisto zadnja stvar, najbolj aktualna, javljajo se nam številni starši samozaposleni v kulturi, ki v nasprotju z na primer zaposlenimi, jim ne pripada nadomestilo, če je njihov otrok v karanteni, ker je v bistvu popolna neenakopravnost pred zakonom za te posameznike. Ampak verjetno Ministrstvo za kulturo, ne vem, nima toliko vpliva na to. Vsekakor bi si pa želeli, da se glede tega angažirajo. </font><br>
<font size="4">	Kar se tiče pa aktualne situacije v kateri smo trenutno, nas v bistvu skrbi, da se na nek način že realizirajo predlogi zapisani v predlogu nacionalnega programa za kulturo. Ponavljam, da je to predlog, ki je prišel v javno obravnavo pred časom. V tem predlogu je zelo odklonilno mnenje zapisano do nevladnih organizacij in samozaposlenih v kulturi. Mogoče preberem čisto en kratek insert, in sicer je tako zapisano v predlogu: »Obe dejstvi, tako skoraj podvojitev števila samozaposlenih, ki so vpisani v razvid delujočih v kulturi kot štirikratno povečanje število nevladnih organizacij v javnem interesu na področju kulture kažeta na neselektivnost pri podeljevanju statusa na področju kulture. S takšno strategijo postavlja Ministrstvo za kulturo socialni korektiv, namesto da bi skrbelo in spodbujalo ustvarjalnost in podpirala kvalitetno umetniškega ustvarjanja.« Nerazumno je, da ministrstvo, ki pokriva neko področje je v bistvu presenečeno nad tem, da se to področje razvija, da si ljudje želijo v status, da si želijo delovati, da si želijo ustvarjati in ugotavlja, da je to problem. Pač na večini ostalih ministrstev, če se njihovo področje razvija to vidijo kot priložnost, kot zmožnost za nadaljnji razvoj in napredek področja, na Ministrstvu za kulturo se pa to v bistvu etiketira kot problem. In seveda da pridem sedaj do poante zakaj vse to izpostavljam, </font><br>
<br>
<b><font size="4">8. TRAK: (DAG) – 14.35</font></b><br>
<br>
<b><font size="4">	</font></b><font size="4">(nadaljevanje) je pač v tem, da je v predlogu sprememb proračuna za 2022 v zelo globoko, ne bom rekel skritem, ampak v zelo globokem detajlu zabeleženo, da kljub temu, da se proračun povišuje in da se praktično skoraj vse postavke povišujejo, se postavka za nevladni sektor razpolavlja. To je postavka Spodbujanje kulturne ustvarjalnosti, ki jo boste našli v načrtu razvojnih programov in ki je bila za leto 2022 že sprejeta na 6 milijonov 400 tisoč, z rebalansom pa se zmanjšuje na 3 milijone 600 tisoč. Ne razumemo, kako se lahko taka erozija sredstev na tej postavki zgodi, ker še pred mesecem dni je Ministrstvo za kulturo objavilo razpis, programski razpis, ki je eden temeljnih razpisov za nevladne organizacije, in samo ta razpis, ki je na tej isti postavki, ima 3 milijone 800. Kar pomeni, da z rebalansom v bistvu niti tega razpisa naslednje leto ne bo možno v celoti realizirati, kaj šele potem še zraven razpis za večletne in enoletne projektne razpise, ki so tudi na tej isti postavki. To je zelo zaskrbljujoče. </font><br>
<font size="4">	Podobno se zgodi za leto 2023. Izpostavil bi, da se znižujeta še dve postavki, in sicer je to postavka za ljubiteljsko kulturo, ki jo najdete v posebnem delu proračuna, in se zmanjšuje za približno 700 tisoč evrov. To je seveda absolutno postavka, na kateri so deležne večinoma nevladne organizacije, resda bolj ljubiteljske, ampak med drugim pa tudi poklicne. In za približno enako vsoto se znižuje tudi postavka založništva, ki je prav tako  pogosto namenjena tudi nevladnim organizacijam in samozaposlenim. </font><br>
<font size="4">	Na nek način - to lahko samo posredno komentiram – je pa opaziti tudi nekako ustavitev trenda rasti sredstev za samozaposlene v kulturi, kar v bistvu že nakazuje, kot da bi se ta namera v nacionalnem programu za kulturo že realizirala. Namreč, sredstva so se običajno zviševala po pol milijona, nekaj takega, letno na tej postavki, kar je predstavljalo nek naravni prirast števila samozaposlenih v kulturi. Zdaj se z rebalansom to povečuje samo za 84 tisoč evrov, kar lahko nakazuje, da se je ta namera ustavitve rasti samozaposlenih v kulturi že realizirala. </font><br>
<font size="4">	Kot rečeno, ob zvišanju proračuna za 8 milijonov, ob tem, da se zadolžujemo praktično za 2 milijardi, ob tem, da se na vseh postavkah v kulturi in tudi za javni sektor, kar absolutno pozdravljamo, sredstva zvišujejo, se nam zdi popolnoma neprimerno, da se za nevladne organizacije sredstva znižujejo praktično za polovico, kar je zares v neskladju tudi s strategijo razvoja nevladnih organizacij, ki je bila sprejeta pred par leti, pa tudi z vsemi nekimi splošnimi in posebnimi usmeritvami širšega evropskega prostora, v katerem živimo in kjer se nevladni sektor cel čas skuša okrepiti, ne pa destabilizirati. </font><br>
<font size="4">	Hvala.</font><br>
<br>
<b><font size="4">	PREDSEDNICA VIOLETA TOMIĆ: </font></b><font size="4">Hvala.</font><br>
<font size="4">	Besedo ima naslednji vabljeni. Izvolite. </font><br>
<br>
<font size="4">	</font><b><font size="4">DENIS MIKLAVČIČ: </font></b><font size="4">Hvala lepa za besedo, spoštovana predsednica. (Denis Miklavčič, Sindikat Glosa.)	</font><br>
<font size="4">	V Sindikatu Glosa smo proučili te proračunske listine 2022 in 2023 in smo ugotovili, da sta v velikem neskladju z osnutkom resolucije o nacionalnem programu za kulturo za obdobje 2021-2028. Kot smo namreč v slednji zasledili trditev o bistvenem, celo rekordnem povečanju proračuna za kulturo, smo iz proračunskih listin razbrali diametralno nasprotno. Predvsem je nerazumljivo in nesprejemljivo, da tako drastično znižujete sredstva nevladnikom v kulturi, pravzaprav se ne moremo znebiti občutka, da ima oblast odkrito težnjo po podržavljanju kulturnega sektorja. Zlasti nasprotujemo znižanju sredstev v letu 2022 pri proračunski postavki Spodbujanje kulturne ustvarjalnosti</font><br>
<br>
<b><font size="4">9. TRAK: (DAG) – 14.40</font></b><br>
<br>
<b><font size="4">	</font></b><font size="4">(nadaljevanje) s 6 milijonov 446 tisoč evrov na zgolj 3 milijone 633 tisoč evrov, kar pomeni več kot čezmerno prikrajšanje nevladnih organizacij. Te se namreč pretežno sofinancirajo prav iz tega naslova, njihovi umetnostni projekti in programi bodo zato ogroženi oziroma neuresničljivi. </font><br>
<font size="4">	Na nezmanjšani višini je treba vztrajati tudi v letu 2023. Namesto da bi nevladni sektor stabilizirali in normalizirali, počnete ravno obratno – proračunski listini ne sledita sodobnim trendom, ki stremijo tako h krepitvi nevladnega kot javnega sektorja v kulturi, ki pozivajo k njunemu sodelovanju in sobivanju. Še več, dobesedno rušite strategijo na tem področju in že vnaprej onemogočate korektno pripravo in izvedbo nacionalnega programa za kulturo. Že večkrat smo poudarili, da če se država namesto za javno dobro državotvorno odloči za razdiralno pot navzdol, to lahko povzroči zgolj uničenje vrednot in temeljev naše demokracije. Ostro nasprotujemo kulturni politiki, ki je v službi političnega diktata, ter zahtevamo trdno, večje vlaganje v kulturo na vseh ravneh. Da se vsak evro, vložen v kulturo in umetnost, desetkratno povrne, pa že dolgo ni več floskula, marveč preverljivo dejstvo v tujini in naj bo tako še naprej tudi doma. </font><br>
<font size="4">	Hvala lepa. </font><br>
<br>
<font size="4">	</font><b><font size="4">PREDSEDNICA VIOLETA TOMIĆ: </font></b><font size="4">Najlepša hvala. </font><br>
<font size="4">	Imamo še eno pooblastilo, gospod mag. Marko Koprivc nadomešča Sama Bevka iz kvote Socialnih demokratov. </font><br>
<font size="4">	Zdaj pa prehajamo na razpravo poslank in poslancev. Prva se je prijavila Lidija Divjak Mirnik. Izvolite. </font><br>
<br>
<font size="4">	</font><b><font size="4">LIDIJA DIVJAK MIRNIK (PS LMŠ): </font></b><font size="4">Hvala, predsedujoča, za besedo.</font><br>
<font size="4">	Lep pozdrav, spoštovana gospa državna sekretarka, kolegice in kolegi!</font><br>
<font size="4">	Kolegi iz Asociacije in Glose so pravzaprav povedali bistvo. V tem trenutku se zdi, da sta predloga proračunov pravzaprav neko maščevanje, nek GOM, češ, »vam bomo že pokazali, vi, grdi umetniki, ki rušite to našo Vlado… » Tako jaz to lahko berem. Pa ne bom zdaj šla še na tisto, da je zdaj zelo aktualno v Državnem zboru neke slikice kazati pa s tem operirati in potem s tem kot dokazovati svoje besede. Bi se pa kljub temu navezala na en tvit, ki ga je Ministrstvo za kulturo dalo. Ta namreč govori o treh ministrih in treh različnih proračunih za kulturo. In ne boste verjeli, Dejan Prešiček in Zoran Poznič sta ena navadna lumpa, ker dr. Vasko Simoniti, on je pa car; vsaj po tem tvitu, glede na to, koliko denarja se namenja kulturi. Kar bi bilo vse super in fajn in prav, če ne bi bil ta tvit ena navadna laž. Pa poglejmo, zakaj. Če namreč vidimo in pogledamo te številke – in zdaj, če bi jaz bila v trendu, bi zdaj to sliko kazala na veliko in se delala, da podkrepim svoje besede s tem, pa ne bom tega počela, ker ne želim biti enaka tistemu gospodu, ki je zdaj tako aktualen s temi slikami. Če pogledamo ta tvit, vidimo, da so številke pri ministru Pozniču, ki je vladal oziroma ministroval v času Vlade Marjana Šarca, zavajajoče oziroma celo lažne, saj je Vlada Marjana Šarca namreč z rebalansom proračuna za leto 2019 dala kulturi 30 milijonov več. Torej je imelo MK za to leto proračun visok 193 milijonov. Potem bi lahko ob tej objavi pokazali tudi sprejeti proračun za 2020, ki je znašal 197 milijonov evrov. Ampak, seveda, z rebalansom potem za 2020 je Vlada Janeza Janše, ki je prišla, takoj kulturi vzela 8 milijonov; tega se verjetno vsi spomnite, kajne. Toliko o tem, da so ti tviti in vse te slikice, ki so zdaj tako moderne, resnične in da prikazujejo res stanje realno, kot je. Vlada Marjana Šarca je od svojega nastopa 2018 do 2020 sredstva za kulturo povišala za skoraj 35 milijonov evrov, kar pomeni 1,9 % državnega proračuna. In to visoko zvišanje, da rečem relativno visoko zvišanje denarja za kulturo se je pravzaprav začelo v času Vlade Marjana Šarca. Vlada Janeza Janše pa je od leta 2020 do 2022 proračunska sredstva za kulturo zvišala za 48 milijonov evrov.</font><br>
<br>
<b><font size="4">10. TRAK: (DAG) – 14.45</font></b><br>
<br>
<b><font size="4">	</font></b><font size="4">(nadaljevanje) Zdaj pa postavitev v kontekst s tem rekordnim zadolževanjem je pa tudi zelo na mestu. Namreč, kaj pomeni 48 milijonov evrov ob rekordni javnofinančni zadolženosti – veste, kajne, da bomo skoraj 9 milijard minusa imeli in zadolženi bomo, ko bo ta Vlada šla. Kaj torej pomeni teh 48 milijonov? Sicer jaz absolutno podpiram to, da se sredstva za kulturo višajo, vendar pa ne smemo pozabiti na, prvič, rekordno zadolževanje in nestabilnost javnih financ. Slovenija je namreč med državami, ki so se za protikrizne izdatke najbolj zadolžile, kot ugotavlja tudi Fiskalni svet, in pri tem nominalno dodatno povečale svoj javni dolg. Kako potem kultura ne bi dobila več denarja, saj je povsem logično. Ampak, kajne, ampak Vlada za prihodnje leto predvideva proračunske izdatke v višini skoraj 14 milijard, kar je največ v zgodovini te države. Največ v zgodovini te države! In te pufe in kredite bodo plačevali moji vnuki, če jih bom imela. Mogoče še celo vnuki mojih vnukov. In ob tem si na Ministrstvu za kulturo drznejo zmanjševati denar za nevladnike skoraj za polovico. To ni samo sramotno, to je grozljivka! To je norčevanje iz kulture in to je norčevanje iz vseh NGO-jev in samozaposlenih v kulturi. Zakaj smo preživeli kot Slovenci? Zaradi kulture. In potem se zgodi sramoten proračun. Pa da se razumemo, jaz razumem, da se je treba pogajati znotraj posameznih ministrstev, ampak če pogledamo, kako so se dobro izpogajali, recimo, v obrambnem ministrstvu ali pa v kakem drugem represivnem organu, potem lahko samo rečemo, da je minister Simoniti popolnoma nesposoben. To namreč govorijo številke. Namreč, položaj samozaposlenih se drastično slabša, ni ustreznega dialoga, kar vemo že vsi in to čivkajo vsi ptički na vejah, in kar je še najbolj grozljivo, razkol med kulturniki in umetniki, kakršnega še ni bilo v Sloveniji – to se je zgodilo. Jaz se strinjam s tem, da se zadovoljivo spodbuja javne kulturne zavode, da tako rečem, nič pa se seveda ne prispeva k spodbujanju ustvarjalnosti ter kakovosti umetniškega ustvarjanja tudi pri samozaposlenih v kulturi. </font><br>
<font size="4">	Slišali smo tudi predstavnika Asociacije, kakšna je ta komunikacija in dialog z nekaterimi skupinami kulturne sfere, kako dialoške skupine delujejo, da ne delujejo. Tudi v končni fazi nacionalni program za kulturo se je usklajeval mimo nekaterih najbolj reprezentativnih skupin v kulturi. Ministrstvo pravzaprav še vedno z bolj ali manj enostranskimi manevri poslabšuje stanje samozaposlenih, namesto da bi jih uredil v skladu z zakonom. Sploh to zadnje, da starši samozaposlenih v kulturi ne morejo dobiti tega nadomestila, če je otrok v karanteni. To je res nezaslišano, no. Jaz ne vem, kako lahko na Ministrstvu za kulturo spite. Namreč, zakaj – zato, ker taisti minister je razlagal, nekoč še, da so samozaposleni v kulturi – da se ustvarja reveže. Ca 3 tisoč jih je. No, in potem, ko ima možnost kaj storiti, tega seveda ne stori. Zakaj? Zato, ker to so pa tisti, kajne, ki najbolj opozarjajo na svinjarije, ki se v tej Vladi dogajajo. </font><br>
<font size="4">	Neokusno in neprimerno je pravzaprav se hvaliti, glede na razkol, ki vlada v kulturi, glede na stanje pri samozaposlenih. In, paradoksalno, glede na to, da v letu in pol, odkar SDS vodi kulturo, je Ministrstvo za kulturo v Državni zbor poslalo en sam zakon. En sam zakon! Veste, katerega? </font><br>
<br>
<b><font size="4">11. TRAK: (DAG) – 14.50</font></b><br>
<br>
<b><font size="4">	</font></b><font size="4">(nadaljevanje) Zakon o avdiovizualnih medijskih storitvah, ki je, by the way, padel, v Državnem svetu in potem še enkrat tukaj. Je pa bilo kar nekaj sej Odbora za kulturo. In minister je zadnjič nam tu razlagal, da tu mi cele dneve nekaj sklicujemo. Jaz bi se na njegovem mestu vprašala, zakaj cele dneve sklicujemo neke seje Odbora za kulturo – verjetno z razlogom; verjetno ne zato, ker nimamo drugega dela. </font><br>
<font size="4">Vprašanje je, kaj pravzaprav minister dela, glede na en zakon, ki smo ga dobili v DZ. Razen tega, da ustvarja razdor med kulturniki in umetniki ter, kot sem že rekla, hodi, če pride, na nujne seje Odbora za kulturo, kjer malo popametuje pa nam soli pamet in nam razloži, kako smo vsi – ne vem, kaj že smo? – cepci, ali kaj smo že zadnjič bili, saj se ne spomnim več. / oglašanje iz dvorane/ Mone. Skratka, vse to smo. Skratka, pojma nimamo, podkapacitirani smo, mislim, njemu. Toliko, da nimamo za burek, no, kot se reče po domače. Vsi smo popolni bedaki. On je pa najbolj pameten. Pa še največja cvetka od cvetk: minister se hvali z rekordnim proračunom, Vlada pa danes že 284. dan ne plačuje STA-ja za opravljanje javne službe, ki jo opravljajo. Ali ni to paradoksalno? Pa saj, če nas nekdo od zunaj gleda, nam niti ne verjame, ko to govorimo, ker tega res ne moreš verjeti. Ker to vsakemu normalnemu, ki ima vsaj malo vesti, ne gre skozi vrednostni sistem. Ne gre! In ne more iti. </font><br>
<font size="4">	Zato, dragi moji, mislim, da je danes zelo slab dan za slovensko kulturo. Pa ne bom zdaj spet začela o filmskih ustvarjalcih, ki so seveda peto kolo. O samozaposlenih smo slišali, pa še bomo verjetno kar nekaj slišali. Tudi v končni fazi o medijih pa avdiovizualni kulturi. Pa ne bom vsega zdaj spet odpirala, ker potem lahko samo jaz govorim cel dan. Sem pa našla eno pozitivno v tem proračunu in jo bom tudi povedala. To pa je, da se namenja za obnovo Centra Rotovž v Mariboru 14 milijonov evrov. To pa zelo pozdravljam in se tega tudi veselim. Jaz samo upam, da bomo to v Mariboru uspeli podelati oziroma realizirati. Definitivno pa imamo še en problem, ki se mu reče 4 milijone za ta famozni muzej osamosvojitve, ki si ga je zaželel, očitno, sam predsednik Vlade. Jaz dam roko v ogenj zdaj tu v tem trenutku, da bo to šlo na račun ostalih muzejev. Mogoče se motim, pa me boste, državna sekretarka, popravili; pa upam, da se motim, da ne bo šlo to na račun ostalih muzejev, ki jih že v tem trenutku imamo. Namreč, kar nekaj muzejev se v Sloveniji že ukvarja z osamosvojitvijo, hranijo tudi ključne muzealske eksponate tega obdobja in njim bi bilo smiselno povečati sredstva, zato da bi lahko te muzejske zbirke tudi digitalizirali, da bi lahko verjetno še odkupili kakšne muzealije, pa seveda naredili še bolj atraktivne zbirke, tudi s ciljem, da se le-te približajo večjemu številu predvsem mlajših obiskovalcev. To bi bilo verjetno smiselno narediti, ker nič nam ne bo pomagalo, da imamo mi oh in sploh stavbe in muzeje, če tam ne bo obiskovalcev in če tam ne bo mladih ljudi, ki bi se zavedali pomena osamosvojitve in ki bi bili ponosni na svojo kulturo. </font><br>
<font size="4">	Za konec pa samo še nekaj. Jaz upam, da je za Dramo, ljubljansko namreč, v proračunu zagotovljen denar. </font><br>
<font size="4">	Hvala lepa. </font><br>
<br>
<font size="4">	</font><b><font size="4">PREDSEDNICA VIOLETA TOMIĆ: </font></b><font size="4">Hvala kolegici Lidiji. </font><br>
<font size="4">	Na vrsti je Primož Siter. Pripravi naj se Marko Koprivc.</font><br>
<br>
<font size="4">	</font><b><font size="4">PRIMOŽ SITER (PS Levica): </font></b><font size="4">Hvala lepa za besedo.</font><br>
<font size="4">	Dober dan, kolegice in kolegi!</font><br>
<font size="4">	Splošna informacija, ki jo Ministrstvo za kulturo pošilja, je to, da prihajajo z rešitvijo za slovenski kulturni prostor,</font><br>
<br>
<b><font size="4">12. TRAK: (DAG) – 14.55</font></b><br>
<br>
<b><font size="4">	</font></b><font size="4">(nadaljevanje) da se zato torej pavšalno sredstva za kulturo višajo. Ampak, kot je že nekaj predhodnikov izpostavilo, gre tu v bistvu za nek tak zelo zanimiv slepilni manever, ko pavšalno lahko ugotavljamo, da to velja, ampak ko pa pogledamo v drobovje teh proračunskih dokumentov, pa vidimo, da dejansko najbolj živeči in vitalen del slovenske kulturne krajine, po domače povedano, potegne kratko. </font><br>
<font size="4">	V Sloveniji imamo nek dokument, ki se mu reče Resolucija o nacionalnem programu za kulturo, ki velja za leta od 2021 do 2028. To je krovni dokument, ki govori o tem, kako naj bi se slovensko kulturno področje razvijalo in kakšno vlogo mora pri tem razvoju igrati država. In stvar, ki jo dokument tu sporoča, je, da se sredstva iz državnega proračuna morajo postopoma za področje kulture vedno višati. Zato, da se doseže torej krepitev kulturnega ustvarjanja, da se zagotovi krepitev nevladnih organizacij na področju kulturnega ustvarjanja in tako naprej. Kar pa vidimo v tem dokumentu, v tem proračunskem, torej rebalansu za leto 2022, na kar so opozorili že trije predhodniki, je pa to, da se te osnovne predpostavke, te biblije kulturnega razvoja Slovenije, kar ta resolucija o nacionalnem programu je, ne upošteva. Torej, da se najbolj vitalnemu delu slovenske kulture, se pravi, nevladnim ustvarjalcem, jemlje sredstva s 6 milijonov in pol na 3 milijone 600. Se pravi, za polovico, tako rekoč. To se dogaja, če bomo malce strokovni, pa da bomo vedeli točno, o čem govorimo, na postavki Spodbujanje kulturne ustvarjalnosti. In tu se dogaja vse, v bistvu. Tu so vsi kulturni projekti nevladnih organizacij na terenu. To je ta ena postavka, ki je tako pomembna. In zdaj, seveda, mislim, da ni treba posebej poudarjati, da temu vladnemu projektu nasprotujemo, torej temu nižanju sredstev. In bom predstavnico ministrstva prosil za pojasnilo, zakaj. Kaj je praktični razlog, poleg, razumem, seveda, politične komponente kaznovanja in sankcioniranja kritikov, ki so doma na Metelkovi 6, po vzoru, kot vidimo, ne vem, s sankcioniranjem Zlatka pa STA in tako naprej. To politično razumem, se s tem ne strinjam, ne morem s tem živeti, ampak o tem ne govorim. Jaz govorim, kaj je praktično, kako se to praktično na terenu utemelji, da te organizacije, ki živijo slovensko kulturo, dobijo pol manj sredstev. In to za projekte, ki, mimogrede, že tečejo. Tu bom ponovil, kar je gospod Miklavčič iz Glose, če se ne motim, v svojem stališču izpostavil:  Nesprejemljivo je, da tako drastično znižujete sredstva nevladnikom v kulturi; iz tega je moč razbrati, da ima oblast odkrito težnjo po podržavljenju kulturnega sektorja. Torej, podržavljenje, samo ko je država Janez Janša. In strinjam se z ugotovitvijo, da v bistvu vse, kar bi Vlada v tem političnem delu svojega manevra zmanjševanja sredstev rada, je, da bi se enostavno znebila tega dela družbe, na način, da jo izstradate. </font><br>
<font size="4">	Da ne govorim o tem času, ko se po celotnem zemljevidu razlivajo posledice epidemije. V gospodarstvu imamo zato ukrepe iz naslova oživljanja in ohranjanja gospodarstva, pa sociala in tako naprej. Kultura pa ravno diametralno nasprotni ukrep dobi, namesto da bi bila dodatno nahranjena, jo podhranjate. Toliko v pridružitev kritiki, ki smo jo danes že slišali. Torej, o zmanjševanju sredstev nevladnikom. </font><br>
<font size="4">	Problematično je tudi nižanje sredstev na neki drugi postavki, in sicer ljubiteljska kultura. </font><br>
<br>
<b><font size="4">13. TRAK: (DAG) – 15.00</font></b><br>
<br>
<b><font size="4">	</font></b><font size="4">(nadaljevanje) Ljubiteljska kultura je gradnik vsega, kar smo. Upam si tu trditi, ne samo v mestih, morebiti ta stvar še toliko bolj družbeno štrli ven na podeželju ali pa v mestih, ki niso večja mestna središča. In ker zopet ne vem, mi boste razložili, sekretarka, zakaj in kakšen je razlog. Jaz vidim razlog samo v totalnem nerazumevanju na Ministrstvu za kulturo, kako ljubiteljska kultura dejansko funkcionira. In vam bom, če mi dovolite, v potrditev svoje ugotovitve povedal osebno zgodbo. Epidemija je strašansko prizadela seveda vse kulturne izvajalce, še posebej tiste, ki se ukvarjajo z neko uprizoritveno dejavnostjo; prizorišča so prva ugasnila in bodo zadnja, še zdaj niso dobro zaživela v normalnem ritmu. In ljubiteljske, neprofesionalne kulturne ustanove, društva in tako naprej so pač morale svoje aktivnosti ugasniti. Nekatera od teh društev imajo neko infrastrukturo. Eno od takih društev je društvo iz mojih domačih Trbovelj, ki živijo od tega, da oddajajo svoje prostore, oddajajo svojo gledališko dvorano in vse, kar imajo, in iz tega naslova financirajo vse svoje siceršnje projekte, gledališko skupino, lutkovno skupino in tako naprej. Znašli so se seveda v krču, tega finančnega incomea niso imeli, stroški so ostajali in se beležili oziroma se seštevali. V njihovem imenu sem na Ministrstvo za kulturo vložil pobudo za neko finančno pomoč, da bi oni lahko kot društvo znotraj skupine ljubiteljskih kulturnikov preživeli. Torej, da bi plačali položnice za vodo, ogrevanje in tako naprej. Ministrstvo mi je odgovorilo: »Ej, sori, nič ne damo, zato ker se ne prijavljajo na programske razpise.« Iz naslova financiranja iz programskih razpisov je torej ministrstvo bilo prepričano, da bi oni morali plačati vodo in ogrevanje. Zgolj samo v razlago tega, kakšna klima oziroma kakšno razumevanje funkcioniranja sploh ljubiteljske kulture vlada na ministrstvu. In v tej luči, državna sekretarka, vas sprašujem tudi, zakaj zmanjšanje na tej postavki, zakaj takšno hiranje ljubiteljske kulture. Pa sploh nisem prišel še do resnično podeželske ljubiteljske kulture, ki držijo lokalne skupnosti, vaške skupnosti pokonci in tvorijo nek center življenja skozi kulturno ustvarjanje v teh mestih oziroma vaseh, naseljih. </font><br>
<font size="4">	Naslednja točka je stvar, ki ima morebiti v tem mandatu Državnega zbora in Odbora za kulturo najdaljšo brado. Na začetku mandata, oktobra 2018, smo sedeli na tem odboru, zaskrbljeni nad stanjem v slovenskem filmu. In ta odbor je soglasno, z glasovi vseh poslancev, vseh poslanskih skupin, vseh političnih strank izglasoval, da slovenski film mora priti postopoma do leta 2022 do 11-milijonskega financiranja, kar da bi zagotovilo nekako preživetje in normalno filmsko produkcijo. 13. november, se opravičujem, je bila ta seja, torej 3. nujna seja. In zdaj me zanima, kje smo s tem. Spoštovana sekretarka, jaz ne vidim premika, pa mi boste morda obelodanili. </font><br>
<font size="4">	In še zadnja točka, najbolj pomembna točka – socialno področje kulturnikov, socialni zemljevid, na katerem živijo slovenski kulturni ustvarjalni. Še pred tem mandatom tokom leta 2018, pred volitvami v bistvu, so kulturniki naslovili na vse politične akterje, na politične stranke, na kandidate, na tiste, ki so računali, da bodo prišli v Državni zbor in tako naprej, kampanjo Čas je za kulturo in umetnost. </font><br>
<br>
<b><font size="4">14. TRAK: (DAG) – 15.05</font></b><br>
<br>
<b><font size="4">	</font></b><font size="4">(nadaljevanje) V njej so opozorili na nezavidljiv položaj kulturnih delavcev in opisali neko nehvaležno situacijo, v kateri se kulturnice in kulturniki znajdejo vsak dan svojega kulturnega ustvarjanja. Pa je potem zatem prišla še epidemija. In ker je v obdobju epidemija covida dejavnost kulturnih ustvarjalcev, samozaposlenih v kulturi in tako naprej zaradi omejitev, zaradi zapiranja prizorišč in tako naprej utrpela, so seveda bili ob izgubi dohodkov prizadeti mnogi posamezniki, kulturni ustvarjalci in ustvarjalke in posledično njihove družine. Kot sem že rekel prej, nekatera področja kulturnega ustvarjanja so bila in so še vedno zdesetkana, vsa uprizoritvena dejavnost je tako rekoč ugasnila prva in se še zdaj postavlja na noge, glasbena industrija, gledališče in tako naprej. In mislim, da je varno zaključiti, da je korona kriza najbolj prizadela ravno ta del družbe, ki ima v končni fazi tudi, kot je sekretarka namignila s proračunskimi dokumenti, svoje lovke tudi v turizmu in gospodarstvu in tako naprej in je resnično prepleteno. Statistični urad pravi – zdaj vam bom serviral nekaj številk -, da se je odrska produkcija skrčila na okoli 45 %, se pravi, manj kot polovico tistega, kar je v normalnih okoliščinah, muzejsko-galerijska pa za dve tretjini tistega, kar se je sicer proizvedlo v letu 2019. Potem pa raziskava Slovenski kulturno-kreativni delavec v času covida-19 - maja 2021 jo je v sodelovanju s Centrom za kreativnost izvedel Kreativni center Poligon - je pa tudi servirala nekaj zelo zanimivih podatkov. V vzorcu tisoč 500 kulturnih delavcev, ne glede na profil, ne glede na status, ne glede na ozadje, torej študenti, delavci, samozaposleni, delavci preko avtorske pogodbe, zaposleni v javnih in zasebnih zavodih in tako naprej, so prišli do naslednjih zaključkov, zelo zanimivo številke. 46 % delavcev pozna najmanj enega kulturnika, ki v času te korona krize razmišlja oziroma je želel zapustiti sektor. In zdaj, če 46 % te dobro omrežene skupine kulturnikov pozna vsaj enega, mislim, da lahko zelo prepričano govorimo, da gre ob 50 ali pa 60 % ljudi, ki so znotraj kulturnega sektorja v času korona krize razmišljali o tem, da bi ta sektor zapustili in šli, recimo, za šank ali pa v neko drugo zaposlitev, ki ni potegnila toliko kratke. Več kot polovica, evo, vprašanih samih razmišlja, da bi sektor zapustili, 3 % kulturnikov pa je že menjalo poklic. Skratka, nadvse pereč je problem revščine, problem socialne ogroženosti, socialne izključenosti samostojnih kulturnih delavcev. In jaz vabim članice in člane odbora, da si to raziskavo tudi sami pogledate, odpre marsikatero oko. 	</font><br>
<font size="4">	Problem, ki na tem področju ostaja, je močna stopnja prekariziranosti vseh poklicev v kulturi. Številke vam zdaj, sekretarka, ne morem servirati, ampak bržkone so višje od vseh drugih področij. Izražam torej skrb, da vseh teh dimenzij socialnih stisk kulturnic in kulturnikov ti proračunski dokumenti, ki jih imamo danes na mizi, ne upoštevajo. Raziskava, o kateri sem govoril, omeni tudi poglabljanje razlik med prekarnimi delavci znotraj kulturnega sektorja in tistimi, ki so zaposleni na bolj varen način. Naslednja stvar je pa splošna, ne glede na to, na kakšen način je kulturni delavec zaposlen – splošna podplačanost delavcev v kulturi. Pazite to številko – 23 %! </font><br>
<br>
<b><font size="4">15. TRAK: (NB) – 15.10</font></b><br>
<br>
<font size="4">	(Nadaljevanje): Se pravi, ena četrtina zaposlenih, vprašanih na mesec zasluži, upam da sedite, manj kot 500 evrov. Okej, to je socialna dimenzija zaposlenih in samozaposlenih v kulturi danes, v času epidemije. Potem pa slišimo, da pač ni dialoške skupine za samozaposlene, pa je mogoče najbolj prekariziran, najbolj prekarizirano področje in področje z največ socialnimi, posledično največ socialnimi stiskami. In dejstvo je, tako raziskava, ki sem jo omenil in bom zdaj z njo zaključil, da je tretjina samozaposlenih v kulturi že pred epidemijo živela pod pragom revščine. Epidemija je samo še stisnila na gas te socialne izključenosti. Tako da, mene onstran krilatic o tem, da se kulturni proračun bogati, me skrbi to pomanjkanje strategije na čisto kulturno-razvojnem področju, na drugi strani pa na področju socialnega položaja kulturnih ustvarjalcev, ki pa v končni fazi kulturni zemljevid ustvarjajo. Me pa to seveda, hmm…, še posebej boli oziroma žalosti, ko na eni strani vidim, da ni strategije za pomoči tem kulturnim ustvarjalcem, na drugi strani pa se ministrstvo baha z zvišanjem sredstev za verske uslužbence. Ti pa tega problema nimajo. Ti pa tega problema nikoli ne bodo imeli, ga niso imeli v času epidemije, s prispevki in z dodatnimi 700 evri temeljnega dohodka in ga ne bodo očitno nikoli imeli dokler bodo sodelovali z Vlado Janeza Janše. O tem kaj pač nek verski uslužbenec, kako on prispeva na kulturni zemljevid ali pa ustvarjanju domače kulture, o tem ne bomo. </font><br>
<font size="4">	Okej. Zdaj pa še samo zadnja, zelo kratka točka. V  bistvu zelo kratko vprašanje. Zanima me, spoštovana sekretarka, postavka podprograma mediji in avdiovizualna kultura. Tukaj za leti 2022 in 2023 predvideno občutno povišanje. Mene v luči lomastenja po medijski krajini s strani aktualne Vlade, temu bo namenjena tudi naslednja seja, če se ne motim, me v bistvu zanima samo, komu bo namenjen ta denar glede na to, da vidimo, da je Vlada zelo aktivna v sistematičnem uničevanju javne medijske kulture, že samo v teh zadnjih dveh letih, da vidimo desant na STA, da vidimo desant na prestitutke in da vidimo tisoč načinov za financiranje medijev, ki so blizu Vlade Janeza Janše, od njihove hišne Nova24 pa do nekih majhnih vaških televizijskih programov, ki so dobili neke dile za oglaševanje, ne vem, Slovenske vojske, itn. </font><br>
<font size="4">	Torej to so, spoštovana sekretarka, moja vprašanja. Torej kaj, zakaj takšen napad na nevladnike? Kaj je s strategijo na področju socialnega položaja kulturnikov? Zakaj so verski uslužbenci obravnavani drugače kot kulturni ustvarjalci ter kdo bo na podprogramu mediji in avdiovizualna kultura največ zaslužil. Hvala lepa. </font><br>
<br>
<b><font size="4">	PRESEDNICA VIOLETA TOMIĆ:</font></b><font size="4"> Hvala. </font><br>
<font size="4">	Na vrsti je poslanec Marko Koprivc, pripravi naj se Jože Lenart. Hvala. </font><br>
<br>
<b><font size="4">	MAG. MARKO KOPRIVC (PS SD): </font></b><font size="4">Hvala lepa predsednica za besedo. Spoštovana državna sekretarka, spoštovani predstavniki ministrstva za finance, drage kolegice in kolegi! </font><br>
<font size="4">	Poglejte, ko gledam te proračunske dokumente, absolutno lahko pridem do ene ugotovitve in sicer, da kultura očitno ni prioriteta te Vlade. Daleč od tega. </font><br>
<font size="4">	In druga ugotovitev. Da ta Vlada očitno in tega niti ne skriva, sovraži nevladne organizacije, in da je sam predsednik Vlade napovedal dobesedno vojno nevladnim organizacijam. Tega ne skriva, to tako rekoč v svojem vsakem drugem tvitu, ki pa jih je / nerazumljivo/ vsak dan jasno in glasno pove. In v tem proračunu se to politiko, </font><br>
<font size="4">	 </font><br>
<b><font size="4">16. TRAK: (NB) – 15.15</font></b><br>
<br>
<font size="4">	(Nadaljevanje): ki jo mora celotna Vlada po diktatu predsednika seveda izvrševati, zelo jasna to poveljstva kako potekajo v tej Vladi, pač ta proračun to jasno in glasno kaže. Namreč sredstva za to področje kot je bilo danes že večkrat povedano, so se prepolovila, kljub temu, da so nevladne organizacije tako kot celoten kulturni sektor preživljale v času Covid krize zelo zelo težke čase. </font><br>
<font size="4">	Kolegica Lidija je prej se retorično vprašala, kako smo pa mi obstali, kako bi obstali, ali ni ravno kultura tista, ki nas je obdržala kot narod. Jaz mislim, da predstavniki Janševe Vlade imajo odgovor na to in bi kratkomalo rekli, obstali smo zaradi osamosvojiteljev. Pa oprostite, ne želim tukaj kakorkoli razvrednotiti pomena osamosvojiteljev in prijateljev Janeza Janše, ampak vsekakor pa mislim, da je za obstoj slovenskega jezika, itn., in slovenstva kot naroda, zelo pomembna kultura in kulturni ustvarjalci in zato je takšen mačehovski odnos do države nesprejemljiv. Izpostavil pa sem osamosvojitelje katere absolutno cenim zato, ker ena izmed postavk, ki se dviguje, je postavka za nek novi muzej samostojnosti, ki ga pa, spoštovane kolegice in kolegi, v teh časih zagotovo ne rabimo najbolj. Imamo številne muzeje, ki pokrivajo to področje in prav je, da se pokriva področje, to pomembno področje zgodovine, tako osamosvojitev kot narodno osvobodilno vojno, ampak nobene potrebe pa ni, da postavljamo neke muzeje Janezu Janši in neokusno je, da v času kulturnik ne more preživeti, ko se Ministrstvo za kulturo dobesedno prezira kulturne dejavnosti, ko prezira filmarje, ko ne podeljuje statusov samostojnim kulturnim delavcem, zagotavljate pa neka sredstva za neke nove muzeje in nove zaposlitve prijateljev, vemo koga. </font><br>
<font size="4">	Zdaj pa, če generalno pogledamo, kot ste povedali uvodoma, seveda, sredstva se glede na sprejet proračun za leto 2022 povečujejo za 8 milijonov 392,137 evrov, od teh povečanj dobi največ Arhiv RS in pa Inšpektorat RS za kulturo in pa medije, ne glede na povečanje pa so sredstva nižja od ocenjene realizacije za leto 2021. To je ključno. Najbolj pa seveda zbode v oči, kot smo že večkrat, kot je bilo danes že povedano, da se na postavki založništvo sredstva zmanjšujejo za 673 tisoč 102 evra in padejo na 7 milijonov 700 in še nekaj, kar je manj kot ocenjena realizacija za leto 2021. Področje kulture oziroma kulturne dejavnosti v času zaprtih črnih koronskih mesecev bilo zelo prizadeto, tudi na postavki ljubiteljske kulture se sredstva zmanjšujejo za 738 tisoč 792 evrov. Tudi tukaj so sredstva za leto 2022 načrtovana tako, da so nižja kot ministrstvo oziroma Vlada ocenjuje realizacijo za 2021 na tej postavki. Menim, da v naslednjih letih, 2022, 2023, z dodatnimi sredstvi morali spodbuditi oživitev delovanja ljubiteljske kulture na vseh področjih. Marsikatero društvo, ki je dolga leta prispevalo k širjenju kulturne zavesti in slovenske tradicije, zaradi tega, lahko bi rekli, črnega leta zaprtja, prepovedi delovanja je utrpelo veliko nepopravljivo škodo, ne le finančno, ampak tudi z izgubo ljudi, ko so tej dejavnosti dajali dušo in zagon. Postavlja pa se še eno vprašanje, ki mislim, da še ni bilo danes postavljeno. Zakaj se na postavki štipendije za potrebe kulturne dejavnosti sredstva za 2022 ne načrtujejo v višini ocenjene realizacije za leto 2021. To se pravi, to je milijon 489,335 tisoč evrov. Vlada je na tej postavki sicer sredstva povečala, vendar precej nižja so od ocene. Zakaj se, ponavljam vprašanje tovariša Siterja, na postavki podpora verskim skupnostim, sredstva povečujejo za 255 tisoč 73 evrov, četudi ocenjena realizacija na tej postavki ostaja enaka oziroma je na ravni lani sprejetega proračuna za leto 2022. Vsekakor podpiramo in razumemo vsa vprašanja, ki  </font><br>
<br>
<b><font size="4">17. TRAK: (NB) – 15.20</font></b><br>
<br>
<font size="4">	(Nadaljevanje): sta jih naslovili tako društvo Asociacija kot sindikat Glosa in pričakujemo s strani predstavnikov Vlade zelo jasne odgovore in pojasnila, čeprav kot sem rekel, mislim, da je tukaj politika zelo jasna in je niti ne skrivate. Nevladnike sovražite. </font><br>
<font size="4">	In še eno zelo pomembno vprašanje, ki se nanaša na Zakon o zagotavljanju sredstev za določene nujne programe RS v kulturi, tako imenovani Zakon o kulturnem evru, ki je bil sprejet 26. 11. 2019. Zakon določa nujne programe na področju kulture, ki jih financira in sofinancira Republika Slovenija, obseg in vire sredstev za njihovo izvedbo ter način njihovega zagotavljanja. Zanima me, spoštovana državna sekretarka, kako je Zakon o kulturnem evru vkomponiran v Proračun RS za leto 2022 in 2023? Na področje medijev se ne bi želel spuščati. Je tudi sicer v pristojnosti vašega ministrstva. To kar počenja Vlada Janeza Janše je navaden kriminal. V mislih imam tukaj seveda neplačevanje javne službe Slovenske tiskovne agencije. 	</font><br>
<font size="4">	Hvala lepa. </font><br>
<br>
<b><font size="4">	PREDSEDNICA VIOLETA TOMIĆ:</font></b><font size="4"> Hvala. Naslednji je na vrsti poslanec Jože Lenart. Prosim. </font><br>
<br>
<b><font size="4">	JOŽE LENART (PS LMŠ):</font></b><font size="4"> Hvala lepa predsednica za besedo. Spoštovani gostje, spoštovani predstavniki ministrstev, kolegice in kolegi!</font><br>
<font size="4">	Ja, končno, kultura je dobila 24 % več glede na proračun Vlade Marjana Šarca za leto 2021. Čudovito! Lepo se sliši. Vendar imam nekaj vprašanj. Bi želel razčistiti v seveda celotnem proračunu Republike Slovenije, da dobimo jasen odgovor. Poglejte, v teh 24 % povečanja glede na proračun, ki ga je takrat pripravila še Vlada Marjana Šarca, umetnostni programi so v povečani celo za 40 % in isto imam vprašanje na drugi strani. 10 % zmanjšanje na Vlado Marjana Šarca, štipendije za potrebe kulturne dejavnosti. Namerno dajem to primerjavo. Ta dva odgovora res želim, verjetno bo delno odgovorilo Ministrstvo za kulturo, določeno vprašanje pa… Ne bom šel v takšne podrobnosti, ampak nekaj konkretnih odgovorov želim. </font><br>
<font size="4">	Zdaj pa, če gremo gledati kot celoto. Kot smo ugotovili, glede na ta proračun 2022, je za 24 % večji glede na proračun, ki ga je pripravila Vlada Marjana Šarca, 192 milijonov, če zaokrožimo. 24 % je to. Vendar, če sem prav razumel, spoštovana državna sekretarka Ministrstva za finance, zelo dobro ste podala svoje poročilo, seveda vsebinsko v kontekstu, ogromno podatkov, nekaj sem jih ujel, verjetno mi je kakšna zadeva tudi ušla, tako da se opravičujem, če bom kakšno vprašanje vprašal, ki mi je verjetno pobegnilo, ker nisem mogel vsem slediti, me zanima naslednje. Rekli ste, 12,7 milijonov naj bi bilo teh evropskih sredstev iz načrta za okrevanje in odpornost. Poglejte, to so sredstva, ki jih tudi ne bi bilo, če ne bi bilo Covida. In tudi Vlada Marjana Šarca, če bi nadaljevala svoj -Boste odgovorila – svoj mandat, bi tudi ta sredstva dobila plus-minus, odvisno kam bi ga namenili. To je zdaj pač seveda teoretično vprašanje, ki bi ga lahko razglabljali. Ampak seveda, če bi ta sredstva damo zdaj stran, ta evropska sredstva, pa dobimo tudi za leto 2022 povečanje kar 17 % na uravnotežen proračun, ki ga je Vlada Marjana Šarca takrat pripravljala, na podlagi 2019, smo potem pripravljali proračun 2020 in 2021, seveda na podlagi rasti gospodarstva in zaposlenosti oziroma brezposelnosti, ker so pač večina teh davkov. Zdaj pa zelo konkretno. Vi ste rekla, proračuni 2022 temeljijo na podlagi rasti  </font><br>
<font size="4">	 </font><br>
<b><font size="4">18. TRAK: (NB) – 15.25</font></b><br>
<br>
<font size="4">	(Nadaljevanje): gospodarstva in pa seveda ugodne zaposlenosti. Brezposelnost pada. Se strinjam, teoretično to drži. Vendar to je tisto veliko vprašanje, ki ga tudi Fiskalni svet zelo jasno opozarja, da je pretirano, te podatke, ki ste jih vzeli iz rasti gospodarstva, da praktično vse Vlade, vse evropske opozarjajo, da ta rast, moramo biti previdni in je treba biti pozoren. Vendar vas bom vprašal še enkrat. Teh 17 %, ki sem jih jaz dobil, če odvzamemo ta sredstva Evropske unije, od kje ste jih računali. To se pravi, če ste vi rekli, da to povečanje kar dajete kulturi, temelji na rasti gospodarstva in zmanjšanja števila brezposelnosti, to se pravi, večji zaposleni seveda večjih davkov, 17 % iz tega ne moremo dobiti. Želim vaš jasen odgovor. Kje so potem tiste, kje ste dobili tiste vire, da ste lahko vsem povečali toliko za kulturo? Tukaj želim, seveda bom to vprašal tudi ministra za finance, ko bomo celoten proračun obravnavali. Jaz si zelo želim, da kultura dobi to kar ste predlagali, vendar tako kot so tudi ostali že spraševali, kje je to realno stanje. Ali bo Slovenija, ali bo gospodarstvo to zmoglo? Oziroma povejte potem drugače. Kje boste vzeli, da boste dali lahko toliko kulturi, če pa vemo, da praktično vsi resorji na vseh področjih dobijo več več več. Jaz vidim to luknjo v teh treh letih, ki se pripravlja, dobrih 9 milijard minusa, ki se je ustvaril, na podlagi tega kot sem rekel, da šele 2021 je gospodarska rast, ker je bil premočen padec, je dohitela leto 2019. To je isto ključno. To se jaz sprašujem na vseh resorjih, na vseh odborih bom to spraševal. Kje je potem realna podlaga? To se pravi, jaz iz tega vidim, da smo zdaj v teh dveh letih vašega vladanja ustvarili neko luknjo, proračunski primanjkljaj, ki znaša, kako vemo, 3 milijarde, zdaj dobrih 2 milijardi tudi za 2022 imate podobno cifro, 2023 potem nekoliko manjšo, malo pod 2 milijardi, ampak ta luknja je gospodarska rast ne more več dohiteti, nikakor ne. V osmih, desetih letih, če bi ta trend rastel, seveda če potem vsi odhodki, ki smo jih zakonsko, seveda ste jih sprejeli v tem Državnem zboru, rastejo, rastejo in gospodarstvo tega ne more dohiteti, to se pravi, vsa leta naprej, vsaj osem, deset let, bo proračun Republike Slovenije imel ta primanjkljaj, kajti gospodarska rast ne more dohiteti teh povečanj, trošenj javnih financ, ki so bile ustvarjene v letu 2020 in 2021 in tudi 2022 in 2023, ki jih napovedujete. Seveda si vsi želimo, da dobijo vsi več, od upokojencev, zdravstva, itn., itn., seveda zdaj govorimo o kulturi, ampak zato vas sprašujem, spoštovana državna sekretarka na Ministrstvu za finance, da poveste kje ste kulturi našli te rezerve 17 % dodatno, da se lahko, da lahko kulturi damo toliko. Naj tako ostane, dajmo, vendar hočem slišati, ne samo zaradi mene, za javnost, da javnosti povemo kje bomo to vzeli. </font><br>
<font size="4">	Toliko. Hvala. </font><br>
<br>
<b><font size="4">	PREDSEDNICA VIOLETA TOMIĆ:</font></b><font size="4"> Hvala lepa. Razpravljavcu zadnjemu prijavljenemu, če mi dovolite, bom jaz kot poslanka še par besed povedala. </font><br>
<font size="4">	Državna sekretarka je na Ministrstvu za kulturo, naj vas popravim, ne za finance, in seveda zvišanje sredstev za kulturo je vedno dobrodošlo, vendar ni ga pa videti na postavkah samozaposlenih ali v programih in v živi kulturi, se pravi, da je večji problem ne to, da zvišajo sredstva za kulturo, ampak kako neracionalno se bodo ta višja sredstva delila. V bistvu gre za vojno z nevladniki. Ves čas jo bijeta Vlada in ko Janez Janša tvitne mirovni inštitut skupaj z ostalimi NVO, paravojskami levice, tisti posamezniki, ki so dolga leta Živeli na vaš račun, zato so plače in pokojnine  </font><br>
<font size="4">   </font><br>
<b><font size="4">19. TRAK: (NB) – 15.30</font></b><br>
<br>
<font size="4">	(Nadaljevanje): predolgo stagnirale, ni bilo investicij v šolstvo, zdravstvo, šport, dolgotrajno oskrbo, cestno infrastrukturo, poplavno varnost. Vse jasno. Nevladniki so krivi za vse kar ne štima v tej državi. In zato jim je potrebno zmanjšati sredstva na polovico. Zdaj, zanimivo pa je, da ti nevladniki oziroma samozaposleni v kulturi plačujejo davke in odvajajo sredstva od vsake pogodbe, ampak glejte zlomka, je pa treba za verske uslužbence zvišati za 255 tisoč sredstev v proračunu, ne glede na to, da zdaj prosijo še za dokončno oprostitev plačila davkov. Skratka mislim, da gre tukaj v tem proračunu za dokončno rešitev vprašanja nevladnega sektorja. Izstradati tako kot STA, uničiti in potem lahko tisti najbolj živ kulturniški sektor, ki je po defoltu svoboden in zato tudi kritičen, ne obstaja več. Kaj češ lepšega. </font><br>
<font size="4">	Skratka, kot so že predhodniki omenili, je kar za polovico zmanjšan proračun in jaz bi tudi prosila predstavnico ministrstva za pojasnilo, zakaj in od kje takšen drastičen rez. Samo tukaj se je pojavil in to kar za polovico. To je nesprejemljivo in jasno je, da je preočitno, da se želite znebiti tega najbolj kritičnega dela kulturnega sektorja, namesto da bi nevladni sektor stabilizirali, Vlada striktno deluje ravno obratno. Tudi Združenje dramskih umetnikov Slovenije je ostro nasprotovalo načrtovanemu znižanju proračuna za nevladni sektor. Opozorili so, da je s to vrsto znižanja sredstev namenjenih umetnostnim programom in projektom nevladnega sektorja, da je to povsem v neskladju z evropskimi usmeritvami, skratka spodbujanje kulturne ustvarjalnosti s katere se sofinancira večina nevladnih organizacij, s prvotnega ter s proračunom rebalansa usklajenega zneska v višini 6 milijonov 446 na predvidenih 3 milijone 633, pomeni prepolovitev sredstev po tem, ko je bilo z objavo programskega razpisa za naslednje štiriletno obdobje že napovedana nujno potrebna finančna normalizacija in stabilizacija nevladnega sektorja v kulturi. Potem je tudi problem okrog 700 tisoč evrov znižana postavka založništvo, enako znižana postavka na ljubiteljski kulturi. Dobro vemo, da ljubitelji držijo po konci podeželje in iz ljubiteljske kulture se nekje vali in rodi potem tudi profesionalna produkcija. Zdaj nam je jasno in večkrat dokazano, da ta Vlada ne spoštuje niti Ustave niti zakonodaje niti sodbe sodišč, tako da ne vem zakaj bi spoštovala sklepe tega odbora. Ta odbor je namreč tudi sprejel sklep kot je kolega Siter že omenil že leta 2018, po katerem naj bi postopno zviševali sredstva za filmsko produkcijo in avdiovizualno produkcijo do 11 milijonov. To se tudi ni zgodilo, tako da, imamo nezavidljiv položaj na področju kulture, ki ga je udarila koronska kriza. Že prej je kar ena tretjina samozaposlenih v kulturi živela pod pragom revščine, zdaj več kot polovica želi oditi v kakšen drug poklic in to mislim, da je katastrofa kakršne si nismo želeli. Evropska komisija ves čas opozarja, da je kultura bila najbolj pod udarom v času koronakrize in vendar, kljub temu, da Ministrstvo za kulturo se hvali s povečanjem proračuna, vitalni del kulture pa usiha in predvsem ustvarjalci so izstradani. Očitno je ta proračun popolnoma ideološko zastavljen in sedaj je neprimerno preveč tistim, ki so Vladi naklonjeni in tisti, ki bi eventualno bili kritično, pa se jih misli izstradati. Tako, da to je velika žalost. Glede na to, da je kultura dejansko eden najbolj prizadetih sektorjev, ministrstvo sploh ni zaščitilo tega sektorja, ravno nasprotno. Vemo da so bile težave </font><br>
<br>
<b><font size="4">20. TRAK (VI) 15.35</font></b><br>
<br>
<font size="4">	(nadaljevanje) s pridobitvijo statusa samozaposlenih v kulturi, ker to ministrstvo meni, da jih je preveč. Potem bili smo priča deložaciji NVO-jev na Metelkovi, pa zlorabe s financiranjem STA, pa spornimi medijskimi razpisi, pa spornimi pravilniki o strokovnih komisijah, ko potem vidimo kaj se nam zgodi, da taka strokovna komisija potem podeli status posebnega družbenega pomena neonacistom. Skratka, še vedno nimamo dialoških skupin in tako naprej. Ena sama katastrofa vse skupaj, kar se tiče kulturne politike, predvsem pa finančne. Kajti, kot je kolegica Lidija Divjak Mirnik rekla, naši vnuki bodo plačevali tale zapitek, ob tem, da tisti, ki bi potrebovali ta sredstva jih ne bodo dobili, ampak bodo pogreznila se v jamo brez dna nekaterih, ki dejansko živijo brezdelno na žuljih davkoplačevalcev. Pa tukaj mislim predvsem uslužbence RKC. Nikoli niso delali, nikoli niso davkov plačevali, šetajo pa po velikih krasnih sobanah in pričakujejo, da bo vse zastonj. Ne bo šlo, veste in ni prav in ljudje to vidijo. In zakaj bi vsi plačevali za nekaj, česar ne potrebujejo. </font><br>
<font size="4">	V Levici tudi menimo, da je treba zagotoviti samostojno proračunsko postavko za področje nevladnih organizacij in samozaposlenih v kulturi in seveda tudi podvojiti sredstva na tej postavki. Poklicne kulturniške nevladne organizacije nimajo lastne postavke v proračunu, ampak so razdeljene na različne vire financiranja. Zato ocenjujemo, da bi bilo nujno vzpostaviti samostojno proračunsko postavko zanje, ker bi omogočilo preglednost, stabilnost, pa tudi razvoj nevladnega sektorja v kulturi. Skratka, opozoriti želim tudi na samozaposlene v kulturi, ki trenutno prejemajo minimalne prispevke, kar se krepko odraža tudi na njihovem socialnem statusu ob upokojitvi. In tudi to je ena od nedopustnih točk. </font><br>
<font size="4">	O debirokratizaciji in reformi razpisnih mehanizmov ministrstvo je v zadnjih letih izgubilo že več tožb. Kar se debirokratizacije tiče pa neverjetno želite zaposliti 600 novih v javnem sektorju. Kaj bodo počeli, me zanima? In kdo so ti ljudje, ki jih zaposlujete? Ves čas ste govorili, da je treba javni sektor zmanjšati. Sedaj pa tako hrabro povečujete. Očitno je treba zelo veliko ljudi spraviti pod streho pred volitvami. </font><br>
<font size="4">Skratka, potreba se čuti tudi po pravični ureditvi bolniških nadomestil za samozaposlene v kulturi in tako naprej. </font><br>
<font size="4">Največji delež proračuna prejemajo javni zavodi, ostalo je zapostavljeno. Največji delež proračuna je namenjen osrednje slovenski regiji, kar dve tretjini. Kako je z uravnoteženo porazdelitvijo med ostalimi regijami, razen seveda privilegiranega centra, ki je Ljubljana? Pa vemo, da Slovenija ni samo Ljubljana. </font><br>
<font size="4">Postavila sem nekaj vprašanj. Sedaj pa dajem besedo predstavnici Ministrstva za kulturo, da odgovori na vse te dileme, ki so se odprle. Prosim. </font><br>
<br>
<b><font size="4">DR. IGNACIJA FRIDL JARC:</font></b><font size="4"> Hvala lepa za besedo. Upam, da sem uspela beležiti vsa vprašanja in bom poskušala posredovati odgovore nanje. </font><br>
<font size="4">Najprej glede Twita, ki ga naj bi MK imel na svojem portalu oziroma Twitter računu, to ne drži. Ministrstvo ne žali ministrskih predhodnikov. V duhu seveda svobode medijev pa ima pravico obveščati javnost o svojih dosežkih oziroma o dejanskih rezultatih. </font><br>
<font size="4">Drugo, kar bi želela poudariti je, da je proračun treba brati kot celoto. Razdeljen je na integralna sredstva in na kohezijska sredstva. In da je treba upoštevati, da se ponekod kohezijska sredstva intenzivno povečujejo. Tak primer je danes večkrat izpostavljen, trditev, da se zmanjšujejo sredstva založništvu, kar nikakor ne drži. Vemo, da so se lani sredstva intenzivno povečala, kar še ni bilo s strani SVRK-a odobrenih kohezijskih projektov za področje založništva, katerih nosilec je JAK. V letu 2021 smo uspeli doseči sprostitev </font><br>
<br>
<b><font size="4">21. TRAK (VI) 15.40</font></b><br>
<br>
<font size="4">(nadaljevane) teh sredstev, tako da bo velik delež sredstev drugo leto prejemalo kohezijska sredstva, in sicer za dve stvari. Tako za blagovne znamke, torej v kulturi, kjer bo na razpolago nekaj manj kot milijon sredstev, mislim da…, sedaj nimam seštetih, okoli 500 tisoč evrov sredstev naj bi koristili v letu 2022. Še veliko več, okoli 1,2 milijona evrov sredstev, pa se bo v letu 2022 na področju knjižnega programa črpalo iz projekta Frankfurt. To pomeni, da bodo vsi razpisi za prevode, ki so predvideni, šli iz teh kohezijskih sredstev. Tako da odločno, glede na seštevek vse te vsote, zavračamo trditev, da se sredstva za knjigo oziroma založništvo kakorkoli zmanjšujejo, ampak se izraziti povečujejo. </font><br>
<font size="4">Prav tako bi želela ob tem poudariti, da v proračunu Ministrstva za kulturo ni sredstev iz načrta za okrevanje in odpornost. Da v ta proračun niso vključena tista sredstva, ki pa jih bo Ministrstvo za kulturo do leta 2026 v skupni višini 86,9 milijona evrov lahko črpalo. To so še dodatna sredstva k temu proračunu, tukaj sploh niso evidentirana. Postopki glede njihovega črpanja tečejo, prav tako je tudi v teh sredstvih iz načrta za okrevanje in odpornost, ki so bila tu že predstavljena, predvidenih kar nekaj projektov na področju digitalizacije in drugih, na katera bodo lahko participirali kot deležniki na razpisih prav tako NVO-ji.</font><br>
<font size="4">Seveda bom odgovarjala izključno in samo v okviru pristojnosti, torej v okviru finančnega načrta Ministrstva za kulturo. Vprašanja, ki so naslovljena na to od kod tako izrazito povečana sredstva za kulturo in kje so seveda ekonomski kazalci in podlage za tako evidentirano očitno rast, naj samo izjavim, seveda, da je vlada evidentirala prizadetost kulturnega sektorja v času pandemije in da seveda zaradi tega se upravičeno je dosežek ministra za kulturo dr. Simonitija ta, da se kulturnemu sektorju sredstva v takšnem deležu povečujejo. </font><br>
<font size="4">Kar zadeva vprašanje Drame, kje so evidentirana sredstva za Dramo, moram poudariti, da so predvidena v načrtu za okrevanje in odpornost delno in ne trenutno v integralnem proračunu za leto 2022. Tako da to so spet dodatna sredstva, ki se črpajo iz drugih postavk. </font><br>
<font size="4">Bil je omenjen osnutek NPK, nacionalnega programa za kulturo, s katerim naj proračun ne bi bil usklajen. Ker gre za osnutek seveda NPK-ja ne bi želela na tem mestu komentirati. Rada pa bi poudarila, da je v skladu s tem, kakor se NPK načrtuje, torej, da so javni zavodi nosilci, temeljni nosilci slovenske kulture, da se jim zaradi tega sredstva povečujejo. Povečujejo se zato, da se javnim zavodom dviguje seveda obseg programa. Za dvig obsega programa na ta način pa se poskuša seveda intenzivno vključiti ravno tiste, na katere ste ves čas opozarjali, da so bili izrazito zapostavljeni v financiranju, </font><br>
<br>
<b><font size="4">22. TRAK (VI) 15.45</font></b><br>
<br>
<font size="4">	(nadaljevanje) da se čim bolj intenzivno vključujejo samozaposleni in tako je predvideno tudi v osnutku NPK-ja. Seveda je treba absolutno gledati na povišanje programskih sredstev za javne zavode, kot na povečanje obsega programa, ki bo zagotovil intenzivno sodelovanje seveda javnih zavodov s samozaposlenimi in tudi nevladnim sektorjem. In v tem duhu je potrebno seveda brati potem tudi predlog zmanjšanja nekaterih drugih postavk. </font><br>
<font size="4">	Omenjeno je bilo stališče, da naj bi se filmski dejavnosti sredstva povečala na 11 milijonov in da to še zdaleč ni doseženo. Posebej bi rada opozorila, da seveda filmska dejavnost niso samo sredstva, ki jih prejme SFC, da so filmska dejavnost tudi kinoteka, Viba film, SFC, da je to postavka avdiovizualni mediji in da če vse te postavke seštejemo, seveda prihajamo že blizu željenega rezultata, ki upam, da ga bomo v prihodnosti tudi zanesljivo dosegli. Torej, višina 11 milijonov evrov. </font><br>
<font size="4">	Omenjeno je bilo, da se zvišujejo sredstva za verske uslužbence. Ne gre za kvantitativno povečanje števila verskih uslužbencev, kot bi morebiti napak sklepali. Povečanje je pač izračunano na osnovi zakonske podlage, ker, kot veste, je treba z letom 2022, od 1. 1. 2022 izplačevati 60 % delež za socialne prispevke verskih uslužbencev. </font><br>
<font size="4">	Spraševali ste glede tega, kako so razporejena sredstva na področju mediji in avdiovizualna kultura. Rada bi poudarila, da največ sredstev prejme seveda Slovenski filmski center SFC od tega, nadalje se povečujejo sredstva na programih RTV za tujino, povečujejo se sredstva na izvajanju Zakona o medijih, povečujejo se sredstva na programih za avdiovizualne medije. Povečujejo se sredstva na vsebinah in razvoju tehnološke infrastrukture za senzorno ovirane. Predvidena so povečanja sredstev za, torej spodbud za vlaganje v AV produkcijo. Kot veste pa je bilo načrtovano, seveda, tudi s strani Ministrstva za kulturo, da se bo uspel uveljaviti ZAMS in s temu tudi posebni sklad za slovenski film, ker pa žal v letu 2022 glede na zavrnitev zakona, žal, ne bo izvedljivo, s čimer bi gotovo filmski industriji lahko zagotovili še izrazito dodatna sredstva. </font><br>
<font size="4">Omenjali ste štipendije. Glede planiranja štipendij je Ministrstvo za kulturo že podalo svojo utemeljitev, kako štipendiranje poteka. Dokler imamo štipendiste iz predhodnega obdobja financiranja se temu ustrezno prilagaja število štipendij za prihodnje obdobje. Kot veste, so zaradi pandemije marsikateri študentje, za katere se je načrtovalo, da bodo zaključili svoj študij, jim je Ministrstvo za kulturo podaljšalo možnost za zaključek študija in s tem je prišlo seveda do določenega zamika pri štipendiranju. Nikakor pa se sredstva za štipendije ne zmanjšujejo. Če pogledamo znova kohezijska sredstva, saj se načrtuje obsežen razpis za štipendije še iz kohezijskih sredstev. </font><br>
<font size="4">Zastavljeno je bilo vprašanje glede zakona o kulturnem evru. Vkomponiran je tako v predlog spremembe proračuna za leto 2022,</font><br>
<br>
<b><font size="4">23. TRAK (VI) 15.50</font></b><br>
<br>
<font size="4">(Nadaljevanje) kot v predlog proračuna za leto 2023 v skladu z zakonom o sredstvih za nekatere nujne programe v kulturi. Torej, če smo v letu 2021 uspeli zagotoviti 9,3 milijona evrov v proračunu je za leto 2022 predvidenih 12,95 milijona evrov in za leto 2023 je 21,45 milijona evrov. </font><br>
<font size="4">Zastavljeno je bilo tudi še vprašanje glede uravnotežene razporeditve financiranja za ostalimi regijami. Poudariti želimo, da so javni zavodi, seveda, razporejeni oziroma na celotnem teritoriju ozemlja Slovenije. Da se seveda načrt za okrevanje in odpornost ravno zaradi te strategije, da se krepi dejavnost tudi izven samega centra, se je načrt za okrevanje in odpornost načrtoval tako, da so izrazito upoštevani teritorialna razpršenost financiranja. Že v januarju se predvideva in ta sredstva seveda znova niso predvidena v proračunu Ministrstva za kulturo, že v januarju 2022 se predvideva razpis, občinski razpis za kulturne spomenike v višine 15 milijonov evrov. Ta sredstva je seveda treba upoštevati še dodatno zraven. </font><br>
<font size="4">Omenjeno je bilo še zapostavljanje ljubiteljske kulture. Poudarjam, resnično znova poudarjam, da morate upoštevati, da smo v letu 2021 imeli v proračunu tudi številna sredstva na posameznih postavkah, ki so bila namenjena mednarodnim projektom oziroma projektom v okviru predsedovanja. Prav to je na področju ljubiteljske kulture, vemo, da je bil obsežen projekt Europa Cantat, ki je bil upoštevan v proračunu 2021 in ki ga seveda ne moremo za leto 2022 še nadalje financirati, ker pač se je zaključil.</font><br>
<font size="4">Torej, poudarila bi znova in še enkrat bi poudarila, da nikakor nikakor nikakor niso sredstva za NVO na eni sami postavki. To nikakor ne drži. Sredstva namenjena nevladnih organizacijam so na številnih postavkah, na področju založništva, kjer smo pravkar ugotovili, da se sredstva kohezijska izredno povečujejo. So na področju filma, kjer ste tudi sami oziroma avdiovizualne kulture, kjer se sredstva prav tako načrtuje določene povečanje sredstev. Da so postavke NVO na področju ljubiteljske kulture, kjer ne gre za zmanjšanje, ker pač projekte Europa Cantat se v letu 2022 ne načrtuje. Da so nevladne organizacije na številnih drugih postavkah vključene prav tako, recimo, tako na področju italijanske in madžarske narodne skupnosti, pa na področju senzorno oviranih oseb, ranljivih skupin, kjer prav tako so načrtovani projekti iz kohezijskih sredstev v letu 2022. Tako da kumulativno seveda zavračamo trditev, če seštejemo vsa ta sredstva na različnih postavkah, da bi se sredstva za NVO-je zniževala. </font><br>
<font size="4">Toliko zaenkrat. Upam, da sem uspela odgovoriti na ključna vprašanja. Hvala lepa.   </font><br>
<br>
<b><font size="4">PREDSEDNICA VIOLETA TOMIĆ:</font></b><font size="4"> Hvala, gospe sekretarki. Glede na to, da čez 6 minut imamo naslednjo sejo, bi želela počasi zaključiti in ugotoviti, da se je Odbor za kulturo seznanil s predlogom sprememb proračuna Republike Slovenije za leto 2022 in predlaganem proračunu Republike Slovenije za leto 2023 s svojega delovnega področja. </font><br>
<br>
<b><font size="4">24. TRAK (VI) 15.55</font></b><br>
<br>
<font size="4">(Nadaljevanje) S tem zaključujem obravnavo predlogov proračunov.</font><br>
<font size="4">Pri obravnavi predlogov proračunov na seji na matičnem delovnem telesu bo kot predstavnik odbora sodeloval poslanec Primož Siter. </font><br>
<font size="4">Zaključujem tudi 43. nujno sejo odbora in vas vse lepo pozdravljam! In vas obveščam, da 16.05 nadaljujemo. </font><br>
<br>
<b><font size="4">Seja se je končala 11. oktobra 2021 ob 15.56.</font></b>