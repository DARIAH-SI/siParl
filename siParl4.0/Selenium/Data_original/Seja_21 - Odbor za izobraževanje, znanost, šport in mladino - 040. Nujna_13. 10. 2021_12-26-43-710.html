<h5 class="label"><span>Vsebina zapisa seje</span></h5><div align="center">
<p><b><font size="4">REPUBLIKA SLOVENIJA</font></b><br>
<b><font size="4">DRŽAVNI ZBOR</font></b><br>
<b><font size="4">ODBOR ZA IZOBRAŽEVANJE, ZNANOST, ŠPORT IN MLADINO</font></b><br>
<b><font size="4">40. nujna seja</font></b><br>
<br>
<b><font size="4">(13. oktober 2021)</font></b></p></div><br>
<b><font size="4">Sejo je vodila Iva Dimic, predsednica odbora.</font></b><br>
<b><font size="4">Seja se je začela ob 14.01.</font></b><br>
<br>
<b><font size="4">1. TRAK: (DAG) </font></b><br>
<br>
<b><font size="4">	PREDSEDNICA IVA DIMIC: </font></b><font size="4">Spoštovane članice in člani odbora, vabljeni ter ostali prisotni, lepo pozdravljeni! Začenjam 40. nujno sejo Odbora za izobraževanje, znanost, šport in mladino. </font><br>
<font size="4">	Obveščam vas, da so zadržani in se seje ne morejo udeležiti naslednji poslanci: s pooblastilom je z nami Dušan Verbič, ki nadomešča Matejo Udovič, Mojca Žnidarič iz kvote SMC, namesto Aljaža Kovačiča je z nami Nik Prebil. In še eno opravičilo imamo o službeni odsotnosti Lidije Divjak Mirnik. </font><br>
<font size="4">	</font><br>
<font size="4">	S sklicem seje ste prejeli naslednji dnevni red: </font><br>
<font size="4">	1. Predlog sprememb proračuna Republike Slovenije za leto 2022 (EPA 2154-VIII), </font><br>
<font size="4">	2. Predlog proračuna Republike Slovenije za leto 2023 (EPA 2155-VIII). </font><br>
<font size="4">	Ker v poslovniškem roku nisem prejela predlogov za spremembo dnevnega reda, je ta določen, kot je bil predlagan s sklicem seje. </font><br>
<font size="4">	Odboru predlagam, da združimo obravnavo 1. in 2. točke dnevnega reda. Ali kdo temu nasprotuje? Ugotavljam, da ne. </font><br>
<br>
<font size="4">	Prehajamo na </font><b><font size="4">1. IN 2. TOČKO DNEVNEGA REDA. </font></b><br>
<b><font size="4">	</font></b><font size="4">V zvezi s točkama ste prejeli gradivo, ki je objavljeno na spletnih straneh Državnega zbora, predlog sprememb proračuna za leto 2022 in predlog proračuna za leto 2023. </font><br>
<font size="4">	K točkama dnevnega reda so vabljeni: Vlada, Ministrstvo za izobraževanje, znanost in šport, Ministrstvo za finance. </font><br>
<font size="4">	Odbor za izobraževanje, znanost, šport in mladino je za obravnavo predlogov proračunov zainteresirano delovno telo. </font><br>
<font size="4">	Ali želi predlagatelj predlogov proračunov, predstavnik Ministrstva za finance, podati dopolnilno obrazložitev predlogov proračunov v celoti? Ministrstvo za finance, ja. Prosim, da se za magnetogram vsi v nadaljevanju predstavite. Izvolite, imate besedo. </font><br>
<br>
<font size="4">	</font><b><font size="4">MARUŠA ZMRZLJAK: </font></b><font size="4">Hvala za besedo. Lep pozdrav! Moje ime je Maruša Zmrzljak, s strani Ministrstva za finance bom kratko izpostavila nekaj osnovnih podatkov iz splošnega dela predlogov proračunov za leti 2022 in 2023. </font><br>
<font size="4">	Proračuna sta še vedno pripravljena v negotovih razmerah, povezanih z obvladovanjem epidemije in okrevanjem gospodarstva ter posledično s spremenljivimi makroekonomskimi okoliščinami. 	Prihodki državnega proračuna so za leto 2022 načrtovani v višini 11,5 milijarde evrov in so glede na sprejeti proračun za leto 2022 višji za 4,2 %. Za leto 2023 se pričakuje 3,3 % rast, predvsem na račun višjih davčnih prihodkov in prejetih sredstev iz proračuna Evropske unije. Odhodki državnega proračuna so za leto 2022 določeni v višini 13,9 milijarde evrov, kar je za 7 % manj, kot je ocenjena realizacija za leto 2021. V letu 2023 pa v višini 13,4 milijarde evrov, kar je za 4,2 % manj kot v predlogu sprememb proračuna za leto 2022. </font><br>
<br>
<b><font size="4">2. TRAK (VI) 14.05</font></b><br>
<b><font size="4"> </font></b><br>
<font size="4">	(nadaljevanje) Primanjkljaj državnega proračuna po denarnem toku je v letu 2022 ocenjen v višini 4,6 % BDP, v letu 2023 pa v višini 2,7 % BDP. V strukturi odhodkov bo tako v letu 2022, kot v letu 2023, dobra tretjina sredstev namenjenih za druge tekoče domače transfere znotraj katerih bo več kot polovica sredstev namenjenih tekočim transferom v javne zavode, preostala glavnina sredstev pa bo namenjenih v okviru tekočih transferov v sklade socialnega zavarovanja. Ključno razvojno komponento predlaganih proračunov predstavljajo investicije, in sicer tako neposredno kot posredno preko občin in javnih zavodov. Skupaj bo namenjeno preko 2,2 milijardi evrov. Med investicijami bi izpostavila predvsem investicije v zdravstvo, v cestni in železniški promet, v prilagajanje podnebnim spremembam, v oskrbo s pitno vodo, investicije v vrtce in osnovne šole ter investicije v kulturo. Okoli 1,6 milijarde evrov bo namenjenih transferom posameznikom in gospodinjstvom, približno 1,5 milijarde evrov pa bo namenjenih za stroške dela. V okviru programskega proračuna se bo tako v letu 2022, kot v letu 2023, največ sredstev namenilo za politiko izobraževanja in šport, in sicer približno 2,2 milijardi evrov, kar pomeni okvirno 16 % odhodkov državnega proračuna, skoraj 1,6 milijarde evrov bo namenjenih za socialno varnost, kar pomeni približno 11 % proračunskih odhodkov. Sredstva za področje prometa in prometne infrastrukture pa predstavljajo približno 9 % odhodkov državnega proračuna. V navedeni proračunski okvir so umeščene programske vsebine in posebnosti posameznih proračunskih uporabnikov, kar prikazujejo njihovi finančni načrti. Na seji matičnega Odbora za finance bodo posebej predstavljene okoliščine in izhodišča načrtovanja proračunov za leti 2022 in 2023. Hvala. </font><br>
<br>
<b><font size="4">	PREDSEDNNICA IVA DIMIC:</font></b><font size="4"> Hvala lepa tudi vam. Želi besedo predstavnik Ministrstva za izobraževanje, znanost in šport dr. Mitja Slavinec? Izvolite. </font><br>
<br>
<b><font size="4">	DR. MITJA SLAVINEC:</font></b><font size="4"> Predsednica, hvala lepa za besedo. Lep pozdrav poslanke, poslanci, ostali zbrani! </font><br>
<font size="4">	Na Ministrstvu za izobraževanje, znanost in šport ugotavljamo, da predlog proračuna zasleduje potrebe te družbe in predvsem cilje za katere se Ministrstvo za izobraževanje, znanost in šport zavzema. To poudarjam prav zaradi tega, kajti v času v katerem živimo in v preteklih letih je nastala na področju našega izobraževanja, znanosti, visokega šolstva zelo globoka vrzel, ki jo je treba sedaj toliko bolj skrbno zapolniti in usmeriti v prihodnost vse možne potenciale, ki jih imamo. Tukaj imam v mislih tudi sodelovanje različnih ministrstev, kajti vsako ministrstvo je na svoj način povezano z izobraževanjem, znanostjo, športom in prav na osnovi teh vse sinergijskih učinkov bomo lahko toliko bolj učinkoviti. </font><br>
<font size="4">	Glede proračuna, ki se pa neposredno nanaša na Ministrstvo za izobraževanje, znanost in šport izpostavljam na prvem mestu predvsem povečanje sredstev za znanost, kar je v tudi neposredni korelaciji z novelo zakona o znanstveno raziskovalni razvojni dejavnosti, ki je sedaj v proceduri v tem državnem zboru in kjer je predvideno prav to povečanje sredstev za znanost. In to na način, da bo ta znanost lahko čim prej in v čim večji meri koristila naši družbi, gospodarstvu in bo torej tem bolj aplikativno lahko povezana. </font><br>
<font size="4">	Naslednja stvar, ki jo želimo izpostaviti je povečanje sredstev za investicije za šolske znanstvene in športne investicije, predvsem namenjeno občinam, kjer v tem predlogu vidimo, da je povečanje sredstev na nivoju 2,7 kratnika več kot v preteklih desetih letih. Mi smo se zelo zavedali, da v preteklih desetih letih so izpadla praktično vsa sredstva namenjena v tako nove investicije, kakor tudi v združevanje obstoječih </font><br>
<br>
<b><font size="4">3. TRAK: (TB) – 14.10</font></b><br>
<br>
<font size="4">(nadaljevanje) objektov, zato je tudi razpis, ki je sedaj po desetih letih bil objavljen in je v teku, bil deželen tolikšnega interesa, kar trikratnih sredstev prvotno razpisanih in z zadovoljstvom ugotavljamo, da so dodatna sredstva sedaj tudi razporejena po občinah, po celotni Sloveniji, kar je prav tako v duhu zasledovanja politike skladnejšega regionalnega razvoja. To je na področju šolstva še toliko bolj pomembno.</font><br>
<font size="4">Naj izpostavim, da je za 126 projektov predvidenih približno 116 milijonov. Prav tako se krepi visokošolski prostor, kjer je posebna pozornost namenjena tistim smerem, ki so deficitarne, ki jih naša družba najbolj potrebuje. Na tem mestu izpostavljam medicino, računalništvo, kakor tudi vse druge naravoslovno tehnične usmeritve in tudi na ministrstvu ves čas zasledujemo ta cilj, da morajo javne univerze za javni denar zasledovati potrebe te družbe, gospodarstva in vseh podstati, katerim služimo.</font><br>
<font size="4">Na področju srednjega šolstva pričakujemo porast generacij in s tem seveda tudi povečano število vpisa, kar je po več letnem upadu sedaj ta pozitivni trend toliko bolj »ohrabljajoč« in zato nas veseli, da bo tudi dovolj sredstev na tem področju. </font><br>
<font size="4">Glede vrtcev je drugi otrok v vrtcu, bo drugi otrok v vrtcu brezplačen in brez kakršnihkoli omejitev pa bo tudi tretji oziroma vsi nadaljnji otroci v vrtcu brezplačni. Na ta način se zavedamo, kakšne so obremenitve družin z večjim številom otrok, sploh v vrtcu, po eni strani, po drugi strani pa seveda tudi zasledujemo politiko dviga natalitete v Sloveniji.</font><br>
<font size="4">Na področju osnovnih šol se rahljajo normativi, za recimo svetovalne delavce, knjižničarje, vpeljan je dietni kuhar, kjer ob vseh strokovnih kompetencah poskušamo poskrbeti tudi za tale dodatni standard za izboljšanje standarda na področju vseh vzporednih aktivnosti, ki jih osnovnošolci so deležni.</font><br>
<font size="4">Izobraževanje odraslih je zelo pomemben segment, kajti, živimo v družbi, ki se mora nenehno prilagajati na spremembe in učeča se družba je edina tista, ki je lahko konkurenčna, ki je lahko konkurenčna navzven in zaradi tega je povečanje skoraj 4 milijone evrov na področju izobraževanja odraslih, zelo, zelo dobra garancija, da naša družba ne bo zaostajala, ne bo zaostajala na področju konkurenčnosti z tujino in seveda tudi, da bodo naša podjetja lahko zasledovala in sledila vsem sodobnim trendom, ki so prav na področju uvajanja novih tehnologij, digitalizacije, trajnostnega gospodarstva, tudi tista paradigma, na katero celotna Evropska unija najbolj stavi.</font><br>
<font size="4">In, nenaključno se nazadnje dotikam športa, saj so športniki tisti, ki nas v zadnjem času in tudi prej, najbolj razveselijo po eni strani in po drugi strani, seveda tudi so daleč najbolj uspešni ambasadorji Slovenije v svetu in zaradi tega tukaj izpostavljam povečanje za 5,2(?) milijona na področju športa, ki ga bomo prav tako v največji meri namenjali za investicije in to so tiste investicije, ki bodo zagotavljale šport za vse, tudi rekreacijo, čim širši krog naših državljank in državljanov, da se lahko od mladih nog vključijo v športne aktivnosti in tako ustvarjamo bazo vse do vrhunskega športa, pa poudarjam, da ta šport za </font><br>
<br>
<b><font size="4">4. TRAK: (DAG) – 14.15</font></b><br>
<br>
<b><font size="4">	</font></b><font size="4">(nadaljevanje) široke množice toliko bolj pomemben. In po drugi strani zdrav življenjski slog, saj investicija na tem področju prihrani marsikatera sredstva, recimo, na področju zdravstva in kakršnekoli druge kurative. </font><br>
<font size="4">	Mi seveda ta predlog podpiramo in se vam zahvaljujem za pozornost. </font><br>
<br>
<b><font size="4">	PREDSEDNICA IVA DIMIC: </font></b><font size="4">Hvala lepa tudi vam. </font><br>
<font size="4">	Želi še kdo besedo? Ugotavljam, da ne.</font><br>
<font size="4">	Odpiram razpravo članic in članov odbora ter ostalih prisotnih. Prva se je k besedi prijavila gospa Maša Kociper. Izvolite. </font><br>
<br>
<font size="4">	</font><b><font size="4">MAŠA KOCIPER (PS SAB): </font></b><font size="4">Hvala lepa, predsedujoča. </font><br>
<font size="4">	V tem delu svoje razprave se bom poskušala osredotočiti na ta del proračuna, ki se nanaša na delo našega Odbora za izobraževanje, znanost in šport, čeprav imamo v stranki SAB tudi številne pripombe na ostali del proračuna; o tem bomo več razpravljali na matičnem odboru, Odboru za finance. Bi pa povedala svoje osebno doživljanje, da si nisem mislila, pa že skoraj deset let spremljam od blizu politiko, da bomo v tej državi ali pa sploh v Evropski uniji kdaj prišli do točke, ko se lahko proračun kar tako poveča za dobro tretjino in ko naenkrat ni več noben milijon problem in je milijonov očitno toliko, da se jih lahko res velikodušno deli naokrog, seveda, brez da bi kdorkoli odgovoril na vprašanje, kako in kdaj ter predvsem na kakšen način bomo ta proračun, ko bo potrebno, potrebno pa bo, zopet uravnovesili. </font><br>
<font size="4">	Vmes imam nujni službeni opravek, tako se bom zdaj v tem prvem delu samo na eno temo skoncentrirala, potem bom pa prišla nazaj in bom še malo širše razpravljala. </font><br>
<font size="4">	Rada bi opozorila na dopise oziroma pisanja, ki smo jih verjetno dobili v zadnjih dneh prav vsi poslanci. In sicer so se na nas obrnili predstavniki raznih svetovalnih delavcev, tako svetovalnih delavcev, zaposlenih v vrtcih kot tudi v osnovnih šolah, in svetovalnih delavcev v raznih javnih zavodih, ki se s tem področjem ukvarjajo. V svojih pisanjih – priložili so tudi številne priloge – opozarjajo na to, da že več let opozarjajo ne samo na kadrovsko pomanjkanje, na nujno potrebo po spremembi normativov, ampak poleg stroškov še na dejansko povečanje sredstev za to področje. V teh modernih časih, že pred korono, smo bili vsi skupaj priče neki situaciji, ko postajajo vzgojni izzivi vse bolj zahtevni in ko velikokrat sami starši ali pa celo sami učitelji, se pravi, tisti, ki pokrivajo določena področja, niso kos izzivom. Ali je to razlog za to specifična vzgoja ali je razlog za to moderna doba s številnimi mikavnimi internetnimi in socialnimi mediji ali je razlog za to manj druženja, karkoli od tega, že leta, že pred korono, se ugotavlja, da se duševne stiske in vzgojni izzivi zelo povečujejo. To dejstvo dokazuje tudi to, da so čakalne vrste v teh svetovalnih centrih zelo dolge in da so starši včasih zelo obupani, kako dolgo morajo čakati, preden pridejo do ustrezne obravnave. Vso to problematiko, ki je dodatno zelo natančno razložena v teh dopisih, je še dodatno zaostril covid oziroma kriza epidemije, ki je potegnila za sabo večjo socialno izoliranost, manj druženja, nenormalno opravljanje šolskih obveznosti in vse drugo, kar poznamo. Mi v stranki SAB smo na tem odboru že pred, mislim, da letom zahtevali izredno sejo o duševnem zdravju otrok, kjer so strokovnjaki povedali, kako negativni so trendi, ki se kažejo tako glede vzgojnih odzivov otrok kot tudi zelo takih čisto konkretnih stvari, kot so povečanje števila samomorov, povečanje števila otrok, ki so depresivni in se zdravijo zaradi depresije, anksioznosti in tako naprej. </font><br>
<br>
<b><font size="4">5. TRAK (VI) 14.20</font></b><br>
<br>
<font size="4">	(nadaljevanje) Takrat so nekateri med vami bili še skeptični, ah saj to nič ne bo, pa saj to je vedno bilo, pa tako naprej. Sedaj mislim toliko mesecev kasneje ni več nobenega dvoma kakšno dodatno škodo za duševno zdravje otrok, za njihov socialni razvoj, za njihove socialne interakcije in tako naprej je naredila ta kriza. V teh dopisih, ki smo jih prejeli, se več strokovnjakov iz različnih področjih strinja, da je čas, da storimo nekaj prav sedaj in da je pravzaprav že skoraj prepozno. Kolikor jaz razumem ta pisanja, so se številna združenja, med njimi recimo Društvo šolskih svetovanih delavcev, pa sindikati in tako naprej glede te problematike že obrnili direktno na ministrstvo. Vendar glede na predloge s katerimi so seznanjeni ali pa smo seznanjeni vsi skupaj niso zadovoljni z izplenom. To, kar so dobili, to kar so dobili kot rezultat svojih opozarjanj, pisanj prošenj očitno nikakor ne zadostuje potrebam v praksi in tako sami pišejo, da v kolikor želi ta država zajeziti poplavo duševnih stisk otrok in mladine je potrebno delovanje šolstva oziroma državni proračun na tem področju okrepiti še za vsaj 3 milijone za dodatno zaposlitev svetovalnih delavcev v vrtcih, cirka 7,5 milijonov za dodatno zaposlitev svetovalnih delavcev v osnovnih šolah in cirka 0,2 in 0,5 milijona za izobraževanje svetovalnih delavcev in ravnateljev oziroma razrednikov v naslednjem šolskem letu. Glede na številke o katerih se mi pogovarjamo zadnje čase v tej hiši, ko se 600, 700 milijonov več porabi kar med letom, brez rebalansa proračuna, jaz mislim, da tako povečanje za teh skupaj nekaj več kot 10 milijonov ni nekaj kar ta proračun ne bi zmogel. In če se včasih težko v tej hiši dogovorimo kaj je bolj pomembno in kaj ne in kaj so prioritete, bi, mislim, morali dokaj hitro najti skupni imenovalec pri tem, da so mladi, otroci, tako vrtčevski kot osnovnošolski, kot dijaki plačali veliko breme te epidemije in ga še plačujejo. Nimajo normalnega otroštva, nimajo normalnega druženja, cele dneve v maskah, brez druženja med razredi, brez izletov, brez ekskurzij, brez valete, brez mature, vsega tistega kar dela otroštvo in mladost lepo in kar se nikoli ne da ponoviti. Če ti enkrat zamudiš valeto ali pa maturo, ker je ne smeš imeti, nikoli več ne boš imel druge. Isto velja za maturantske izlete in tako naprej. In pa seveda te izolacije, vezanost na družino, kjer vedno razmere niso idealne, pomanjkanje socialne interakcije z ostalimi vrstniki, vse to, sedaj tudi potrjujejo že strokovnjaki, ima zelo zelo negativne posledice. In če ti mladi ne bodo deležni neke ustrezne obravnave, pa ne samo va svetovalnih centrih, kot je ta na Gotski v Ljubljani in tako naprej, ampak vzporedno znotraj šole ali vrtca, tako kot predlagajo strokovnjaki z okrepitvami kadrovskimi, s spremembami normativov za obravnavo otrok, potem se lahko kasneje kot družba srečamo z veliko večjimi težavami, z duševnimi boleznimi, z ljudmi, ki ne bodo sposobni kvalitetno opravljati svojega dela in skrbeti zase in bodo breme družbi in tako naprej. Mislim, da tukaj najti en skupni imenovalec zato, da se teh nekaj milijonov še dodeli, jaz mislim, da ne bi smel biti problem pri toliko denarja kot se spet deli v tem proračunu. Tukaj so konkretni problemi. Mi se bomo v opoziciji, sicer pa sami v stranki SAB, če ne bi bilo zanimanja, ampak jaz sem prepričana, da bo, gotovo dogovorili tudi za kakšne amandmaje. Ampak saj veste kako je z amandmaji, če jih ne da koalicija in če niso usklajeni v koaliciji imajo bore malo upanja za uspeh. Jaz predvsem danes ko prvič obravnavamo to področje in to velja za obe leti apeliram na vlado samo, ker vaši amandmaji pa so sprejeti, če se odločite, da to </font><br>
<br>
<b><font size="4">6. TRAK: (VP) 14.25</font></b><br>
<br>
<b><font size="4">	</font></b><font size="4">(nadaljevanje) področje uredite. Da uredite tako, da in vsebinske te pomisleke uveljavite, kar je seveda še vedno čas, predvsem pa da izkoristite to priložnost, da teh nekaj milijonov, morda je lahko tudi kakšen manj kot tukaj zahtevajo, ampak saj večino tega, kar zahtevajo, najdete in jih date za to tako zelo, zelo pomembno področje. </font><br>
<font size="4">	Jaz, kot rečeno, bom kasneje še nekaj drugega povedala, ampak me je pa zdaj državni sekretar spomnil na eno situacijo, ki se je zgodila pa letos, pa da ne bom potem pozabila. No, upam, da je pa zdaj ministrstvo res spoznalo, da se, ker to je zelo velika znanost spoznati, da se generacije večajo in da se ne bo ponovilo to, kar se je zgodilo letos, ko so mi pisali stotine prestrašenih staršev, katerih otroci niso mogli se vpisati zato, ker ministrstvo ni pravočasno predvidelo, da je generacija večja in da so potrebni novi razredi. Saj na koncu se je, kakor razumem, jaz sem to tudi sama preverjala, to rešilo in so večina teh otrok dobili mesta, ampak neko dobro planiranje v neki družbi, v neki državi do tega sploh nebi smelo pripeljati. Pripeljati do tega, da morajo ravnateljice v zadnjem hipu odpirati neke razrede in iskati rešitve zato, ker en kup otrok ni dobilo mesta po nekem rednem postopku. </font><br>
<font size="4">	In seveda to, kar opozarjam leta in leta, ni konkretno povezano z proračunom, je pa povezano s tem področjem. Ta točkovni sistem tako pri vpisu na fakultete kot tudi v srednje šole nam kot družbi ne prinaša nič dobrega. Še posebej pa nič dobrega otrokom, staršem in učiteljem, po tem vrstnem redu, ki so popolnoma znervirani zaradi tega. Ker nenaravno je, da neki otrok vrhunsko dober v matematiki in isto vrhunsko dober še pri vseh ostalih predmetih, recimo tudi pri telovadbi, kot je bil primer enega dečka, o katerem se je zdaj pisalo. In v Ameriki, to sem že večkrat povedala, delajo drugače. Tam, ko zaznajo, da je otrok nekje vrhunsko dober, ga tam zagrabijo, tam spodbujajo, tam hočejo iz njega nekaj narediti, pri nas pa rečemo, aja, slovenščina in jeziki ti gredo odlično, to se ne bomo ukvarjali s tem, ampak fizika ti ne gre, pa matematika, pa kemija, tukaj te bomo zdaj pa stiskali, tukaj, kjer ti ne gre, te bomo stiskali. In rezultat tega je seveda, da imamo zdaj na najboljših, jaz vem pač za Ljubljano, na najboljših gimnazijah razrede, v katerih je 26 punc in 4 fantje. Zato ker fantje v osnovni šoli pač še niso večinoma na tej zrelostni stopnji, da bi jim bile ocene tako pomembne in da bi si tako zelo prizadevali, da imajo vse res čisto 5. </font><br>
<font size="4">	Da me ne bo tukaj preveč zaneslo v to temo, ki me sicer zelo zanima, pa zato, ker moram za trenutek ven, bi jaz se tukaj ustavila. Ampak saj pravim, si pridržujem, da se potem še v nadaljevanju razprave ob koncu kaj oglasim.</font><br>
<font size="4">	Hvala. </font><br>
<br>
<font size="4">	</font><b><font size="4">PREDSEDNICA IVA DIMIC: </font></b><font size="4">Hvala tudi vam. </font><br>
<font size="4">	Naprej dajem besedo prijavljeni kolegici Mojci Škrinjar.</font><br>
<br>
<font size="4">	</font><b><font size="4">MOJCA ŠKRINJAR (PS SDS): </font></b><font size="4">Hvala lepa.</font><br>
<font size="4">	Najprej treba je povedati, da nikoli še v zgodovini Slovenije ni bilo namenjenega toliko denarja za znanost kot ga sedaj omogoča zakon v proceduri, ki je v Državnem zboru, o znanstvenoraziskovalni dejavnosti. Še to leto bomo imeli ta zakon v tretji obravnavi in verjamem, da bomo ga podprli z ogromno večino. Za to je potrebno čestitati pristojni ministrici in njeni ekipi. Tudi proračun, ki je pred nami, to operativno orodje, ki omogoča financiranje, tako sofinanciranje predšolske vzgoje. V določenih primerih vemo, da država sofinancira nekatere bolnišnične oddelke v vrtcih kakor tudi oddelke z Romi in pa narodnostnimi skupnostmi. Država financira plače, torej državni proračun financira plače zaposlenih v osnovnem in glasbenem šolstvu, kakor tudi plače, pa še materialne stroške v celoti, v osnovni šoli nekoliko delno, ampak v srednji šoli pa v celoti </font><br>
<br>
<b><font size="4">7. TRAK: (VP) 14.30</font></b><br>
<br>
<b><font size="4">	</font></b><font size="4">(nadaljevanje) financira vse. Prav tako seveda na visokošolskem področju. Proračun je primeren. </font><br>
<font size="4">	Smo pa poslanci res dobili pismo zaskrbljenih strokovnjakov glede strokovnjakov na področju svetovalnega dela, ki naj bi jih bilo v šolah premalo in da je covid še dodatno poslabšal situacijo glede duševnega zdravja. Z marsičem se lahko strinjamo. Covid je prizadel ne samo otroke, učence, dijake, prizadel je nas vse in mislim, da ni enega v tej družbi, ki nebi bil vsaj malo opraskan. Ampak iz tega se bomo morali pobrati vsi skupaj in si med seboj pomagati. Je pa seveda pomembna pot. Zdaj, poslušali smo o duševnem zdravju in o težavah otrok. V resnici ni tako daleč obdobje, ko smo imeli popolnoma drugačen odnos do otrok kot ga imamo danes. Bil je čas, če preberete dela pisateljice Milene Miklavčič ali pa Alenke Puhar, kjer je bil odnos do otrok v slovenski družbi velikokrat zelo slab. Otroci, še zlasti otroci hlapcev in dekel, so morali že pri petih, šestih letih od doma in na delo. Si predstavljate kaj takega? Pa ni tako daleč to, mogoče 60, 70, 80 let. Surovost, neizmerna zahtevnost, vcepljanje krivde, izjemna storilnost, vse to se je zahtevalo od otrok. Torej to so bili naši očetje, naše mame, babice, dedki. In vmes je prišlo obdobje, ki je bilo veliko bolj normalno, to je bilo obdobje po drugi svetovni vojni, kjer se je marsikaj tega tudi opustilo na vso srečo. Ampak potem smo doživeli tudi moderni val, ki je prišel natančno iz Združenih držav Amerike in se mu reče permisivna vzgoja. To pa pomeni, da je povsem nasprotje od tega, kar sem prej rekla. Kar je sicer na nek način prav, po drugi strani pa imamo danes starše, ki ne znajo postavljati meja svojim otrokom, ne vedo, kje so meje, in se počutijo pri tem tudi negotovi. Ko k temu dodamo še samostojnost otrok, da lahko pogledajo po svetu skozi okna računalnika ali celo zapuščenost otrok zaradi staršev, ki so zelo zaposleni, in so potem prepuščeni svojim dobrim ali slabim navadam. Računalnik je lahko nekaj čudovitega, lahko pa je predvsem nekaj takega, kar otroka privleče v odvisnost. Pa ni samo računalnik, ni naprava kriva, ampak je seveda kriv odnos in pa vzgoja. Smo v času, ki je zelo turbulenten že zaradi tega in na kar je prišla še izjemna sprememba covid. Nekateri starši so rekli, da morda pa ni bilo tako slabo, da so bili skupaj s svojimi otroki. Jaz tudi mislim, da je bilo to na nek način v enem delu tudi dobro obdobje, kajti zdrava družina je rada skupaj. Res pa je, da so otroci pogrešali svoje sošolce. Ampak po drugi strani boste tudi videli na zadnji šolski dan otroke, ki sedijo po klopcah in se med seboj pogovarjajo po telefonih. Ta je samo cesta vmes. Tako, da mislim, da celotna situacija potrebuje temeljito </font><br>
<br>
<b><font size="4">8. TRAK: (VP) 14.35</font></b><br>
<br>
<b><font size="4">	</font></b><font size="4">(nadaljevanje) preučitev in pa seveda tudi ukrepanje. </font><br>
<font size="4">	Zdaj, da bi preprosto rekli, bomo hitro rešili zadevo, damo še tri milijone, proračun je velik, tri milijone pa res ne bo toliko, pa damo še nekaj, pa znižamo normative, damo še nekaj svetovalnih delavcev in to je to, jaz vam zagotavljam, da to ne bo zadoščalo. To ni odgovor. To je pač odgovor na to, da, ne vem, nekaj ljudi več bo zaposlenih na teh mestih. Nekaj bo sicer pomagalo, ampak to ni odgovor. Odgovor je v spremembi študijskih programov za učitelje same, za vzgojitelje, kjer se poleg, upam, da kdaj kaj več prakse v študijskem programu, doda tudi nove znanosti, torej znanosti nevroznanosti, več psihologije, več sociologije, več teh kompetenc, ki bi jih učitelji zmogli. In kolegica je prej razpravljala in rekla, kako je v Ameriki. In v Ameriki tudi ni vse zlato, ni vse zlato, kar se sveti. Moramo reči, da je naš šolski sistem kljub vsemu eden izmed solidnejših. To kažejo tudi rezultati PISA kar zadeva znanje. Treba je pa tudi povedati PISA pove, da ta mednarodna raziskava pove tudi o občutjih otrok, ki pa pravijo, da s šolo niso prav zadovoljni, da niso prav srečni. Torej mislim, da je pred nami velik razmislek o tem, kako naprej v izobraževanju. In nekateri odgovori se rahlo kažejo v daljavi, bodo pa odgovorjeni toliko bolj kakovostno kolikor bolj bomo lahko zaznali, kje natančno je problem in kako hudi so ti problemi. Mislim, da je seveda čas standardov znanja seveda mimo. Moramo vedeti nekaj. Da je turbulentno obdobje naše osamosvojitve prineslo tudi zelo nenavadno porazdelitev znanja ali pa poimenovanja v našem sistemu. Tako imate v učnih načrtih osnovne šole cilje, kaj morajo učenci znati, in potem standardi znanja v srednji šoli rečejo pa temu cilji in pa kompetence. Poglejte, pa gre za istega otroka, ki gre iz vrtca v osnovno šolo in v srednjo šolo in se terminologija, pa verjetno tudi razumevanje tega, precej spremeni. Jaz mislim, da je potrebno začeti razmišljati ne samo o znanstvenih pristopih, kako kaj in kako, čeprav tudi to seveda, ampak predvsem vzeti kot prvo točko, kot prioriteto otroka, učenca, dijaka, človeka, ki gre skozi ta šolski sistem. Poznavanje tega človeka, njegovih talentov in pa pomoč pri njegovih težavah je bistveno. Torej personalizacija, torej obračanje na samega človeka, opazovanje njegovih talentov in pa na koncu koncev tudi usmerjanja v pravi poklic, ki bo njemu prinesel največjo izpolnitev, s katero bo tudi največ pomagal sebi in pa družbi. </font><br>
<font size="4">	Odgovor na ta vprašanja in tudi odgovor tega proračuna se mora nanašati tudi na vsebinske spremembe, to pa je temeljita preučitev študijskih programov za učitelje, ki jih je potrebno posodobiti. Drugič, potrebno je poenotiti učne načrte, kjer naj bo osrednja pozornost namenjena človeku, učečemu bitju. In pa seveda poenotiti terminologijo, da se bo vedelo, kaj kaj pomeni. </font><br>
<br>
<b><font size="4">9. TRAK: (VP) 14.40</font></b><br>
<br>
<b><font size="4">	</font></b><font size="4">(nadaljevanje) Opremiti učitelje z več znanja, ki ga zahteva današnja problematika, je odgovor na to. Kajti otrok, če imate vi 400 učencev, če imate enega svetovalnega delavca, se ne more vsem posvetiti, niti polovici ne, niti tretjini ne dobro. In če boste imeli dva, boste imeli 100 % povečanje zaposlenih na tem področju v šolah. Ampak kaj bosta pa dva svetovalna delavca naredila s 400 učenci ali pa dijaki? Vidite, odgovor je, da se je potrebno ukvarjati z otrokom. Ukvarjaš se pa lahko, če se znaš. In to pomeni ukvarjanje ves čas, z otrokom je pa ves učitelj. Še vedno ima učitelj tam od 20 do 25 otrok, učencev, dijakov, ali celo več, in še to je veliko. Mislim pa, da je edini odgovor, da dejansko opremimo vse tiste, ki delajo v šolah, z dodatnim znanjem. Zadnjič mi je prijateljica rekla, veš, tudi hišniki imajo svojo vlogo. Seveda jo imajo, celo oni vzgajajo, če že ne poučujejo. Šola mora postati prostor ukvarjanja z otrokom ali učencem ali dijakom, če hočete, kakor mora biti fakulteta prostor ne samo za znanost, kjer je seveda polovica tega namenjena temu, druga polovica pa temu ukvarjanju s študentom.</font><br>
<font size="4">	Hvala.</font><br>
<br>
<font size="4">	</font><b><font size="4">PREDSEDNICA IVA DIMIC: </font></b><font size="4">Hvala tudi vam. </font><br>
<font size="4">	Naprej ima besedo kolega Željko Cigler.</font><br>
<br>
<font size="4">	</font><b><font size="4">ŽELJKO CIGLER (PS Levica): </font></b><font size="4">Predsedujoča, hvala za besedo. Spoštovane predstavnice vlade, kolegice in kolegi.</font><br>
<font size="4">	V tem Državnem zboru na tem odboru mislim, da skupno pristajamo na eno osnovno dejstvo, in sicer, da je v Sloveniji potrebno sistematično uveljaviti pojmovanje, da je eden od najpomembnejših ciljev osnovnošolskega izobraževanja osvajanje kakovostnega splošnoizobraževalnega znanja. In temu morajo biti proračuni namenjeni in tako, da bodo to zagotovili, oblikovani. Ampak obenem je treba tudi jasno poudariti, da takšnih pričakovanj ni mogoče prepričljivo naslavljati na učence, starše, na šole, kolikor država sama ne zagotovi pogojev, ki bodo vsem učencem omogočali, da jim zadostijo, za zadostijo tem pogojem. </font><br>
<font size="4">	In rad bi rekel, da mi je všeč ena zadeva. Prvič, da ko je ta odbor, zdajle že bi rekel kar nekaj let nazaj, mislim, da 2 leti nazaj, naslovil pomanjkanje šolskega in vrtčevskega prostora in da mora država po tem vprašanju stopiti ob stran lokalnim skupnostim in jim zagotoviti sofinanciranje, je tu nared korak naprej. Ampak v teh prostorih se odvija in izvaja pouk. In pogojev za to izvajanje, ki so bili težki že pred covidom in so strokovnjaki s pedagoške fakultete, s pedagoškega inštituta, s Filozofske fakultete, oddelka za pedagogiko, jasno naslavljali. Tudi naša bela knjiga jasno o tem govori. Ampak odgovorov se tukaj ne daje dovolj konkretnih. In upam samo to, mislim, upanje umre zadnje, da če smo zagotovili denar za šolske in vrtčevske prostore, bomo uspeli zagotoviti denar tudi za izvajanje zakonskih obveznosti te države, konkretno operativno Ministrstvo za izobraževanje, do otrok s posebnimi potrebami oziroma do otrok v delih Slovenije, od koder prihaja tudi naš državni sekretar, žal ga zdajle trenutno ni notri, gospod Mitja Slavinec, kjer so otroci v osnovnih šolah očitno postavljeni v drugačen položaj, bolj zapostavljen. In v teh delih Slovenije je treba zagotoviti enakopravne pogoje z drugimi deli Slovenije za te učence, da se jim zagotovi več. Več zato, da bodo v enakopravnem položaju. Glejte, so deli Slovenije, zlasti v tem, kot sem zdajle govoril, kjer so nacionalni preizkusi znanja, rezultati na njih močno drugačni, močno slabši od teh v drugih delih Slovenije, tudi imajo več ponavljavcev in tako naprej. Očitno je to ne samo, da otroci v teh, tudi tukaj prihajajo iz socialno, bi rekel socialno-ekonomsko-kulturno manj spodbudnih okolij, ampak tudi ta področja so žal manj spodbudna </font><br>
<br>
<b><font size="4">10. TRAK: (VP) 14.45</font></b><br>
<br>
<b><font size="4">	</font></b><font size="4">(nadaljevanje) in manj se vlaga v izobraževanje tukaj. </font><br>
<font size="4">	Da ne bom se izgubil v preveč globalnem / nerazumljivo/, bi samo tole rekel. </font><br>
<font size="4">	V Levici nas zanima, poglejte, predstavniki ministrstva za izobraževanje, koliko v tem proračunu je predvidenih sredstev za odpravljanje posledic epidemije oziroma dolgotrajnega zaprtja šol. Oziroma koliko je namenjenih sredstev za odpravo mankov v izobraževanju, ki so nastali v obdobju zaprtih šol in izvajanja pouka na daljavo? Ker vemo, da za tiste prvošolčke / nerazumljivo/ ali pa posebne potrebe izvajanje pouka, ali otroke z dodatnimi potrebami, izvajanje pouka na daljavo praktično ni mogoče izvajati. </font><br>
<font size="4">	Drugič, vprašali bi naprej ali so sredstva za zaposlitev dodatnih učiteljev, pedagoških delavcev, šolskih svetovalnih delavcev, računalničarjev, knjižničarjev, kar ste prej govorili, zagotovljena. Kolegica Maša Kociper je že prej govorila o šolskih svetovalnih delavcih, tudi moje sošolke, bi rekel, iz gimnazije nekatere to zelo pomembno, dragoceno delo v šolah opravljajo in so mi povedale dva dni nazaj, ko smo dobili vsi poslanci pismo društva svetovalnih delavcev, da je stvar razpadla, da stvari preprosto pod pogoji, ki so jim sedaj zagotovljeni, na osnovnih šolah in tudi srednjih ne morejo več pokrivati. Posledice in rezultati stanja v izobraževanju po covidu oziroma zdaj, ko covid epidemija teče, stvar še samo potencirajo. Žal v Levici ugotavljamo, da ta proračun ne daje odgovorov, in ta dopis društva svetovalnih delavcev ob tem samo še potrjuje naše mnenje. </font><br>
<font size="4">	In ko sem rekel tukaj / nerazumljivo/ kasneje. Kar se pa tiče knjižničarjev, bi ta tole povedal, kako pomembna je ta zadeva. Poglejte, po izsledkih mednarodnih raziskav o branju knjig je ugotovljeno, da polovica vključenih v raziskavo v Sloveniji v eni raziskavi Knjiga in bralci, ki se skozi leta ponavlja, odgovarja, da ne prebere niti ene knjige na leto. Naprej rad bi tole rekel oziroma bom tole rekel. Če niso zagotovljena sredstva, povejte zakaj ne, oziroma na katerih postavkah so za kadrovsko krepitev, kot smo jih zdajle omenili in smo že večkrat izpostavili na Odboru za izobraževanje Državnega zbora in tudi Državnem zboru, kje je treba sredstva povečati. Nenazadnje na to opozarjajo zaposleni v izobraževanju skozi svoj sindikat, na to opozarjajo ravnatelji, učitelji, starši.</font><br>
<font size="4">	Naprej ali so v proračunu ministrstva sredstva za prilagoditev šol za izvajanje pouka v pogojih epidemije. Torej / nerazumljivo/ smo govorili o mizah za enega učenca, o pregradah, predvsem pa prezračevalnih napravah. Prezračevalnih napravah, kjer smo ne vem kolikokrat tukajle govorili. In rad bi povedal, poglejte, stroka v Nemčiji, v Ameriki, v Kanadi je ugotovila, da kvalitetne prezračevalne naprave močno vplivajo na zmanjšanje širjenja covida v zaprtih prostorih, še posebej v prostorih šolskih, vrtčevskih ali katerihkoli drugih javnih, bom zraven dodal, kjer je fizično prezračevanje skoraj nemogoče. In tu so jasni pozitivni efekti bili. Če ne zaupamo in zapostavljamo domačo stroko v Sloveniji, poslušajmo, prisluhnimo vsaj rezultatom tuje, ki ima evidentne dokaze za to, da prezračevanje dejansko zmanjšuje možnost okužbe s covid virusom. Še posebej v današnjih časih zdajle, ko se virus širi med mladimi in je precepljenost žal samo 50-procentna v naši državi. </font><br>
<font size="4">	Glejte, naprej bi rekel, zakaj bo namenjenih 33 milijonov za raziskovalne projekte in programe in zakaj bo namenjenih 9 milijonov za podporo znanstveni infrastrukturi. Naprej, zakaj vlada ne zagotovi ustreznejše financiranje raziskovalne opreme javnih raziskovalnih zavodov in univerz? Kolegice iz izobraževanja, tole bi rekel, poglejte. </font><br>
<br>
<b><font size="4">11. TRAK: (VP) 14.50</font></b><br>
<br>
<b><font size="4">	</font></b><font size="4">(nadaljevanje) Pred začetkom študijskega leta 2020/2021 smo se močno ukvarjali tudi v Državnem zboru, zakaj se je vpis zamikalo v tem študijskem letu za študente. In takrat se je s strani vlade jasno izpostavljajo, da bi morali večjo vlogo imeti naravoslovci, medicinci, tehniki, ne humanistika, umetnost, družboslovje, ne? Ampak poglejte, prav raziskava na področju naravoslovja, medicine, tehnike je kvaliteta raziskovalne opreme bistvenega pomena za izvajanje prebojnega, pa tudi mednarodno uspešnega, raziskovalnega dela in eden ključnih virov za javno financiranje nakupa raziskovalne opreme. Zato so razpisi Paket, ki jih periodično izvaja Javna agencija za raziskovalno dejavnost Republike Slovenije. Težava pa je, ker ta agencija preko razpisa Paket izvaja le sofinanciranje, ne financiranje, nakupa, pri katerem dejansko krije samo del cene opreme. In zdaj pridem do zelo pomembnih dejstev, glejte. Da bi pridobili sofinanciranje s strani raziskovalne agencije, morajo raziskovalci, so morali v razpisu Paket19, ki je potekal leta 2020, iz svojih virov kriti vsaj 40 % cene. Takšno ocenjevanje, takšen pogoj, koliko moraš sam iz sredstev zagotoviti, pa je v neenakopraven položaj postavilo prav raziskovalce, ki so odvisni od dražjih kosov opreme – kot sem rekel, naravoslovce, medicince, tehnike. In namesto 40 % v razpisu Paket19 so morali raziskovalci v razpisu Paket20 za nakup večjih kosov opreme sami kriti kar 50 % cene. In takšen način sofinanciranja nakupa opreme, pravimo v Levici, raziskovalce sili k izvajanju enostavnejših in mednarodno manj zanimivih raziskav, ki ne omogočajo večjih znanstvenih prebojev. Prav z znanstvenimi dosežki iz Slovenije pa se radi postavljamo, ker jih nedvomno znanje v tej državi zna doseči, zna izpostaviti, doseči, se z njimi pohvaliti, ampak za to jim moramo zagotoviti pogoje. Prvi, ki to zagotavlja, je pa Ministrstvo za izobraževanje.</font><br>
<font size="4">	Naprej bi rekel tole, poglejte. Na kakšen način bo vlada povečala vključenost otrok v predšolsko vzgojo, kjer je predvidenih 27 milijonov več sredstev? Gospod državni sekretar, sprašujem ali je teh 27 milijonov namenjenih za brezplačno varstvo drugega in ostalih otrok iz družine. To je malce visoka cifra, ne vem pa, če je to to. Prosim, če mi poveste. Ali se bo tudi povečala vrednost pri predšolski vzgoji, osnovnem šolstvu in srednjem šolstvu namenjenega za investicije oziroma za kaj se porablja dodaten denar? In še naprej, kako se bo porabilo dodatnih 5 milijonov za šport in rekreacijo? </font><br>
<font size="4">	Dalje bi rekel pa še tole rad. Ko govorimo o otrocih, ki rabijo dodatno pomoč, ker so v zapostavljenih okoljih ali pa v družinah, ki so socialno, kulturno šibkejše, koliko se jim bo tukaj stopilo ob stran? Predlogi stroke so, in to mislim, da so že stari, ko se je analiza teh problemov po šolah v Sloveniji delala, da se bi, podobno kot v prvem razredu za pomoč takim otrokom, to je tako tistim, kjer učni jezik v šoli ni njihov prvi jezik, kot otrokom iz deprivilegiranih okolij, socialno manj spodbudnih, kot tudi otrok s posebnimi potrebami, da bi se v drugem in tretjem razredu zagotovil dodaten učitelj oziroma da se dodaten učitelj zagotovi tudi v višjih razredih osnovne šole. Ker še enkrat povem, kot sem povedal, prej sem govoril o otrocih tujcev, pridejo, dejansko jih vključijo v osnovno šolo brez znanja slovenskega jezika in tudi v mnogih primerih brez osnovnega znanja na marsikaterem področju, ki se v osnovni šoli predava, in normalnega dela. Če se tukaj ne zagotovi dodatna pomoč učiteljev ali kakor drugače, dejansko ne vem, kako ti razredi lahko delajo.</font><br>
<font size="4">	In še to bi rekel, glejte, ko smo govorili o otrocih s posebnimi potrebami. In na koncu bom še samo tole rekel. Me zanima, spoštovani gospod državni sekretar. Čez 500 otrok ima v Sloveniji odločbo, ne vem, kakšna je zdaj zadnja številka, ima odločbo, da so otroci s posebnimi potrebami, ki jim je zagotovljen svetovalec. </font><br>
<br>
<b><font size="4">12. TRAK: (VP) 14.55</font></b><br>
<br>
<b><font size="4">	</font></b><font size="4">(nadaljevanje) Sprašujem konkretno, koliko otrokom s takšno odločbo bo zagotovljen spremljevalec pri pouku skladno z odločbo o usmeritvi in individualiziranem programu, ki so ga za vsakega otroka posebej pripravili na šoli. Koliko otrokom bo zagotovljen spremljevalec v celoti, koliko otrokom v manjšem deležu oziroma koliko otrokom v Sloveniji, ki imajo odločbo o usmeritvi, kljub tej odločbi, ki je pravnomočna, se spremljevalec ne bo zagotovil? Prosim za konkreten odgovor. Če mi ga ne morete dati danes, ga pričakujem, ker imate vse te podatke, da nam ga date prihodnjič, ali mi ga date pisno ali pa javno na seji odbora. In sprašujem ali imate za to vašo zakonsko obveznost v proračunu, torej za izvajanje odločb o usmeritvi, v proračunu zagotovljena sredstva. Ker poglejte, rad bi to povedal, prav Ministrstvo za izobraževanje je izpostavilo, kako pomembna je ta zadeva, ko je nam dalo v obravnavo in smo sprejeli zakon, katerega vsebina je bila celostna obravnava otrok v vzgojno-popravnih zavodih. Takrat sem jaz ministrico opozoril, da je večina teh otrok s posebnimi potrebami praktično v rednem osnovnošolskem izobraževanj. Naprej rad bi rekel, da je o tem govoril naš odbor, saj ste bili tudi vi prisotni, in smo se strinjali, da je to zadevo treba urediti, tako v opoziciji kot v koaliciji. Tretjič, o tem je govorilo Ustavno sodišče, se spomnite, ko je povedalo, da otrokom s posebnimi potrebami ne morete izvajati pouka na daljavo, ker je ta pouk za mnoge tudi / nerazumljivo/ terapija, ker še druge storitve dobijo v šoli zagotovljene, ampak žal se je samo za posebne šole to takrat reklo, da se odprejo, ni se pa ta pouk zagotovil tudi za ostale otroke s posebnimi potrebami v osnovnem šolstvu. In je na to potrebno nekje dati odgovore. </font><br>
<font size="4">	In samo na koncu bi še pa tole rekel, poglejte. Prosim, ker ste dobili tudi vi od društva šolskih svetovalnih delavcev dopis, kot smo ga dobili tudi vsi poslanci tega našega odbora, dejansko je Slovenija sprejela, ta Državni zbor je sprejel resolucijo o politiki na področju duševnega zdravja. Vsi se strinjamo, da je to problem, ki ga je treba rešiti – zgodi se ničesar. Niti v osnovnih šolah ali vrtcih, kjer bi morali kadre, ki delajo na tem področju kot svetovalni delavci na šolah, močno pojačati, tega ni. Prosim, gospod državni sekretar, razveselite nas s podatkom, da se motim, da se bo tukaj zadeva dejansko okrepila. Ker škoda, ki tukaj nastaja, je nepopravljiva. Predvsem jo pa krijejo ljudje s svojim nadaljnjim nesrečnim življenjem, če se jim pravi čas ne pomaga, in krijejo jo visoki stroški zdravstvenega sistema. Zato tisto, kar je že prej povedala kolegica Maša Kociper, prej, ko je prebrala predloge društva svetovalnih delavcev, kjer so zbrani vsi svetovalni delavci po šolah, vrtcih, osnovnih, srednjih in vrtcih, njihovi ravnatelji, starši, upam, da bo ta zadeva, če še ni našla prostora v proračunu, že v rebalansu letošnjega leta to našla, oziroma, pardon, prihodnjega leta oziroma za leto 2033.</font><br>
<font size="4">	Hvala lepa.</font><br>
<font size="4">	2033? 2023, pardon. </font><br>
<br>
<font size="4">	</font><b><font size="4">PREDSEDNICA IVA DIMIC: </font></b><font size="4">Hvala lepa. Sem ravno hotela poudariti. Verjamem, da želite imeti desetletno časovnico. Na tem dela tudi vlada, da ima zagotovljena sredstva.</font><br>
<font size="4"> 	Mojca Škrinjar, ste želeli repliko? Ja, potem pa ima besedo nadaljnjo Mojca Žnidarič. Mojca Škrinjar, imate repliko, ja. </font><br>
<br>
<font size="4">	</font><b><font size="4">MOJCA ŠKRINJAR (PS SDS): </font></b><font size="4">Hvala lepa. </font><br>
<font size="4">	Moj predhodnik je govoril tudi o kakovosti šolstva, o kateri sem govorila tudi sama. Se strinjam s tem, da je seveda tudi prostor pomemben pri tem, da je šolstvo oziroma vzgoja in izobraževanje kakovostno. Naj poudarim, da še nikoli v zgodovini Slovenije ni bilo toliko sredstev namenjenih za sofinanciranje vrtcev in šol. Moramo vedeti, da so odgovorne za vrtce in osnovne šole občine in da država pravzaprav samo sofinancira. </font><br>
<br>
<b><font size="4">13. TRAK: (VP) 15.00</font></b><br>
<br>
<b><font size="4">	</font></b><font size="4">(nadaljevanje) In tokrat sofinancira v rekordnih številkah. Ne pušča vnemar tudi srednjih šol, ampak zelo lepo poskrbi za njih.</font><br>
<font size="4">Kar zadeva pa prezračevanje pa povem še enkrat, da imajo šole okna. In upam, da jih bodo odpirali. Znanstvene študije potrjujejo, da gibanje povzroča boljše razmišljanje, zato je današnji pouk, moderen pouk tak, da otroci ne sedijo ves čas pri miru. Medtem, ko se sprehodijo po učilnici, je pa moč odpreti okna. Seveda sem pa prepričana, da bodo vse stavbe, ki bodo zgrajene s tem proračunom oziroma sofinancirane s tem proračunom za področje vzgoje in izobraževanje, tudi grajene po modernih principih za trajnostno gradnjo. Tukaj seveda prezračevanje pride v poštev za telovadnice in za šolske kuhinje, za učilnice pa upam, da se bo ohranila tista dobra tradicija odpiranja oken, ki zanesljivo zelo dobro pomaga pri prezračevanju. Namreč, če hočete prezračevati učilnice tako, da se covid ne bo širil, potem potrebujete 700 tisoč na eno šolo. Če pa želite samo narediti prezračevanje, običajno prezračevanje z zelo običajnimi filtri, ne s filtri za tiste, ki so potrebni za operacijske dvorane, potem se bo pa covid pospešeno širil. Tako, da je treba vedeti, v kaj bomo vlagali. V nove svetovalne delavce, v nove študijske programe in odpirali okna? Ali bomo delali rekuperacijo s slabimi filtri in imeli covid ali bomo dajali noter filtre za operacijske dvorane in bomo dali za eno šolo 700 tisoč? Ali pa bomo izvajali moderen pouk, ki pomeni, da je potrebno v 45-ih minutah dovoliti učencem, dijakom, da se vsaj enkrat sprehodijo tako ali drugače po učilnici in v samostojnem delu, personaliziranem pristopu zamenjajo prostor in ob tem odprejo okna.</font><br>
<font size="4">Hvala.</font><br>
<br>
<font size="4">	</font><b><font size="4">PREDSEDNICA IVA DIMIC: </font></b><font size="4">Hvala tudi vam. </font><br>
<font size="4">Besedo dajem naprej Mojci Žnidarič.</font><br>
<font size="4">Izvolite.</font><br>
<br>
<font size="4">	</font><b><font size="4">MOJCA ŽNIDARIČ (PS SMC): </font></b><font size="4">Hvala za besedo. Lep pozdrav vsem prisotnim, posebej državnemu sekretarju dr. Slavincu.</font><br>
<font size="4">	Zdaj, glede proračuna nekateri pravijo, da je proračun previsok, nerealen, da preveč zadolžuje našo državo Slovenijo, a hkrati pa seveda prihajajo non stop dodatne potrebe po financiranju dodatnih programov in dodatnih zadev. Tako, da to je kar težko razumeti. Poznavalci pa seveda povedo, da je vsako krizo potrebno reševati z investicijami, saj te investicije dajejo številne multiplikativne učinke, od novih delovnih mest, prodaje in proizvodnje materiala in drugega, tako da je prav, da se kriza rešuje z dodatnimi investicijami. In sicer že tukaj na področju šolstva vidimo, da jih je zelo veliko, in seveda tudi na drugih področjih. </font><br>
<font size="4">	Zdaj, če se lotim konkretno teh dveh let, torej dveh finančnih načrtov proračunov s spremembo leta 2022, kjer Ministrstvo za izobraževanje povečuje sredstva iz 2 milijard 249 milijonov na 2 milijardi 466 milijonov. Enaka višina kot v letu 2022 je predvidena potem tudi za leto 2023. In državni sekretar nam je že postregel s podatki, za kaj, na katerih področjih se povečujejo dodatna sredstva. Zdaj, integralna sredstva finančnem načrtu leta 2022 se povečujejo torej za 190 milijonov, in sicer velik del gre v znanstvenoraziskovalno dejavnost. Jaz mislim, da smo vsi tukaj, kolikor se spomnim z 80-imi glasovi, v prvem branju podprli res dobro pripravljen Zakon o znanstvenoraziskovalni dejavnosti, verjamem, da bo tudi v drugo čim prej sprejet z visoko podporo. Tako, da ta sredstva so res potrebna, to poslušamo že več let in če ne bomo vlagali v znanstvenoraziskovalno dejavnost, potem se nam nič dobrega ne piše. Tako, da na vsak način to povečanje je nujno potrebno. </font><br>
<br>
<b><font size="4">14. TRAK: (VP) 15.05</font></b><br>
<br>
<b><font size="4">	</font></b><font size="4">(nadaljevanje) Potem dodatno povečanje je za sredstva, brezplačen vrtec za drugega otroka, ki je hkrati v vrtcu s prvim otrokom, in pa potem za vsakega nadaljnjega otroka, 3, 4. Tukaj, ko smo to z veseljem tudi sprejeli in objavili, so seveda bile določene polemike pri nekaterih in so nam želeli povedati, ja, komu zdaj vi to brezplačen vrtec dajete. Jaz sem že povedala vsem, da tisti, ki so že sedaj, ne vem, imajo nizke dohodke, že sedaj nimajo tretjega in četrtega in naslednjega otroka ali pa tudi prvega ne plačujejo. Je pa prav, da se tukaj res končno enkrat malo družinska politika loči od socialne politike, tako da podpiram seveda to in zato so potrebna dodatna sredstva in zato jih je ministrstvo tudi seveda moralo zagotoviti. </font><br>
<font size="4">	Potem za sofinanciranje občinskih investicij gre tukaj tudi za velik dvig. Kot vemo, je bilo najprej predvidenih za razpis nekje okrog 40 milijonov, danes smo slišali, da je bilo za 126 projektov razdeljenih 116 milijonov. Ker 10 let ni bilo nobenega razpisa, so bile potrebe enormne. Tako, da čestitke res Ministrstvu za izobraževanje za ta razpis in tudi za pridobitev teh dodatnih sredstev, da se lahko res večje število občinam pomagalo pri gradnji, dograditvi vrtcev ali pa šol, ker po 10-ih letih so res potrebe bile velike. Mene že konkretno sprašujejo ali bo spet kmalu kakšen razpis, ker, ne vem, vsaj v našem okolju še vedno, ne vem, v naši občini imamo eno šolo, ki je na enem hribu, kjer se nekaj pogreza, stene so vse razpokane, nedolgo je tudi ministrica videla in se res čudila. Potem, ne vem, v sosednji občini imajo osnovno šolo, kjer že leta in leta zraven stojita dva kontejnerja, ker je premala. Tako, da tudi te občine so zdaj šle v pripravo dodatnih projektov. Tako, da upam, da se bo z leti pomagalo potem tudi še njim. Torej potrebe na terenu so velike. </font><br>
<font size="4">	Zdaj potem povečanje so tudi še seveda investicije tudi v srednje šole, dijaške domove in druge zavode in pa tudi za izobraževanje odraslih. Tukaj moram reči, da je ministrstvo, sedanja ministrica po dolgih letih uredila res to svetovalno mrežo. To je že bilo z zakonom odobreno, pa ni bilo potem. Že v prejšnjem mandatu, pod prejšnjim ministrom bi morali biti sprejeti podzakonski akti, da bi se to začelo izvajati, pa se ni. Tako, da to je zdaj končno urejeno in tudi tukaj seveda so potrebna dodatna sredstva.</font><br>
<font size="4">	Tako, da sama res ocenjujem, da so ta povečanja nujno potrebna in da je potrebno ta rebalans za leto 2022 seveda potrditi. </font><br>
<font size="4">	Potem, če gledam nadalje, sem vesela, ko sem videla, da se tudi iz sredstev evropske kohezijske politike, ki se tudi nekoliko povišujejo, da se bo izvajala tudi energetska sanacija na šolskem centru Ptuj in dijaškem domu. ta šolski center je do zdaj povsem enak kot je bil takrat, ko sem ga jaz obiskovala, pa je to že res dolga leta. tako, da sem vesela, da so v predlogu za 2022 in 2023 kar visoka sredstva namenjena tudi za energetsko sanacijo ne samo tega objekta, ampak tudi drugih. Tako, da je prav, da se jim tudi na ta način pomaga. </font><br>
<font size="4">	Veseli me tudi to, da je, kot je državni sekretar povedal in kot lahko tudi razberemo iz dokumentov, da je dodatnih 5,2 milijona namenjenih za investicije v šport. Kajti, kot je bilo povedano, športniki so res tisti naši najboljši promotorji države in tud najboljši povezovalci naroda. Le takrat, ko navijamo za njih, se znamo združiti. Tako, da imamo pa res tako število in tako kvalitetne športnike za tako malo državo, da smo lahko res, res ponosni, in je prav, da se tudi njim na ta način pomaga. Torej, če sem prav razumela, v naslednjem letu lahko pričakujemo razpis za te športne objekte, za športno infrastrukturo. </font><br>
<font size="4">	Več finančnih sredstev, kot smo lahko videli in tudi tekom tega šolanja na daljavo spremljali, je seveda bilo namenjenih in še bo tudi za računalniško opremo tako šolarjev kot učiteljev. Tako, da to so tudi nujno potrebna sredstva bila. </font><br>
<font size="4">	To, kar je v bistvu, kot sem rekla, s strani SAB-a je bilo prej rečeno, </font><br>
<br>
<b><font size="4">15. TRAK: (VP) 15.10</font></b><br>
<br>
<b><font size="4">	</font></b><font size="4">(nadaljevanje) milijone velikodušno delite, razmetavate, po drugi strani so pa tudi sami prenesli zahtevo po dodatnih 10-ih milijonih za svetovalne delavce. Tukaj jaz tudi prosim in apeliram ministrstvo, da samo oceni, koliko je potrebno, kateri programi, nekaj programov se že izvaja na tem področju, kaj je potrebno. Tako, da to boste zagotovo sami najbolje ocenili, torej kaj bo potrebno in če je potrebno še kaj v letu 2022 spremeniti. </font><br>
<font size="4">	Zdaj, sam proračun bom seveda podprla in tudi želim, da se v največji meri možni realizira, ker je res nastavljen tako, da podpira tisto, kar je nujno potrebno.</font><br>
<font size="4">	Hvala.</font><br>
<br>
<font size="4">	</font><b><font size="4">PREDSEDNICA IVA DIMIC: </font></b><font size="4">Hvala tudi vam. </font><br>
<font size="4">	Za magnetogram povem, da namesto Sama Bevka je z nami mag. Meira Hot.</font><br>
<font size="4">	Tudi sama sem se prijavila k besedi, zato želim malo, bom rekla, glede na celotno povedano danes seveda še enkrat ponoviti, da imamo pred seboj spremembe proračuna za leto 2022 in proračun za leto 2023. Oba proračuna dejansko prinašata več finančnih sredstev Ministrstvu za izobraževanje, znanost, šport in mladino, kar je to zelo velik uspeh. Zato, da se bodo izpeljali lahko vsi projekti in vse investicije, ki so si jih tako ministrica dr. Simona Kustec z ekipo zadali, da jih bodo izpeljali v času vlade, ki je trenutno, in seveda v želji, da bi se šolski sistem, javni šolski sistem v naši državi okrepil. To so bili cilji, ki jih je ministrstvo pri pripravi rebalansa zasledovalo. </font><br>
<font size="4">	Ministrstvo za izobraževanje, znanost in šport dobi kar 216 milijonov evrov več kot v sprejetem proračunu za leto 2022. Številke so velike, tako da je prav, da se nekoliko sprehodimo skozi njih. 44 milijonov 320 je več za znanost in informacijsko družbo. 33 milijonov 741 in še nekaj več za podprogram raziskovalni programi in projekti. 71 milijonov, dobrih 71 milijonov za osnovno šolstvo dodatno. 3 milijone in pol skoraj, 3 milijone 486 tisoč več za dejavnost glasbenega šolstva. 19 milijonov 248 tisoč evrov več za višje in visokošolsko izobraževanje. 5 milijonov 200 tisoč več za šport in rekreacijo. 562 tisoč 500 evrov več za program za mlade. Skratka to govorim za leto 2022. Vsi programi, na katere večinoma na vseh odborih naglašate, da je potrebno urediti, so zajeti v tem proračunu za leto 2022. Ja, tudi program za mlade in tudi za večje število študentov, ki so se prijavili za bivanje v študentskih domovih, se pravi tudi iz tega naslova bo šlo več sredstev namenjenih, da se bo to vse zagotovilo. </font><br>
<font size="4">	Proračun za leto 2023 namenja za Ministrstvo za izobraževanje, znanost in šport 2 milijardi 466 in še nekaj zraven evrov. To je 703 tisoč 360 več kot v predlogu sprememb za leto 2022. Se pravi, tudi v letu 2023 se namenja povečanje finančnih sredstev. Za znanstvenoraziskovalno dejavnost se namenja kar 26 milijonov </font><br>
<br>
<b><font size="4">16. TRAK: (VP) 15.15</font></b><br>
<br>
<b><font size="4">	</font></b><font size="4">(nadaljevanje) 700 več kot v predlogu sprememb za leto 2022. Namenja se za podporne aktivnost znanosti, krepitvi infrastrukture, za raziskovalne in inovacije, za raziskovalno dejavnost, za usposabljanja in razvoj znanstvenih kadrov, znanstveno literaturi in seveda tudi informacijske centre. Namenja se za mednarodno znanstveno sodelovanje in tudi za raziskovalno opremo. Za višje in visoko šolstvo je za 13 milijonov 768 tisoč evrov več kot v predlogu sprememb za leto 2022. Tudi njih se več namenja, ker se želi ohraniti doseženi delež področja naravoslovja in tehnike. Za investicije v višjem šolstvu, učinkovito strokovno podporo pri izvajanju nalog, spodbujanje mednarodne mobilnosti v visoko šolstvo, sofinanciranje interesnih dejavnosti študentov, aktivnosti za pripravo investicij, sofinanciranje investicij v visoko šolstvo in sofinanciranje investicij v študentske domove tudi v letu 2023. In 1 milijardo 85 tisoč dobrih, investicije v osnovno šolstvo, zagotovitev ustreznih prostorskih pogojev s poudarkom na statični in protipotresni obnovi objektov in šol. Cilj v letu 2023 je 43 sofinanciranih projektov programov sofinanciranja, se pravi, da se bo izpeljalo vse investicije, ki so bile predvidene, tudi v vrtčevsko in osnovnošolsko infrastrukturo. In tudi v programu za mlade, tudi tukaj so v letu 2023 zajeti. </font><br>
<font size="4">		Zagotovo je danes povsem upravičeno, da poslušamo in slišim vse želje. Razumem tudi dopis svetovalnih delavcev, povsem jih razumem, da je potrebno tudi na njih pomisliti in seveda zagotoviti tudi njim ustrezne pogoje, nenazadnje normative, zato, da bodo naši otroci resnično se izobraževali, imeli vso polno pomoč tudi tako v vrtcu kot tudi v osnovni šoli ali srednji šoli. Vendar danes sem res poslušala vse želje, tudi mojih poslanskih kolegov ne glede ali smo iz opozicije ali koalicije, in bi v enem letu, zdaj dobro leto in pol kar je ta vlada, želeli rešiti vse težave, ki so se nakopičile v zadnjih 10-ih letih. Res. Ampak naj rečem, da smo imeli posluh, da je bil posluh. Da se je povečalo število za klinične psihologe. Da imamo pred seboj seveda tudi kar dva zakona, ki govorita o financiranju vzgoje in izobraževanja, da bomo uredili šolske sklade, da se bo uredilo status pomočnic vzgojiteljic, nenazadnje tudi hišnikov. Je res, da je potrebno pregledati normative in tudi kompetence. Se mi zdi, da je to potrebno za to, da gremo v to spremembo, širši konsenz in tukaj se sprašujem, da resnično vse od leta 2012 ni bilo nič slišati glede normativov v osnovnem šolstvu. Zadnji minister, ki je želel mogoče nekoliko sprememb pri normativih, je bil dr. Žiga Turk. Kasneje se ni o tem nikoli nič govorilo, zato lahko rečem, da je enostavno šolstvo na tem delu v zadnjih 10-ih letih utrpelo močno podhranjenost, nerazumevanje in neprepoznavanje potreb sodobnega časa in tudi nenazadnje sodobnega poučevanja. In da mogoče tudi premalo slišimo zaposlene učitelje, ki dejansko pogosto pozivajo k temu, da mogoče je potrebno tudi spremeniti sam način ocenjevanja, da mogoče bi bilo bolje za otroke kot tudi za učitelje namesto ocene, mogoče bil nek odstoten uspeh, da na primer se vpišejo na gimnazije tisti, ki dosegajo, </font><br>
<br>
<b><font size="4">17. TRAK: (VP) 15.20</font></b><br>
<br>
<b><font size="4">	</font></b><font size="4">(nadaljevanje) ne vem, 90, 100 % v osnovni šoli in tako naprej. Seveda je to zadeva, ki jo je potrebno odpirati in okrog katere je potrebno poiskati najvišji konsenz tako tistih, ki to izvajajo, kot tudi seveda vseh, ki v tem sistemu šolskem delujejo. zelo pomembno je zagotovo ukvarjati se z otrokom in zagotovo , če gremo v smer, da svetovalni delavci imajo željo in da vidijo možnost, da bi se lahko bolj posvečali otrokom, da je prav, da se jim prisluhne na tej točki. Skrb za duševno zdravje velikokrat je bilo danes izpostavljeno. Res je, klinični psihologi, ki delujejo v klinikah. In sem na nek način zadovoljna, da smo prepoznali to potrebo, to nujo po celotni tej korona fazi, da se je število za klinične psihologe povečalo. Močno upam seveda, da bodo ti klinični psihologi bili tudi bolj dostopni kot so danes. Ker danes priti do kliničnega psihologa je resnično težko in terja tudi nek svoj čas, čakalno vrsto, kar pa gotovo starši mogoče včasih ne razumemo zato, ker vsi vidimo, da je potrebno težave reševati hitro. In seveda nenazadnje klinični psiholog za otroka in seveda tudi opolnomočenje staršev in tudi učiteljev, ki s tem otrokom dela.</font><br>
<font size="4">	Mislim, da je res potrebno opremiti vse tiste, ki delajo v šolah, z dodatnim znanjem, strokovnim znanjem. In tudi v ta namen je v samem proračunu, so tudi namenjena sredstva.</font><br>
<font size="4">	In samo še da pokomentiram primerjavo Amerike. Velikokrat smo v tem prostoru deležni, da želimo kakšno stvar zapeljati po ameriško. Jaz si ne želim ne ameriškega zdravstva in ne ameriškega šolstva. Mislim, da imamo mi v redu zdravstvo in tudi šolstvo, da so naši profesorji in učitelji dobri. In vemo, kaj prinaša Amerika. Amerika prinaša seveda tiste, ki so najboljši in tiste, ki so najbogatejši. In mislim, da to ni model za Slovenijo in tukaj zavračam vse primerjave, ko mogoče nekdo želi prikazati ameriški sistem kot najboljši. Slovenci imamo izjemno dobro tudi visoko šolstvo, razvito znanost, zato so naši najuspešnejši mladi predavatelji po vseh ameriških univerzah zelo spoštovani. Želim pa si seveda, da bi znali v Sloveniji te ljudi prepoznati in jim ponuditi primerno in ustrezno zaposlitev tudi v Sloveniji. Marsikdo izrazi to željo, da bi prišel nazaj v Slovenijo. Imamo krasno okolje in tudi krasne šole in je prav, da tudi o tem začnemo v prihodnje razmišljati, kako bomo naše možgane, naše znanje, ki je odšlo v tujino, kjer se je v tujini dokazalo, seveda znali primerno sprejeti in tudi nagraditi doma. </font><br>
<font size="4">	Lahko rečem, da je ministrstvo pripravilo dober predlog proračuna, ki ga bomo v Novi Sloveniji podprli. In seveda tudi vse čestitke ministrici in državnemu sekretarju Slavincu, Orehovcu, da so te zadeve tako dobro in jasno pripravili.</font><br>
<font size="4">	Hvala.</font><br>
<font size="4">	Imamo še prijavljenega Jureta Ferjana. </font><br>
<font size="4">	Izvolite.</font><br>
<br>
<font size="4">	</font><b><font size="4">JURE FERJAN (PS SDS): </font></b><font size="4">Gospa predsednica, najlepša hvala za besedo. Cenjeni gostje, spoštovane poslanke in poslanci in vsi, ki nas spremljate, lepo pozdravljeni. </font><br>
<font size="4">	Pred nami je pomemben dokument, lahko rečem, da tudi najpomembnejši dokument v vsakem letu za državo, to je proračun. Uvodoma bi želel izpostaviti, da sta oba dokumenta, tako za leto 2022, torej predlog spremembe proračuna, kot pa tudi proračun za leto 2023, zelo investicijsko naravnana. K tem pa pritrjuje podatek, da je, denimo, v letu 2022 za investicije namenjenih 2,29 milijarde evrov in v letu 2023 2,23 milijarde evrov. Toliko uvodoma na splošno o proračunu. </font><br>
<br>
<b><font size="4">18. TRAK: (VP) 15.25</font></b><br>
<br>
<b><font size="4">	</font></b><font size="4">(nadaljevanje) Sedaj pa nekaj več besed o področju, ki ga danes na Odboru za izobraževanje obravnavamo. Jaz bi želel izpostaviti tiste mogoče ključne zadeve, ki se meni osebno zdijo izjemno pomembne. </font><br>
<font size="4">	Ena izmed njih je zagotovo to, da se 116 milijonov evrov namenja za 126 projektov, ki jih slovenski izobraževalni sistem, ves ta sektor, nujno potrebuje in ki bodo močno vplivali ne samo v naslednjih letih ali pa naslednjem letu, ampak pravzaprav za generacije, ki prihajajo in se bodo v nadaljnjih desetletjih izobraževale. Jaz verjamem in si želim, da bo takšnih razpisov, da bo takšnih korakov v prihodnosti še več oziroma da se bodo nadaljevali tako kot je to torej aktualna vlada in pa tudi ministrica za izobraževanje zastavila. </font><br>
<font size="4">	Pomembno je seveda tudi, kot je bilo uvodoma že izpostavljeno, da se več denarja namenja za deficitarne poklice, predvsem da se dejansko je začelo odgovarjati na nek problem, ki j v slovenski družbi, v tem sistemu že dolgo časa prisoten, da se nekako izobražuje potencialno nezaposljiv kader. Sedaj se te stvari počasi spreminjajo, seveda pa je to dolgoročen proces, ki pa se je s to vlado vendarle začel.</font><br>
<font size="4">	Za izobraževanje odraslih se po tem predlogu sprememb proračuna za leto 2022 namenja skoraj dodatnih 4 milijone evrov, kar je prav tako zelo pomemben dodatek oziroma podatek. </font><br>
<font size="4">	In seveda izpostavil bi na tem mestu seveda tudi več sredstev za znanost, konkretno navezujoče se na zakon, ki je že v parlamentarni proceduri, torej zakon oziroma noveli zakona o znanstvenoraziskovalni in razvojni dejavnosti, ki je prestal prvo obravnavo v tem Državnem zboru, in to z zelo, zelo široko podporo, kar je seveda spodbudna napoved za prihodnje obravnave oziroma za prihodnjo pot tega zakona, te novele. In verjamem, da bomo to uredili tudi že tekom letošnjega leta. </font><br>
<font size="4">	Izjemno pomembno je tudi, da se pod to vlado več sredstev namenja tudi za slovenski šport. Dejstvo je, da je šport poleg tega, da nas s svojimi rezultati in pa s svojimi dejanji slovenski športniki in športnice navdušujejo in navdihujejo, hkrati pa je to tudi daleč največji promotor naše države v svetu, lahko rečemo tudi ambasador, je nek signal, po katerem je Slovenija prepoznana po celem svetu. Poglejmo slovensko košarkarsko reprezentanco in številne druge uspehe tudi na olimpijskih igrah, ki niso bile tako dolgo nazaj. Lahko rečem, da 5,2 milijona dodatnih sredstev v letu 2022 tako pomeni veliko denarja na tem področju, dodatnega denarja. In verjame, da bo šla večina teh sredstev tudi za investicije v športu tako, kar bo omogočilo na eni strani tako neko dodatno spodbudo za vrhunski šport, na drugi strani pa seveda omogočilo tudi praktično šport za vsakega izmed nas, torej bolj na rekreativni ravni tako, da bo šport, da bodo te aktivnosti še bolj dostopne za slehernega državljana in državljanko. </font><br>
<font size="4">	Spoštovane in spoštovani, dovolite mi, da svojo razpravo sklenem tudi z nekim pogledom ali pa mislijo okrog korona krize in epidemije covida-19, s katerim se je slovenski izobraževalni sistem, si drznem reči, zelo uspešno soočil. In verjamem, da smo se v tem obdobju, ko je morala šola potekati oziroma izobraževanje tudi na daljavo, da smo se veliko naučili in da bomo tiste stvari, ki so se izkazale kot dobre, lahko tudi v letih, ki prihajajo, ko verjamem, da bo ta korona kriza samo še en spomin, znali tudi unovčiti in s pridom izkoristiti. Prepričan pa sem, da skratka s tem, da se več sredstev namenja in da se jih namenja za prave projekte, da se jih namenja tako za investicije za infrastrukturo kot seveda tudi za področje športa, za področje znanstvenoraziskovalnih dejavnosti, da so to tisti koraki. In če gledamo tudi nekako v preteklost, da je to skokovit napredek, skokovit zasuk naprej v boljšo prihodnost na področju izobraževanja v naši državi. Zato bom podprl tako predlog sprememb proračuna za leto 2022 kot tudi proračun za leto 2023. </font><br>
<font size="4">	Hvala lepa.</font><br>
<br>
<font size="4">	</font><b><font size="4">PREDSEDNICA IVA DIMIC: </font></b><font size="4">Hvala lepa.</font><br>
<br>
<b><font size="4">19. TRAK: (VP) 15.30</font></b><br>
<br>
<b><font size="4">	</font></b><font size="4">(nadaljevanje) Besedo dajem še Željku Ciglerju. </font><br>
<font size="4">	Državni sekretar dr. Mitja Slavinec, želite kaj mogoče podati kakšno razlago, dopolnitev? Izvolite, imate besedo.</font><br>
<br>
<font size="4">	</font><b><font size="4">DR. MITJA SLAVINEC: </font></b><font size="4">Predsednica, hvala lepa za besedo.</font><br>
<font size="4">	Ja, seveda kar nekaj bi kar nekaj konkretnih vprašanj, ki so bila naslovljena pokomentiral in dal odgovore. Če pa bo katero slučajno ostalo, pa me še vprašajte oziroma bomo poslali naknadno.</font><br>
<font size="4">	Najprej glede spremljevalcev. V osnovnih šolah je bilo za tekoče šolsko leto obdelanih in odobrenih 185 vlog za začasnega spremljevalca v deležu 192 delovnih mest in 150 vlog za stalnega spremljevalca, ki pa je bilo v deležu 222 delovnih mest. V obdelavi je še 27 vlog za začasnega spremljevalca v obsegu 30 delovnih mest in 15 vlog za stalnega spremljevalca, tudi v deležu 16 delovnih mest. To vam lahko pošljem podatke. Zavrnjena ni bila nobena vloga, razen nekaj, ki so bile napačno vložene in so potem po ponovni vlogi bile odobrene. In denar za to je zagotovljen. </font><br>
<font size="4">	Potem glede raziskovalne opreme, kako je financirana. Praviloma je financirana v celoti, razen ko gre za kakšno raziskavo, ki je v sodelovanju z gospodarstvom, saj se zavedamo, da raziskovalne inštitucije nimajo lastnih sredstev za zagotavljanje recimo deleža participacije pri raziskovalni opremi. In na ta način želimo v čim večji meri tudi zagotavljati absorpcijsko sposobnost naših raziskovalnih inštitucij. Smo pa uveljavili eno zelo dobro prakso, kje je ta raziskovalna oprema na razpolago tudi zainteresiranemu gospodarstvu v času, ko ni potrebna za bazične raziskave oziroma tiste, za kar je pri samih inštitucijah namenjena. Recimo en zelo lep primer je tega tudi super-računalnik HPC, kjer zainteresirana podjetja lahko participirajo pri raziskovalni opremi. In to ocenjujemo kot zelo dobro iz večih razlogov, je res večplastno. Eno je, da se povezuje raziskovalna sfera z gospodarstvom, drugo je, da je raziskovalna oprema čim bolj izkoriščena, saj je na razpolago tudi v času, ko bi sicer mirovala, in to nenazadnje potem tudi lahko zagotavlja več amortizacijskih sredstev in s tem tudi posodabljanje raziskovalne opreme. </font><br>
<font size="4">	Glede športa, teh 5,2 milijona, je 4,2 milijona namenjenega za investicije, 1 milijon bo pa za programski del, ki je prav tako potreben dodatnega denarja. </font><br>
<font size="4">	Torej 9,2 milijona je za subvencije za vrtec, ostalo je pa za investicije.</font><br>
<font size="4">	Potem glede prezračevanja. Skupna zaščitna oprema je približno 10 milijonov. To je tudi težko točno opredeliti, saj iz različnih naslovov zaščitna oprema lahko se financira in tudi posreduje, ampak to je navzdol ocenjena vrednost. V vsakem primeru imajo pa inštitucije proste roke, na kakšen način to zaščitno opremo, sredstva za zaščitno opremo potem uporabijo, izkoristijo glede na njihovo specifiko. Nekatere, ker je precepljenost zelo velika, ne potrebujejo za teste in lahko za kakšne druge namene namenijo, tretji potem glede na svojo specifiko spet države. </font><br>
<font size="4">	72 milijonov, to smo že slišali, hvala lepa, predsednica, za informacijo, je namenjeno za povečanje v osnovne šole. </font><br>
<br>
<b><font size="4">20. TRAK: (VP) 15.35</font></b><br>
<br>
<b><font size="4">	</font></b><font size="4">(nadaljevanje) Glede modernizacije šolskega prostora želim posebej izpostaviti novi Urad za digitalizacijo, ki smo ga na ministrstvu vzpostavili v letošnjem letu. In tale urad za digitalizacijo ima prav te cilje, da pač digitalizacijo v šolstvo, da v čim večji meri digitalizacijo in pa sodobne IKT tehnologije približa mladim in po drugi strani - eden izmed naših ciljev so tudi tablice pri otrocih - olajša šolsko torbo. Zelo pomemben projekt je e-šolska torba, kjer je vsebinsko stvar več kot manj zaključena. Ne boste verjeli, ostaja največja prepreka, kako sedaj organizirati z varstvom podatkov, z varstvom elektronskih podatkov in na kakšen način to stvar spraviti do učencev. Hvala lepa gospej poslanki Mojci Škrinjar, ki za to skrbi in je tudi aktivno pristopila k reševanju nekaterih zakonskih zadreg, ki jih imamo na tej poti. </font><br>
<font size="4">	Potem glede ugotovitve, da se nekateri niso mogli vpisati v srednje šole. To zagotovo terja eno dodatno pojasnilo, in sicer da je v Sloveniji 5 tisoč 500 več mest razpisanih v srednje šole kot je populacija, ki se vpisuje v srednje šole. Seveda dopuščam možnost, da je zaradi takšnih ali drugačnih razlogov nekdo na prvi vpis ni bil sprejet na šolo, ki si jo je izbral, ampak da se nebi mogel vpisati, pa zagotovo ni nobenega. Kajti 5 tisoč 500 mest ostaja. In ocenjujemo, da je tako tudi prav, in to je tudi moje osebno mnenje, da je več razpisanih mest kot je populacije, saj na ta način zagotavljamo to, da si vsak lahko izbere res tisto šolo in smer, za katero ocenjuje, da je tudi najbolj nadarjen in kjer bo lahko si ustvaril tudi najboljšo kasnejšo kariero. Nihče pa ni nadarjen samo za eno stvar in zagotovo potem z lahkoto, če morda nima dovolj točk ali kakšnih drugih vpisnih pogojev, najde alternativo, za katero je prav tako nadarjen. Pogosto se izkaže, da je to celo boljše. </font><br>
<font size="4">	Glede Amerike je bilo že veliko povedano. In ocenjujem, da je šolski sistem kot ga imamo v Sloveniji, naj poudarim, da je eden redkih, kjer je tudi visoko šolstvo, terciarno izobraževanje, brezplačno, takšen, s katerim lahko zagotovimo kar največji izplen tistih glav, ki jo Slovenija ima. Kajti v prej omenjenem sistemu, kjer je šola neka stvar, ki jo je treba plačati, ki je dobrina, ki je plačljiva, lahko morda nekateri dobijo višji standard, ampak to so samo tisti, kot smo že tudi slišali, ki si to lahko privoščijo, marsikateri potencial, marsikatera glava iz socialno šibkejših okolij pa ostane prazna, ne morejo iti v šolo. In zaradi tega si tudi jaz ne želim, da bi Amerika postala referenca za izobraževanje v Sloveniji. Si pa seveda treba je prizadevati, da kakršenkoli primer dobre prakse tako na organizacijski ali izvedbeni ravni implemenitramo v Slovenijo. Ampak še enkrat poudarjam, tukaj kjer imamo dejansko zagotovljeno šolstvo tudi na terciarni ravni, tudi pri visokem šolstvu brezplačno. </font><br>
<font size="4">	In na tem mestu prav tako dodajam, da recimo primer, ki je bil povedan, glede razreda v eni izmed ljubljanskih šol, da Slovenija ni samo Ljubljana. In politika te vlade in tudi našega ministrstva je skladni regionalni razvoj. In zaradi tega mi seveda tudi si prizadevamo, da nebi bilo tako velikih razlik pri izobraževanju v centrih </font><br>
<br>
<b><font size="4">21. TRAK: (VP) 15.40</font></b><br>
<br>
<b><font size="4">	</font></b><font size="4">(nadaljevanje) kakor tudi na podeželju. In da te razlike so, to je evidentno. In da jih ne moremo odpraviti, tudi morda nebi bilo smiselno, sploh pa ne na način, da bi zniževali standarde tam, kjer so nadpovprečni. Ampak politika skladnega regionalnega razvoja je usmerjena v to, da jih pospešeno dvigujemo tam, kjer je možnost in priložnost za to največja.</font><br>
<font size="4">	In glede splošne ocene za, oziroma še raje to prej glede dodatnega denarja za svetovalne delavce in potem posledično zmanjševanje duševnega zdravja v obstoječem proračunu je nekaj zagotovljeno za to. V vsakem primeru pa je dodatni denar na kateremkoli področju, pa tudi tem, dobrodošel. Kajti kakorkoli smo slišali, da gre za veliko povečanje proračuna, ampak zaključujem s tem, da je pa dobro, da je zelo dobro, da je to povečanje namenjeno v izobraževanje in znanost. Kajti moramo vedeti, da je investicija v znanje daleč, daleč najbolje naložena investicija.</font><br>
<font size="4">	Hvala lepa. </font><br>
<br>
<font size="4">	</font><b><font size="4">PREDSEDNICA IVA DIMIC: </font></b><font size="4">Hvala tudi vam za te zadnje besede, s katerimi mislim, da se vsi prisotni v tej dvorani strinjamo.</font><br>
<font size="4">	Besedo želi kolega Željko Cigler. </font><br>
<font size="4">	Izvolite. </font><br>
<br>
<font size="4">	</font><b><font size="4">ŽELJKO CIGLER (PS Levica): </font></b><font size="4">Hvala lepa, predsedujoča.</font><br>
<font size="4">	Spoštovani gospod državni sekretar, hvala za tale pojasnila. S tem, da jaz bom prosil, kot ste vi rekli, da lahko dobim ta papir. To je itak javna zadeva. Lepo prosim. </font><br>
<font size="4">	Jaz bi samo tole rekel pri otrocih s posebnimi potrebami. So odločbe, da je otrok s posebnimi potrebami, izdane skladno z zakonom in tudi te nadaljnje obravnave, njihov individualiziran program, ki ga vsaka šola za vsakega otroka pripravi, je skladno z zakonom vse pripravljeno. In izkušnje iz Celja in tudi verjetno drugod po Sloveniji, jaz govorim iz Celja, ker sem sodeloval pri njih, so pokazale, da otrok, ki je imel zelo velike težave kot avtist in še kako drugače in je imel spremljevalca, je uspel v dveh, treh letih problem rešiti do nivoja, da lahko gre na srednjo šolo brez spremljevalca. Skratka ta minimalni vložek je dal maksimalni prispevek k otrokovemu stanju, izboljšanju kot tudi pomagal je za delo v razredu oziroma na šoli, njegovim staršem, zdravnikom. Zato je nerazumljivo, če se to ne zagotavlja. In v vseh teh odločbah, ki jih otroci dobijo, kjer piše, da mu je začasni spremljevalec, začasni, vem, dodeljen za čas rednega in razširjenega programa osnovne in šole in v kolikor to se v individualiziranem programu za učenca potem na šoli potrdi, mora ministrstvo to zagotoviti. Upam, da iz teh številk, ki mi jih boste vi zdaj pokazali, to izhaja. V nasprotnem primeru bomo absolutno stvari peljali potem naprej. </font><br>
<font size="4">	Glejte, glede svetovalnih delavcev šolskih. Ljudje so mi povedali, sem prej rekel, ena moja sošolka je rekla, delam že 34, 35 let na šoli kot svetovalna delavka, od takrat, ko sem začela delati, do danes se ni spremenilo nič. Normativ pa je en svetovalni delavec na 20 oddelkov v osnovni šoli. In to, kar piše tudi iz pisma društva svetovalnih delavcev, oni stvari ne morejo več peljati, ne morejo, ne morejo več funkcionirati. To je rdeči alarm za nas, da moramo reagirati. Če ne, pa naj ministrstvo pogleda oziroma naj si strokovna mnenja pridobi in interventno zagotovi za spremembo položaja sredstva. Vem, da so kadri problem, vendar stvar ne more stati samo ob strani niti se dogoditi. In ko gre za to, da, kot ste fino rekli, se strinjam z vami, pravilno politično ste povedali, imamo nekaj denarja, ki ga pa je premalo, če sem prav razumel, je vsak evro dobrodošel, saj gre za otroke, gre za stvari, ki jih je treba izvajati. Glejte, če imamo denar za bone za turizem, za ne vem kaj še vse, za orožje, za oshkoshe in kaj, kako ga ne najdemo za otroka? To mora biti, na prvem mestu mora biti otrok in mora biti zdravje. </font><br>
<font size="4">	</font><br>
<b><font size="4">22. TRAK: (VP) 15.45</font></b><br>
<br>
<b><font size="4">	</font></b><font size="4">(nadaljevanje) In glejte, na koncu bi še pa tole rekel kar se tiče zdravja. Ko sem jaz zadnjič postavil ministrici za šolstvo vprašanje, od teh 116 milijonov, ki gredo zdaj, hvala, za investicije, za sofinanciranje investicij v občinah za osnove šole in vrtce, koliko je v tem znesku denarja za montiranje prezračevalnikov, mi je gospa odgovorila: nič. Jaz sem prej povedal primere tako Nemčije, kjer ko smo govorili na Odboru za zdravje, saj ste, gospod državni sekretar, bili tudi vi tukaj zraven, o prezračevalnikih, da tako na zveznem nivoju kot na nivoju posameznih dežel zagotavljajo ogromna sredstva prav za ta namen, da zagotovijo zdravje v javnih prostorih, še posebej tukaj, ko govorimo o šolah in vrtcih, isto v Kanadi in podobno sem omenil tudi Združene države, njihov ameriški center za nadzor nad preprečevanjem bolezni.</font><br>
<font size="4">	In jaz bi rad tole rekel. Res je, gibanje je zdravo. Ampak ne moreš se gibati in predpostavljati, da je zdravo gibanje, če se to gibanje odvija v prostorih, kjer ni prezračevanja in se širi covid virus. Samo, da odpiramo okna pozimi v vrtcih, ko je -10, -15 stopinj, bomo mi odpirali vsako uro dvakrat, trikrat, ali pa v šoli, okna – pa dajte, lepo vas prosim, bodite resni. In zadnjič, ko smo imeli tukajle odbor posebej na to temo, sem jaz povedal s številkami, da na celjski srednji šoli se je v 13 predavalnic montiralo prezračevalnike in da je eden kvaliteten vreden 3 tisoč 500 evrov. Da gre to za 10 tisoč predavalnic, to je šolski prostori in vrtčevski, v Sloveniji za 35 milijonov. Strokovnjak, ki je bil tukaj prisoten na tem odboru, je povedal, da najkvalitetnejša prezračevalna oprema, taka kot jo imajo bolnišnice in lekarne, bi prišla za teh 10 tisoč predavalnic 100 milijonov evrov. To so dejstva. In sprašujem, gospod državni sekretar, koliko ima naš proračun bodisi na šolskem ministrstvu in na njenih postavkah ali v proračunu predvidenih sredstev v prihodnjem letu, če še ni letos, za montiranje prezračevalnikov. Prosim, če mi ne odgovorite o 10-ih milijonih za zaščitno opremo, ker zaščitna oprema, to so maske, to so razkužila. Povejte mi, koliko je za ta namen konkretno. V nasprotnem primeru vam povem, da bomo imeli hude težave, hude težave s širjenjem bolezni, zlasti zdajle, ko se bo shladilo, v šolah in v vrtcih.</font><br>
<font size="4">	Hvala.</font><br>
<br>
<font size="4">	</font><b><font size="4">PREDSEDNICA IVA DIMIC: </font></b><font size="4">Bom dala postopkovno. Naj najprej povem še sama tudi jaz.</font><br>
<font size="4">	Kolega Željko Cigler, res je, imeli smo kar nekaj sej kar se tiče prezračevalnih naprav. Pa moram povedati svojo izkušnjo v tem Državnem zboru. Ko sem sama zagovarjala, da je potrebno pri zajezitvi lubadarja uporabiti tudi določene pasti, me je takratni minister za kmetijstvo naš kolega Židan rekel, da sem verjetno lobistična povezana z nekim podjetjem, da tako vneto zagovarjam lovne pasti za lubadarje. Pa vemo, kakšno, bom rekla, naravno katastrofo so povzročili v slovenskih gozdovih, v naši lepi zeleni deželi. Tako, da zdaj pa tudi razumite, kakor želite, to, ampak bom rekla to vneto zagovarjanje, četudi drugi strokovnjaki pravijo, da je, bom rekla prezračevanje, odpiranje oken primerno, zdaj ste izpostavili seveda temperature zraka. Jaz, bom rekla, že kar skoraj desetletje žal res nismo imeli takih mrzlih zim, to je res sprememba, bom rekla, klimatske spremembe. Tako, da zagotovo je neka zrela pametna pot nekje vmes. </font><br>
<font size="4">	In kar se tiče, bom rekla, kaj je zdaj točno v teh investicijah - ja, tisto, kar investitor predvideva v sami investiciji, ki se izvaja. A razumete, kaj želim povedati? Investitor, pri projektu se določi, kaj bo vseboval nek vrtec, neka šola. To je investicija. </font><br>
<br>
<b><font size="4">23. TRAK: (VP) 15.50</font></b><br>
<br>
<b><font size="4">	</font></b><font size="4">(nadaljevanje) Saj ministrica ne ve točno za vsako osnovno šolo, kakšna prezračevalna naprava bo v njej, to je del investicije. In Ministrstvo za izobraževanje, znanost in šport bo teh 115 milijonov, ki je, namenilo v investicije. V investicije. Te investicije pa vodi, tako kot je prej povedala kolegica Škrinjar, verjetno glede na investitorje se vodijo tudi s pomočjo lokalnih skupnosti in oni določajo, kakšne bodo, seveda v nekih okvirjih, ki jih predpiše ministrstvo. Ampak jaz ne vidim težave, da verjetno ne bodo bolj sodobne prezračevalne naprave v teh investicijah, a ne?</font><br>
<font size="4">	Gospa Škrinjarjeva, ste želeli repliko? Izvolite.</font><br>
<br>
<font size="4">	</font><b><font size="4">MOJCA ŠKRINJAR (PS SDS): </font></b><font size="4">Niti ni replika, postopkovni predlog je, da, predsednica, prekinete prakso. Ponavlja se že četrtič ali petič v tem Državnem zboru gre za nasilno koruptivno lobiranje za točno določeno podjetje, ki se pojavlja zadaj za to rekuperacijo. To je metanje denarja skozi okno, čez odprto okno, pri minusu in pri plusu. Investicija se planira tako, da investitor to prepusti strokovnjakom. In lepo prosim, če ne zavajate z nemškimi primeri. Ne drži, da je Nemčija prepredena z učilnicami, kjer je noter rekuperacija. Če pa boste našli / nerazumljivo/ namesto svinca zlato, pa zaradi mene lahko dajete tudi rekuperacijo notri, ampak verjemite mi, da bodo še vedno odpirali okna, kajti okna so tista, ki nas povezujejo tudi z naravo. </font><br>
<font size="4">	In prosim, moj postopkovni predlog je, da se popolnoma preneha pogovarjati v tem Državnem zboru o konkretnih nekih rešitvah. Konkretne rešitve so izvedbena raven in niso stvar Državnega zbora. to je koruptivno, kar se gremo tukajle. </font><br>
<br>
<font size="4">	</font><b><font size="4">PREDSEDNICA IVA DIMIC: </font></b><font size="4">Hvala lepa. Sem v podobnem tudi sama odgovorila.</font><br>
<font size="4">	Želite besedo? Ja, gospod Željko Cigler, izvolite.</font><br>
<br>
<font size="4">	</font><b><font size="4">ŽELJKO CIGLER (PS Levica): </font></b><font size="4">Predsedujoča, hvala za besedo. Spoštovane kolegice, kolegi, predstavnice vlade, gospod državni sekretar. </font><br>
<font size="4">	Glejte, gre za pogoje. Jaz sem prej povedal na začetku v svoji prvi razpravi, pomembno je, da smo zagotovili prostore, ki jih bomo zdaj še povečali, za vrtce in šole z dodatnimi 116 milijoni. To je zelo pomembno. Hkrati sem pa rekel, da mora se zgoditi tudi denar, da se bo lahko izvajal pouk v teh prostorih, zlasti v osnovnih šol. In smo tudi konkretno posamezni razpravljavci povedali, kaj si potem vse domišljamo. Za to, da se pa pouk lahko odvija, moraš imeti pa ti normalne pogoje, ne smejo biti okuženi prostori. In mi nismo imeli zastonj dveh sej Odbora za zdravje, ki smo o tem govorili. Če je za vas, gospa Škrinjarjeva, mnenje stroke, svetovne izkušnje pozitivne, ki dajejo rezultate, korupcija in lobiranje, ja potem pa dejansko verjetno vi - oziroma dokazano - stvari ne razumete. Premislite prej, kaj konkretno poveste. In dejstvo je in to, ko mi je ministrica odgovorila, da v teh investicijah, kakorkoli jih financira delno občina, delno pa država, mi odgovorila, da notri te stvari niso predvidene. Poglejte, ker tega ni, se bomo verjetno o rezultatih, da se k temu primeru ni pristopilo, se lahko pogovarjali po tej zimi, upam, da še ne po enem letu, da ne bo še eno leto trajal epidemija. Za to gre. Glejte, kdor tega ne razume, pač s svojo razpravo to dokazuje. Ne gre za nobeno koruptivno ali pa ne vem kakšno lobistično dejavnost. Vseskozi navajamo in mediji, strokovna javnost o tem piše in izpostavlja primere iz tujine. Mislim, da so bili v dveh gradivih, ki so že o tem govorili, ki smo o njih razpravljali, o prezračevalnikih in rekuperaciji zraka, na našem odboru za izobraževanje stvari jasno predstavljene z dejstvi. </font><br>
<font size="4">	Ne bom se več oglasil po tem. Hvala. </font><br>
<br>
<font size="4">	</font><b><font size="4">PREDSEDNICA IVA DIMIC: </font></b><font size="4">Hvala lepa.</font><br>
<font size="4">	Preden dam repliko bom tudi sama. Jaz sem želela v tem samo reči, kar ste povedali, kolega Cigler, edino nekaj mogoče nisem prav razumela ali pa niste tako jasno naslovili. Da pa vendarle gre pohvala v tem šolskem letu vsem učiteljem, vsem ravnateljem, tudi Ministrstvu za izobraževanje, zato, da pouk nemoteno </font><br>
<br>
<b><font size="4">24. TRAK: (VP) 15.55</font></b><br>
<br>
<b><font size="4">	</font></b><font size="4">(nadaljevanje) poteka v šolskih klopeh. To pa se mi zdi, da je dosežek naš skupni tudi s precepljenostjo, da imamo kar se tega tiče šolski pouk, šolsko izobraževanje tudi na fakultetah v učilnicah. In mislim, da je to pohvala, bom rekla, tudi ostalih prebivalcev Slovenije, ki razumejo, da za normalno življenje imamo pač to pot, in tudi zastonj, da se lahko precepimo oziroma da se seveda držimo vseh potrebnih ukrepov.</font><br>
<font size="4">	Želite še vi repliko? Škrinjarjeva, izvolite.</font><br>
<br>
<font size="4">	</font><b><font size="4">MOJCA ŠKRINJAR (PS SDS): </font></b><font size="4">Glejte, če vi pripeljete v Državni zbor enega obrtnika in Dušana Kebra s.p., potem seveda to ni strokovna javnost. Strokovna javnost je marsikaj, ampak to so znanstveniki, so inženirji, so tehnologi. Marsikatera ugotovitev govori ravno nasprotno temu, kar ste vi, gospod Cigler, zdaj navedli. Še enkrat povedano, če hočete, da se v prostorih covid ne širi, potem morajo biti filtri in pa naprave take vrednosti, da za eno šolo pride 700 tisoč. Te izračune imam pa tudi jaz iz strokovne javnosti. Ampak jaz je ne izpostavljam, strokovne javnost, to je stvar dejansko izvedbenega inženirskega dela, ki seveda to lahko pregleda. investicije pa bodo izvajale tako ali tako občine.</font><br>
<font size="4">	Hvala. </font><br>
<br>
<font size="4">	</font><b><font size="4">PREDSEDNICA IVA DIMIC: </font></b><font size="4">S tem mislim, da smo izčrpali vse prijavljene. </font><br>
<font size="4">	Če ne želi nihče več razpravljati, zaključujem razpravo.</font><br>
<font size="4">	In ugotavljam, da se je Odbor za izobraževanje, znanost, šport in mladino seznanil s predlogom sprememb proračuna Republike Slovenije za leto 2022, EPA 2154-VIII, in s predlogom proračuna Republike Slovenije za leto 2023, EPA 2155-VIII iz svojega delovnega področja. S tem zaključujem obravnavo predlogov proračunov. </font><br>
<font size="4">	Pri obravnavi predlogov proračunov na seji matičnega delovnega telesa bo kot predstavnica odbora sodeloval – imamo kakšnega, ki je tudi član, za finance? Ja, Jure Ferjan. Lahko pooblastim? Ja. Bo sodeloval kolega Jure Ferjan. </font><br>
<font size="4">	Zaključujem tudi 40 nujno sejo odbora in vas lepo pozdravljam.</font><br>
<font size="4">	Hvala.</font><br>
<br>
<font size="4">	</font><b><font size="4">Seja se je končala 13. oktobra 2021 ob 15.57.</font></b>