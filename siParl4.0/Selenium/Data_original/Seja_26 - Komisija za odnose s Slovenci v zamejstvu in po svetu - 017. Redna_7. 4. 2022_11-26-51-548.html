<h5 class="label"><span>Vsebina zapisa seje (v pregledu)</span></h5><div align="center">
<p><b><font size="4">REPUBLIKA SLOVENIJA</font></b><br>
<b><font size="4">DRŽAVNI ZBOR</font></b><br>
<b><font size="4">KOMISIJA ZA ODNOSE S SLOVENCI V ZAMEJSTVU IN PO SVETU</font></b><br>
<b><font size="4">17. seja</font></b><br>
<br>
<b><font size="4">(7. april 2022)</font></b></p></div><br>
<b><font size="4">Sejo je vodil Dušan Šiško, predsednik komisije.</font></b><br>
<b><font size="4">Seja se je začela ob 11.04. </font></b><br>
<br>
<b><font size="4">1. TRAK: (DAG) </font></b><br>
<br>
<b><font size="4">	PREDSEDNIK DUŠAN ŠIŠKO: </font></b><font size="4">Spoštovani! Začenjam 17. sejo Komisije za odnose s Slovenci v zamejstvu in po svetu. Lepo pozdravljeni vsi prisotni!</font><br>
<font size="4">	Dovolite mi, da vas na začetku seje vljudno prosim, da glede na zdravstvena napotila tekom celotne seje vzdržujete in spoštujete predpisano medsebojno razdaljo in nosite zaščitne maske. </font><br>
<font size="4">	Članice in člane komisije prosim, da preverijo, ali imajo s sabo identifikacijsko kartico. </font><br>
<font size="4">	Obveščam vas, da so zadržani in se seje ne morejo udeležiti naslednje članice in člani komisije: Jurij Lep, Marko Bandelli, Tadeja Šuštar Zalar, Lidija Divjak Mirnik, Igor Peček, Felice Žiža in Suzana Lep Šimenko. </font><br>
<br>
<b><font size="4">2. TRAK: (DAG) – 11.05</font></b><br>
<br>
<b><font size="4">	</font></b><font size="4">(nadaljevanje) Na seji ni nadomestnih članov. </font><br>
<font size="4">	Glede na to, da je seznam vabljenih obširen, ga ne bom bral, saj je razviden iz sklica seje. Svojo udeležbo je opravičil predsednik Skupnosti koroških Slovencev in Slovenk, gospod Bernard Sadovnik. </font><br>
<br>
<font size="4">	Prehajamo na določitev dnevnega reda seje. </font><br>
<font size="4">	S sklicem seje ste prejeli predlog dnevnega reda. Ker v poslovniškem roku nisem prejel predlogov za njegovo spremembo, je določen, kot je bil predlagan s sklicem seje.</font><br>
<br>
<font size="4">	Prehajamo na </font><b><font size="4">1. TOČKO DNEVNEGA REDA – SEZNANITEV S POROČILOM VLADE REPUBLIKE SLOVENIJE O REALIZACIJI NAČRTOVANIH DEJAVNOSTI IN SREDSTVIH ZA SLOVENCE IZVEN MEJA REPUBLIKE SLOVENIJE V LETU 2021. </font></b><br>
<b><font size="4">	</font></b><font size="4">Gradivo k tej točki, ki smo ga prejeli od Vlade Republike Slovenije dne 24. 3. 2022, je objavljeno na spletnih straneh Državnega zbora s sklicem. Gradivo predstavlja realizacijo sprejetega sklepa komisije na 1. nadaljevanju 2. seje dne 21. 3. 2019, s katerim se je Vladi priporočalo vsakoletno poročanje o realizaciji načrtovanih dejavnosti in sredstvih za Slovence izven meja Republike Slovenije.</font><br>
<font size="4">	Za uvodno predstavitev obravnavanega gradiva dajem besedo državnemu sekretarju dr. Valentinčiču. Izvolite. </font><br>
<br>
<font size="4">	</font><b><font size="4">DR. DEJAN VALENTINČIČ: </font></b><font size="4">Hvala lepa, gospod predsednik. </font><br>
<font size="4">	Spoštovani poslanke in poslanci, člani komisije ter vsi ostali gostje, predvsem naši rojaki!</font><br>
<font size="4">	V skladu s sklepom te komisije iz leta 2019 Vlada enkrat letno, običajno do konca meseca maja, pripravi poročilo o dejavnostih in sredstvih, namenjenih za Slovence izven meja Republike Slovenije, za prejšnje leto. Torej, letos obravnavamo poročilo za leto 2021, sicer letos nekoliko prej, ker se izteka mandat obstoječemu sklicu Državnega zbora. </font><br>
<font size="4">	Kot vsi vemo, je odnos do rojakov izven Slovenije ustavna obveza Republike Slovenije. Urad za Slovence v zamejstvu in po svetu je tu centralni in koordinativni organ, seveda pa ni edini resor, ki se s tem področjem ukvarja, številni resorji, predvsem sedem je takih, poleg urada, vodijo tudi svoje redne politike. Dovolite, da v tem svojem uvodu predstavim nekoliko dejavnosti urada v letu 2021 in mogoče nekaj splošnih besed o državni politiki, nato pa seveda bodo tudi, verjamem, ostali resorji bolj specificirali za svoje delo. </font><br>
<font size="4">	Lahko rečemo, da vse aktivnosti države in tudi našega urada so nekako skoncentrirane v ohranjanje in krepitev slovenske identitete v najširšem pomenu izven Slovenije, torej v zamejstvu in po svetu, pa naj se to dotika jezika, kulture in tako dalje. Recimo, nek tak vidik, ki je v zadnjih letih, lahko rečemo posebej v zadnjih dveh letih v trenutnem mandatu, zelo poudarjen, je vprašanje gospodarstva, vprašanje gospodarskega sodelovanja. Že tri desetletja star pojem skupnega slovenskega kulturnega prostora smo nekako razširili tudi v koncept skupnega slovenskega gospodarskega prostora. Naj omenim samo nekaj stvari. Recimo, v preteklih letih je Ministrstvo za gospodarski razvoj in turizem pripravilo nekatere strateške dokumente in pravne akte, pri katerih se je urad zelo aktivno vključil, s ciljem, da so pri vseh primernih dokumentih, kot, recimo, program spodbujanja investicij in… / nerazumljivo/ slovenskega gospodarstva od leta 2001 do 2018, vključeni tudi rojaki izven meja Slovenije. Poleg tega naš urad redno spodbuja in sodeluje pri dogodkih številnih slovenskih poslovnih klubov, ki delujejo na tujem, goji stike in spodbuja delovanje častnih konzulov, ki so v veliki meri gospodarstveniki, nenazadnje pa tudi skupni odbor s tremi mejnimi regijami, torej Furlanijo-Julijsko krajino, deželo Koroško in deželo Štajersko, ker so to pomembni forumi, kjer se spodbuja čezmejno gospodarsko dodelovanje, v primeru, recimo, Madžarske pa v okviru mešane komisije. Naj pri teh gospodarskih spodbudah posebej omenim gradnjo vzorčne turistično-izobraževalne kmetije v Gorskem Kotarju na Hrvaškem.</font><br>
<br>
<b><font size="4">3. TRAK: (DAG) – 11.10</font></b><br>
<br>
<b><font size="4">	</font></b><font size="4">(nadaljevanje) Tu je sedaj prišlo do tretje gradbene faze, to financira urad skupaj z Ministrstvo za kmetijstvo. Zgledujemo se po dobrem zgledu v Porabju in to bo gotovo ena zelo velika pridobitev za ta del slovenske skupnosti na Hrvaškem, pa tudi, lahko rečemo, za celotno slovensko skupnost na Hrvaškem. Urad zelo intenzivno sodeluje tudi s Službo Vlade za razvoj in evropsko kohezijsko politiko; računamo, da bodo te vsebine v novem kohezijskem obdobju okrepljene. Smo tudi člani spremljevalnih odborov Interrega in verjamemo, da je to tudi vidik, ki lahko zelo pomaga našim skupnostim. Naj poudarim še, da urad že kar nekaj let vsako leto organizira poslovno konferenco mednarodnega povezovanja lokalnega podjetništva, imenujemo jo Slovenska podjetnost kroži preko meja. V letu 2021 je ta potekala v Novem mestu in je bila že trinajsta zapored, skupno število udeležencev pa je bilo kar okrog sto; razprave in rezultati so še vedno razvidni tudi na YouTube kanalu, torej si jih lahko še vedno ogledamo. </font><br>
<font size="4">	Naj glede gospodarstva omenim še z vidika izseljenstva. Torej, v začetku decembra leta 2021 je naš urad organiziral in gostil spletno srečanje predstavnikov pristojnih resorjev in organizacij s tega področja. Poleg našega urada so bili prisotni še predstavniki Spirita, Gospodarske zbornice, Obrtne zbornice, Ministrstva za gospodarstvo, slovenski veleposlaništvi v Braziliji in Argentini, predstavniki Ministrstva za zunanje zadeve, pa tudi predstavniki slovenskih gospodarskih zbornic za področje Amerike, Avstralije, to je slovenska globalna poslovna povezava, Gospodarska zbornica Slovenije Brazilija, Slovensko-avstralska gospodarska zbornica in Gospodarska zbornica Slovenija-Argentina. Nekaj dni kasneje je nato bila izvedena druga letna virtualne konferenca s predstavniki iz 26 držav, preko sto predstavnikov, in iz tega je nato nastala slovenska globalna poslovna povezava, ki povezuje slovenske gospodarstvenike iz celega sveta. In lahko rečemo, da je bil na tem področju narejen pomemben preboj, torej slovensko gospodarstvo, slovenski gospodarski akterji niso še nikoli bili tako povezani. In kar je tudi zelo pomembno, ta stvar ne sloni samo na uradu ali pa Ministrstvu za gospodarstvo, ampak je tu zelo vidna njihova samoiniciativnost in samoorganiziranost. </font><br>
<font size="4">	Druga stvar, ki jo poleg gospodarstva želim še posebej izpostaviti, je posebna skrb urada za obveščanje in komunikacijo s Slovenci v tujini, torej, po eni strani obveščanje njih, po drugi strani pa, kar mislimo, da je zelo pomembno, obveščanje javnosti v Sloveniji o življenju, o obstoju, življenju, delovanju, aktivnostih Slovencev po svetu. Naj omenim, da je popolnoma prenovljen portal Slovenci.si, ki je bil v tem mandatu prenovljen, in tam so redno ažurne informacije, kaj se med rojaki dogaja. Vizualno je zastavljeno tako, da bi pritegnil čim širšo publiko. Poleg obstoječih novejših dogajanj pa so tam tudi temeljne informacije o različnih slovenskih skupnostih in različnih slovenskih subjektih na tujem, torej neke temeljne informacije, kjer lahko vsakdo pridobi osnovno znanje. Poleg spletne strani je naš urad prisoten tudi na številnih spletnih platformah, kot na primer Facebook, Twitter, LinkedIn, Instagram, in tam nagovarjamo tudi mlajšo publiko, tako naše rojake v zamejstvu in izseljenstvu kot tudi publiko v Sloveniji, da bi se večalo to poznavanje zamejstva in izseljenstva v Sloveniji.</font><br>
<font size="4">	Kar se tiče izseljenstva, naj omenim še nekaj pomembnih dejavnosti. Ena je zagotovo skrb za učenje slovenskega jezika. Torej, tu urad sodeluje po eni strani z Ministrstvom za izobraževanje, ki organizira dopolnilni pouk po Evropi. Poskušamo tudi čim bolj sodelovati in aktivirati lektorje, ki delujejo na tujih univerzah, da bi vendarle to ne bili smo učitelji slovenščine, ampak tudi aktivni akterji v slovenskih izseljenskih skupnostih. Lahko povem, da so se v zadnjem letu našla sredstva tudi za odprtje novega lektorata na univerzi Stanford v Združenih državah Amerike. Interesov je še več, na primer Sao Paulo Brazilija, Toronto Kanada, Seattle ZDA, in če se bo ta trend nadaljeval, lahko računamo še na kakšen dodaten lektorat. </font><br>
<font size="4">	Urad je skupaj z Ministrstvom za izobraževanje in Zavodom za šolstvo v letu 2021 organiziral spletni seminar za učiteljice slovenščine v Avstraliji, ki se ga je udeležilo šest učiteljic.</font><br>
<br>
<b><font size="4">4. TRAK: (DAG) – 11.15</font></b><br>
<br>
<b><font size="4">	</font></b><font size="4">(nadaljevanje) Torej, gre za izobraževalni izpopolnjevalni seminar, kjer nekako, da tako rečem, učijo učiteljice, kako čim bolje učiti otroke slovenskega jezika. Urad tudi redno daje štipendije za različne poletne, pa tudi druge šole, ki potekajo v Sloveniji tekom leta. Imamo, recimo, šolo Halo, tukaj slovenski Mediteran v Kopru, potem več šol letno organizira učenje slovenščine kot drugega tujega jezika, pa potem naj omenim še Mladinsko poletno šolo. Torej, predvsem mladim rojakom urad nudi štipendije, da bi bilo za to čim več interesa. </font><br>
<font size="4">	Kar se tiče izobraževanja, moram še posebej poudariti, da si je urad v preteklih dveh letih zelo prizadeval in bil uspešen, da je prišlo do spremembe Pravilnika o razpisu za vpis in izvedbo vpisa v visoko šolstvo. Kot vemo, imajo zamejski in izseljenski maturantje določene kvote, torej zagotovljena mesta na univerzah v Sloveniji, ampak v praksi se je pokazala težava, ker so nato visokošolski zavodi ta mesta združili z mesti za tuje študente. Zato marsikdaj zamejski študentje niso bili uspešni, ker so dale fakultete prednost tujim študentom. Zdaj jih pravilnik zavezuje, da morajo razpisati ločena mesta. To so že naredile, in, recimo, za študijsko leto 2022/23 se to že zelo pozna predvsem na Medicinski fakulteti in Fakulteti za zdravje, to pa sta dve smeri, ki sta za naše zamejstvo zelo pomembni. Namreč, opažamo, da zelo hitro izginjajo slovensko govoreči zdravniki in slovensko govoreče zdravstveno osebje iz teritorija, torej, da ni več zdravstvene oskrbe v slovenščini. Zato se nam zdi pomembno, da bodo od sedaj naprej tudi na teh smereh zagotovljena mesta. </font><br>
<font size="4">	Omenim naj tudi arhivsko dejavnost. Naš urad od leta 2015 dalje podpira Arhiv Republike Slovenije, da tam strokovne sodelavke arhivarke obiskujejo izseljenske skupnosti in jih nekako izobražujejo, kako pravilno hraniti in urejati arhive. Najprej gre seveda za urejanje, v drugi fazi je idealno tudi za digitalizacijo, seveda pa je tudi nato vsaki skupnosti prepuščeno, ali želi arhive ohraniti tam ali jih želijo prenesti v Slovenijo. V preteklosti je bilo kar nekaj načrtov za dodatne obiske, ponovni obisk Clevelanda, pa obiski v Kanadi, Švici, Franciji, Belgiji, na Nizozemskem, Švedskem. To, na žalost, zaradi epidemije ni bilo mogoče, ampak računamo, da bo to prav v tem letu nekako se nadomestilo. </font><br>
<font size="4">	Še dva dogodka oziroma procesa s področja izseljenstva. Dogodek, vsakoletno srečanje Dobrodošli doma, v letu 2021 je potekalo v Ribnici; ocenjujemo ga kot zelo uspešnega. Naj povem, da bo letos potekalo v Novem mestu, to je vedno prvo soboto v juliju in na to ste vsi prisrčno povabljeni; prihajajo rojaki iz vsega sveta in gre za prijetno druženje. Omenil sem dogodek in proces. Proces pa je repatriacija, ki se je začel leta 2019 in še vedno poteka. Do sedaj je prispelo v Slovenijo iz Bolivarske republike dobrih sto oseb. Lahko rečemo, da kljub začetnim krčem se je nato stvar v zadnjih letih tako uredila, da je njihova integracija v slovensko družbo dobra, učijo se slovenskega jezika, nekateri imajo že službo, nekateri so vpisani v osnovne srednje šole ali univerze. In, seveda, ker kriza v Venezueli ne pojenja, je tudi ta proces še naprej odprt. </font><br>
<font size="4">	Kar se tiče zamejstva, mogoče zelo kratek pogled po državah. V Italiji je gotovo v zadnjem letu najbolj odmevala vrnitev Narodnega doma in ustanovitev Fundacije Narodni dom. Vemo, da na podlagi zdaj podpisane pogodbe ima univerza še desetletno možnost uporabe teh prostorov, pa vendar, to so koraki, ki peljejo naprej. Zdaj je dom v slovenskih rokah in verjamemo, da bo v doglednem času tudi napolnjen s slovenskimi vsebinami, da temu tako rečem. </font><br>
<font size="4">	Seveda, želimo si, da bilo v Furlaniji-Julijski krajini čim več možnosti uporabe slovenskega jezika v javnosti. Tako si, recimo, prizadevamo, da bi slovensko okence bilo na tak način financirano iz italijanskih in deželnih sredstev, da bi to omogočilo tudi zaposlovanje za nedoločen čas. V zadnjem času je precej pomagala Služba za jezik, verjamemo, da bo v nadaljnjih letih potrebna še njena razširitev. </font><br>
<br>
<b><font size="4">5. TRAK: (DAG) – 11.20</font></b><br>
<br>
<b><font size="4">	</font></b><font size="4">(nadaljevanje) Seveda pa je zelo pomembna tudi imovina naših rojakov. Tako je v letu 2021 tudi urad pomagal, da je prišlo do zaprtja določenih finančnih zadev pri prostorih Inštituta za slovensko kulturo v Špetru, da so bila izvedena vzdrževalna dela v mali dvorani kulturnega doma v Gorici, pomagali smo pri obnovi Kulturnega centra Lojze Bratuž  ter pri obnovi Pangerčeve domačije v Dolini pri Trstu. Toliko mogoče kratko nekaj poudarkov iz Italije.  </font><br>
<font size="4">	Kar se tiče Avstrije. Torej, prav tako smo pomagali pri investicijah v infrastrukturo. Recimo, naj omenim sanacijo in obnovo Kulturnega doma Danica v Šentprimožu, Kulturnega doma pri Cingelcu na Trati v Borovljah, sanacija Hiše kulture v Žvabeku, Katoliškega doma pri Svetih Tinjah, sanacija K&amp;K centra Šentjanž v Rožu, pa tudi podprli smo projekt vzpostavitve knjižnega izposojališča v Dobrli vasi. Pomagamo tudi pri zapiranju preostalih odprtih vprašanj nekdanjega nosilca glasbene šole, to je Društvo Glasbena šola na Koroškem. Pripravljamo se, torej, veselimo se Europeade, ki bo letos poleti potekala na Koroškem, torej evropskega nogometnega prvenstva narodnih manjšin. To je bil za koroške Slovence velik uspeh, da jim je bila Europeada dodeljena. Nato je bila dvakrat prestavljena zaradi pandemije, letos pa bo do tega končno prišlo. Naj omenim še, da sta bili v letu 2021 na Koroškem postavljeni dve dodatni dvojezični tabli, to je v Občini Bistrica V Rožu, to sta kraja Sveče in Mače. 	Nenazadnje, kar je zelo pomembno, pa veliko pozornost namenjamo izobraževanju. Vemo, da je izobraževanje področje, ki ga določa že Avstrijska državna pogodba. Leta 1955 so bile nekako zahteve in pričakovanja na področju izobraževanja drugačna, kot so leta 2021 ali pa 2022. Najbolje je zagotovljena Ljudska šola, prva štiri leta, medtem ko ni tako razvita vrtčevska vzgoja, jasli, pa nenazadnje tudi študij slovenščine na univerzah. Tako si zelo prizadevamo in po svojih močeh pomagamo pri kakovostnem dvojezičnem pouku. Podpiramo dvojezične jasli, s tem namenom smo nudili finančno in vsebinsko podporo Mohorjevi družbi iz Celovca, ki je odprla prve dvojezične jasli v Celovcu in nato dodatno jaslično skupino. Podprli smo tudi razširitev dvojezičnih jasli v dvojezičnem vrtcu v Borovljah. Po obisku ministrice pa je prišlo tudi do pomembne spodbude, da bi se prve dvojezične jasli odprle v Ziljski dolini. Poleg tega namenjamo veliko pozornost ohranjanju in razvijanju študija slovenistike tako na Univerzi Karla Franza v Gradcu kot na Alpsko-jadranski  univerzi v Celovcu. Seveda, stvari niso idealne, tudi število študentov ni ravno optimalno, ampak menimo, da je to zelo pomembno, da se oba študija ohranita. Naj omenim še, da so se na Koroškem v letu 2021 odvile dvojne zelo pomembne volitve. Torej, kmetijske volitve, na kmetijsko-zborniških volitvah novembra je Skupnost južnokoroških kmetic in kmetov z glavnim kandidatom Marjanom Čikom uspešno zadržala štiri mandate in tudi tako izboljšala svoj rezultat, da je prvič zastopana v predstojništvu zbornice, torej v izvršilni veji, da tako rečem. Še prej pa so se februarja 2021 odvile tudi lokalne volitve, kjer so se pripadniki slovenske manjšine dobro odrezali, tako na listi Enotne liste kot nekateri kandidati, ki so kandidirali znotraj drugih strank. Posebej naj omenim izvolitev Bernarda Sadovnika v Globasnici s pomembno večino ter izvolitev dveh Slovencev v občinski svet v Celovcu, kjer je Lojze Dolinar zasedel mesto podžupana, kar je zagotovo zgodovinski dogodek. </font><br>
<font size="4">	Prehajam na Hrvaško. V tej državi je v letu 2021 zagotovo bil najpomembnejši dogodek popis. Njegovi rezultati, kolikšno število ljudi se je še opredelilo za Slovence, zaenkrat še niso jasni. Urad spodbuja in stoji ob strani, ko se poskuša razširiti C-model izobraževanja, torej učenja slovenščine v hrvaških šolah. In moram reči, da je na tem področju tudi zelo vidna povečana aktivnost </font><br>
<br>
<b><font size="4">6. TRAK: (DAG) – 11.25</font></b><br>
<br>
<b><font size="4">	</font></b><font size="4">(nadaljevanje) Zveze Slovencev na Hrvaškem in zato tudi tu prihaja do premikov. Torej, zveza je vse bolj aktivna na tem področju, pa tudi na drugih področjih, zato tudi urad pomembno viša sredstva zvezi, torej, med vsemi krovnimi organizacijami v zamejstvu prav Zveza Slovencev na Hrvaškem prejema v zadnjih letih najvišje podpore. Recimo, kot eno tako pomembno novost naj omenim tudi mesečni informativni bilten, ki ga zveza s podporo urada izdaja. Verjetno ni potrebe, da ponavljam glede vzorčne kmetije, to sem že prej povedal. Naj morda poudarim še to, da ko govorimo o vzorčni kmetiji v Gorskem Kotarju, gre za največjo investicijo Slovenije v zamejstvu v zgodovini, torej gre za zelo pomembno stvar. Za konec mogoče glede Hrvaške samo še odlično sodelovanje s poslanko Barbaro Antolić Vupora, ki je, menimo, prava oseba na pravem mestu in igra zelo pomembno vlogo tako znotraj slovenske skupnosti kot širše hrvaške družbe. </font><br>
<font size="4">	Za konec še Madžarska. Tam smo zgradili prvo vzorčno kmetijo, ki uspešno deluje, in spremljamo njeno delovanje. V letu 2021 je bil podpisan Program za spodbujanje gospodarske osnove slovenske skupnosti v Porabju med uradom in Ministrstvom za gospodarstvo. Program se bo začel izvajati letos, in menimo, da je gospodarska osnova, ki omogoča delovna mesta, ki omogočajo, da ljudje živijo, ostanejo in ustvarjajo na tem teritoriju, kar je zelo pomembno. Urad se angažira tudi na šolskem in obšolskem področju. Trudimo se, da bi bila slovenščina v šolah čim bolj prisotna in čim bolj kvalitetna. Med drugim podpiramo tudi obšolske dejavnosti v dvojezičnih osnovnih šolah, ki jih vodijo mentorji iz Slovenije. V zadnjem letu je prišlo tudi do pomembnih vidnejših aktivnosti na področju, da bi bilo vse več vidne dvojezičnosti. Tu urad predvsem podpira dejavnosti manjšinskih organizacij ter narodnostne zagovornice v Budimpešti. Še dva bilateralna dogodka. 15. septembra 2021 je v Celju potekalo srečanje vladnih ekip Republike Slovenije in Madžarske in tam je bilo potem podpisano tudi pismo o nameri o vzpostavitvi sodelovanja pri gospodarskem in družbenem razvoju narodnostno mešanega območja na obeh straneh državne meje. Medtem ko se je prav pred kratkim odvila tudi naslednja seja Slovensko-madžarske mešane komisije, ki tudi spremlja in spodbuja dogajanje na področju obeh manjšin in širšega teritorija. </font><br>
<font size="4">	Seveda, Urad Republike Slovenije, vsi resorji za takšno vsebinsko delovanje potrebujemo tudi finančne osnove. Naj povem, da je skupne podpore Republike Slovenije v letu 2021 za zamejstvo in izseljenstvo znašalo 12 milijonov 817 tisoč evrov ter še nekaj več, v primerjavi z letom prej, torej z letom 2020, se je ta znesek povečal za 7,2 %, v primerjavi z letom 2019 pa za kar 16,41 %. Tudi za naslednji dve leti se zopet napoveduje povečanje, torej je v proračunu spet višja postavka. Tako je za leto 2023 predvidenih 11 milijonov 300 tisoč evrov, kar je absolutni rekord; torej Republika Slovenija še nikoli ni namenila toliko sredstev za naše rojake v zamejstvu in po svetu. Katere so aktivnosti, ki jih s tem podpiramo: tradicionalne, torej te, ki se nanašajo na kulturo, jezik, izobraževanje, gospodarstvo, šport, mlade, dvig ravni zaščite pravic; povišanje sredstev pa bomo namenili predvsem ohranjanju in krepitvi slovenskega jezika. Torej, to je nek izziv povsod in se je treba na inovativne načine tega lotiti, kar pa pomeni tudi določene dodatne, nove stroške, kjer računamo, da jih bomo na ta način pokrili. </font><br>
<font size="4">	Mislim, da sem s tem nekako zajel vse najpomembnejše zadeve, zato predajam besedo naprej. Najlepša hvala za pozornost. </font><br>
<br>
<b><font size="4">	PREDSEDNIK DUŠAN ŠIŠKO: </font></b><font size="4">Hvala.</font><br>
<font size="4">	Želi kdo od ostalih vabljenih predstavnikov ministrstva besedo? (Da.) Ja, gospa, izvolite. </font><br>
<br>
<b><font size="4">7. TRAK: (DAG) – 11.30</font></b><br>
<br>
<b><font size="4">	GOSPA______:</font></b><font size="4"> Hvala lepa za besedo.</font><br>
<font size="4">	Spoštovane poslanke in poslanci, spoštovani gostje! </font><br>
<font size="4">	Jaz bi seveda rekla, da z Uradom Vlade Republike Slovenije za Slovence v zamejstvu in po svetu tesno sodelujemo in tako tudi pomagamo pri nekaterih zadevah, kar se konkretno tiče Ministrstva za kulturo. Mogoče bi samo še izpostavila, da preko Javne agencije za knjigo, Javnega sklada za kulturne dejavnosti se nameni okrog 130 tisoč evrov, preko Slovenskega kulturno-informacijskega centra, ki odlično sodeluje s Pavlovo hišo, člen 7, prav tako podpira in sodeluje pri določenih kulturnih projektih. Kot je bilo že omenjeno, tudi pri obnovi Pangerčeve domačije ter na vseh področjih, ki jih pokriva Ministrstvo za kulturo. Tako je to sodelovanje z uradom odlično in kot vidimo po rezultatih, tudi pripomore k večji učinkovitosti na teh področjih.</font><br>
<font size="4">	Hvala lepa.</font><br>
<br>
<b><font size="4">	PREDSEDNIK DUŠAN ŠIŠKO: </font></b><font size="4">Hvala, gospa. </font><br>
<font size="4">Prosil bi vas samo – in tudi za bodoče prosim vse -, da se predstavite zaradi zapisnika. </font><br>
<br>
<font size="4">	</font><b><font size="4">GOSPA_____: </font></b><font size="4">/ mikrofon ni vključen/ </font><br>
<br>
<b><font size="4">	PREDSEDNIK DUŠAN ŠIŠKO: </font></b><font size="4">Naprej, gospod… </font><br>
<br>
<font size="4">	</font><b><font size="4">VLADIMIR ČELIGOJ: </font></b><font size="4">Hvala lepa. </font><br>
<font size="4">(Vladimir Čeligoj, Ministrstvo za kmetijstvo, gozdarstvo in prehrano.)</font><br>
<font size="4">	Tudi slovenske zamejske kmetijske organizacije v minulem letu covidno leto ni zaobšlo, ampak kljub temu so te organizacije maksimalno izpeljale svoje letne programe. In če začnem pri Kmečki zvezi Trst, se pravi, v Italiji, moram povedati, da Kmečka zveza Trst igra med slovenskimi kmeti v zamejstvu pomembno vlogo v smislu svetovalne službe. Za razliko od Slovenije in, recimo, od Avstrije Italija nima kmetijske zbornice, zaradi tega je Kmečka zveza s svojo svetovalno službo izrednega pomena, da slovenski kmetje v zamejstvu dobijo nasvete in ostalo strokovno pomoč v slovenskem jeziku. Tu bi omenil še reševanje problematike koriščenja zemljišč Agrarne skupnosti Rateče, ki poseduje okrog 300 hektarjev zemljišč v Italiji, na italijanski strani, na območju Fužin. In se je Kmečka zveza močno angažirala, da bo dežela pripravila sporazum o možnosti boljšega koriščenja teh zemljišč; gre predvsem za gozdne in travniške površine. Pričakujemo, da bo dežela oziroma odborništvo dežele Furlanije-Julijske krajine v kratkem sklicalo Mešano delovno skupino za kmetijstvo, kjer naj bi bil slavnostno tudi podpisan ta sporazum o možnosti koriščenja in uporabe teh zemljišč Agrarne skupnosti Rateče na italijanski strani. </font><br>
<font size="4">	Če gremo v Avstrijo. Skupnost južnokoroških kmetic in kmetov ter Kmečka izobraževalna skupnost je v minulem letu sicer želela organizirati tradicionalno srečanje kmetov petih dežel, vendar zaradi covid situacije se to ni zgodilo. </font><br>
<font size="4">	Kar zadeva zbornične volitve, je že prej povedal državni sekretar Valentinčič. Bi pa omenil to, da se predstavniki slovenske frakcije v Deželni kmetijsko-gozdarski zbornici že vrsto let trudijo, da bi slovenski jezik v zbornici dobil neko veljavo, če že ne enakovrednost. </font><br>
<font size="4">	Kar zadeva Madžarsko, naj omenim, da Razvojna agencija Slovenska krajina uspešno vodi slovensko vzorčno kmetijo. Poleg rednega delovanja, kar zadeva pomoč Ministrstva za kmetijstvo, gre tu za izobraževanje in rane delavnice, ki se uspešno izvajajo, so se izvajale v minulem letu in se tudi planirajo za letos. </font><br>
<br>
<b><font size="4">8. TRAK: (DAG) – 11.35</font></b><br>
<br>
<b><font size="4">	</font></b><font size="4">(nadaljevanje) Omeniti moram tudi to, da je Razvojna agencija Slovenska krajina v minulem letu postavila Hišo sanj skozi čezmejni projekt, kar gre seveda zasluga bivši šefici, tu navzoči Andreji Kovač. </font><br>
<font size="4">	Če gremo na Hrvaško. Sodelovanje ministrstvo s Kmetijsko izobraževalno skupnostjo Gorski Kotar, tudi to je bilo že omenjeno, vzorčna turistično-izobraževalna kmetija. Ta stavba bo imela zelo velik pomen, tudi v smislu dopolnilnega pouka slovenščine, ki se bo tam odvijal, sedež kulturnega društva in tudi kmetijski in turistični punkt oziroma stičišče za celotno območje Gorskega Kotarja. Tu mi nudimo tudi izobraževanje in vsakoletne delavnice, ki jih tamkajšnji kmetje s pridom izkoristijo. Trenutno, kar zadeva projekt turistično-izobraževalne kmetije, kot je bilo rečeno, je stavba pod streho in se trenutno izvajajo obrtniška dela, elektro in strojne instalacije. Naj omenim še koordinacijo Agraslomak, ki ima močno povezovalno vlogo med vsemi štirimi kmetijskimi organizacijami v zamejstvu. Omenil bom samo dve, tri stvari iz minulega leta. Uspešno je bila izpeljana promocija turističnih kmetij iz zamejstva in iz Slovenije na regati Barkovljanki v Trstu. Pripravili smo pa tudi zbornik. Namreč, koordinacija Agraslomak praznuje letos maja 10-letnico delovanja in obstoja in ob tej 10-letnici bomo predstavili ta zbornik o Agraslomaku in njegovi dejavnosti. Podpora Ministrstva za kmetijstvo je usmerjena v smislu ohranitve kmetij v zamejstvu in s tem tudi teritorija, kajti zavedamo se, da tam, kjer je slovenski kmet, tam bo tudi še slovenski jezik in slovenska kultura. </font><br>
<font size="4">	Hvala lepa. </font><br>
<br>
<b><font size="4">	PREDSEDNIK DUŠAN ŠIŠKO: </font></b><font size="4">Hvala.</font><br>
<font size="4">	Želi še kdo besedo? (Da.) Ja, naprej… </font><br>
<br>
<font size="4">	</font><b><font size="4">ROMAN GRUDEN: </font></b><font size="4">(Roman Gruden, Ministrstvo za izobraževanje, znanost in šport.) </font><br>
<b><font size="4">	</font></b><font size="4">Najprej bi se zahvalil gospodu državnemu sekretarju z Urada za Slovence v zamejstvu in po svetu, ki je že nakazal naše odlično sodelovanje z uradom, tako dejansko ves čas z roko v roki delamo; gospod državni sekretar je navedel že kar nekaj dosežkov, ki so se v tem obdobju realizirali. Hkrati bi se rad zahvalil tudi vsem predstavnikom Slovencev v zamejstvu in po svetu, s katerimi, lahko rečem, tudi konstruktivno in odlično sodelujemo. </font><br>
<font size="4">	Morda bi omenil, da je naše delo usmerjeno v ohranjanje in razvijanje slovenskega jezika, posledično tudi kulture na ta način, saj je to vse povezano, ter v ohranjanje in razvijanje tudi narodne zavesti v prostoru, kjer prebivajo naši rojaki izven meja Republike Slovenije. Naše področje poteka v skladu z bilateralnimi dogovori, ki veljajo z državami, kjer živijo naši rojaki, v skladu z našo področno zakonodajo, seveda v skladu z Zakonom za Slovence v zamejstvu in po svetu ter obema resolucijama Državnega zbora na to temo, torej tako za Slovence v zamejstvu kot za Slovence po svetu. </font><br>
<font size="4">	Nekako bi lahko rekli, da naša dejavnost poteka v nekaj večjih sklopih. Bistveno je izobraževanje pedagoških delavcev. Ta pojem zaobjema zelo veliko dejavnosti, torej tu ne gre samo za izobraževanje oziroma organiziranje seminarjev, ki so navedeni celo v bilateralnih dokumentih z nekaterimi državami, pač pa organiziramo tudi specifična izobraževanja, delavnice,</font><br>
<br>
<b><font size="4">9. TRAK: (DAG) – 11.40</font></b><br>
<br>
<b><font size="4">	</font></b><font size="4">(nadaljevanje) tako za posamične šole kot učiteljske zbore, kot tudi določena izobraževalna področja, naravoslovna, jezikovna, pač glede na izražene potrebe in želje. Hkrati pa so pedagoški delavci izven meja Republike Slovenije vabljeni oziroma se lahko udeležijo vseh izobraževanj, ki sicer potekajo za učitelje, torej pedagoške delavce, v Sloveniji. In tu mi tudi poskrbimo za ustrezno sofinanciranje, če je izražen interes.</font><br>
<font size="4">	Poleg tega bi omenil tudi strokovne ekskurzije in tako imenovane jezikovne kopeli, ki so namenjene našim mladim rojakom v zamejstvu. Zdaj je bilo pač dvoletno obdobje korone in so se določene zadeve malce drugače izvedle oziroma kakšna zadeva je potem tudi bila preoblikovana in bila izvedena na daljavo. Na ta način smo morda odkrili tudi to - in je to, recimo, ena izmed pozitivnih plati korone, če lahko tako rečem -, da se marsikaj da izvesti tudi na druge načine, kot smo bili prej vajeni. In prepričan sem, da marsikatera oblika, ki se je v tem času pojavila, torej določene oblike strokovnega izpopolnjevanja na daljavo, bo ravno tako ostala tudi v prihodnje. Seveda pa stik, kontakt, srečanje v živo so pa tisti ključni elementi, torej, ne samo za naše rojake, da se povezujejo med sabo, ker sami prihajajo s širokega področja, ampak seveda tudi, da se potem povežejo s svojimi kolegi, sodelavci v Sloveniji. </font><br>
<font size="4">	Morda bi omenil še to, da so naši učenci, dijaki v zamejstvu ravno tako vabljeni in se lahko vključujejo v vse oblike aktivnosti, tekmovanj in podobno, ki veljajo za učence, dijake v Sloveniji. Naj omenim, recimo, Cankarjevo tekmovanje, Vegovo tekmovanje in podobno. To je zelo razvito, sploh na področju Primorske, torej pri naših rojakih v Italiji. </font><br>
<font size="4">	Potem, recimo, naj omenim tudi štipendiranje. Tu gre spet za različne oblike, in sicer na področju osnovnega in srednjega šolstva, višjega šolstva, tisto, kar je v naši pristojnosti. Veste, da naši rojaki lahko zaprosijo za štipendijo na podlagi razpisa pri Agenciji za kadre in štipendiranje, državni. Mi pa smo za ta nižji nivo, osnovne in srednje šole, višje šole, pristojni in imamo kar nekaj kandidatov vsako leto. Poleg tega pa organiziramo in tudi štipendiramo udejstvovanje na raznih šolah slovenskega jezika, tako za otroke kot za mlade kot odrasle, bodisi v sodelovanju s Centrom za slovenščino bodisi Univerze v Ljubljani. Podpiramo tudi Halo, tu slovenski Mediteran, torej na Primorskem, kot sodelovanje z Zavodom za šolstvo, Centrom za šolske in obšolske dejavnosti. In tu se rojevajo nove ideje; ravno danes sva s kolegico Suzi Weitlaner o tem razmišljala, kako bi na nek način še neko zadevo nadgradili. </font><br>
<font size="4">	V glavnem, dejavnosti je precej. No, pa naj zaključim še z logistično podporo zamejskemu šolstvu in seveda tudi Slovencem po svetu, saj to velja v bistvu za vse. Tu gre za strokovno literaturo, učbenike, vključevanje v programe, ki so namenjeni našim učiteljem. No, to sem morda prej pozabil omeniti, da se pedagoški delavci izven meja republike lahko vključijo tudi v vsa ostala izobraževanja, ki so namenjena našim učiteljem v Sloveniji. No, naj izpostavim tudi jezikovne asistente, kjer si želimo in upamo, da bomo lahko še povečali njihovo številčnost, tako v zamejskem prostoru kot tudi širše. Tu bi poudaril še nekaj informacij v zvezi s Slovenci po svetu. Skratka, imamo v tujini skoraj 50 učiteljev, nekateri so napoteni, nekateri so nenapoteni, to je odvisno od obveznosti ur, ki jih izvedejo, oziroma od števila ur, ki jih izvedejo na terenu, glede na velikost oziroma interes, ki je izražen s strani slovenske skupnosti. Tako je teh dejavnosti veliko. </font><br>
<br>
<b><font size="4">10. TRAK: (DAG) – 11.45</font></b><br>
<br>
<b><font size="4">	</font></b><font size="4">(nadaljevanje) Moram reči, da tudi zelo dobro oziroma odlično sodelujemo s slovenskimi društvi v tujini, DKP-ji, katoliškimi misijami. Skratka, naš dopolnilni pouk poteka na marsikaterih lokacijah, kjer je za to izražen interes in ustrezna podlaga. Naj zaključim samo še s tem, ker smo vključeni v EU in torej moramo tudi v evropski šolski sistem v okviru evropske šole pošiljati učitelje. Imamo dva pomočnika ravnatelja in devet učiteljev v tem sistemu evropske šole, ki je prisoten na področju držav EU. Mogoče samo za informacijo, tudi center na Aškerčevi, srednješolski center, ima že evropsko šolo, torej začetek, nižja stopnja se je izoblikovala in potem se to razvija naprej. Imamo pa učitelje pa tudi po drugih evropskih šolah v tujini. </font><br>
<font size="4">	No, naj zaključim samo še s tem, da smo v ta namen v preteklem, torej navedenem obdobju namenili ca 2 milijona, skoraj 2 milijona 160 tisoč.</font><br>
<font size="4">	Hvala lepa. </font><br>
<br>
<font size="4">	</font><b><font size="4">PREDSEDNIK DUŠAN ŠIŠKO: </font></b><font size="4">Hvala.</font><br>
<font size="4">	Želi še kdo od predstavnikov ministrstva besedo? (Ne.) Vidim, da ne. Imamo pa že prijavljene ostale vabljene na sejo. Pri tem vas obveščam, da lahko vabljeni svoja mnenja in stališča podajo le v tej fazi, saj je razprava, ki sledi, namenjena le članicam in članom komisije, če ne boste pozvani k dodatni obrazložitvi. Lepo vas prosim, da se za zvočni zapis in njegov prepis uvodoma predstavite ter svoje stališče omejite na cca pet minut. </font><br>
<font size="4">	Gospod, ste se prijavili, imate besedo. </font><br>
<br>
<font size="4">	</font><b><font size="4">VALENTIN INZKO: </font></b><font size="4">Hvala za besedo, gospod predsednik. </font><br>
<font size="4">	Jaz bi se rad v imenu Narodnega sveta koroških Slovencev zahvalil Republiki Sloveniji, ministrici Jaklitschevi in državnemu sekretarju Valentinčiču ter vsem sodelavcem urada. Rad bi poudaril, da imamo vedno občutek, da to ni za sodelavce in za vse v tem ministrstvu birokratsko uradniška zadeva, ampak srčna zadeva. </font><br>
<font size="4">	Glavna novica iz Avstrije je ta, da se nam je podpora Republike Avstrije podvojila, grobo rečeno podvojila, ni ena proti ena, ampak lahko rečemo podvojila. Tu ima tudi zasluge slovenska diplomacija, ki je z rahlim pritiskom na to opozarjala. Sicer v Avstriji nismo imeli povečanja podpor toliko let, kolikor je star naš kolega Manuel Jug, ki je predsednik Zveze slovenskih organizacij, se pravi, 25 let ni bilo povečanja teh sredstev. In potem smo to dobili. Seveda so zasluge tu na avstrijski strani, predsednik Van der Bellen, predsednik vlade Kurz, Olga Voglauer in drugi. Ampak to je glavna novica in s tem smo tudi uspeli skupaj s Slovenijo rešiti vprašanje financiranja našega tednika Novice. </font><br>
<font size="4">	Zahvalil bi se rad tudi Republiki Sloveniji, kar se tiče jezikovnega področja, ampak ne samo šolskega, tu mislim na lutkarstvo, kjer stalno dobivamo odlične režiserje iz Slovenije na glasbeno šolo, kjer smo imeli tudi filharmonike kot učitelje, se pravi, člane Slovenske filharmonije. In mislim tudi na gledališko dejavnost, ker na teh področjih, lutkarstvo in gledališka dejavnost, se naši mladi naučijo dobrega slovenskega jezika. </font><br>
<font size="4">	Ja, drugače je pa tako verjetno kot povsod drugod, da kvalitetno napredujemo. Zdaj imamo tudi škofa na Koroškem, direktorja dunajskega gledališča Burgtheater, različne nagrajence, kot je Maja Haderlap, ki dobijo prestižne nagrade. To je en trend. Drugi trend je pa seveda ta, da številčno verjetno ne napredujemo, s tem da uradnih ljudskih štetij ni več, kot je bilo v preteklosti. </font><br>
<font size="4">	Eno besedo še – čim večji ugled ima Slovenija v svetu, tem lažje je tudi za nas, tem bolj raste tudi zanimanje za slovenski jezik na Koroškem. Hvala lepa. </font><br>
<br>
<font size="4">	</font><b><font size="4">PREDSEDNIK DUŠAN ŠIŠKO: </font></b><font size="4">Hvala.</font><br>
<font size="4">	Gospa Susan Weikwerner se je prijavila kot druga. A, ne. Naprej. </font><br>
<br>
<b><font size="4">11. TRAK: (DAG) – 11.50</font></b><br>
<br>
<font size="4">	</font><b><font size="4">MARTIN LISJAK: </font></b><font size="4">Dober dan! Lepo pozdravljeni! </font><br>
<font size="4">(Martin Lisjak, Slovenska kulturno-gospodarska zveza.)</font><br>
<font size="4">	Izkoriščam današnjo priložnost, ne da bi posebej utemeljeval, ker so že vsi, državni sekretar in predstavniki ministrstev, zelo izčrpno utemeljili. Opažamo Slovenci v Italiji, da je obdobje, v katerem živimo, res mogoče dobro in bi se morali tega mogoče mi sami bolj zavedati, mimo Narodnega doma. Ampak premiki, ki so se dogajali v zadnjih letih, so res spodbudni. Podpora Republike Slovenije, z Uradom za Slovence v zamejstvu in po svetu in seveda z vsemi pristojnimi ministrstvi, ni zanemarljiva. </font><br>
<font size="4">	Bolj izkoriščam priložnost, da se ob tem vsem zelo lepo zahvalim za vse to, kar ste v mandatni dobi, ki se zaključuje v naslednjih tednih z volitvami, naredili za Slovence v Italiji. Seveda ministrici Heleni Jaklitsch, ki je zelo pozorno in strokovno prisluhnila vsem potrebam naše narodne skupnosti, njenim sodelavcem, državnemu sekretarju, vsem predstavnikom ministrstev in seveda poslankam in poslancem, članicam in članom Komisije Državnega zbora Republike Slovenije za Slovence v zamejstvu in po svetu. Jaz vam v imenu Slovenske kulturno-gospodarske zveze in predvsem predsednice Ksenije Dobrila, ki vas lepo pozdravlja, želim v naslednjih tednih, da bi srečno prišli do volitev. Nekateri spet kandidirate, torej, naj bo sreča na vaši strani, pravzaprav niti ne sreča, ampak naj se izteče vse na najboljši način. Tistim, ki pa ne kandidirajo, srečno ob novih življenjskih izzivih. Še enkrat torej najlepša hvala. Bomo še naprej delali skupaj – tako se nadejamo – tako učinkovito in izčrpno, kot smo danes slišali. </font><br>
<font size="4">	Hvala. </font><br>
<br>
<font size="4">	</font><b><font size="4">PREDSEDNIK DUŠAN ŠIŠKO: </font></b><font size="4">Hvala tudi vam. </font><br>
<font size="4">	Gospod Walter. </font><br>
<br>
<font size="4">	</font><b><font size="4">WALTER BANDELJ: </font></b><font size="4">Dober dan! </font><br>
<font size="4">(Walter Bandelj, predsednik Sveta Slovenskih organizacij.) </font><br>
<font size="4">	Ja, je res, recimo, tu je Valentin Inzko uporabljal srčnost. In res hvala vsem. Seveda, kot je sam Zdravko povedal, se vidi vaša prisotnost zelo močno. Vsi vedo, pred leti smo pisali svetu vlade, kako je pomembna prisotnost Republike Slovenije ob kateremkoli dogajanju. In tu se opaža, kako je ta vaš nastop nekaj spremenil v našem okolju; mislim, da to ni samo moje mnenje, ampak tudi drugih mojih kolegov. Seveda je potrebno naše delo, načrtovanje, še posebej, ker so se finančna sredstva povišala in se bodo povišala za drugo leto oziroma za leto 2023. Tu pa je potrebna strategija, da ni samo razdeljeno po odstotkih raznim organizacijam, pač pa mora biti tu pravo načrtovanje s krovnimi organizacijami oziroma društvi, ki jim sledimo. </font><br>
<font size="4">	Hvala šolstvu. Šolstvo je ena od prvih točk, poleg seveda kmetijstva, ker se tu strinjam, glede na to, da sem tudi, bi lahko rekel, po družini kmet. Če imamo zemljo, je to tudi… ne smemo pozabiti, da jo nekateri tudi prodajajo. In tu je potrebno delo z ministrstvi, tako kot je z Ministrstvom za šolstvo in za kohezijo. Zadnjič na svetu vlade smo povedali, kako je potrebno, glede na to, da so pred nami finančna sredstva - seveda, mislim to, kar je rekel državni sekretar Valentinčič, Interreg in to. Tu je pa ena pomanjkljivost, poleg demografskega padca, pomanjkljivost v smislu formacije. Se pravi, da se moramo formirati v učenju, kako izdelati te projekte, ker ni tako lahko, nimamo tako usposobljenih ljudi in tu je pomanjkanje. Mislim, da zadnjič na svetu vlade nam je minister Černač odgovoril, da bo to urejeno. Seveda pa pričakujemo, da to čim prej uredimo, ker gre tudi za našo bodočnost. </font><br>
<font size="4">	Poleg zadeve Narodnega doma, tu gre za drugo krovno SKGZ, bo gotovo… </font><br>
<br>
<b><font size="4">12. TRAK: (DAG) – 11.55</font></b><br>
<br>
<b><font size="4">	</font></b><font size="4">(nadaljevanje) Stavba je slovenska, ostane slovenska, bodo slovenske organizacije v tej stavbi. Prisotnost oziroma še ena mogoče, jaz bi dal malo bolj občuteno glede člena 26, tu mislim na zastopanost v italijanskem parlamentu, ker vemo dobro, da se je znižanje parlamentarcev z zadnjim referendumom, iz tisoč poslancev bo postalo še sto. Zato bo tudi izvolitev slovenskega predstavnika težka. Tu pa vsi pričakujemo s strani Ministrstva za zunanje zadeve, skupaj seveda z uradom, da čim več delamo, tako kot smo, kot ste, kot smo naredili z Narodnim domom. Zato s srcem pričakujem čim več vloženega dela v to, ker mislim, da je zdaj v Italiji največji problem ta, poleg seveda demografskega padca, ki ga imamo vsi, se pravi, ne samo na Koroškem, to je velik, velik problem. Seveda, krovne si želijo, če imamo nekatere slovenske govorce, mislim na večinski narod, ker italijanski večinski narod v Italiji zmaga takrat, ko ta družina, ta otrok iz italijanske družine postane Slovenec, postane tudi nekako srčno Slovenec, da postane predsednik društva ali pa predsednik moje krovne organizacije oziroma tudi druge. </font><br>
<font size="4">	Hvala za vse delo, ki je za nas zamejce hvalevredno, ker samo s takim ekipnim delom gotovo dobimo take rezultate, kot smo jih danes slišali in ki jih bomo tudi v bodoče slišali.</font><br>
<font size="4">	Hvala.</font><br>
<br>
<font size="4">	</font><b><font size="4">PREDSEDNIK DUŠAN ŠIŠKO: </font></b><font size="4">Hvala.</font><br>
<font size="4">	Naprej. Gospa… </font><br>
<br>
<font size="4">	</font><b><font size="4">ANDREA KOVAČ: </font></b><font size="4">Dober dan! </font><br>
<font size="4">(Andrea Kovač, predsednica Zveze Slovencev na Madžarskem.) </font><br>
<font size="4">	Jaz bi rada izrazila zahvalo tudi v imenu naše narodne skupnosti na Madžarskem, tako Uradu za Slovence v zamejstvu in po svetu kot celi Sloveniji, vsem ministrstvom, to pa zaradi tega, ker menim, da je bilo leto 2021 za nas izredno pomembno. Pomembno zaradi tega, ker je covid vseeno vplival tudi na delovanje, ampak prav z vašo pomočjo smo lahko izvedli kar nekaj odmevnih prireditev in smo lahko veseli, da so se naše kulturne skupine ponovno aktivirale. </font><br>
<font size="4">	Pomembno je bilo tudi na področju šolstva. Lahko rečemo, da tista pot, ki smo jo zastavili, se vidi, da je dobra in da prinaša že tudi določene rezultate. Hvala ministrstvu za šolstvo, da so prisluhnili našim prošnjam. Lahko rečemo, da danes asistenti, ki so pri nas, njihovo delo je že vidno, je občuteno, in so že tudi rezultati. Seveda hvala tudi za obljubo, kar se tiče bodočih asistentov, ki pridejo v naše izobraževalne ustanove. Moramo priznati, da tudi šolsko področje je za nas izredno pomembno. Vse organizacije delamo tudi na tem področju kot tudi na izvenšolskih dejavnostih. Seveda se te večinoma financirajo prav s pomočjo Republike Slovenije, ampak te so izredno pomembne, zaradi tega, ker te otroke pripeljemo v naravno okolje, v Slovenijo, med naravne govorce oziroma sem. V Porabju oziroma tudi na področju kmetijstva se je marsikaj zgodilo leta 2021, saj imamo danes že kar nekaj pridelovalcev, imamo svoje lastne produkte. Do tega smo lahko prišli s pomočjo evropskega projekta, programa, ter s pomočjo Ministrstva za kmetijstvo. Seveda smo pa veseli, da je prišlo do podpisa pogodbe o programu spodbujanja gospodarske osnove slovenske narodne skupnosti na Madžarskem. In hvala Uradu za Slovence v zamejstvu in po svetu za pomoč, hvala tudi Ministrstvu za gospodarstvo, da ste prisluhnili prošnjam. Ta program se bo začel letos izvajati in verjamemo v to, da bo prav ta program prispeval k temu,</font><br>
<br>
<b><font size="4">13. TRAK: (DAG) – 12.00</font></b><br>
<br>
<b><font size="4">	</font></b><font size="4">(nadaljevanje) da se Porabje razvija, da se lahko ustvari primerno okolje za to, da mladi ostanejo v našem okolju, to je za nas izredno pomembno. </font><br>
<font size="4">	Bi pa rada izrazila še zahvalo uradu in ministrici Jaklitschevi, saj je pred nekaj tedni potekalo zasedanje slovensko-madžarske mešane komisije, za njeno zavzetost in za to, da je res zastopala naše interese. Ta skupnost živi ob meji, strnjeno med avstrijsko, slovensko in madžarsko tromejo, in dejansko vsi v Porabju z vašo pomočjo bomo dosegli, da se skupnost ohrani in se razvija tudi v bodoče. Hvala za vso vašo podporo.</font><br>
<font size="4">	Toliko. Hvala. </font><br>
<br>
<font size="4">	</font><b><font size="4">PREDSEDNIK DUŠAN ŠIŠKO: </font></b><font size="4">Hvala. </font><br>
<font size="4">	Naprej, gospod, ja.</font><br>
<br>
<font size="4">	</font><b><font size="4">BOŠTJAN KOCMUR: </font></b><font size="4">(Boštjan Kocmur, Izseljensko društvo Slovenija v svetu.)</font><br>
<font size="4">	Najprej bi se rad zahvalil za preteklo leto, da smo kljub covid krizi lahko praznovali 30-letnico samostojne Slovenije. To nas nekako povezuje tudi Slovence po svetu na poseben način, to so mejniki, ki so zelo pomembni. Hvala za vso podporo, tudi dveh skupin dijakov, ki so čakali ravno zaradi teh kriznih časov. </font><br>
<font size="4">	Naj poudarim tudi novosti oziroma podpore na področju učenja in štipendiranja rojakov oziroma potomcev Slovencev iz tujine. Omenjeno je bilo, da je ta štipendijski sklad ločil tuje štipendiste od domačih štipendistov, kar je velika pridobitev, tudi odpira možnosti večji količini naših rojakov. Naše prizadevanje je za ohranjanje naše populacije po svetu in to je gotovo dober pripomoček. Vse delo, ki je za izboljšanje slovenskega jezika, pozdravljamo in se zahvaljujemo ter upamo, da se bo to še naprej v tej smeri razvijalo. Zahvaljujem se tudi ekipi, ki je bila izredno dinamična, prisotna praktično povsod, in sadovi so vidni. Hvala lepa za vse to. </font><br>
<br>
<font size="4">	</font><b><font size="4">PREDSEDNIK DUŠAN ŠIŠKO:</font></b><font size="4"> Hvala.</font><br>
<font size="4">	Nadaljujemo razpravo vabljenih. Ker ni več interesa, razpravo vabljenih zaključujem.</font><br>
<font size="4">	Prehajamo na razpravo članic in članov komisije.</font><br>
<font size="4">Gospod Kepa, izvolite. </font><br>
<br>
<font size="4">	</font><b><font size="4">FRANCI KEPA (PS SDS): </font></b><font size="4">Hvala za besedo, predsednik.</font><br>
<font size="4">	Pozdravljam sekretarja, goste, kolegice in kolege!</font><br>
<font size="4">	Tudi jaz se pridružujem predhodnikom. Za lanskoletno poročilo mislim, da je kvalitetno in je iz njega viden napredek v vseh pogledih, pri izobraževanju, ohranjanju jezika. Tu je glavna zadeva, se mi zdi, poudarek na vrnitvi Narodnega doma v Italiji, to je steber v Italiji, pa tudi za Slovenijo, da po stoletju dobimo ta Narodni dom nazaj, obnovljen, in zdaj bodo vsebine ustvarili sami, kaj bo v tem domu, čeprav bo še kakih deset let neka univerza tam, pa vseeno, to je velik napredek in velika zadeva za Slovence v Italiji in za celo Slovenijo. 	</font><br>
<font size="4">	Glede Avstrije. Mislim, da je tudi tu napredek, kot je bilo rečeno, da gre tudi Avstrija naproti Slovencem v zamejstvu, da so povečali sredstva v vseh oblikah. To je velik napredek. </font><br>
<br>
<b><font size="4">14. TRAK: (DAG) – 12.05</font></b><br>
<br>
<b><font size="4">	</font></b><font size="4">(nadaljevanje) Dobro, tisto je bolj simbolično, dve tabli; upajmo, da bodo tudi druge table, ki jih morajo še dati, pa še kakšno dodatno, ki ni napisana v pogodbi. Zelo dobrodošlo je tudi, da imamo slovenskega škofa na Koroškem, kar je tudi velika zadeva za vse Slovence na Koroškem, pa tudi za Slovenijo. </font><br>
<font size="4">	Glede Hrvaške. Na Hrvaškem je sicer popis, ki še ni viden, verjetno bo kot v vsakem popisu, da se jih bo nekaj manj izreklo, ampak tako je povsod, da se ne izrečejo, pa jih je verjetno veliko več, kakor je po popisu vidno; si ne upajo ali… sicer pa je v vseh zamejstvih tako. Zelo dobrodošla je ta vzorčna kmetija v Gorskem Kotarju, ki se še dela, se še gradi, in bo tudi za te ljudi, ki so tam v bližini, pa tudi za druge namenjena za ohranjanje slovenstva. Dobrodošlo je tudi sodelovanje poslanke, ki je bila izvoljena v saboru na Hrvaškem. Pa tudi predsedstvo urada na Hrvaškem, mislim, da je vseeno nek napredek viden. </font><br>
<font size="4">	Tudi na Madžarskem, kjer pa že deluje ta vzorčna kmetija v Porabju. Urad je aktivno sodeloval tudi na srečanju vlad republik Slovenije in Madžarske, ki je bilo v Celju septembra lansko leto. 	Sicer pa so dobrodošle tudi druge aktivnosti urada po svetu, od izobraževanja v Avstraliji. Dobro, sliši se malo, šest učiteljic, pa vseeno je to zelo dobrodošla zadeva, tudi v drugih delih po svetu. Tudi sam sem ponosen, da smo kakršenkoli napredek doprinesli uradu. Mislim, da je ministrica zelo dobro sodelovala z ekipo, sekretarjem Valentinčičem in drugimi. Pa tudi mi, upajmo, če ne drugega, smo malenkost povečali sredstva, čeprav ne veliko. Pa upam, če bo ista vlada, da bo še višje povečanje, ali pa če bo katera druga. Mislim, da bo posluh, ker to niso velika sredstva, in mislim, da Slovenija mora najti posluh, vsaka vlada, da se to poveča in da ohranjamo jezik naših ljudi po svetu, ker to je velika zadeva, da oni čutijo, da jim pomagamo v kakršnikoli obliki. </font><br>
<font size="4">	Hvala lepa.</font><br>
<br>
<font size="4">	</font><b><font size="4">PREDSEDNIK DUŠAN ŠIŠKO: </font></b><font size="4">Želi še kdo od poslancev besedo? Spoštovani gospod Pleškovič, žal… Žal je… </font><br>
<br>
<font size="4">	</font><b><font size="4">GOSPOD PLEŠKOVIČ: </font></b><font size="4">Dober dan… </font><br>
<br>
<font size="4">	</font><b><font size="4">PREDSEDNIK DUŠAN ŠIŠKO:</font></b><font size="4"> Žal je razprava za zunanje bila zaključena, tako so zdaj na vrsti samo še poslanci. Mogoče vam bom na koncu izjemoma dal še pet minut. </font><br>
<font size="4">	Kolega Janez. </font><br>
<br>
<font size="4">	</font><b><font size="4">JANEZ MOŠKRIČ (PS SDS): </font></b><font size="4">Hvala lepa za besedo. </font><br>
<font size="4">	Lep pozdrav vsem prisotnim! </font><br>
<font size="4">	Tudi sam sem želel skorajda proceduralno dati po prvem odzivu, ko sta bila samo dva, trije gostje pripravljeni, no, potem se jih je še nekaj odzvalo in se potem nisem javil. Vidim pa, da bi še. Tako, predsednik, po mojem oziroma glede na dejstvo, da smo samo trije plus predsedujoči od poslancev, če želi še kdo, bi vas prosil, da jim daste besedo. Ker namreč, za kaj gre. Gre za to, da se vsako leto ob takem dokumentu srečamo, pridete v Državni zbor, kjer predvsem želimo poslanci in tudi, kot rečemo danes, širša javnost slišati, kako ima mati domovina posluh do vseh vas, ki ste v zamejstvu in po svetu. </font><br>
<font size="4">	Prvi odzivi, glede na to, da sem samo dve leti član te komisije, so pozitivni. Predvsem sem vesel,</font><br>
<br>
<b><font size="4">15. TRAK: (DAG) – 12.10</font></b><br>
<br>
<b><font size="4">	</font></b><font size="4">(nadaljevanje) da ste pohvalili delovanje sedanje Vlade. Verjetno vse vlade od začetka samostojnosti Slovenije se trudijo, da bi pomagale, vendar mislim, da ta dejanja, ki so bila v teh dveh letih narejena, kljub korona času, ko je bilo težje izpeljati tista srečanja oziroma še bolj tesno sodelovanje, se je pa pokazalo na določenih projektih v smislu finančne organiziranosti in, kot smo slišali, na avstrijskem Koroškem tudi v tisti tihi diplomaciji, predvsem pa v prošnji, da vendarle vse evropske države imajo pozitiven odnos do manjšin, ker namreč res živimo v času, ko se ljudje težje izjasnijo v popisu, kjer sploh popisi še so, v Sloveniji jih namreč ne izvajamo, o narodnosti. To je težje danes, ko živimo v Evropi, kjer želimo biti vsi najprej Evropejci, pa vendar vemo, da je pozitivno, če živimo v smislu tega, da smo vsi različni, pa vendar vsi enakopravni in da imamo vsi svoje določene korenine, ki izhajajo iz posameznih narodov, ki živijo na tem ozemlju že stoletja. </font><br>
<font size="4">	Tako sem vesel vseh vaših pohval. Tudi vse, kar bo šlo v zapisnik, naj bo namenjeno novi vladi, da to ohranja in še nadgrajuje, ker tu ne sme obstati, ampak moramo tisto, kar je dobro, nadgraditi. Če je še kaj možnosti za še dodatno izboljšanje, polagamo novi vladi, novemu ministru, ministrici, z listnico ali brez, znotraj ministrstva ali kot samostojno – ne vemo, kako bo organizirana nova vlada -, da se v taki meri, kot se je sedanja ministrica ali pa še bolj potrudi, ker bo, upajmo, imela možnost tudi več potovanja, čeprav smo slišali, da je kljub temu času tudi ministrica uspela določene obiske opraviti na terenu. </font><br>
<font size="4">	Hvala lepa za vašo prisotnost danes. </font><br>
<br>
<font size="4">	</font><b><font size="4">PREDSEDNIK DUŠAN ŠIŠKO: </font></b><font size="4">Hvala. </font><br>
<font size="4">	Želi še kdo besedo? (Da.) Gospa Violeta. </font><br>
<br>
<font size="4">	</font><b><font size="4">VIOLETA TOMIĆ (PS Levica): </font></b><font size="4">Najlepša hvala. </font><br>
<font size="4">Bala sem se, da ne bom mogla priti na to sejo, ker se je istočasno, ob 12.00, začel Odbor za kulturo, kjer naj bi razpravljali o samozaposlenih in njihovem perečem statusu, predvsem o upokojitvi. Ne boste verjeli, bil je samo en poslanec poleg mene, tako sem žalostna. Večina poslancev, razumem, dela že svoje kampanje - samo toliko za uvod -, in sem vesela, da nas je tukaj nekoliko več. </font><br>
<font size="4">	Vlada nam je predstavila seznam svojih dobrih del in ta seja pred volitvami je spet neka promocija svojih dobrih del. Mene pa bolj zanimajo tegobe vseh teh manjšinskih skupnosti onstran meje, ki pa se vlečejo že leta. Avstrijske državne pogodbe še vedno nismo notificirali, kar se mi zdi nedopustno, saj sem jaz osebno v prejšnjem mandatu sprožila to iniciativo, ki je bila neizglasovana v Državnem zboru. Tako nobeno trkanje po prsih mi nič ne pomeni. Imeli smo ob 100-letnici ADP v tem preddverju razstavo, prišli so študentje, apelirali na nas, da jim pomagamo, kajti jezik je vse bolj ogrožen, ravno tako v Italiji. Ampak zgodilo se ni nič. Epidemija je najbolj prizadela sektor kulture. Mnoge ustanove so zaprle svoja vrata zaradi covida in bodo tudi zadnje, ki bodo začele polno obratovati. Kulturno delovanje predvsem pri zamejcih pa je vitalnega pomena za ohranjanje kulturne in jezikovne identitete, kot radi poudarjate tudi v Uradu za Slovence v zamejstvu in po svetu. Zato mene bolj konkretno zanima, katere izredne ukrepe je ta urad izvedel za omilitev posledic pandemije koronavirusa ter kje in na kakšen način po vašem mnenju kultura najbolj združuje tisto čezmejno. Te stvari me </font><br>
<font size="4">	</font><br>
<b><font size="4">16. TRAK: (DAG) – 12.15</font></b><br>
<br>
<b><font size="4">	</font></b><font size="4">(nadaljevanje) Te stvari me zanimajo bolj kot hvalospevi, kako smo bili dobri. </font><br>
<font size="4">	Zanima me tudi, katere izredne ukrepe je urad podprl ali izvedel za okrevanje oziroma omilitev posledic pandemije koronavirusa po pandemiji tudi na drugih področjih, ne samo kulturnih, in na katerih. </font><br>
<font size="4">	Zanima me tudi, zakaj v tem vladnem poročilu ni nobenega govora o knjižnicah in njihovi vlogi. Zamejske knjižnice so bistvenega pomena, zato me zanima, kakšni so izgledi, kakšno perspektivo imate za stabilen razvoj teh zamejskih knjižnic. Kajti vemo, da je bralna pismenost in pismenost na splošno v upadu, in to pri vseh generacijah v zamejstvu živečih slovenskih manjšin. </font><br>
<font size="4">	Urad je v času korona krize poslal pismo zamejcem in slovenskim manjšinam po svetu, kjer jih je prosil za pomoč domovini. Medtem ko vse države, tudi Slovenija, na raznorazne načine skušajo pomagati prebivalstvu, manjšinam, ranljivim skupinam, socialno ogroženim in tako naprej, se je urad med covid krizo domislil strategije, da država Slovenija prosi za pomoč svoje lastne narode in manjšine izven naših meja. Mislim, meni se zdi to res sprevržena logika. In me res zanima, ali se vam zdi pismo, v katerem država prosjači za pomoč manjšinske skupnosti v zamejstvu, primeren in etičen pristop v danih razmerah. Odzvala se je, na primer, slovenska manjšina v Porabju, ki velja za najbolj krhko, in je Sloveniji darovala dva tisoč zaščitnih mask. Medtem ko naš minister za obrambo izgubi cel kamion zaščitne opreme, pa ne ve, kje, nam naši zamejci morajo pomagati z zaščitno opremo. Zakaj urad, namesto tega, da vladni Urad Republike Slovenije v tujini prosjači pri narodnih manjšinah in izseljencih, raje ni aktivno poskrbel za pomoč za zamejce v Sloveniji in tujini. </font><br>
<font size="4">	Skratka, med korona krizo smo zabeležili 65 let od podpis Avstrijske državne pogodbe, ki sem jo omenila na začetku, in ona je temelj pravnega varstva slovenske manjšine na Koroškem in Štajerskem, vendar 7. člen ADP-ja še vedno ni notificiran, še vedno ni uveljavljen. Pa me zanima, zakaj se še vedno ne uresničuje enotne ureditve uradnega jezika in dvojezične topografije, dvojezičnosti, možnosti šolanja v slovenščini, sistemske ureditve financiranja tiskanih medijev, finančnih podpor za narodne skupnosti in tako naprej. Kaj se je spremenilo v tem času, te dveletne vladavine naše desnice, ki ima toliko besed o slovenstvu in Slovencih? </font><br>
<font size="4">	Skrb za manjšine je ustavna obveznost Republike Slovenije, ni dobra volja nekaterih, ki bi se zdaj trkali po prsih. Iz 5. člena Ustave Republike Slovenije izhaja, da je treba za naše manjšine skrbeti. Kdaj, konkretno, se je v vašem dveletnem mandatu zgodilo dosledno spoštovanje manjšinskih pravic v Avstriji? Prosim, da mi odgovorite, ker jaz tega nisem zasledila. 	Stoletnico koroškega plebiscita smo obeležili v preddverju, kot sem že rekla. Študentje so opozarjali. Tudi opozorili so, da je bil konsenz med dvojezično in nemško govorečo populacijo zmeraj samo kompromis na rovaš manjšine, slovenske manjšine. In pravijo, da ta praznik plebiscita samo poglablja bolečino in prihaja do podoživljanja rasizma, nacionalizma in šovinizma. In študentje opozarjajo na neuresničevanje pravic manjšin iz 7. člena državne pogodbe. Skratka, dvojezičnost bi morala biti vidna, ne pa da gre le za slavljenje zmage nemško govoreče večine nad slovensko manjšino. Manjšinske pravice so vedno temelj vsake demokratične družbe in to so tudi pomembne človekove pravice. </font><br>
<font size="4">	</font><br>
<b><font size="4">17. TRAK: (DAG) – 12.20</font></b><br>
<br>
<b><font size="4">	</font></b><font size="4">(nadaljevanje) Področje urejata dva nosilna dokumenta, ki ju je ratificirala Republika Slovenija, se pravi, Evropska listina o regionalnih in manjšinskih jezikih in Okvirna konvencija za varnost narodnih manjšin. Prvo so ratificirale tudi države, kjer živi slovenska manjšina, Avstrija, Hrvaška, Madžarska, Italija, ki so tudi pogodbenice Okvirne konvencije za varnost narodnih manjšin. In v vsaki izmed teh držav je bilo z nacionalno zakonodajo urejeno tudi področje spoštovanja pravic manjšine, vendar nikoli ni prišlo do popolnega spoštovanja v praksi. Problemi ostajajo povsod v zamejstvu in največ na področjih dvojezičnega označevanja, dvojezičnih tabel, parlamentarne zastopanosti slovenske manjšine. V našem parlamentu imamo predstavnika manjšine italijanske in madžarske skupnosti, pa si poglejte, zakaj recipročno nismo zahtevali to isto za Slovence v zamejstvu. Treba je izpostaviti tudi diskriminacijo pri izobraževanju, pri pouku slovenščine, pri kulturi in pri položaju mladih, kajti iz malega raste veliko, če se kot mlad ne naučiš v vrtcu, osnovni šoli svojega maternega jezika, potem ga boš zelo težko uporabljal kjerkoli naprej. </font><br>
<font size="4">	Minister za gospodarski razvoj in tehnologijo Zdravko Počivalšek je v radijski oddaji Sotočja na Radiu Slovenija, posvečeni zamejskim temam, izjavil, da Slovenci na Hrvaškem niso avtohtona slovenska manjšina, saj naj bi tja prišli kot ekonomski migranti. To je bilo septembra leta 2021 na Radio Prvi. In zato naj ne bi bili upravičeni do podpore matične države. Seveda se je na te zavajajoče trditve takoj odzvala Zveza slovenskih društev na Hrvaškem. Slovenska avtohtona narodna manjšina na Hrvaškem ima zelo specifičen položaj in od matične države upravičeno pričakuje vso podporo. Zanima me, kako vladni predstavniki razlagate to izjemno sporno stališče ministra Počivalška. Ali se je vaš urad distanciral od te izjave, ker Janševa Vlada se ni. In zdi se mi, da je ta izjava naredila veliko krivico Slovencem na Hrvaškem. </font><br>
<font size="4">	Skratka, Republika Slovenija mora zaščititi svoje manjšine na vseh področjih in nobenega opravičila tu ni, da tega ne počnemo. Tako jaz enostavno ne vidim ničesar, kar naj bi naredili. Hrvati in Srbi imajo, ne vem, po 30 manjšin priznanih, pri nas imamo take težave uveljaviti svoje pravice. Recimo, slovenska manjšina ima v italijanskem senatu slovensko zastopnico, gospo Tatjano Rojc, ampak v spremembi italijanske ustave zmanjšujejo število poslancev zaradi, baje, šparanja, in seveda to vpliva, ne na število italijanskih, ampak zmanjšuje število poslancev slovenskih predstavnikov. Zato je senatorka Tatjana Rojc podala predlog ustavne spremembe, ki pa ni bil obravnavan na senatni ustavni komisiji. Tako se otežuje možnost enakopravne politične participacije in bomo ostali brez svojih predstavnikov v Rimu. Določila zaščitnega zakona za Slovence v Italiji iz leta 2021 v 26. členu predvidevajo, da volilni zakoni za volitve senata in poslanske zbornice vsebujejo določila, ki olajšajo izvolitev kandidatov, ki pripadajo slovenski manjšini. Kot smotrno in nujno vidim rešitev, da se določila tega člena spoštujejo dosledno in da se tudi vnesejo v ustavo. Skratka, slovenski manjšini je treba omogočiti večjo avtonomijo pri izbiri kandidatov in uvedbo ustreznega volilnega mehanizma. Enake pravice bi morale veljati za vse avtohtone narodne skupnosti, kot je slovenska. Generacije in generacije se rojevajo v zamejstvu, v Italiji, Avstriji, in premalo je</font><br>
<br>
<b><font size="4">18. TRAK: (DAG) – 12.25</font></b><br>
<br>
<b><font size="4">	</font></b><font size="4">(nadaljevanje) in vsak dan manj je neke pozitivne diskriminacije do rabe slovenščine, ko sem prej omenila dvojezične table, šolstvo in tako naprej. Skrb za področje šolstva Slovencev v zamejstvu bi morala biti ena od prioritet Ministrstva za izobraževanje, šolstvo in šport. In dejansko moramo vzgajati generacije – sama sem se veliko družila z zamejci in, veste, biti zamejec ta trenutek, pa ne samo ta trenutek, že sto let, na avstrijskem Koroškem, je nevarno. Vemo, kaj so počeli z njimi, kako je bilo pod Haiderjem, koliko je bilo raznarodovalnih politik. Kdo danes si še upa biti Slovenec, kljub temu, da smo vsi člani Evropske unije. In če slovenska država ne bo zaščitila svojih manjšin, svojih skupnosti kjerkoli, na ozemlju bivše Jugoslavije, kjer nekateri pravijo, da so bili samo ekonomski migranti - ja, v času skupne države je veliko ljudi odšlo, kot strokovni sodelavci, železnice, industrija in tako naprej, vendar ti ljudje so še vedno Slovenci in ohranjeni preko svojih društev, recimo, Društvo Ivana Cankarja in tako naprej. Ohranjajo jezik, ohranjajo kulturo. In če se mi ne zavedamo tega in ne pomagamo, kako naj potem oni v takem težkem okolju sploh vzdržijo in kako se lahko še s ponosom razglašajo za Slovence. Jaz dajem kapo dol vsem, ki ste zdržali. </font><br>
<font size="4">	Hvala. </font><br>
<br>
<font size="4">	</font><b><font size="4">PREDSEDNIK DUŠAN ŠIŠKO: </font></b><font size="4">Hvala. </font><br>
<font size="4">Spoštovana kolegica, to ni bil sklic komisije kar tako. Kot sami veste, na prejšnji seji ste mi rekli, da bi radi imeli, če bomo imeli poročilo, jaz sem vam obljubil in smo ga tudi priskrbeli. Ker pa je čas res predvolilni in nismo mogli prej sklicati, veste, da smo imeli obveznosti z izrednimi sejami in težko dobimo dvorano, da bi lahko sklicali. Zato smo se odločili, da bo to danes ob 11. uri, in so prišli tudi gostje. Čeprav sem upal, da bomo imeli lahko že kak dan prej, žal, ni bilo proste dvorane, zato imamo danes to komisijo. </font><br>
<font size="4">	Zdaj pa ima besedo gospa Iva Dimic. Prosim, da se držimo dnevnega reda, da se razpravlja o poročilu. </font><br>
<br>
<font size="4">	</font><b><font size="4">IVA DIMIC (PS NSi): </font></b><font size="4">Hvala lepa, predsednik. Seveda, o poročilu in o tem, kar je bilo v poročilu povedanega. </font><br>
<font size="4">	Najprej lep pozdrav vsem predstavnikom Slovencev v zamejstvu! Res, korona nas je nekako mogoče tudi oddaljila, da smo imeli malo manj sej. In se mi zdi, da je prav, da je vsaj današnja še v teh razmerah in da ste prišli v Ljubljano, da se srečamo in si izmenjamo tisto, kar bo treba delati tudi v prihodnje. </font><br>
<font size="4">	Zagotovo, skrb za manjšine je bila prioriteta te Vlade, pa naj kdo reče, da se trkamo po prsih ali da je to naša ustavna pravica, mi se vsega tega zavedamo. Zato lahko rečem, da je ta Vlada zagotovila višja sredstva za Urad za Slovence v zamejstvu in po svetu, ki so namenjena ravno vam, zamejskim skupinam, zamejskim društvom, organizacijam, ki delujete vsak na svojem področju, tako v Porabju, tako na Koroškem, tako Slovenci v Italiji in tudi Slovenci na Hrvaškem. Če ni denarja, je tudi vseh dogodkov, vseh srečanj, vseh vsebin zagotovo manj. Če je dovolj zagotovljenih sredstev, se potem te stvari lažje izvede, lažje dobite tudi ustrezne predavatelje, kadre, skratka, zadeva je potem izpeljana.</font><br>
<font size="4">	Danes je bilo rečeno, kaj se dogaja s knjižnicami. Moram odgovoriti, da še vedno čaka v Državnem zboru kar nekaj tisoč knjig,</font><br>
<br>
<b><font size="4">19. TRAK: (DAG) – 12.30</font></b><br>
<br>
<b><font size="4">	</font></b><font size="4">(nadaljevanje) ki smo jih, že ko sem bila sama predsednica, zbirali, da jih bomo dostavili tudi v Porabje, da bomo obogatili te knjižnice. Žal, zaradi vseh teh preprek s covidom do tega ni prišlo. Pa vendar, srčno upam in želim, pa verjamem, da tudi kolegi iz komisije, da se omare malce spraznijo in skladišča, da te knjige vendarle dostavimo posameznim skupnostim, ki so izrazile to željo; med njimi je bila tudi manjša slovenska skupnost v Makedoniji, pa tudi Sava center oziroma skupnost v Srbiji in Porabju, tamle vidim gospo… Tako mislim, da je to še tisto, kar bomo zagotovo naredili v spomladanskih mesecih. Za dobre želje, za dobra dejanja je vedno primeren čas. </font><br>
<font size="4">	Moram reči, da sem zadovoljna, ne glede na vse skupaj, da smo v času korone uspeli tudi z repatriacijo oseb, da smo jim zagotovili mesta po Sloveniji, stanovanja. Tudi sama sem eno spoznala, deluje v Logatcu in ima že službo, preživlja sebe in seveda tudi njen mož. Tako moram reči, da je bila zadeva pravilno zastavljena, kar se tiče repatriacije Slovencev iz Venezuele, da že praktično govorijo slovenski jezik. Se pravi, da je bil celoten sistem, celoten podporni sistem je bil pravilno zastavljen, ker so ti ljudje praktično v Sloveniji se že zaposlili. Mislim, da gre tu velika pohvala tako uradu kot tudi vsem ostalim ministrstvom, ki so sodelovala v repatriaciji, tudi Ministrstvo za delo, Ministrstvo za šolstvo, za zunanje zadeve. Skratka, ja, če želiš, se da, točno to. In jaz mislim, da ta Vlada ravno to dokazuje, da se da narediti. Da smo tisto, kar smo obljubljali, izpeljali, in da želimo to delati, dobro delati tudi v prihodnje. In verjamem, da tudi naši zamejci in Slovenci po svetu čutijo, da je matični domovini mar zanje in da so za nas dragoceni. In to je naša zaveza tudi v prihodnje, da bomo poskušali in si prizadevali, da bomo to skupnost, ki je izjemna skupnost, še bolj povezali z matično domovino, ker drug drugega potrebujemo – oni potrebujejo matično domovino, mi pa potrebujemo njih. In tu je zaveza, tudi za tiste Slovence, ki živijo in so se izobraževali v tujini, da bomo uspeli habilitirati te profesorje in jih pripeljati nazaj na slovenske fakultete, kjer bodo znanje, ki ga imajo, v tujini pridobljenega, in prakso lažje prenašali tudi v naš šolski sistem. </font><br>
<font size="4">	Hvala vam res še enkrat. Verjetno se v tej sestavi vidimo zadnjič, kar pa ne pomeni, da stikov, poznanstev, dobrih želja ne bomo ohranili tudi v prihodnje. Tako se veselim in res upam, da bomo letos poleti izpeljali Dobrodošli doma, kjer se bomo srečevali. </font><br>
<font size="4">Hvala vam in srečno!</font><br>
<br>
<font size="4">	</font><b><font size="4">PREDSEDNIK DUŠAN ŠIŠKO: </font></b><font size="4">Hvala. </font><br>
<font size="4">	Želi še kdo od kolegov besedo? (Da.) </font><br>
<font size="4">Gospod Jože Tanko. </font><br>
<br>
<font size="4">	</font><b><font size="4">JOŽE TANKO (PS SDS): </font></b><font size="4">Hvala lepa. </font><br>
<font size="4">	Sicer ne vem, ali bi dal poudarek poročilu Vlade ali poročilu Violete, kolegice poslanke. Če sodimo poročilo te Vlade, bi bilo dobro, če bi ga primerjali s poročilom dve leti nazaj, se pravi, Vlade Marjana Šarca in sedanje Vlade, in bi morali ugotoviti, ali je v tem delu delovanja Vlade narejen kakšen napredek ali ni. Mislim, da moramo stvar ocenjevati tako, da primerjamo, kaj se je dogajalo prej in kaj se je dogajalo zdaj. Jaz mislim, da je napredek opazen, in je opazen praktično na vseh področjih, tako na področju, recimo, razvoja v zamejstvu,</font><br>
<br>
<b><font size="4">20. TRAK: (DAG) – 12.35</font></b><br>
<br>
<b><font size="4">	</font></b><font size="4">(nadaljevanje) tako na področju razvoja čezmejno, se pravi, prekomorsko,  v zunanjih deželah, in tudi najbrž med tem delom, ki ga opredeljujemo kot zdomstvo. Razlike so očitne. Če ste prebrali poročila za nazaj in to poročilo, boste ugotovili najbrž pomembne razlike, bom rekel, v delovanju, pa tudi v finančnem pogledu. Pa so bile razmere v tem delu zadnjih dveh let bistveno težje kot v preteklih dveh letih. In če upoštevamo še težo časa oziroma bremena, ki so bila v teh dveh letih v povezavi s pandemijo, potem je napredek enormen. </font><br>
<font size="4">	Marsikaj, kar se je dogajalo v odnosu sosednjih držav do slovenskih avtohtonih prebivalcev na teh področjih, je povezano tudi z zgodovinskimi bremeni, nerešenimi zgodovinskimi problemi. In tudi v tem delu mandata se je marsikaj na tem področju spremenilo, pa naj je to naredil predsednik republike s svojimi aktivnostmi ali pa predstavniki Vlade, se pravi, s področja zunanjih zadev oziroma Slovencev po svetu. Tudi v tem delu, bom rekel, odnosov ali pa brušenja zgodovinskih bremen se je naredilo veliko; tega sicer v poročilu ni, pa bi moralo biti. Mislim, da so take stvari, kot so bila ta srečanja s predsednikoma Pahorjem in Mattarello in tako naprej, čeprav gre za vladno poročilo, so tudi, vsaj v tem uvodnem delu ali pa v zaključku, bistveno pripomogla tudi k mehčanju drugih zadev. Prej sem tu poslušal, se je marsikje spremenil tudi status ali položaj slovenske manjšine, tako v Avstriji, tudi na Madžarskem in v Italiji. In zdaj, če tega nočeš videti, potem tega ne boš videl. </font><br>
<font size="4">	Eno stvar tudi še pogrešam v tem delu. Prej je v uvodu gospod Inzko omenil, da so dobili v Avstriji tudi škofa, celovškega škofa. Pa imajo tam še enega visokega funkcionarja v okviru gledališča ali neke kulturne ustanove in tako naprej. Glejte, nekajkrat smo na tej komisiji sprožili pomembno vlogo katoliške cerkve v slovenskem življu, zamejstvu, zdomstvu in prekomorsko. Jaz mislim, da bi… Če še to povem, slovenska katoliška cerkev je najmočnejša in edina, ki je stalna vez znotraj slovenstva v teh državah, stalno prisotna, med tednom, ob nedeljah, ob pogrebih, ob svečanostih in tako naprej. Konzularno-diplomatska mreža – je ni. Izobraževalni del – so ali niso. Jaz mislim, da je bistveno boljša udeležba na takih zadevah kot na tistih formalnih in uradnih. In dal sem že večkrat pobudo, da bi se v takem poročilu, prvič, povezava naredila med vladnimi institucijami in RKC-jem, ki ima dejansko formalno močno pokrito to mrežo in marsikje so predstavniki katoliške cerkve tudi v drugih državah zastopniki drugih cerkva v medvladnih zadevah, recimo, poznam primer Nemčije in tako naprej. Jaz mislim, da bi morali to mrežo izkoristiti. To je daleč najmočnejša mreža, ki jo ima Slovenija po svetu. Za ljudi, ki so zunaj meja, je ključna integrativna vez – ključna integrativna vez, pa naj gre za Avstralijo, Brazilijo, kjerkoli. Kjerkoli ni možno izvajati cerkvenih obredov, tam tudi jezik zamira; žal, tako je. In mislim, da bi morali temu delu dati bistveno večjo pozornost. </font><br>
<font size="4">	Kot naslednjo stvar bi predlagal, da se tudi v te svete Vlade Republike Slovenije za Slovence po svetu in v zamejstvu vključi tudi formalno predstavnik katoliške cerkve. Zdaj ga ni.</font><br>
<font size="4"> </font><br>
<b><font size="4">21. TRAK: (DAG) – 12.40</font></b><br>
<br>
<b><font size="4">	</font></b><font size="4">(nadaljevanje) Vidim iz teh spiskov, so sicer predstavniki vseh teh društev, zunanjih in tako naprej, ampak neke formalne vključitve RKC-ja ni, čeprav ima celo, bi rekel, škofa postavljenega za urejanje teh razmer in tudi izpostave na nivoju Evropske unije teh evropskih dežel in prekomorskih dežel, da pokrivajo vso to dejavnost. Mislim, da če želimo res ohranjati slovenstvo, potem moramo vključiti vse razpoložljive moči, ki jih imamo. </font><br>
<font size="4">	Še ena stvar se mi zdi pomembna za položaj Slovencev v tujini nasploh, ne samo v zamejstvu ali pa prekomorsko – to je na nek način status Slovenije, ki si ga izbori ali pa ga nima. Mislim, da bi morali z vsemi temi dosežki, ki so na raznoraznih področjih, kulturnih, znanstvenih, športnih in tudi političnih, promovirati Slovenijo, jo dati kot enakopravnega partnerja na svetovni zemljevid in to enostavno koristiti tudi pri uveljavljanju pravic slovenskih skupnosti zunaj. To se da, in mislim, da bi bilo to treba tudi narediti. V zadnjem času se to prepoznava marsikje. Marsikatere tudi mednarodne institucije kakšne stvari sprejmejo, ki jih predlagamo, ki jih predlagajo naši predstavniki ali pa pohvalijo dosežke, ki jih imamo na raznoraznih področjih. In to neformalno tudi dodatno prispeva k temu, da se tudi to zavedanje, da smo Slovenci, da smo dobri, da smo uspešni, da smo sposobni, da zmagujemo, in se lahko tudi to predvsem v tem našem neposrednem delu, se pravi, v zamejstvu, da dobro upoštevati in tudi unovčevati. Jaz mislim, da bi take priložnosti morali tudi izkoristiti. Bi pa predlagal vseeno, no, da vse te razmere, ki so, in dosežki, ki se dogajajo, presojamo nekako objektivno, ne skozi, bom rekel, averzijo do Vlade ali pa ne vem česa, ampak da to pogledamo realno, primerjalno in vidimo, ali so trendi pravi ali niso. Če niso, jih je treba popraviti, če gredo zadeve v pravo smer, jih je treba samo graditi in dopolnjevati, v takem ali drugačnem smislu. </font><br>
<font size="4">	Hvala lepa. </font><br>
<br>
<font size="4">	</font><b><font size="4">PREDSEDNIK DUŠAN ŠIŠKO: </font></b><font size="4">Hvala.</font><br>
<font size="4">	Želi še kdo od kolegov besedo? Samo kratka obrazložitev. Gospod Jože, saj vem, da je zdaj že pozno, lahko pa vseeno daste pisno pobudo na Vlado, da se imenuje prihodnjič v naslednjo sestavo.</font><br>
<font size="4">	Zdaj je pa tako, zaključili smo razpravo članov komisije. Izjemoma bom danes dal še besedo za konec, ker je preslišal gospod Pleškovič, in potem bomo zaključili. </font><br>
<br>
<font size="4">	</font><b><font size="4">DR. BORIS PLEŠKOVIČ: </font></b><font size="4">Najlepša hvala, da ste mi dali besedo, ampak jaz sem prosil za besedo, ker v času razprave ta zadeva ni prišla od drugih. Jaz sem na Harvardu študiral, pa so tam rekli, da so stroga pravila; ampak za izjeme ni pravil, včasih je treba biti fleksibilen. </font><br>
<font size="4">	Ko smo imeli 22. marca Svet Vlade za Slovence po svetu, je mene presenetil govor več predstavnikov, recimo, iz Kanade, Amerike, Nemčije, krovnih društev Slovencev. Pa so rekli: »Mi zelo dobro sodelujemo s Svetom Vlade za Slovence po svetu, kar je zelo pozitivno, ampak vi imate tudi Komisijo za Slovence po svetu, s katero pa mi nimamo kaj dosti direktnih stikov sploh. Niti ne pridejo na obisk v Kanado ali Argentino, tako kot ministrica… » in tako naprej. In so se tudi zavzeli, da bi imeli dva poslanca v parlamentu, enega iz zamejstva, enega iz sveta.</font><br>
<br>
<b><font size="4">22. TRAK: (DAG) – 12.45</font></b><br>
<br>
<b><font size="4">	</font></b><font size="4">(nadaljevanje) Pa vse države vsake toliko časa ustavo spremenijo, za kar je treba imeti 60 poslancev. Ampak, zakaj bi bilo to potrebno. Jaz mislim, da je treba pozdraviti, da imamo mi dva poslanca italijanske in madžarske manjšine, ki sta zelo majhna proti pol milijona Slovencev, ki živijo po svetu. In teh pol milijona bo vedno več, ker na leto 10 do 12 tisoč študentov študira na najboljših univerzah v Evropi, Ameriki, po svetu. Večina se jih želi vrniti nazaj, pa imajo konkretne probleme z diplomami, nostrifikacijami in tako naprej. Zamejci imajo konkretne probleme. Madžarski predstavnik in italijanski sta tu v parlamentu z vami na kavi, pa pravita: »Mi moramo to popraviti za našo manjšino, pa to in to… » Pa tudi pravita, če bi imeli mi, tako kot Francozi, Italijani, Hrvati, predstavnike Slovencev od zunaj… A veste, kaj pravijo naši izseljenci v Italiji, pravijo: »Ko mi zahtevamo, da bi imeli predstavnike v parlamentu ali v senatu v Rimu, pa pravijo, saj vi imate pol milijona Slovencev po svetu, pa jih tudi nimate v svojem parlamentu.« Tako da jaz apeliram na to, da enkrat – zdaj je že 30 let od tega – bi bilo to dobro sprejeti. To druge države imajo, evropske in zahodne. Tudi Evropska komisija ima posebno skupino, ki si prizadeva dobiti čim več strokovnjakov nazaj v Francijo, v Nemčijo, ki so jih praktično ukradli Američani z brain drain, ker so jih preplačali, medtem ko Evropejci jim pa niso dali dobrih pogojev. In mi moramo tudi čim več teh, ki študirajo na najboljših univerzah, kjer se stepejo za njih zunaj, tako kot so se stepli za mene – jaz sem imel ogromno ponudb, ker sem študiral na dobrih univerzah -, jih moramo dobiti nazaj. Ampak da vemo, kakšne so njihove želje in problemi, rabimo tu predstavnike, da se bodo tu z vami družili in vam povedali, kaj rabijo.</font><br>
<font size="4">	Hvala lepa. </font><br>
<br>
<font size="4">	</font><b><font size="4">PREDSEDNIK DUŠAN ŠIŠKO: </font></b><font size="4">Hvala. </font><br>
<font size="4">Spoštovani gospod, poglejte, če bi jaz dobil osebno vabilo, bi se vsekakor odzval. Ne morem pa jaz nekam leteti v Kanado, če ne vem, kdo želi, kdo ne. Če bi dobila ministrica tako vabilo in jaz tudi, verjemite, da bi šli. Tako naj za bodoče pošljejo na komisijo vabilo, da bi radi, da pride na obisk predsednik komisije z ministrico ali pa članska delegacija. Vsekakor se bomo odzvali in bomo poleteli kamorkoli bo treba. </font><br>
<font size="4">	Zdaj pa, glejte, ker imamo časovno stisko, gospa, prosim, vas bom še spustil in potem je konec, ker ob 13. uri moramo zaključiti, pa še predstavnik Vlade bo imel besedo. </font><br>
<br>
<font size="4">	</font><b><font size="4">ANA GREGORIČ: </font></b><font size="4">Najlepša hvala; upam, da sem zdaj jaz na vrsti. Hvala lepa za tole izjemo. </font><br>
<font size="4">(Ana Gregorič, Rafaelova družba.) Bom skušala biti zelo kratka. </font><br>
<font size="4">	Hvala lepa za to in tudi za prijazno skrb za Dobrodošli doma. Ja, lepo vabljeni vsi navzoči in tudi vsi naši rojaki 2. 7. 2022 v Novo mesto. Po tejle aktivni pomladi, mislim, da se nam bo zelo lepo srečati v nekem takem lepem okolju, pa tudi v preletu vsaj delno tudi kulturno zelo bogatega življenja Slovencev v zamejstvu in po svetu. Hvala tudi uradu in celotni ekipi za podpiranje v preteklem obdobju. In upam, da se srečamo v Novem mestu 2. 7. 2022. </font><br>
<font size="4">	Hvala lepa. </font><br>
<br>
<font size="4">	</font><b><font size="4">PREDSEDNIK DUŠAN ŠIŠKO: </font></b><font size="4">Hvala.</font><br>
<font size="4">	Zdaj ima besedo gospod Dejan Valentinčič, da se odzove na razpravo. </font><br>
<br>
<font size="4">	</font><b><font size="4">DR. DEJAN VALENTINČIČ: </font></b><font size="4">Gospod predsednik, hvala lepa. </font><br>
<font size="4">	Glejte, glede na to, da smo danes naredili to izjemo in sta gospod Pleškovič in gospa Ana dobila besedo naknadno, bi lepo prosil, če lahko damo besedo tudi gospodu Simi, ker mislim, da bi tudi nekaj zelo vsebinskih stvari lahko povedal na to razpravo, glede ADP-ja in tako naprej. Če se le da, bi lepo prosil, pa potem zaključim za njim. </font><br>
<br>
<font size="4">	</font><b><font size="4">PREDSEDNIK DUŠAN ŠIŠKO: </font></b><font size="4">Vam bom ugodil. </font><br>
<br>
<font size="4">	</font><b><font size="4">DR. VALENTIN SIMA: </font></b><font size="4">(Valentin Sima, Zveza slovenskih organizacij na Koroškem.) </font><br>
<font size="4">	Jaz bi se odzval čisto kratko. Prvič, ni za vse, kar se dogaja v zamejstvu, odgovorna Slovenija. </font><br>
<font size="4">	</font><br>
<b><font size="4">23. TRAK: (DAG) – 12.50</font></b><br>
<br>
<b><font size="4">	</font></b><font size="4">(nadaljevanje) Brez Slovenije, brez pomoči urada, brez tega bi gotovo bilo stanje razmer na Koroškem veliko slabše, in mislim, da nekatere institucije sploh ne bi obstajale. In tako je bilo pri prejšnjih vladah ali pri sedanji Vladi, je bilo to velikega pomena. Ampak ni za vse odgovorna Slovenija. Tudi katoliška cerkev v Sloveniji nima zaslug za to, da je naš rojak Jože Marketz postal škof krške škofije. Mislim, da je treba to upoštevati. In tudi nobeden izmed nas predstavnikov slovenske manjšine ni odgovoren za to, da je gospod Kušej postal direktor najpomembnejšega teatra na Dunaju, Burgtheater. To je eno. </font><br>
<font size="4">	Kot drugo bi pa - glede na poslanko, kar je izvajala - rekel, da je precej negativno slikala razmere na Koroškem, ki mislim, da so se spremenile v zadnjih letih. Tudi glede teh plebiscitnih proslav, ni bilo proslavljanja zmage nemške večine nad manjšino; samo toliko bi kratko omenil. So seveda problemi. Se dogajajo stvari, ko so študentje pisali, recimo, da, kaj vem, na kolodvoru nekje ponoči so pač rabuke, ker pač neki mulci slišijo druge govoriti slovensko, ampak odziv oblasti in tudi organizacij ter medijev na take zadeve je jasen in jasno obsojajo, recimo, take protislovenske izgrede v zadnjih letih. In dejansko ta plebiscitna proslava, je bilo mnogo proslav, ki so govorile in skušale biti strpne, in mislim, da se je vzdušje v določenem smislu spremenilo. Samo to opombo bi rad povedal. Za kar je odgovorna tudi seveda, bi rekel, ta politika, da pač Slovenija le skuša tudi po diplomatski poti pametno govoriti s temi avstrijskimi dejavniki, na zvezni ravni ali pa tudi, recimo, z deželnim glavarjem na Koroškem. </font><br>
<font size="4">	Hvala.</font><br>
<br>
<font size="4">	</font><b><font size="4">PREDSEDNIK DUŠAN ŠIŠKO: </font></b><font size="4">Hvala. </font><br>
<font size="4">	Gospod Dejan Valentinčič, še prej pa… / oglašanje v dvorani/ Gospod, poglejte, s poslanci ne morete replicirati. To ni korektno, da s poslancem replicirate, ker potem boste sprožili rafal tule noter in bomo lahko sejo zavlekli do desetih zvečer. Gospod Dejan Valentinčič. / oglašanje v dvorani/ </font><br>
<font size="4">Ja, gospa Violeta. </font><br>
<br>
<font size="4">	</font><b><font size="4">VIOLETA TOMIĆ (PS Levica): </font></b><font size="4">Jaz se vam zahvaljujem, predsedujoči, ker ste po Poslovniku zaščitili poslanko.</font><br>
<font size="4">Nikoli se ni dogajalo, da bi vabljeni lahko kritizirali razprave poslancev. Poslanci smo poslani od svojih volivcev. In to, kar sem jaz izvajala, kot vi pravite - verjetno slabšalen izraz ni bil namenoma uporabljen -, je posledica tega, kar sem slišala od koroških Slovencev, predvsem mladih, ko smo imeli tu razstavo ob 100-letnici plebiscita. Nisem si izmislila, veste. In če ste vi zadovoljni s stanjem, mogoče nekdo drug pač ni zadovoljen. In jaz vedno naslavljam tiste, ki niso zadovoljni, da bi jim pomagali, da bi bili vsi zadovoljni. Če se pa Slovenci ne zmenite v zamejstvu, tako kot se, žal, ne zmenimo tudi v Sloveniji, pa skupnega nastopa res ne moremo pričakovati. </font><br>
<font size="4">	Hvala.</font><br>
<br>
<font size="4">	</font><b><font size="4">PREDSEDNIK DUŠAN ŠIŠKO: </font></b><font size="4">Gospod državni sekretar. </font><br>
<br>
<font size="4">	</font><b><font size="4">DR. DEJAN VALENTINČIČ: </font></b><font size="4">Gospod predsednik, hvala zopet za besedo. Mislim, da je sedaj na meni, da nekako strnem to našo današnjo razpravo. </font><br>
<font size="4">	Za začetek dovolite, da se zahvalim za vaša konstruktivne in prijazne besede. Seveda, obravnavamo poročilo za leto 2021, hkrati pa, ker se končuje mandat, je nekako samoumevno, da potem tudi potegnemo črto pod pretekli dve leti. Veseli me in mi daje zadovoljstvo, da ste vsi predstavniki Slovencev iz zamejstva in civilnih organizacij, ki so se danes oglasili,</font><br>
<br>
<b><font size="4">24. TRAK: (DAG) – 12.55</font></b><br>
<br>
<b><font size="4">	</font></b><font size="4">(nadaljevanje) naše delo pozitivno ocenili, da cenite, da smo delali prave stvari in da smo zajeli prave probleme. Lahko vam rečem, da smo bili s srcem pri stvari, tako ministrica, ki se je z vso paro lotila dela, kot lahko to rečem zase, ki sem že prej več kot desetletje s tem raziskovalno ukvarjal in imel zdaj priložnost te ideje prenašati v prakso. Nenazadnje lahko rečem, da smo imeli tudi eno ugodno okoliščino. Torej, trenutni predstavniki na slovenskih diplomatsko-konzularnih predstavništvih, na mestih, ki so relevantna za zamejstvo in izseljenstvo, so bili v veliki večini zelo sposobni, strokovni, predani, profesionalni ljudje, kar nam je bilo v zelo veliko pomoč. Nenazadnje pa moram tudi omeniti, torej, naš urad je personalno majhen urad, najmanjši med vsemi resorji, ampak imamo ekipo strokovnih sodelavcev, ki so zares strokovni, predani in pošteni. In bi se na tem mestu rad tudi javno zahvalil za vse njihovo delo; številni uspehi preteklih dveh let ne bi bili mogoči brez njihove konstantne podpore in predanega dela. </font><br>
<font size="4">	Če naredim nek tak skupen rezime, bi rekel, seveda, vsi ugotavljamo, da živimo, sploh kar se tiče zamejstva, v okolju, ki je bolj naklonjeno, kot je bilo v preteklosti; to vsi opažamo. Seveda, to nikakor ne pomeni, da težav ni. In to ne pomeni, da bi kakršenkoli premik se zgodil samoumevno ali pa sam od sebe. Seveda, potrebno je aktivno delovanje, trud. Lahko rečem, da se pri tem trudimo, tako urad kot ostali resorji, konstruktivno sodelujemo z organizacijami, ki nam sporočajo s terena, kaj je potrebno, in nato tudi te dejavnosti skupaj nekako koordiniramo, kaj bi bilo treba narediti. Torej, treba je graditi na tem spremenjenem, boljšem vzdušju, ki pa ni samoumevno, se bo mogoče kdaj spet tudi poslabšalo, zato je treba na tem, kot rečeno, aktivno delovati. </font><br>
<font size="4">	Mene zelo veseli, da lahko rečem, v preteklem sklicu, pa tudi že prej, je nekako tudi Slovenija zmogla ta državniški odnos, da manjšinska vprašanja niso več politikantske razprave, ampak da nastopa kot država enotno do manjšine. To so, recimo, pristopi tudi držav, kot so Avstrija, Italija, kar že od nekdaj vidimo. Torej, tudi Slovenija na tem področju raste, tako imamo bolj kot ne samo kakšno izjemo, ki tega ne zmore. </font><br>
<font size="4">	Zato dovolite, da nekoliko bolj konkretno odgovorim na številna vprašanja in napačne trditve gospe poslanke Violete Tomić. Začnem mogoče s tem, da – kot ste na začetku dejali -, torej, seja Odbora za kulturo se je začela ob 12.00, komisija se je začela ob 11.00. Meni je zelo žal, da si niste vzeli te ure časa in prišli prisluhniti, kaj so predstavniki zamejstva in civilnih organizacij povedali, kajti potem bi svoja izvajanja lahko nekako utemeljili na dejstvih. Moram reči, da ob teh stvareh, ki ste jih trdili, ste seveda povedali zelo veliko stvari, ki ne držijo. Zelo težko vas bom zdaj na vsako posebej korigiral, ampak vsaj nekaj najočitnejših pa moram. Torej, ta seja ni neka promocija pred volitvami, ampak izvršujemo sklep te komisije, kot je povedal že predsednik, torej ni treba, da ponavljam. Moram pa vsekakor povedati, da ko ste dejali, da je lani bila 100-letnica podpisa ADP, Avstrijske državne pogodbe, to ne drži. Avstrijska državna pogodba je bila podpisana leta 1955. / oglašanje v dvorani/ Ja, dejali ste Avstrijske državne pogodbe, to je huda napaka. </font><br>
<font size="4">	Naslednja stvar. Vprašali ste, kaj se je dogajalo glede covida in predvsem glede na naša pisma. Moram vam povedati, da, na žalost, vi tega pisma niste razumeli. To pismo ni bilo namenjeno neki materialni pomoči našim manjšinam, ampak je bilo mišljeno širše. Mi smo takrat v 48 urah pridobili preko sto odzivov slovenskih znanstvenikov iz sveta, ki se ukvarjajo s področji biokemije, medicine in tako naprej, nenazadnje tudi, recimo, upravljanja množic in tako naprej, preučevanja, informacijsko, kako se ljudje gibljejo. Torej, omogočili smo neko izmenjavo znanj, ki je nekako pomagala tudi slovenskim strokovnjakom, da je bil odziv boljši, da se je dalo lažje pripravljati ukrepe. Torej, da so največji slovenski strokovnjaki sveta se v manj kot 48 urah več kot v sto primerih javili in ponudili brezplačno svoje znanje, kako naj Slovenija bolje upravlja z epidemijo; in se jim na tem mestu za to javno zahvaljujem. </font><br>
<br>
<b><font size="4">25. TRAK: (DAG) – 13.00</font></b><br>
<br>
<b><font size="4">	</font></b><font size="4">(nadaljevanje) In če smem s tem povleči eno vzporednico, leta 1990, ko so se začeli oziroma dosegli vrhunec demokratični procesi v Sloveniji, takrat so se tudi rojaki po svetu izjemno angažirali. Recimo, naj navedem samo en podatek. V Združenih državah Amerike so ustanovili iniciativo Združeni Američani za Slovenijo. A veste, koliko organizacij se je tja včlanilo? Ne veste. 659 slovenskih organizacij v Združenih državah Amerike se je poenotilo v podporo Sloveniji! In če pogledamo rezultate, države po svetu, kjer so bile največje slovenske skupnosti, so bile prve države, ki so priznale neodvisno Slovenijo. In takrat ni bilo treba prositi, ampak so se ljudje sami angažirali, čutili dolžnost in ponos, da so to naredili. Zdaj, ko imamo svojo državo, smo jih tudi mi pozvali za pomoč, ampak ne za neko novačenje, pač pa zato, da se pokažemo, da smo enotna slovenska družina, ki poseljuje ta globalni svet, in odziv je bil izjemen, moram poudariti. Nenazadnje, poleg zdaj omenjenih so se tudi drugi odzvali. Recimo, dobili smo odzive iz Italije, kjer so se ljudje, ki imajo… Recimo, sem medicinska sestra, sem pripravljena priti pomagat v Slovenijo na covid oddelek; sem zdravnik psihiater, ki sem pripravljen priti pomagat ljudem, ki bodo imeli psihične težave po covidu. In tako naprej. In nenazadnje, izjemna in zelo velika hvala porabskim Slovencem, gospe Andreji Kovač. Mislim in sem prepričan, da oni niso doživeli tega kot neko izkoriščanje Republike Slovenije njih, ampak so to iskreno in iz srca naredili, in smo jim za to zelo hvaležni. In mislim, da ste jih danes užalili s tem, kar ste izvajali. </font><br>
<font size="4">	Kar se tiče tega, kaj je Republika Slovenija naredila za preprečevanje posledic covida. Lahko rečem, ogromno. Naj začnem s tem, da je v tem času Slovenija organizirala preko 15 repatriacijskih letov za ljudi, ki so ostali na tujem, in jim je pomagala priti domov. Med drugim sta bila organizirana dva repatriacijska leta iz Londona, kjer so številni mladi Slovenci, ki so si v zadnjih letih tam našli službe, ostali brez služb, redne linije niso več delovale in smo jim mi omogočili vrnitev. Ko so se vrnili, se je pri marsikomu izkazalo, da lahko svoja delovna mesta v tujini opravljajo iz Slovenije, torej, da lahko živi tukaj, dela pa za tujino. Ni bilo preprosto. Spraševali so, kako uredimo davčno rezidentstvo, kje bomo zdravstveno zavarovali, kje nam bo tekla pokojninska doba. Za to je bil urad, ki jim je posredoval podatke oziroma kontakte naprej, da so si te stvari lažje uredili. </font><br>
<font size="4">	V razpisih, ki jih urad izvaja za finančno podporo, je bila zelo velika pozornost namenjena vprašanju, kako je določene slovenske organizacije prizadel covid. Vemo, da, recimo, obstajajo slovenske organizacije, kjer se ob koncih tedna dobivajo Slovenci, ampak da te nepremičnine lahko ekonomsko preživijo, jih Slovenci med tednom oddajajo različnim dejavnostim večinskega naroda. To je v času covida za celo leto zamrlo. Tudi to smo nagovorili. In lahko rečem, v tem času nobena nepremičnina ni propadla zato, ker bi covid onemogočil dohodke, urad pa ni stopil naproti. In še in še in še bi lahko našteval. </font><br>
<font size="4">	Kar se tiče področja kulture in izobraževanja. Urad je bil protagonist, skupaj z Ministrstvom za izobraževanje, ki je omogočil, da so tudi izobraževalne dejavnosti in predvsem kulturne dejavnosti v zamejstvu prešle takoj na splet. Nudili smo strokovno podporo, spodbujali in tako naprej. </font><br>
<font size="4">	Zakaj v tem poročilu niso omenjene knjižnice. Kratko bi lahko dejal, zato, ker je to poročilo za leto 2021, knjižnice pa že desetletja normalno delujejo. Imamo študijsko knjižnico v Celovcu ter knjižnico v Trstu, ki dobiva tudi obvezni izvod vsega, kar v Sloveniji v slovenskem jeziku izide; to seveda financira Ministrstvo za kulturo in naš urad. Knjižnice delujejo, tudi urad pomaga pri plačevanju personala in tako naprej. </font><br>
<font size="4">	Če se nekoliko bolj ozrem na Koroško. Torej, moram reči, da te stvari, ki ste jih vi danes izpostavili, govorijo o neki drugačni Koroški kot to, kar so izpostavili predstavniki koroških Slovencev. Vi ste izpostavili, kaj vam je nekdo povedal. Živimo v pluralni družbi, nikjer ni samo eno mnenje. Torej, dobro je prisluhniti več različnim vidikom, ne se nasloniti samo na eno mnenje. Zdaj, kaj se je spremenilo, ali pa če začnem drugače, vprašali ste me, kdaj v teh dveh letih je bilo dosledno spoštovanje manjšinskih pravic v Avstriji. </font><br>
<br>
<b><font size="4">26. TRAK: (DAG) – 13.05</font></b><br>
<br>
<b><font size="4">	</font></b><font size="4">(nadaljevanje) Odgovor na to je preprost: nikoli, nikoli. Še nikoli pa ni bil nivo spoštovanja manjšinskih pravic tako visok kot v tem trenutku. In nič se ni zgodilo samoumevno. Bili so potrebni številni sestanki, pogajanja, prizadevanja, da je prišlo do premikov. Ampak, kot je omenil gospod Inzko, prišlo je do podvojitve sredstev. Bili so postavljeni dodatni dvojezični napisi, kot je omenil gospod Sima. Torej ne, kar ste vi rekli, da je 100-letnica plebiscita bilo slavljenje nemško govoreče večine nad slovensko manjšino, ampak po številnih desetletjih, ko so bile vse plebiscitne proslave točno take, ta ni bila taka. In verjemite mi, gospa Tomić, to ni prišlo samoumevno. To pomeni ure in desetine ur prizadevanj, pogajanj, dogovarjanj, da je prišlo do tega obrata; take stvari se ne zgodijo samoumevno. </font><br>
<font size="4">	Glede notifikacije Avstrijske državne pogodbe. Zapleteno vprašanje. Imamo pa tu predvsem dva vidika, ki ju je treba izpostaviti. Seveda, urad ne more prijaviti notifikacije, ampak vemo, tudi noben drug resor v Vladi ni tisti, ki lahko sam deluje. Torej, tu gre za soglasje na več nivojih, predsednika republike, vlade, zunanjega ministra in tako naprej. In drugi vidik, imamo več slovenskih političnih organizacij na avstrijskem Koroškem, in treba je izpostaviti, da Zveza slovenskih organizacij, torej krovna organizacija, kjer živi le del manjšine, je večkrat izrazila zadržanost do tega. Torej, tudi v primeru notifikacije Avstrijske državne pogodbe verjetno to ni najbolj modro, da se naredi kot to, kar hoče en del manjšine, kar pa noče drugi del manjšine; torej, stvari niso tako zelo preproste. </font><br>
<font size="4">	Če se ozrem še na Italijo. Dejali ste, da je Italija spremenila ustavo glede števila poslancev - ni res. Italija je spremenila volilni zakon, ne pa ustave. In dejali ste, da se število italijanskih poslancev ni zmanjšalo, zmanjšali so se pa slovenski poslanci – ni res. Italija je s spremembo volilnega zakona zmanjšala število italijanskih poslancev za približno eno tretjino. In ker je bila trenutna poslanka Tatjana Rojc in vsi ostali poslanci pred jo izvoljeni kot italijanski poslanci, bo to otežilo njeno izvolitev, ker je manjše število poslancev. Torej, stvar je precej drugačna, kot ste rekli. Seveda, tu Slovenija opravlja številne aktivnosti, številne pogovore. Naš cilj, naša ambicija je ohraniti Slovenca v rimskem parlamentu. Seveda, ni pa to preprosta naloga in z danes na jutri je to zelo težko doseči. Vemo, bodimo iskreni, trenutno se italijanske oblasti ukvarjajo s takimi težavami, ki jih štejejo nekako za bolj prioritetne kot ta stvar. Torej, do neke rešitve na tem področju še ni prišlo. </font><br>
<font size="4">	Glede gospoda Počivalška in njegove izjave glede Slovencev na Hrvaškem. Glede tega je vaša bivša prijateljica Nataša Sukič poslala poslansko vprašanje in je tudi dobila odgovor in tam so stvari jasno pojasnili. Torej, gospod Počivalšek se je tu zgolj nekoliko preveč nerodno izrazil, se je tega takoj zavedal in  takoj zatem sam sebe tudi popravil. Ampak nikakor pa ne drži to, kar ste vi rekli, da naj bi gospod Počivalšek trdil, da zato naj Slovenci na Hrvaškem ne bili upravičeni do podpore matične domovine. Tega on nikoli ni rekel; torej, nekoliko nerodno se je izrazil. Ob tem pa je treba vzeti v poštev, tako Republika Slovenija kot, na primer, Avstrija, Italija jasno ločujejo med avtohtonimi manjšinami in priseljenci. In Slovenec na Dunaju ali pa Slovenec v Milanu, v Rimu, nima enakega statusa kot Slovenec, ki živi na Tržaškem, Krasu ali v Podjuni. Hrvaški model manjšinskega varstva je drugačen. In če nekako poenostavim, nekdo, ki živi v Gorskem Kotarju ali pa na Reki, nima bistveno drugačnega statusa kot nekdo, ki živi v Splitu ali Dubrovniku. In od tu potem izvira tudi vse to, o čemer mi govorimo. </font><br>
<font size="4">	Omenili ste tudi Slovence v nekdanji Jugoslaviji. Torej, Slovenci v nekdanji Jugoslaviji so, kar se tiče Urada Vlade za Slovence v zamejstvu in po svetu, privilegirano financirani. Njihove stopnje podpor za svoje delo so bistveno višje, kot jih, na primer, dobijo Slovenci v Ameriki, Kanadi, Avstraliji, ker se pač zavedamo, da je tam standard nižji, in na ta način želimo pomagati, ker si nekako predstavljamo, da so njihove privatne donacije za slovenske institucije težje kot, recimo, v nekih bolje stoječih državah.</font><br>
<br>
<b><font size="4">27. TRAK: (DAG) – 13.10</font></b><br>
<br>
<b><font size="4">	</font></b><font size="4">(nadaljevanje) Ampak spet, če pomislimo, koliko nižji nivo ali koliko nižje cene so v teh državah v primerjavi s temi dražjimi državami, ta višja podpora še toliko več poviša. Torej mislim, da imajo dobro obravnavo, in nikakor, da bi jih kdo spregledal. Nenazadnje, tudi v preteklih dveh letih, covidu navkljub, je ministrica obiskala slovensko skupnost v Srbiji, Črni gori in Bosni, in slovensko skupnost v Srbiji sem obiskal tudi jaz. </font><br>
<font size="4">	Mislim, da sem vsaj te najhujše napake popravil. Kot rečeno, vseh ne morem, ker jih je bilo res zelo veliko. </font><br>
<font size="4">	Tako bi mogoče naredil neko rekapitulacijo, kar je tudi gospod Tanko dejal. Torej, ob koncu mandata velja predvsem primerjati situacijo pred dvema letoma in danes. Pred dvema letoma je bil proračun Urada Vlade za Slovence v zamejstvu in po svetu 9 milijonov in pol. V letu 2023 bo rekorden, 11,3 milijona, torej skoraj 2 milijona povečanja. In kot sem že prej na začetku povedal, ko vas ni bilo, zato bom še enkrat ponovil – ne gre za neko pavšalno povišanje, vsakemu damo malo več, ampak zelo načrtno, katere so prioritete. In na prvem mestu je tu seveda ohranjanje in krepitev slovenskega jezika, te iniciative okrepljeno poudarjamo. In kot rečeno, še enkrat ponavljam, gospodarsko sodelovanje je pomembna prioriteta, da ustvarimo skupno gospodarsko regijo na območju Alpe-Jadran, hkrati pa globalno slovensko gospodarsko povezavo. </font><br>
<font size="4">	Torej, zagotovo sta zadnji dve leti pomenili številne omejitve zaradi covida, pa vendar, v danih razmerah, mislim, da je prišlo do nekega napredka. Kot rečeno, predvsem me veseli tudi, da s strani rojakov, ki so bili danes tukaj, je bilo to zaznano in cenjeno. </font><br>
<font size="4">	Seveda so vse moje, kako bi rekel, izvajanja tukaj tudi nekoliko posplošena ali pa groba, ker, kot je predsednik že večkrat omenil, časa ni na pretek. Kar se tiče izseljenstva, nisem omenil posameznih držav. Kar se tiče zamejstva, gotovo bi se dalo več povedati, o Videmski pokrajini, avstrijski Štajerski in tako naprej, ampak nekaj tega se najde tudi v poročilih. Sicer pa, kdor spremlja informacijsko dejavnost urada, mislim, da tudi redno sporočamo, kaj se na tem področju dogaja. </font><br>
<font size="4">	Najlepša hvala. </font><br>
<br>
<font size="4">	</font><b><font size="4">PREDSEDNIK DUŠAN ŠIŠKO: </font></b><font size="4">Hvala. </font><br>
<font size="4">	Želi še kdo besedo od ministrstva za pojasnilo? (Ne.) Vidim, da ne. </font><br>
<font size="4">Prijavila se je gospa Violeta Tomić, kar verjamem, da je bila izzvana spoštovani državni sekretar, tako da ima besedo. </font><br>
<br>
<font size="4">	</font><b><font size="4">VIOLETA TOMIĆ (PS Levica): </font></b><font size="4">Najlepša hvala za besedo, predsedujoči. </font><br>
<font size="4">	Jaz se opravičujem, res me ni bilo ob začetku seje, ker je bila prestavljena z 10. ure na 11. uro in jaz predsedujem Odboru za kulturo, nisem samo članica, in sem se morala za ta odbor pripravljati. Tako sem res zamudila nekaj vaših pomembnih podatkov. To, da… / oglašanje v dvorani/ Dovolite mi, ne segajte mi v besedo, gospod sekretar. Nikoli na nobenem odboru se nisem počutila kot na zatožni klopi zaradi tega, kar sem povedala – danes se je to zgodilo. In naj vas opozorim, da nikoli tudi na ta odbor ne bi prišla, sem se hotela opravičiti, če me ne bi sekretarka Državnega zbora in tega odbora dobila na hodniku po razpustitvi neuspešnega Odbora za kulturo in mi rekla, če bi se le pridružila, ker je vprašljiva sklepčnost; vsi poslanci so večinoma na terenu in delajo predvolilno kampanjo. Kot vidite, sem edina tukaj iz opozicije. In dovolite mi, bila sem kritična do ravnanj te oblasti. </font><br>
<font size="4">	Ko ste omenili covid ukrepe, da so pomagali zamejci. Lepo, da so pomagali, covid ukrepi te Vlade so bili porazni. Ogromno nepotrebnih ukrepov, lockdowni, da ne naštevam nepotrebnih smrti, ki so bile skrajne. Tako, spoštovani sekretar, lepo ste me nadirali, opozarjali na napake, za katere sem prepričana, da niso, marsikaj ste tudi namerno narobe razumeli. In kot edina opozicijska poslanka se ne počutim dobro v vaši družbi, prišla sem zgolj zaradi vabljenih predstavnikov zamejcev, ne zaradi vas, predstavnikov Vlade, ki vas, oprostite, ne spoštujem in vaših ukrepov ne sprejemam za merodajne. Tako vas zapuščam, se vam zahvaljujem in srečno. Če pa je res tako z zamejci vse v redu, potem pa smo opravili svojo dolžnost in ni več problema. Hvala za vašo neprijaznost. </font><br>
<br>
<b><font size="4">28. TRAK: (DAG) – 13.15</font></b><br>
<br>
<font size="4">	</font><b><font size="4">PREDSEDNIK DUŠAN ŠIŠKO: </font></b><font size="4">Hvala.</font><br>
<font size="4">	Zaključujem razpravo… / oglašanje v dvorani/ Bi prosil, na kakšen način, ker sem zaključil razpravo o poročilu. / oglašanje v dvorani/ Spoštovani gospod Jože, poglejte, bom tako rekel, poslanec je poslanec, njegovo mnenje si bodo tudi Slovenci v zamejstvu ustvarili, vsak ve, kdo lahko in kaj lahko govori. Tako da… Imate besedo, ampak prosim res, če imate na to temo, ne da bomo razpravo odprli. </font><br>
<br>
<font size="4">	</font><b><font size="4">JOŽE TANKO (PS SDS): </font></b><font size="4">Hvala lepa, gospod predsednik.</font><br>
<font size="4">Glejte, zdaj, ne vem, če ste dali kolegici Violeti besedo, potem imamo vsi ostali poslanci prav tako pravico do besede. </font><br>
<br>
<font size="4">	</font><b><font size="4">PREDSEDNIK DUŠAN ŠIŠKO: </font></b><font size="4">Kolega Jože, dal sem ji besedo zaradi tega, ker jo je državni sekretar dvakrat omenil pri odgovorih, zaradi tega, vas pa ni omenil.</font><br>
<br>
<font size="4">	</font><b><font size="4">JOŽE TANKO (PS SDS): </font></b><font size="4">Razumem, ampak ni to bistveno, kajne. Posredno sem bil z vsako lažjo, ki jo je izrekla, tudi sam omenjen in tudi koalicija v Državnem zboru, ki podpira ukrepe Vlade, ki ste jih predstavili v tem poročilu na tem področju. Mislim, da je nedostojno, da pride v Državni zbor razpravljati poslanka ali pa poslanec, ki je tako nepripravljen in ki je pripravljen povedati toliko laži o temi, ki jo imamo danes na dnevnem redu. To je nedostojno. In potem govori o tem, kako drugi slabo delajo, ona pa laže zraven in diskreditira vse tiste, ki so prišli, ki so s strani Vlade predstavili poročilo. In več ali manj v celoti zanika vse tisto, kar ste povedali predstavniki skupnosti, ki ste danes prisotni na tej seji, brez argumentov in česarkoli. In mislim, gospod predsednik, da bi take razprave, ponižujoče za sodelujoče tukaj, zato ker so bile neargumentirane – in se zahvaljujem državnemu sekretarju, da je, kar je lahko, večino demantiral takoj -, morali enostavno prekiniti in kolegici vzeti besedo. Imamo poslovnik, ki to določa, kakšne razprave morajo biti, imamo tudi sprejet etični kodeks, kako naj poslanec razpravlja, ne sme biti žaljiv, ponižujoč in tako naprej. Vse to ste dopustili, da je kolegica povedala. </font><br>
<font size="4">	Ne bom več problematiziral, mislim, da je to dovolj. Hvala lepa.</font><br>
<br>
<font size="4">	</font><b><font size="4">PREDSEDNIK DUŠAN ŠIŠKO: </font></b><font size="4">Hvala.</font><br>
<font size="4">	Zaključujem razpravo. </font><br>
<font size="4">	Ugotavljam, da se je Komisija za odnose s Slovenci v zamejstvu in po svetu seznanila s Poročilom Vlade Republike Slovenije o realizaciji načrtovanih dejavnosti in sredstvih za Slovence izven meja Republike Slovenije v letu 2021. </font><br>
<br>
<font size="4">	S tem zaključujem 1. točko dnevnega reda in 17. sejo Komisije za odnose s Slovenci v zamejstvu in po svetu. </font><br>
<font size="4">Vsem se zahvaljujem za udeležbo in vam želim še naprej lep dan! Hvala. </font><br>
<br>
<b><font size="4">Seja se je končala 7. aprila 2022 ob 13.19.</font></b>