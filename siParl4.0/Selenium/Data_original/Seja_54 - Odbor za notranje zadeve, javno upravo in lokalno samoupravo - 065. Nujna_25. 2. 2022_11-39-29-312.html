<h5 class="label"><span>Vsebina zapisa seje</span></h5><div align="center">
<p><b><font size="4">REPUBLIKA SLOVENIJA</font></b><br>
<b><font size="4">DRŽAVNI ZBOR </font></b><br>
<b><font size="4">ODBOR ZA NOTRANJE ZADEVE, JAVNO UPRAVO IN LOKALNO SAMOUPRAVO</font></b><br>
<b><font size="4">65. nujna seja</font></b><br>
<br>
<b><font size="4">(25. februar 2022)</font></b><br>
</p></div><br>
<b><font size="4">Sejo je vodil mag. Branko Grims, predsednik odbora.</font></b><br>
<b><font size="4">Seja se je začela ob 14.01. </font></b><br>
<br>
<b><font size="4">1. TRAK: (NM)</font></b><br>
<br>
<b><font size="4">PREDSEDNIK MAG. BRANKO GRIMS:</font></b><font size="4"> Spoštovani.</font><br>
<font size="4">	Začenjamo 65. nujno sejo Odbora za notranje zadeve, javno upravo in lokalno samoupravo. Vsem prav lep pozdrav.</font><br>
<font size="4">	Za danes so opravičeni gospa mag. Bojana Muršič, gospod Predrag Baković in gospa Nataša Sukič. Z nami pa so s pooblastili: poslanec gospod Franc Kepa nadomešča poslanko gospo Anjo Bah Žibert; poslanec gospod Miha Prevc nadomešča poslanca gospoda Andreja Černigoja; in poslanec gospod Jani Ivanuša nadomešča poslanca gospoda Dušana Šiška. Tudi vsem še enkrat lep pozdrav.</font><br>
<font size="4">	In prehajamo zdaj na 1. točko dnevnega reda, glede na to, da včeraj ni bilo pripomb do roka. Ugotavljam, da je dnevni red tak, kot je bil sprejet oziroma poslan s sklicem seje.</font><br>
<br>
<font size="4">	In prehajamo torej na </font><b><font size="4">1. TOČKO DNEVNEGA REDA – PREDLOG ZAKONA O SPODBUJANJU DIGITALNE VKLJUČENOSTI,</font></b><br>
<font size="4">	ki ga je Državnemu zboru predložila v obravnavo vlada. In zato najprej predlagam kar, da, če želi besedo gospod minister? Želi. Izvolite besedo za kratko predstavitev.</font><br>
<font size="4">	Prosim.</font><br>
<br>
<font size="4">	</font><b><font size="4">MARK BORIS ANDRIJANIČ: </font></b><font size="4">Najlepša hvala, predsedujoči, za besedo. Prav lep pozdrav vsem cenjenim poslankam in poslancem.</font><br>
<font size="4">	Moram reči, da sem izjemno vesel, da vam lahko danes predstavim Predlog zakona o spodbujanju digitalne vključenosti. Gre za prvi sistemski zakon, ki celovito ureja področje pridobivanja digitalnih veščin pri nas. Na podlagi tega zakona bomo, če bo seveda sprejet, lahko že letos zagnali največji program digitalnega opismenjevanja v naši zgodovini. Ponosen sem, da je priprava tega zakona potekala izjemno vključujoče in demokratično, saj smo tesno sodelovali ne samo s ključnimi resorji, ampak tudi in še posebej s številnimi strokovnimi organizacijami in strokovnjaki. V okviru javne razprave smo prejeli številne pripombe in predloge, ki smo jih skrbno preučili, veliko večino pa smo tudi upoštevali. Kot veste, je eden izmed glavnih ciljev naše vladne službe prav to, da poskušamo državljanom zagotoviti temelje digitalne pravice in to prav vsem. S tem želimo doseči, da bosta digitalna izključenost in neenakost postali končno stvar preteklosti. Ta cilj seveda ne zasledujemo sami, ker ga zasleduje tudi vsa Evropa. Marca lani je Evropska komisija predstavila digitalni kompas, ki določa ambiciozne cilje na področju digitalne preobrazbe. Najpomembnejši cilji, ki jih določa digitalni kompas, so posvečeni prav digitalnim veščinam in znanjem. No na tem področju digitalni kompas določa 2 konkretna cilja: prvič, da bi imelo do leta 2030 vsaj 80 % odraslega prebivalstva v Evropi vsaj osnovne digitalne veščine in da bi</font><br>
<br>
<b><font size="4">2. TRAK: NM – 14.05</font></b><br>
<br>
<font size="4">	(nadaljevanje) imeli do takrat tudi vsaj 20 milijonov zaposlenih v IKT industriji s pravim ravnovesjem med moškimi in ženskami. V Sloveniji smo žal pod evropskim povprečjem, ko gre za digitalne veščine in znanja. Zgolj 55 % odraslih prebivalcev ima vsaj osnovne digitalne veščine. No v IKT industriji pa je zaposlenih zgolj 4,5 % vseh zaposlenih. Ob tem ne gre pozabiti na razsežnosti pomena digitalne vključenosti, ki so se še posebej izkazale tekom pandemije Covid-19. Kot vsi vemo, je ta pandemija nekako pospešila digitalno transformacijo pravzaprav prav vsega, pa naj gre za delo, zabavo, komuniciranje ali kaj tretjega. Zakon ima zato dvojno naravo, po eni strani sistemsko ureja materijo spodbujanja digitalne vključenosti, no po drugi pa vsebuje tudi določbe, ki so interventne narave in so posledica razmer, nastalih zaradi pandemije Covid-19. Naj najprej pojasnim sistemsko ureditev materije spodbujanja digitalne vključenosti v tem zakonu, pri čemer bi želel izpostaviti, da ta zakon nagovarja predvsem družbeno komponento digitalne preobrazbe, pri čemer želi uvesti celo kopico ukrepov, ki se bodo prilagajali glede na specifične potrebe posamezne ciljne skupine. Za potrebe čim bolj targetiranih ukrepov ta zakon uvaja 9 ciljnih skupin. No, ko pa gre za same ukrepe, pa loči med 4 ključnimi. Prve so subvencije za dvig digitalnih kompetenc, druge so oblikovanje politik resornih ministrstev. Ta točka je pomembna enostavno zato, ker do zdaj prave koordinacije med različnimi resorji in drugimi organi države na tem področju ni bilo. No tretji ukrep je podpora oziroma izvedba izobraževalnih in promocijskih kampanj, četrti ukrep pa je ukrep digitalni bon. No naj povem, da zakon določa, da pristojni organ vsake 2 leti izvede temeljito analizo digitalne vključenosti in potem na njeni podlagi vladi predlaga v sprejetje načrt ukrepov spodbujanja digitalne vključenosti. To je pomembno zato, ker se stanje pri različnih ciljnih skupinah ves čas preverja, ves čas spreminja, pardon. Prav s temi analizami in vsakokratnimi načrti pa bomo zagotovili, da lahko pri teh skupinah, ki so še posebej ranljive, dosežemo največji možen napredek. Zaradi izjemnega povečanja potrebe po digitalni vključenosti, ki jo seveda narekujejo zaostrene razmere pandemije, se s temi ukrepi želimo ukvarjat oziroma jih že uvesti v letu 2022. To pomeni, da če bo ta zakon sprejet, bomo lahko zagnali prve brezplačne tečaje digitalnih veščin že jeseni, prve digitalne bone za nakup računalniške opreme pa bomo lahko razdelili že pred začetkom novega šolskega leta. Dobra novica je, da pred vami ni samo predlog sistemskega zakona, ampak da imamo v proračunu že rezerviranih dobrih 31 milijonov evrov za vse te aktivnosti. Naj povem, da je to nekajkrat več, kot je imela država na razpolago za spodbujanje digitalne vključenosti v kateremkoli od zadnjih let. Torej v letošnjem letu želimo na podlagi tega zakona fokusirati naša prizadevanja še posebej na 2 skupini. Po eni strani gre za mlade, ki jim bomo že letos na podlagi javnih razpisov omogočili brezplačen dostop do tečajev zahtevnejših digitalnih veščin. Gre seveda za veščine, kot so programiranje, robotika, umetna inteligenca in tako naprej. Prav tako pa bomo brezplačne tečaje osnovnih digitalnih veščin omogočili tudi vsem, ki so starejši od 55 let. Namreč prav ta skupina starejših od 55 let najbolj trpi zaradi digitalne izključenosti, pa če pogledamo evropske statistike ali pa naše domače. Subvencije za izvajanje tovrstnih izobraževanj bodo prejeli izvajalci, ki bodo imeli </font><br>
<br>
<b><font size="4">3. TRAK: NM – 14.10</font></b><br>
<br>
<font size="4">	(nadaljevanje) strokovno usposobljen kader in ustrezne reference, pa tudi prostorske pogoje ter računalniško opremo. S temi tečaji za mlade pa želimo mlade po svoje tudi navdušiti za tehniškimi znanji in pa poklici, ki jih danes tako zelo primanjkuje. No, ko govorimo pa o tečajih za tiste starejše od 55 let, pri njih pa želimo tečaje oblikovati tako, da bodo čim bolj praktično naravnani. To pomeni, da se bodo udeleženci učili uporabe recimo spletne banke ali pa spletnih storitev javne uprave. Prav tako želimo z digitalnim bonom v vrednosti 150 evrov za nakup računalniške opreme omogočiti nakup tovrstne opreme vsem dijakom, študentom in pa vsem, ki so starejši od 55 let in se bodo udeležili subvencioniranih tečajev. Pri mladih je razlog za to popolnoma jasen, tekom pandemije se je izkazalo, da ogromno slovenskih družin nima dovolj zmogljive računalniške opreme za nemoten potek šolanja na daljavo. Ta problem je seveda še posebej pereč pri družinah z več otroki. No prav ta problem želimo na učinkovit in hiter način nasloviti z digitalnim bonom. Digitalni bon bo enostaven za uporabo, saj bo funkcioniral po istem principu kot turistični bon. Upravičenci pa ga bodo lahko unovčili za nakup nove ali pa rabljene računalniške opreme, pa naj gre za tablico, namizni, prenosni računalnik, računalniški zaslon, monitor, tiskalnik, spletno kamero in tako naprej. Digitalne bone bo seveda mogoče združevati znotraj družine in z njimi ravnati tako, kot lahko danes ravnamo že s turističnimi boni. </font><br>
<font size="4">No naj poudarim še druge elemente oziroma mehanizme, ki jih uvaja predlog zakona pred vami. Ta predlog omogoča, da pomagamo do ustrezne računalniške opreme tudi invalidskim in upokojenskim organizacijam. No, naj poudarim, da smo imeli pri pisanju tega predloga še poseben posluh za naše najranljivejše skupine, med katerimi seveda izstopata prav skupina invalidov in pa starejših. Prav tako bo ta zakon omogočal tudi spodbujanje uporabe digitalnih učnih gradiv, in sicer s tem, da omogoča subvencioniranje nakupa tovrstnih gradiv in pa financiranje ustreznega izobraževanja in usposabljanja za pedagoške delavce. Prav tako omogoča vzpostavitev klicnih centrov, ki bodo državljanom na pomoč pri uporabi digitalnih tehnologij in storitev. No na podlagi tega zakona pa bomo izvajali tudi izobraževalne kampanje, s katerimi bomo državljane osveščali o pomenu varne in odgovorne rabe digitalnih tehnologij, no mlade pa želimo s temi kampanjami tudi navduševati nad poklici in znanji, ki sem jih omenjal prej, se pravi gre za tehnična in pa naravoslovna znanja. Verjamem, da bomo z vsemi temi ukrepi, ki jih omogoča zakon, dosegli znaten napredek na področju digitalne vključenosti prebivalstva. Seveda se nič ne zgodi čez noč, ampak ta zakon predstavlja zelo solidno osnovo za to, da bomo kontinuirano izboljševali digitalne veščine vseh ključnih družbenih skupin s ciljem, da do leta 2028 vsaj 80 % odraslih opremimo z osnovnimi digitalnimi spretnostmi in znanja. Mislim, da je nujno, da ima danes v digitalni družbi prav vsak možnost enakopravnega vključevanja vanjo. In naša vizija je, da bi s to boljšo digitalno vključenostjo prav vsem zagotovili enake možnosti, predvsem pa, da bi vsi znali nekako s temi novimi tehnologijami prihraniti nekaj časa, denarja, predvsem pa obilo živcev. Zelo me veseli, da predlog zakona podpira 18 uglednih organizacij, med katerimi so tudi vse javne univerze, Zveza društev upokojencev Slovenije, invalidska združenja, Simbioza, obrtniške in</font><br>
<br>
<b><font size="4">4. TRAK: NM – 14.15</font></b><br>
<br>
<font size="4">	(nadaljevanje) gospodarske organizacije ter mnogi drugi. Ogromno nam pomeni njihova podpora, predvsem pa to, da so s svojimi konstruktivnimi predlogi sodelovali že v fazi oblikovanja predloga, ki ga imate pred sabo. Zato upam in računam na vašo podporo.</font><br>
<font size="4">	Najlepša hvala.</font><br>
<br>
<font size="4">	</font><b><font size="4">PREDSEDNIK MAG. BRANKO GRIMS: </font></b><font size="4">Hvala.</font><br>
<font size="4">	Želi besedo predstavnik Državnega sveta?</font><br>
<font size="4">	Prosim. Izklopite se, gospod minister.</font><br>
<br>
<font size="4">	</font><b><font size="4">RAJKO FAJT: </font></b><font size="4">Gospod predsednik, hvala za besedo. Spoštovane gospe in gospodje, lepo pozdravljeni.	</font><br>
<font size="4">	Torej Komisija za državo ureditev pri Državnem svetu je predlog zakona seveda podprla, izrazila zadovoljstvo, da je takšna vsebina našla mesto v zakonskem predlogu in da bo omogočen nakup dodatne računalniške opreme na eni strani za šolajočo mladino ter da so predvidene vsebine, ki nagovarjajo tudi starejše. In ravno epidemija Covid-19 je pokazala, kako nujna so vlaganja v večjo digitalno pismenost in digitalno vključenost vseh skupin prebivalstva. Je pa v razpravi s strani članov komisije bilo izrečenih nekaj vprašanj, kako bodo upoštevana nekatera opozorila s strani Zakonodajno-pravne službe Državnega zbora. In na sami razpravi je bilo tudi nekako pojasnjeno, da so pripombe prišle zadnji trenutek, tako da se še zadeve usklajujejo in bodo tekom priprave zakona seveda usklajevanja opravljena in da se bodo pripombe upoštevale. Več članov komisije je tudi izpostavilo, da mora biti v predlogu zakona ali pa kasneje v aktih izvedbenih velika pozornost posvečena postopkom razpisov. In glede tega torej, da ne bi prihajalo do dvoumnosti oziroma nejasnosti. Prav tako je bilo poudarjeno, da so že številne izobraževalne inštitucije že do sedaj izvajale računalniško usposabljanje izobraževanja in je zato nekako nujno, da te ustanove sodelujejo tudi v okviru prihodnjih izobraževanj, ki jih bo država razpisala na podlagi predloga zakona. Vsi vemo, da je v te, torej izobraževalne inštitucije v zadnjih 2 letih s strani države bilo ogromno vloženo v opremo ravno za omogočanje torej dela na daljavo in tako dalje. In smo na komisiji nekako predlagali, da bi bilo smiselno v razpisnih pogojih tudi navesti, da, oziroma upoštevat reference teh izobraževalnih inštitucij, ki se že sedaj ukvarjajo z usposabljanjem digitalnih kompetenc in tako dalje. Zdaj, kot je že bilo predstavljeno, te inštitucije torej imajo usposobljen kader, primerne prostorske pogoje, opremo, kot sem rekel, ki je bilo zelo posodobljeno v zadnjih teh 2 letih, in pa seveda izkušnje že z izobraževanjem, kar pomeni, da s tem na nek način tudi dajejo garancijo za uspešno izvajanje. V razpravi je tudi bilo nekako podana pobuda, da bi mogoče v razpisih za izobraževanje vsekakor bilo vključeno tudi obvezno pridobivanje elektronskih podpisov, predvsem za starejše, saj danes vemo, da preko e-uprave in tako dalje veliko stvari poteka že na daljavo in predvsem starejši imajo morda težave, ravno ko je potreba kakšen dokument potrdit z elektronskim podpisom. Na komisiji je bilo vprašanje tudi oziroma ali bo ta predlog zakona omogočil tudi kakšne razpise za finančna sredstva, namenjena operaterjem, ki bi vložili v odpravljanje teh belih oziroma sivih lis na zemljevidu glede dostopnosti do interneta v Sloveniji, saj vemo, da je predvsem še v severovzhodnem delu Slovenije teh lis kar nekaj. In v času zdaj, ko je bilo izobraževanje na daljavo, torej zaradi Covid krize se je predvsem pokazalo, da nekateri, torej šolajoča mladina zdaj, če bo pa kasneje tudi vsega tega elektronskega komuniciranja več, tudi starejši bodo imeli v bistvu težave do dostopa. In nekako nam je bilo pojasnjeno, da torej obstajajo evropska sredstva, da bi bilo na njih potrebno kandidirat, tako da se odpravijo te sive lise. Drugače pa saj kot, v komisiji smo tudi predstavniki s področja izobraževanja smo seveda predlog zakona absolutno podprli in</font><br>
<br>
<b><font size="4">5. TRAK: NM – 14.20</font></b><br>
<br>
<font size="4">	(nadaljevanje) samo želimo, da bo potrjen tudi v Državnem zboru in čim prej prišel v realizacijo.</font><br>
<font size="4">	Gospod predsednik, hvala.</font><br>
<br>
<font size="4">	</font><b><font size="4">PREDSEDNIK MAG. BRANKO GRIMS: </font></b><font size="4">Hvala.</font><br>
<font size="4">	Želi besedo predstavnica Zakonodajno-pravne službe?</font><br>
<font size="4">	Prosim.</font><br>
<br>
<font size="4">	</font><b><font size="4">BARBARA GEREČNIK: </font></b><font size="4">Hvala za besedo, gospod predsednik.</font><br>
<font size="4">	Zakonodajno-pravna služba je v skladu s svojimi pristojnostmi, določenimi v Zakonu o Državnem zboru in Poslovniku Državnega zbora, proučila predlog zakona in pripravila pisno mnenje. V pripombah k posameznim členom smo izpostavili določene pomisleke ustavnopravne narave, ki so se nanašali predvsem na jasnost in določnost urejanja kot elementa načela pravne države iz 2. člena Ustave, na načelo legalitete iz 120. člena Ustave in na pravico do varstva osebnih podatkov iz 38. člena Ustave. Opozorili pa smo tudi na posamezna notranja neskladja v zakonskem besedilu, neenotnost terminologije in določene nomotehnične pomanjkljivosti predloga zakona. Danes so bili vloženi amandmaji koalicijskih poslanskih skupin, za katere lahko rečem, da večino naših pripomb upoštevajo, zato v nadaljevanju pripomb k posameznim členom ne bi podrobneje predstavljala, bi se pa želela opredeliti do nekaterih vloženih amandmajev, kjer bi bili po presoji naše službe do seje Državnega zbora še smiselni oziroma mogoči določeni popravki. Zdaj amandma k 9. členu delno upošteva našo pripombo, da bi bilo treba ciljne skupine podrobneje opredeliti ali določiti vsaj z ustreznim sklicem na zakon, ki posamezno kategorijo ureja. So pa ciljne skupine še vedno oblikovane tako, da ni mogoče posameznika v vseh primerih umestiti samo v eno skupino. Izpostavila bi, da še vedno ni opredeljeno, kdo se šteje za invalide iz 9. točke predlaganega člena, kar bi bilo mogoče urediti recimo s sklicem na Zakon o izenačevanju možnosti invalidov, ki v 3. členu definira invalide kot osebe z dolgotrajnimi telesnimi, duševnimi in senzoričnimi okvarami ter motnjami v duševnem razvoju, ki jih v povezavi z različnimi ovirami lahko omejujejo, da bi enako kot drugi polno in učinkovito sodelovali v družbi. Z amandmajem k 15. členu predloga zakona se dodatno določajo pogoji in merila za dodelitev subvencij iz četrtega odstavka 14. člena. Bi pa opozorila, da so ti pogoji in merila urejeni samo v četrtem in petem odstavku tega člena, zato bi bilo treba v tem novem šestem odstavku popraviti sklic. Drugi in tretji odstavek 15. člena namreč že tako veljata za vse subvencije iz 14. člena. Še vedno pa niso urejeni pogoji in merila za dodelitev subvencij iz petega in šestega odstavka 14. člena. V zvezi z amandmajem k 18. členu predloga zakona bi opozorila, da v prvem odstavku spreminja oziroma oži krog morebitnih upravičencev do digitalnega bona. To je pomembno zaradi ureditve v desetem odstavku tega člena, ki ureja pridobivanje podatkov o upravičencih oziroma povezovanje evidenc. V desetem odstavku se namreč določa povezovanje evidenc tudi za primer, da je digitalni bon namenjen upravičencem iz 3., 4. in 5. točke 9. člena, ki pa sedaj niso več vključeni kot možni upravičenci do digitalnega bona v spremenjenem prvem odstavku 18. člena. Prav tako bi opozorila, da v z amandmajem spremenjenem drugem odstavku 18. člena ni več določen namen izboljšanja digitalne vključenosti, kot je to izhajalo iz prvotnega besedila, zato v tretjem odstavku 18. člena po tem amandmaju ni več ustrezen sklic na namen iz prejšnjega odstavka. V zvezi z amandmajem k 21. členu bi samo pojasnila, da naša pripomba, ki se je nanašala na opredelitev podatkov o imenu in priimku, ni bila pravilno razumljena. Zaradi skladnosti z Zakonom o osebnem imenu bi bilo namreč treba besedilo ime in priimek nadomestiti z besedno zvezo osebno ime, kar velja tudi za amandmaje k 23., 24. in 28. členu predloga zakona. Glede 23. člena predloga zakona, ki se sklicuje na ponudnike iz drugega odstavka 19. člena, bi opozorila, da je treba ta sklic preveriti, saj so zaradi amandmaja k 19. členu ponudniki sedaj urejeni tudi v tretjem odstavku 19. člena. Še v zvezi z amandmajem k 27. členu bi v delu, ki spreminja oziroma drugače definira upravičence do digitalnega bona 22, izpostavila, da bodo na podlagi spremenjene 4. alineje</font><br>
<br>
<b><font size="4">6. TRAK: NM – 14.25</font></b><br>
<br>
<font size="4">	(nadaljevanje) drugega odstavka tega člena upravičenci, udeleženci izobraževalnega programa, subvencioniranega na podlagi tega zakona. V zvezi s tem se zastavlja vprašanje, ali se bodo do trenutka začetka unovčevanja digitalnih bonov 22 že izvajali izobraževalni programi, ki bodo subvencionirani na podlagi tega zakona, kar je v uvodni predstavitvi minister pravzaprav tudi potrdil, da se bodo izobraževalni programi začeli izvajat šele jeseni, ko bo tudi že mogoče pravzaprav oziroma digitalni bon mogoče začeti unovčevat že pred tem trenutkom. In glede na to, da se z amandmajem spreminja začetek obdobja, v katerem je mogoče unovčiti digitalni bon iz 60 na 90 dni od uveljavitve zakona, bi bilo to smiselno upoštevati tudi v tretjem odstavku 29. člena, ki določa rok 55 dni za izdajo podzakonskega akta. Takšna določitev roka je namreč neobičajna za zakonsko urejanje in je bila smiselna, ko je bilo določeno, da se začnejo digitalni boni unovčevati od 60. dneva od uveljavitve zakona. Zaradi spremembe začetka obdobja pa bi bilo smiselno nadomestiti z ustreznejšo dikcijo, na primer v 2 mesecih od uveljavitve tega zakona. Toliko.</font><br>
<font size="4">	Hvala.</font><br>
<br>
<font size="4">	</font><b><font size="4">PREDSEDNIK MAG. BRANKO GRIMS: </font></b><font size="4">Hvala.</font><br>
<font size="4">	Želi besedo kdo od vabljenih na sejo, predstavniki digitalne koalicije, dijaške organizacije, ZDUS in tako naprej? Prosim. Samo vsak naj se predstavi, pa za katero organizacijo je, pa da, zaradi magnetograma.</font><br>
<font size="4">	Prosim.</font><br>
<br>
<font size="4">	</font><b><font size="4">SIMON TRUSSEVICH: </font></b><font size="4">Ja, najlepša hvala za besedo, predsedujoči. Spoštovani gospod minister, spoštovane poslanke in poslanci. Simon Trussevich, predsednik Dijaške organizacije Slovenije.</font><br>
<font size="4">	Torej najprej bi povedali predvsem to, da zakon podpiramo. Podpiramo zakon iz različnih razlogov, predvsem je glavni razlog, da menimo, da je zakon sistemski in da ureja kar nekaj področij, s katerimi se aktivno ukvarja v tem mandatu tudi Dijaška organizacija Slovenije. Mi smo na ministra za digitalno preobrazbo Republike Slovenije že 10. januarja 2022 posredovali obsežen sveženj predlogov na področju digitalne preobrazbe Slovenije. Predvsem predlogov, ki se dotikajo izobraževalnega sistema, položaja mladih in na splošno razvoja mladih v družbi, ker smo prepričani, da je to korak v pravo smer in le tako lahko Slovenija postane kos vsem drugim državam in velesilam na tem področju. Kar se tiče položaja Slovenije, kot je že minister uvodoma izpostavil, je Slovenija šele na 13. mestu med državami članicami EU, kar je povprečna ocena, če se pa primerjamo z azijskimi državami, predvsem z azijskimi tigri, pa bomo gotovo uvrščeni precej nižje. Torej slovenski potencial je tukaj jasen, slovenski potencial moramo izkoristiti in predvsem tako, da se izkažemo na področju digitalizacije. In kot majhna država verjamem, da lahko to izpeljemo veliko hitreje v primerjavi z večjimi državami, kjer je potrebno veliko več stvari tudi usklajevati. Evropska komisija je pa zastavila jasen načrt, torej do leta 2030 mora biti vsaj 80 % odraslega prebivalstva vsaj delno oziroma mora obvladati vsaj osnove digitalne pismenosti oziroma osnove digitalnih kompetenc. Zelo smo veseli, da zakon obravnava tudi mlade, kar ni samoumevno. Velikokrat smo mladi spregledani, tokrat je ena od ciljih skupin ravno skupina mladih, kar je zelo, zelo spodbudno. In veseli nas tudi, da so konkretno naslovljeni tako dijaki in študentje. Pozdravljamo tudi to spremembo. Na začetku se je govorilo o tem, da študentje ne bi bili v celoti deležni, se pravi, digitalnega bona, potem se je to spremenilo. Zdaj so vsi študentje ne glede na smer študijskega programa upravičeni do digitalnega bona. Zdaj še nekaj besed o samem digitalnem bonu, potem pa v nadaljevanju še Matic Kramberger v drugem delu o stališču Dijaške organizacije Slovenije. Kar se tiče digitalnega bona, 150 evrov ni malo. Izkazalo se je, sploh v času Covid krize, kako veliko pomanjkljivosti imamo na področju opreme, na področju tega, da zagotovimo dijakom, osnovnošolcem in tudi študentom ustrezno opremo. Tukaj se je Ministrstvo za izobraževanje takrat izkazalo in je omogočilo, se pravi, dijakom dodatno opremo, računalnike. To smo pozdravili. Zdaj je pa tudi prav, da s temi boni nekako spodbudimo mlade k temu, da začnejo razmišljati v smeri digitalizacije. 150-evrski bon omogoča nakup marsičesa. Tukaj bi mogoče izpostavili samo to, da bi dodali</font><br>
<br>
<b><font size="4">7. TRAK: NM – 14.30</font></b><br>
<br>
<font size="4">	(nadaljevanje) v predlog zakona še to, da bi se lahko s 150-evrskim bonom omogočilo nakup telefonov, kar pa ni opredeljeno v zakonu trenutno. Prav tako imamo pobudo oziroma en manjši pomislek o tem, da bi se mogoče lahko še razmislilo v tej smeri, da bi se v upravičenost do digitalnega bona vključilo še osnovnošolce, vsaj zadnjo triado.</font><br>
<font size="4">	Sedaj pa še, če dovolite, Matic Kramberger o izobraževalnem sistemu.</font><br>
<br>
<font size="4">	</font><b><font size="4">MATIC KRAMBERGER: </font></b><font size="4">Hvala. Matic Kramberger, predsednik odbora za izobraževanje Dijaške organizacije Slovenije.</font><br>
<font size="4">	Kot pa moj odbor, bi se tudi jaz osredotočil bolj na izobraževalno plat tega zakona in kaj naslavlja in zakaj ga podpiramo ter zakaj je koristen. Podpiramo ga predvsem zaradi tega, ker naslavlja pereče težave v šolstvu, kot tudi izenačuje razlike v socialnem položaju dijakov v dostopnosti do določenih vsebin, kot so računalniki. Predvsem dober znak tega oziroma en tak prikaz je v tem, da če ima družina na primer 3 otroke, vsak je upravičenec do 150 evrskega bona. Kot je iz zakona razvidno, če se ne motim, seveda se boni seštevajo, kar bi pa eni družini, ki z nizkimi dohodki seveda, ki si morda težko privošči nek računalnik, z združitvijo teh 3 bonov bilo to omogočeno. Te pomanjkljivosti v dostopnosti mobilnih naprav se je predvsem pokazalo, kot je že moj predsednik povedal, v Covid krizi, kjer se je znašlo veliko dijakov tudi verjamem v naših šolah, kot je bilo videno, ki jim socialni status oziroma tega ne omogoča in so na določenih področjih zelo prikrajšani. Podpiramo tudi zelo izobraževanje profesorjev in izobraževalne stroke, saj določene šole, ne bom rekel, da je vse, zaradi tega, ker šole se med seboj zelo razlikujejo, tudi v digitalni opremljenosti, kar tudi naslavljamo, da je treba to nepravilnosti oziroma neenakosti v šolah na slovenskem ozemlju čim bolj izenačiti in vlagati v šole v ruralnem območju, kjer pa niso tako digitalno opremljene kot pa šole v večjih mestih, kjer tudi v določenih primerih občine pomagajo z raznimi sredstvi. Kot rečeno, zelo podpiramo izobraževanje profesorjev, saj smo tudi v tem Covid obdobju opazili, da imajo računalnike, imajo vso tehnično opremo, je pa ne znajo izkoristiti v popolnem potencialu. In tudi zaradi, to je bil en razlog mogoče, zakaj je tudi v tej Covid krizi prišlo do takšnih neenakosti v znanju dijakov izmed različnih šol. Pozna se tudi v razlikah med starostnimi skupinami profesorjev, kar je definitivno čisto normalno. Zato se nam zdi tudi smiselno, da se profesorji vseh starostnih skupin udeležujejo tovrstnih predavanj. </font><br>
<font size="4">Bi se pa na tej točki zelo lepo zahvalil ministrstvu za digitalizacijo za lepo sodelovanje skozi cel naš mandat in za poslušanje tudi naših pobud. Vidimo, da nas slišite.</font><br>
<font size="4">	Hvala.</font><br>
<br>
<font size="4">	</font><b><font size="4">PREDSEDNIK MAG. BRANKO GRIMS: </font></b><font size="4">Hvala.</font><br>
<font size="4">	Drugi vabljeni se očitno niso udeležili. Tako da prehajamo zdaj na razpravo. Predlagam sicer, da jo opravičimo kot običajno, skladno s prvim odstavkom 128.(?) člena opravimo razpravo o celoti in potem na koncu glasujemo o amandmajih in seveda čisto na koncu o besedilu, vključno s sprejetimi amandmaji. A kdo temu nasprotuje? Ugotavljam, da ne.</font><br>
<font size="4">	Potem odpiram razpravo. Prvi pa se je že prijavil gospod Jani Möderndorfer. Prosim. Ga ni v dvorani? </font><br>
<font size="4">Potem pa gospod Polnar.</font><br>
<br>
<font size="4">	</font><b><font size="4">ROBERT POLNAR (PS DeSUS): </font></b><font size="4">Hvala, gospod predsednik.</font><br>
<font size="4">	Dovolite samo eno pripombo. Tamle vidim, da je gestikuliral minister. Pa v skladu s proceduro po opravljenih predstavitvah verjetno lahko še minister dobi besedo. Jaz sem ga namreč videl, da je roko dvignil. Ali pa sem morda se zmotil, gospod minister? / oglašanje iz dvorane/ Dobro, v redu. Hvala lepa. </font><br>
<font size="4">Potem se vam, gospod Grims, kolega Grims, predsednik odbora, zahvaljujem za besedo. Gospe in gospodje. Zakon o spodbujanju digitalne vključenosti pravzaprav </font><br>
<br>
<b><font size="4">8. TRAK: NM – 14.35</font></b><br>
<br>
<font size="4">	(nadaljevanje) najprej provociral vprašanje o tem, kaj je za nas kot za državo pravzaprav sploh digitalizacija. Ker smo mi članica Evropske unije in v skladu s tem, kar se da spremljati na nivoju Evropske unije, na nivoju vseh njenih članic, verjetno ni pretirana trditev, da je digitalizacija naša velika priložnost, zato ker prinaša nered kot temelj nove organizacijske paradigme. Po tej paradigmi je stvarnost zapletena in protislovna in jo je mogoče razumeti le s sočasnim upoštevanjem te kompleksnosti. Ta paradigma stvarnost razume kot nedoločljivo, urejenost po njej pa je iluzija. Mnoge države definirajo nered kot največji izziv digitalne revolucije. Za Slovenijo pa to kajpada ni izziv, marveč priložnost, zato ker je pri nas nered običajna stvar. Že desetletja živimo v družbi, kjer je nered standard. Končno lahko nekaj, kar je bila naša stalna pomanjkljivost, izkoristimo kot primerjalno prednost. Vem, da se to sliši precej smelo, gre pa v resnici za velik nesporazum, natančneje rečeno za mešanje tehnike in tehnologije z odgovornostjo in zakonom. Mislim, da pri nas digitalizacijo dojemamo nekoliko preveč tehnično, tehnološko, kakor da se pozablja, da je digitalizacija predvsem vrednotni fenomen. Digitalizacija namreč s svojo personalizacijo razgrajuje v do določene mere, morda tudi razbija določeno mero uniformnosti in centralizacije pravnega reda, toda samo tehnično in tehnološko. Spoštovanje pravil kot temelj sistema pa vsekakor ostaja. Digitalna preobrazba je pomemben del vsake razvijajoče se družbe. Digitalizacija denimo je tudi ena od prioritet načrta za okrevanje in odpornost. Za to bodo med drugim namenjena tudi sredstva iz evropskega mehanizma za okrevanje. Toda ta sredstva danes niso tema, marveč so tema proračunska sredstva, namenjena spodbujanju digitalne vključenosti, ki so tudi dokaj natančno opredeljena v predlogu zakona. Najbolj se mi je oziroma se mi pomembno zdi znotraj celotne strukture teh 31 členov tista 2 člena, ki govorita o načrtu spodbujanja digitalne vključenosti in pa seveda tista serija členov, ki govorijo o ukrepih za spodbujanje. Zlasti člene od 10 do 23, ki govorijo o ukrepih za spodbujanje, opredeljujem predvsem v smislu in v povezavi s finančnimi posledicami, ki jih bo ta zakon proizvedel. Tukaj ni dileme. Služba Vlade Republike Slovenije za digitalno preobrazbo je zelo natančno opredelila odhodke za 2 leti posebej, se pravi v letošnjem letu 31 milijonov in 500 tisoč in drugo leto nekoliko več kot 28 milijonov, se pravi v 2 proračunskih letih malo manj kot 60 milijonov evrov. To v resnici zgleda impozantna številka, vsaj glede na to, kar je bilo tudi danes že omenjeno glede na vložke na to področje v preteklih proračunskih odhodkih. Meni samemu pa se vendarle tukaj zastavljajo določene dileme. Mi imamo namreč opredeljene ukrepe za spodbujanje digitalne vključenosti, in sicer na 4 nivojih. To so najprej subvencije za dvig digitalnih kompetenc, govorimo torej o subvencijah. Potem imamo podporo projektom promocije uporabe in razvoja digitalnih tehnologij. Imamo izobraževalne in promocijske kampanje in tisto, kar je tudi najbolj podrobno opredeljeno v zakonu, imamo spodbude za nakup računalniške opreme, predvsem v obliki digitalnih bonov, pri čemer je specifično opredeljen digitalni bon za letošnje leto, se pravi za leto 2022. Vsi ti ukrepi bodo seveda izvajani po ustaljenih procedurah. Ukrepi za spodbujanje denimo v obliki javnih razpisov ali pa sklenitev neposrednih pogodb, ukrepi promocije</font><br>
<br>
<b><font size="4">9. TRAK: NM – 14.40</font></b><br>
<br>
<font size="4">	(nadaljevanje) pa s postopki javnega naročanja. Če mi pogledamo konkretno situacijo pri denimo digitalnem bonu za leto 2022 in opredelimo tiste ciljne skupine, katerim bo ta digitalni bon pripadel, potem ugotovimo, da je dijakov približno 74 tisoč, da je študentov malo manj kot 83 tisoč, se pravi skupaj 157 tisoč. In če predpostavimo, da bo celotna ta entiteta uveljavila voljo za unovčitev digitalnega bona, to pomeni 23 milijonov in 550 tisoč evrov odhodkov. Celota, kot rečeno, 31 milijonov in 500 tisoč. Meni denimo se zastavlja vprašanje, ali je ta razlika 8 milijonov dovolj za vse ostale 3 ukrepe spodbujanja, pri čemer verjetno niste spregledali, da sploh nisem omenil tiste tretje, tretjega dela populacije, katerim so tudi digitalni boni namenjeni, to so starejši od 55 let, ki se bodo udeležili digitalnih izobraževanj. Tam je namreč nemogoče predvideti njihovo število, vsekakor pa bo to število še dodatno obremenilo odhodkovno stran, ki je namenjena financiranju digitalnih bonov. Obstaja seveda tudi zelo velika verjetnost, da prav vsi te svoje pravice oziroma te volje za unovčitev digitalnega bona ne bodo uveljavljali. Osebno mislim, da je to precej realno pričakovanje, ne upam pa si tvegati, kakšen bo odstotek teh ljudi, predvsem če izhajamo iz podatka, da so vloge slovenskih gospodinjstev, vloge na vpogled, depoziti torej pri slovenskih poslovnih bankah 31. decembra leta 2021, se pravi pred slabima 2 mesecema, znašale 23 milijard in 953 milijonov evrov. Ocenjujem torej, da so morda načrtovani odhodki znotraj proračunov za 2022. in 2023. leto v okviru urada za digitalno preobrazbo potrebni morda določenega rebalansa in popravka, če bomo hoteli vse te cilje, ki so v zakonu zapisani, tudi dejansko uresničiti. </font><br>
<font size="4">Kolegice in kolegi, želel bi pa opredeliti še 2 stvari. Govorimo namreč o sodobni tehnologiji. In po mojem mnenju sodobna tehnologija nikakor ni niti nujen niti zadosten pogoj za denimo učinkovito in odgovorno javno upravo. Če govorimo o digitalizaciji v funkciji kreativnosti in inovativnosti, se lahko to namreč mirno sprevrže v kreativnost in inovativnost javnih uslužbencev pri izogibanju svojim obveznostim ali pa pri nepotrebnem gnjavljenju državljanov. Digitalizacija je kot vsaka druga tehnologija. Kako bo uporabljena, je najbolj odvisno od zakonskih okvirov, v katerih se gibljejo oblast, pa seveda tudi državljani. Obstaja nevarnost, da bo z digitalizacijo nered ostal to, kar je bil prej, nered, vendar v digitalizirani obliki. Morda se komu to zdi pretiravanje. Poglejmo samo 2 zadevi, ki se aktualno nanašata na današnji zakonski predlog. Ta ima 31 členov. Vloženih je 24 amandmajev. Zakonodajno-pravna služba Državnega zbora je pripravila pripombe k 22 amandmajem, več kot dve tretjini zakonskega predloga. Ta zakonski predlog je torej od osnove bil korigiran v več kot dveh tretjinah, pa tu ne gre samo za formalistične ekshibicionizme, ampak gre tudi za nekatere pomembne vsebinske pripombe. Tako da to ravno ni najboljša popotnica za vse bodoče akcije na področju digitalnega opismenjevanja nacij. Za konec pa še, ko govorim o</font><br>
<br>
<b><font size="4">10. TRAK: NM – 14.45</font></b><br>
<br>
<font size="4">	(nadaljevanje) neredu, kolegice in kolegi, mi smo dobili nekaj pisem podpore, med drugim sta nam podporo izrekla tudi rektor Univerze v Mariboru, ne nam, ampak zakonskemu predlogu s pozivom, da ga sprejmemo, in tudi Zveza društev upokojencev Slovenije, ki sta oba, ne vem po kakšnem naključju sicer, uporabila enako besedilo. Vas pa vabim, da pogledate to besedilo v petem odstavku in se orientirate na tisto zadevo, kjer nam govorijo, da verjamejo, da so v predlogu zakona zapisani cilji odlična podlaga za ukrepe, s katerimi bo digitalna izključenost prvič naslovljena sistemsko. Ne govorijo torej o digitalni vključenosti, ampak o digitalni izključenosti. Vem, da gre samo za simboliko. Gre za to, da so se pač ljudje zmotili. Ampak veste, če dobiš pismo od rektorja ene slovenske univerze, pričakuješ v pismu, ki obsega slabo tipkano stran z zelo razkošnimi presledki, vsaj da bodo osnovna dejstva pravilno zapisana. Torej ne govorimo o digitalni izključenosti, ampak o digitalni vključenosti. Kakorkoli, to naj bo recimo samo simbolni prispevek ali pa argument k temu, da nismo imuni na nered v kakršnikoli obliki in da si ne delajmo iluzij, da ga lahko z digitalizacijo obvladamo. Osebno mislim, da je zakon potreben. Tudi nimam nobene dileme glede postopka. Naj bo nujen postopek, zato da se zadeve čim prej začnejo izvajat. In ravno s tem namenom bom zakon tudi podprl.</font><br>
<font size="4">	Hvala lepa.</font><br>
<br>
<font size="4">	</font><b><font size="4">PREDSEDNIK MAG. BRANKO GRIMS: </font></b><font size="4">Hvala.</font><br>
<font size="4">	Besedo ima gospod minister. Prosim.</font><br>
<br>
<font size="4">	</font><b><font size="4">MARK BORIS ANDRIJANIČ: </font></b><font size="4">Najlepša hvala, predsedujoči. Najlepša hvala poslancem, predstavniku Državnega sveta in pa Zakonodajno-pravne službe Državnega zbora.</font><br>
<font size="4">	Dovolite mi, da na kratko odgovorim na nekaj vprašanj oziroma pripomb, ki so bila podana. Najprej, kar se tiče samih javnih razpisov in dodeljevanja sredstev za zagotavljanje brezplačnih tečajev digitalnih veščin. No, v tem predlogu zakona imamo jasno določene pogoje in pa merila za izbor ponudnikov teh izobraževanj v okviru javnih razpisov. Med pogoje sodijo, tako kot sem povedal že na začetku, ustrezna kadrovska sestava, računalniška in pa prostorska opremljenost za izvajanje takšnih tečajev, so pa reference, na katere ste se vi sklicevali, teh organizacij prav tako upoštevane kot eno izmed ključnih meril. Tako da absolutno bomo upoštevali reference organizacij, ki se bodo prijavljale na te javne razpise. In moram reči, da sem vesel, da je v tej državi že relativno dobro razvit ekosistem organizacij, ki že danes ponujajo takšne in drugačne tečaje digitalnih veščin. In mi jih želimo s tem zakonom ne nadomestiti, ampak opolnomočiti. Mi ne želimo teh tečajev izvajati sami kot država, mi se želimo naslonit prav na njih, ker so blizu ljudem, ker imajo ustrezna znanja, prostorske, računalniške in ostale pogoje, da takšne tečaje izvajajo. Bili smo pri snovanju tega predloga v stalnem kontaktu z ljudskimi univerzami, ki opravljajo to nalogo praktično po celi Sloveniji, prav tako s Simbiozo in ostalimi. Ključ bo kakovosten tečaj, skratka ne samo tečaj sam po sebi. Kar se tiče sivih lis, mislim, da je to eno izmed ključnih vprašanj. Lahko rečem, da sta na naši strani 2 prioriteti oziroma da imamo 2 prioriteti. Prva je digitalna vključenost. To je nekaj, kar naslavljamo danes s tem predlogom zakona. In drugo je širokopasovna povezljivost. Kaj nam bodo veščine, če nimamo interneta? To dvoje gre z roko v roki. Prvo ureja predlog zakona pred vami, drugo pa ureja Zakon o elektronskih komunikacijah in pa programi, ki ji že začenjamo znotraj naše službe in so namenjeni odpravljanju belih lis po vseh Sloveniji. Naj povem, da je bilo po decembrskem ugotavljanju tržnega interesa jasno, da je v Sloveniji še 108 tisoč belih lis. In prav naša služba si šteje kot eno izmed prioritet, da te bele lise čim prej pokrijemo, ne samo, bom rekel, s fiksnim širokopasovnim internetom, kot se je to počelo do zdaj, ampak tudi širokopasovnim satelitskim internetom, ker lahko s tem internetom pridemo do teh</font><br>
<br>
<b><font size="4">11. TRAK: NM – 14.50</font></b><br>
<br>
<font size="4">	(nadaljevanje) gospodinjstev praktično takoj in na tem področju že izvajamo prve ukrepe in pripravljamo razpis, ki bi to omogočil čim prej. Si pa želimo najprej pokriti tista gospodinjstva, ki imajo šoloobvezne otroke, saj prav oni širokopasovni internet najbolj potrebujejo. Tako da vsekakor je to naša prioriteta, ki se sicer ureja z nekim drugim zakonom, ampak vseeno na tem zelo intenzivno delamo. Kar se tiče pripomb v zvezi z digitalno vključenostjo in izključenostjo, mi smo pač semantično naslovili ta zakon v pozitivnem smislu, da želimo spodbujat… / oglašanje iz dvorane/ Aha. Da želimo spodbujat digitalno vključenost. Je pa dejstvo, da je digitalna izključenost uveljavljen termin tako pri nas kot v tujini. In prav o digitalni izključenosti sem govoril, ko sem vam povedal številke, kot je recimo ta, da 45 % odraslih nima niti osnovnih digitalnih veščin pri nas. Tako da na to sem se referiral v svojem govoru. In prepričan sem, da so se na to pravilno referirali tudi organizacije, ki ste jih omenjali.</font><br>
<font size="4">	Zdaj, kar se tiče predlogov v zvezi z mobilnimi telefoni oziroma digitalnimi boni za mobilne aparate, najprej naj se zahvalim dijaški organizaciji za zelo tvorno sodelovanje praktično tekom celotnega mandata. Moram reči, da imate odlične ideje in da predstavljate eno svežino, ki, bom rekel, je v tem prostoru nujno potrebna. Zdaj zakaj nismo upoštevali tukaj tega, da bi lahko mobilne telefone kupovali z digitalnimi boni in da bi jih lahko delili tudi med osnovnošolce. Enostavno smo se tukaj zanesli na nasvet strokovnjakov, ki čedalje bolj opozarjajo na problem digitalne zasvojenosti. In dejansko mi želimo s temi digitalnimi boni pomagati mladim, da pridejo do tistih pripomočkov, ki jih potrebujejo za šolanje na daljavo, kar pa mobilni telefoni niso nujno. To so prej tablice, to so prej prenosni ali pa namizni računalniki, ne pa mobilni telefoni. In glede na to, da je ta digitalna zasvojenost prav med osnovnošolci praktično največja, smo se odločili, da v letošnjem letu to ciljno skupino preskočimo. To pa ne pomeni, da se v naslednjih letih ne bi posvečali tudi njim. Naj pa poudarim, da bodo tudi osnovnošolci že letos deležni brezplačnih tečajev naprednejših digitalnih veščin. Skratka vključujemo jih, ko gre za znanje, ne vključujemo pa jih, ko gre za digitalni bon za nakup računalniške opreme. Še enkrat, če bo analiza digitalne vključenosti pomagala, da bi lahko s tem ukrepom prispevali k temu, da se tudi oni, bom rekel, bolje izobrazijo oziroma digitalno vključijo, jih bomo v prihodnje vsekakor tudi upoštevali.</font><br>
<font size="4">	Kar se tiče samih financ, mi smo delali zelo natančne preračune, pri čemer smo seveda upoštevali tudi to, da ne bo prav vsak izkoristil digitalnega bona, ampak dejstvo je, da je do konca leta, bom rekel, še dobrega pol leta oziroma od trenutka, ko bo ta zakon prišel v veljavo, v pol leta že za nami, tako da moramo tudi to upoštevat, da se ne bo toliko denarja zapravilo za tečaje enostavno zato, ker se bo veliko teh tečajev financiralo že iz proračuna naslednje leto, ne pa iz tega trenutno. In tudi eno stvar naj poudarim, da ne glede na to, da obstaja ekosistem organizacij, ki ponujajo te veščine že danes, je ta ekosistem relativno šibak. In mi ga želimo s temi subvencijami okrepiti, zato da bo lahko servisiral ne samo, bom rekel, nekaj tisoč ljudi na leto, ampak v naslednjih letih nekaj 10 tisoč in morda enkrat celo nekaj 100 tisoč državljanov na leto. Danes teh kapacitet te organizacije žal nimajo, jih želimo pa s temi razpisi opremiti z računalniki in tudi sicer opolnomočiti, da pridejo oziroma zrastejo do te ravni.</font><br>
<font size="4">	Kar se tiče samih amandmajev Zakonodajno-pravne službe, mi smo vam zelo hvaležni za vaše pripombe. Naj povem, da smo jih veliko večino, tako kot ste sami omenili, tudi upoštevali. Zdaj moram reči, da ne gre za to, da bi bila velika večina vsebinske narave, šlo je, bom rekel, v veliki meri za tehnične, formalne pripombe, ki so prav tako potrebne in smo jih pač maksimalno poskušali vključiti. Res je bilo malo časa. To mnenje smo dobili v sredo. Ampak ne glede na to smo dali vse od sebe, da so upoštevane, tako da je </font><br>
<br>
<b><font size="4">12. TRAK: NM – 14.55</font></b><br>
<br>
<font size="4">	(nadaljevanje) pred vami predlog, ki je pač optimalen glede na same razmere.</font><br>
<font size="4">	Hvala lepa.</font><br>
<br>
<font size="4">	</font><b><font size="4">PREDSEDNIK MAG. BRANKO GRIMS: </font></b><font size="4">Hvala.</font><br>
<font size="4">	Besedo ima gospod Jani Möderndorfer, drugič.</font><br>
<font size="4">	Prosim.</font><br>
<br>
<font size="4">	</font><b><font size="4">JANI (JANKO) MÖDERNDORFER (PS LMŠ): </font></b><font size="4">Hvala lepa, predsednik.</font><br>
<font size="4">	Ja, jaz mislim, da ne v tej dvorani in ne v naši veliki dvorani, ko bo plenarno zasedanje, nihče nima nič proti oziroma celo pozdravljajo, da nekdo razmišlja karkoli sploh v smeri digitalne družbe oziroma njenega razvoja, vendar nikoli in nikdar pa ne bom pristal, da se mlati po postopku, kot svinja dela z mehom, to pa ne. Namreč bom razložil, v čem pravzaprav je zadeva. Jaz ne vem zakaj, ne vem zakaj se me loteva občutek, da se tako hiti s tem zakonom iz enega preprostega razloga, ker smo 24. 4. gremo na volitve. Vse se mora zgoditi, že Zakonodajno-pravna služba opozarja, da so neobičajni roki, vsaj opredelitev teh in da je treba vse tako na hitrco narediti, ker drugače se bo tej družbi nekaj zgodilo, ker bojo nastale nepopravljive posledice tako iz vidika obrambe, zaščite, varnosti države in tako naprej. Zakaj to govorim? Ker poslovnik določa pravila igre, kdaj se sklicuje nujni postopek. Enega rrazloga iz tega določila poslovnika niste navedli kot obrazložitev v zakonu, zakaj ta zakon mora iti po nujnem postopku. Še več, sami niti ne veste, a bi šlo po nujnem ali bi šlo po skrajšanem postopku. In celo nam date na izbiro, skrajšali ali nujni postopek. Preberite si zakon, to so vaše besede, ki ste jih vi zapisali, mogoče ne vi, minister, ampak tisti, ki pri vas pišejo in spravljajo skupaj besedilo za končni tekst, oblikovanje, kaj mora v zakonu pisati. In to seveda ne zdrži nobene resne obravnave, ker po tej logiki mi zdaj lahko obravnavamo na nujnem postopku kar hočemo v tej državi. Sklicujete se na epidemijo. Se opravičujem, ampak epidemije v državi ni, saj ni razglašena. O čem se mi pogovarjamo? Kakšna epidemija? Ni je. Vi se sklicujete na epidemijo v tem zakonu in to ste zapisali januarja meseca oziroma decembra, ko je šlo v razpravo, ampak tudi takrat ni bila razglašena epidemija, tudi takrat ni bila. Tako da ne vem, o čem pravzaprav govorimo. Zraven tega gre za zakon, kot so rekli nekateri, je sistemske narave in ureja vprašanje na področju digitalizacije. Super, se strinjam. Ta zakon bo urejal predvsem to, da bo uredil in poskušal pospešiti računalniško pismenost oziroma digitalno pismenost in predvsem, da družbo vključi v ta digitalni svet, brez katerega pravzaprav ne znamo in ne smemo oziroma ne moremo živeti, če hočemo živeti, biti konkurenčni, ustvarjalni in nenazadnje si s to tehnologijo tudi pomagati pri bistveno bolj enostavnem življenju, predvsem pri teh ciljnih skupinah, ki jih ministrstvo predlaga oziroma omenja v tem zakonu. Ob tem pa seveda dobimo pismo oziroma tekst, o katerem danes ni bilo niti ene besedice govora, tekst, Digitas inštitut, mnenje o Predlogu zakona o spodbujanju digitalne vključenosti. Bi bil prav vesel, minister, če boste kaj odgovorili na ta tekst, ker ste ga verjetno tudi dobili, tako kot smo ga dobili vsi poslanci. In za mene je bilo zelo pomembno to, prvič, predstavniki tega Digitas inštituta so veseli in zadovoljni, da se sploh pogovarjamo o digitalizaciji, tudi veseli in zadovoljni so, da se pogovarjamo o zakonu. So pa zelo nesrečni, ker ste deležnike pa izključili iz te razprave. Namreč če hočete imeti resno razpravo o zakonu, katerega seveda predlagate in bo šel naprej, seveda ne morete pričakovati, da bo 21. decembra, praktično 3 dni pred božičem, kot je bila odprta, se pravi je prišel v, mislim, je zagledal luč sveta, in potem v januarju prišel v Državni zbor, misleč zdaj pa smo vse se že pogovorili, z vsemi smo se dogovorili, vsi so vse povedali, kaj bi bilo za povedat in upoštevali smo vse predloge. Glejte, tako pri resnih temah preprosto ne gre, res ne gre. Kaj pa ugotavljajo ti predstavniki v tej družbi oziroma inštitutu Digitas? Za mene je to zelo pomembno in prosim, če se, minister, do tega tudi opredelite. Pregled podatkov, citiram: »Pregled podatkov o digitalnih veščinah med prebivalstvom pokaže, da je med mladimi do 24. leta že dosežena ciljna raven vsaj z osnovnimi digitalnimi veščinami in to</font><br>
<br>
<b><font size="4">13. TRAK: NM – 15.00</font></b><br>
<br>
<font size="4">	(nadaljevanje) preko 80 %. Tudi v ciljni skupini od 25 do 54 je že dosežena visoka raven digitalnih veščin, okoli 67 %. Stanje je res slabše v starostni skupini od 55 let naprej, vendar ti podatki ne morejo biti podlaga za oblikovanje uspešnih ukrepov. Razlike znotraj starostnih skupin so namreč značilne glede na stopnjo izobrazbe, spol, delovno aktivnost, industrijsko panogo delovno aktivnih, glede na geografsko območje, vzhodna in zahodna kohezijska regija, urbano in ruralno območje, na raven doseženih digitalnih kompetenc pa vplivajo še druge strukturne neenakosti, posebno pozornost pa je treba posvetiti osebam z različnimi oviranostmi, se pravi osebe s posebnimi potrebami in ostale, ki se za to seveda ne opredeljujejo.« Skratka ta dokument govori seveda na pomanjkljivosti, ki so bile narejene pri tem zakonu. Definitivno so bile. Mi smo dobili zraven tega še raziskavo, kakopak od FUDŠ, ni bilo kaj drugače tudi za pričakovat. In glede na to, da je naročnik te raziskave Urad vlade za komuniciranje, bi pričakoval, ker jim ni problem denar, še posebej pri vsem tem denarju, ki smo ga že lepo fino razdelili po slovenskih državljanih in govorimo o milijardah, ne vem zakaj ne bi resno, resno, če bi hoteli resno se lotit te problematike, naročili terensko raziskavo, ker ta raziskava je narejena na vzorcu 606. Mi vemo, da se lahko pogovarjamo, ne vem zakaj je bilo tako težko dodat vsaj še 100 anketirancev, da bi prišli vsaj do mejne vrednosti neke resne raziskave 700, ki je, bom rekel, nekako približno vsaj vzorčna, tudi to se niste potrudili. Če bi pa naredili resno terensko raziskavo, bi pa dobili glede na tisto, kar sem prej upošteval oziroma tudi razložil, na razlike prebivalstva glede na geografsko poreklo, izobrazbeno poreklo, glede na starost, glede na delovno aktivnost, bi pa dobili bistveno bolj točne podatke od teh, s katerimi zdaj razpolagamo. Zdaj danes se lahko samo še v bistvu nekako sklicujemo na te številke, pa nikoli ne bomo vedeli, ali so te številke res ta prave ali ne v tej raziskavi. Ampak to pravzaprav ne vem, zakaj, pa zdaj dobronamerno govorim, da se ne bomo razumeli, ne vem zakaj ni bila ena resna raziskava narejena na tem področju. Zdaj, da bi rekli, da boste preveč časa izgubili, ker ta vlada se zelo rada sklicuje na to, da je učinkovita, ena resna terenska raziskava bi vam prav toliko časa vzela, kot vam je vzel čas od tistega, kar ste v resnici vložili in, bom rekel, prišli s tem zakonom pred Državni zbor. Če bi to terensko raziskavo naročili, pa komot bi jo lahko naročili recimo septembra meseca, bi vi praktično konec oktobra ali pa v začetku novembra že razpolagali z resnimi podatki in bi suvereno lahko stopili tudi pred Državni zbor in nam pravzaprav prišli, ker bi to nam vsem koristilo v končni fazi, ne samo vam, z nekimi podatki, da bi lahko prišli do resnih teh ciljnih skupin, o katerih se danes pogovarjamo. </font><br>
<font size="4">Zdaj naslednja težava, ki jo imam pri tem zakonu, je seveda spet ta, jaz sem eden tistih, ki bom deležen tega bona. Jaz ne vem, če rabim ta bon. Ne vem, zakaj bi ga rabil. A si lahko sam kupim, a si lahko… / oglašanje iz dvorane/ A lahko, prosim? Dajte, kolegica, vsaj malo se brzdajte, pa tako ste zrela in pametna gospa. Ne vem, če rabim ta bon za to, da bom si, bom rekel, kupil in pomagal v svetu digitalizacije. Nenazadnje sam sem prepričan, da bi raje s temi boni pomagali tistim, ki si tega res ne morejo omogočiti in imajo danes v glavnem finančne težave. In to je eden glavnih problemov, ki bomo imeli tukaj seveda. Naslednja stvar, ki se mi zdi problematična, pa je glede na to, da bomo operirali z osebnimi podatki, je institut informacijske pooblaščenke dal svoje mnenje okoli tega glede na to, kako bomo ravnali. Jaz ga v zakonu nisem videl. Nisem ga videl niti v spremljajočih tekstih, nisem ga videl niti v mnenjih, Državni zbor ga ni dobil, dobili smo samo ta mnenja, to je od Državnega sveta in od Zakonodajno-pravne službe. Če obstaja, bi ga rad videl, bi rad kaj vedel o tem, zato me dajte seznanit. Ne bom vnaprej obsojal, da to ne obstaja, ampak seveda nujni postopek je pač eden tistih, kjer pravzaprav divjamo skozi celoten postopek in pravzaprav niti</font><br>
<br>
<b><font size="4">14. TRAK: NM – 15.05</font></b><br>
<br>
<font size="4">	(nadaljevanje) nimamo časa niti ne moremo pogledati vseh dokumentov. Skratka v Udisu Državnega zbora tega dokumenta ni, ne obstaja. Zato seveda z njim ne moremo razpolagati. Tako da to je, bom rekel, niz enih problemov, ki ga imamo pri samem postopku. Zraven tega pa še, minister, jaz bi se resno vprašal, to vsakega ministra vprašam, vsakega ministra, niste vi izjema, namreč ministra, ki pride z zakonom pred Državni zbor in ima več kot dve tretjine pripomb amandmajev oziroma pripomb na člene, ki jih obsega sam zakon. Zakon obsega… / nerazumljivo/ členov, kolega pred mano je o tem govoril. Več kot 20 pripomb je bilo na vsak člen posebej. Zdaj jaz ne vem, a imamo mi tako zanič pravnike ali tako zanič pišete na vladi zakon ali pa je naša Zakonodajno-pravna služba nesposobna, v kar dvomim, kar dvomim, ker se je, bom rekel, pri svojem delu ničkolikokrat že dokazala in skazala, da na koncu imamo vedno problem z vlado, ne samo v tem mandatu, vse vlade so problem, da se bomo razumeli, kar se tega tiče. Ampak še posebej pa nastane problem, ko divjamo s predpisi. Zato danes, minister, mi odgovorite, zakaj taka naglica, ali mogoče je naglica skrita kje drugje, ki se ji reče, da ne boste upravičeni do določenih sredstev, ki bi jih dobili iz EU, ker boste morali v mesecu aprilu že poročat, kako je šlo s porabo oziroma kako bo s temi sredstvi. Ne vem, domišljam si, popravite me, dajte me informirat, nimam pojma. Vem pa, kaj se dogaja aprila, ko bo vlada morala položit prve račune na mizo, ne v obliki računov, ampak poročila o porabi oziroma začetku porabljanja sredstev, evropskih sredstev, tudi iz katerega dela, če že gre, a bo šlo to iz kohezije ali bo šlo to iz ne vem česa, katerega sklada, NNO(?) ali bo šlo, ne vem, ali bo šlo pa samo iz proračunskih sredstev, pa boste kasneje povračilo zahtevali. Namreč dajte me prepričat, da ne gre za zlorabo nujnega postopka, namreč saj veste, večina lahko počne, kar hoče, kar hoče. Na kolegij pride predlog nujnega postopka, večina dvigne roko. In a je poslovnik kršen ali ne, fučka se vsem po vrsti, samo zato, da bo zakon sprejet. Sam osebno še enkrat povem in to sem vam povedal že na začetku na hearingu. Zelo vesel bom, če boste v 8 mesecih nekaj naredili, ampak to ne more biti razlog za nezakonitost in nespoštovanje pravil, ki smo si jih sami zadali. To je ključen problem, ki ga imam. Seveda v nadaljevanju bom skrbno poslušal vaše razlage in pa seveda ostale razprave. Kar se pa tiče ostalih amandmajev, seveda je pa potrebno povedati tako. Zdaj tisti amandmaji, ki popravljajo samo vsebino zakona na podlagi Zakonodajno-pravne službe, seveda so nujni in potrebni. Bojim pa se, da bo to še en zakon, ki ga bo večina spet gledala samo to, kdo je spet kaj od tega imel. Če bo pa še koristila družbi, bom vesel, bom zelo vesel. Naslednjič pa vam predlagam, če boste še kdaj v tej vlogi, dajte naredit, saj denarja imate dovolj, resno raziskavo, ne tako na 600 vzorcih. Vprašanja so lahko lepa, ampak ne pridemo do tistega bistva, katerega vsi hočemo imeti. Vsi rabimo prave podatke.</font><br>
<font size="4">	Aha, pa še to. Dajte mi podatek, s katerim jaz danes ne razpolagam, ga niti v obrazložitvi ne omenjate. Problem računalnikov na šolanje na daljavo smo imeli ob srečanju same epidemije. In takrat se je pokazala ta kriza, kot ste sami tudi že ugotovili, da marsikdo pravzaprav ni mogel sodelovati pri učnem procesu, marsikatera družina je seveda uporabljala 1 računalnik, ker niso imeli 3 ali 4 na voljo. Marsikdo sploh povezan ni bil, ker ni mogel imeti. Kaj mu pomaga računalnik, če pa sploh nima niti povezave, da bi se lahko povezal. No in eden od ukrepov, mislim da, znotraj PKP od 1 do 10, ne znam več povedati, ker je bilo tega toliko sprejetega, ampak vem pa, da je ministrica za šolstvo na veliko razlagala, da, se opravičujem, je bilo kupljenih ne vem koliko računalnikov. Kdo vodi to generalno evidenco, kaj vse se podarja državljanom, kolikšno, koliko denarja smo že vložili tudi v šolski sistem ali pa neposredno nevladnim organizacijam za pomoč posameznikom in tako naprej in če se to seveda tudi nekje</font><br>
<br>
<b><font size="4">15. TRAK: NM – 15.10</font></b><br>
<br>
<font size="4">	(nadaljevanje) vodi evidenca, da ne bojo nekateri dvakrat, trikrat nagrajeni, nekateri pa nobenkrat, če me razumete, kaj hočem povedati. Ta pregled preprosto ta zakon pravzaprav niti ne omogoča niti se ne vidi, a bo to narejeno ali ne.</font><br>
<font size="4">	Hvala lepa vnaprej za vaše odgovore.</font><br>
<br>
<font size="4">	</font><b><font size="4">PREDSEDNIK MAG. BRANKO GRIMS: </font></b><font size="4">Hvala.</font><br>
<font size="4">	Poslanka gospa Mojca Škrinjar nadomešča poslanko gospod Eleno Zavadlav Ušaj. Poslanka gospa Mojca Žnidarič pa je z nami iz kvote Konkretno. Naslednji pa dobi besedo gospod Rudi Medved.</font><br>
<font size="4">	Prosim.</font><br>
<br>
<font size="4">	</font><b><font size="4">RUDI MEDVED (PS LMŠ): </font></b><font size="4">Hvala za besedo, predsednik.</font><br>
<font size="4">	Veselje ob tem zakonu je, da je minister že takoj na začetku povedal, da je vesel. Ja, bi bili vsi skupaj, morali bi biti seveda, ampak jaz bom v nadaljevanju povedal, zakaj sam nisem vesel in nekaj vprašanj imel v tem primeru tudi za ministra. Seveda saj v celoti gledano gre za digitalne bone, povejmo si to naravnost, za digitalne bone gre. Zdaj pa jaz vprašam, kaj imajo digitalni boni z varnostjo ali obrambo države? Nič, predvidevam. Kaj imajo z odpravo posledic naravnih nesreč? Tudi nič, najbrž. Kaj imajo s preprečitvijo težko popravljivih posledic za delovanje države? Ja, tu pa imajo, ne? Če se vlada oziroma vladajoča koalicija ima za državo, potem seveda neuvedba digitalnih bonov še pred volitvami ima očitno težko popravljive posledice za država, to sem jaz, v tem primeru vlada in vladna koalicija. Seveda, potem jih pa ima. Zato povejmo si naravnost, zakaj hitimo. In tisto, kar je nespodobno pri tem neutemeljevanju pravzaprav, zakaj bi se moralo ta zakon, za katerega pravite, da je sistemski, jaz ne pomnim, da bi kakšen sistemski zakon, torej sistemski sprejemali po nujnem postopku. Če vam tukaj navajamo zdaj, kateri vzroki, kateri razlogi morajo biti izpolnjeni, da se nekaj lahko sprejema po hitrem postopku. In nespodobno je, da se tukaj nekako od daleč zdaj urinja še epidemija, nespodobno, razen če mislite, da bo kakšna vgradnja anti-virusnega programa na kakšnem računalniku ustavila virus. To je malo za šalo. Ampak v celoti gledano je to nadaljevanje bonomanije, bonomanija. Samo še točke zvestobe uvedete, pa smo na tem, da gremo lahko tako pripravljeni na volitve. In zakaj se mi zdi tako nespodobno zdaj v to zgodbo z boni vpletati še epidemijo? Veste, zakaj? Zaradi tega, ker je ta zakon v tem delu, ko govorimo o digitalnih bonih, hinavski, hinavski s strani vlade in koalicije. Bom povedal, zakaj. Leta 2020 smo bili v izjemno težki situaciji. Imeli smo najdlje zaprte šole, imeli smo najtežjo epidemiološko situacijo kljub zaprtim šolam in imeli silne težave zaradi šolanja na daljavo, v vseh segmentih, tako pri osnovnošolski kot tudi srednješolski mladini, tudi zaradi tega, ker družine niso bile sposobne marsikje zagotoviti teh osnovnih sredstev, da bi se otroci nemoteno lahko šolali na daljavo. To so opozarjali tako v šolah, to so opozarjali vsepovsod, ampak</font><br>
<br>
<b><font size="4">16. TRAK: NM – 15.15</font></b><br>
<br>
<font size="4">	(nadaljevanje) posluha za rešitev tega problema pa ni bilo. In jaz vam povem, da smo v LMŠ skupaj z ostalimi opozicijskimi partnerji novembra 2020, ko se je sprejemal PKP 6, vložili amandma ravno za to, da bi zagotovili sredstva za opremljanje šolajoče se mladine z ustreznimi računalniki in drugo potrebno opremo za šolanje na daljavo. Takrat je bilo to potrebno, šolanje na daljavo je bilo potrebno, ker so bile šole pač zaprte. Zdaj, kaj se je zgodilo? Seveda je koalicija gladko, gladko povozila ta amandma in se ji preprosto ni zdelo potrebno, da bi država takrat priskočila na pomoč tistim, ki so to pomoč potrebovali, da bi ta pouk na daljavo tekel čim bolj nemoteno oziroma da bi se sploh lahko šolali vsi na daljavo, gladko povozila. Zdaj danes gre spet za kupovanje računalnikov, mišk, kamer in podobno, po 2 letih. Danes boste pa to podprli seveda, danes boste pa to podprli, pa gre za isto stvar, gre za kupovanje računalnikov in ostale potrebne opreme. In naveden je potem še razlog, da bo to v prihodnje omogočilo šolanje na daljavo. Mi smo se vsi skupaj zavezali, da se bomo seveda v prihodnje čim bolj izogibali šolanju na daljavo, ker se je to tudi v preteklosti pokazalo kot škodljivo in da smo pri tem v Sloveniji pač pretiravali in da smo imeli šole predolgo zaprte, je pa tudi popolnoma jasno. Ampak zdaj, seveda zdaj po vsem tem, ko epidemija praktično že tudi izzveneva, boste pa sprejeli enak, enak način pomoči, ampak preko bonov, da se potem seveda lahko – in to bo zelo prikladno tam aprila - na ta spisek, kaj vse smo vam dali, dragi državljani, pripišejo še tile boni. Jaz ne vem, saj upam res, da bo čim prej ta 24. april, ker ta ideja okrog teh bonov je očitno ogromno in najbrž lahko še kaj pričakujemo, če vas čas ne bo prehitel. Zato se mi zdi to nespodobno. Takrat, ko je bila res sila, nuja, se to ni dalo, zdaj se da in govori se hkrati, da je seveda to zelo dobro za to, da se bo v prihodnje lahko omogočilo šolanje na daljavo. Drugo, o vsebini ne bom razpravljal niti, ne bom in to iz enega zelo preprostega razloga, ker mi je to praktično onemogočeno, ja praktično mi je onemogočeno kot poslancu Državnega zbora. Če dobim na mizo, bom povedal, zakaj, ker vidim, da ste začudeni, minister, če dobim na mizo zakon, dobim na mizo zakon, ga preberem, se mu posvetim, dobim za tem spisek pripomb Zakonodajno-pravne službe na vsak člen praktično, kakšen je izpuščen, ampak večinoma. In tik pred sejo odbora potem dobim amandmaje. To je praktično nov zakon, to je praktično nov zakon, spisan 2 uri pred to sejo in seveda mi naj zdaj vemo, kaj vse tukaj noter piše, zato da bomo kvalificirano razpravljali. Nespodobno in tudi podcenjujoče seveda do Državnega zbora, ampak tak način ta vladajoča koalicija ima. Ni pomembno v končni fazi sploh, kaj piše ali pa ne piše, če je ustrezna večina zagotovljena </font><br>
<br>
<b><font size="4">17. TRAK: NM – 15.20</font></b><br>
<br>
<font size="4">	(nadaljevanje) tako ali tako, važno, da gre skozi v dobrobit seveda tega predvolilnega časa, v tem primeru pa sploh, ko gre ponovno, ponovno za bone. Jaz vas vprašam, pa ne samo vas, minister, še kakšnega v tej vladi, kdo vam za božjo voljo piše zakone, kdo piše zakone, ker česa takega, kot se dogaja pod to vlado s temi zakoni, v tem Državnem zboru ni bilo, ker so zakone pisale kvalificirane osebe, ki so zakone znale pisati. In tu se zdaj ponavlja zgodba, popolnoma enaka kot z Zakonom o varstvu okolja, ki ga je bilo treba zaradi množice amandmajev celo prestavit v obravnavo, nadaljevanje obravnave za teden dni, ker je bilo nemogoče sprocesirat že same amandmaje, kaj šele ugotoviti, kaj pravzaprav v zakonu piše. Zdaj, če so ti zunanji pravniki tako zanič, v tem primeru se je pokazalo, pri Zakonu o varstvu okolja so cel zakon napisali neki najeti zunanji pravniki za masten denar, zdaj popravljajo pa za njimi v Zakonodajno-pravni službi Državnega zbora, Službe vlade za zakonodajo pa tako ali tako, jaz ne vem, če sploh veste, da obstaja. Nekoč je bila Služba vlade za zakonodajo zakon in dokler tam zakon ni dobil zelene luči, niti na vlado ni šel. Ampak saj več sploh ne vem, če veste, da obstaja. In najbrž so vam podobni strokovnjaki kot Zakon o varstvu okolja tudi ta zakon pisali. Če je treba vsak člen posebej dopolnjevat in na koncu pride takle špeh samih amandmajev, torej obsežnejši kot sam zakon, potem je s to proceduro vsekakor nekaj hudo narobe, nekaj hudo narobe. In jaz enostavno se, v nadaljevanju pa bi razpravljal tudi o vsebini, tudi o načinu izobraževanja za doseganje digitalnih veščin, ker mislim, da boste v celoti zaobšli medgeneracijske centre po Sloveniji, ki so zaenkrat, kar zadeva računalniško opismenjevanje z nadgradnjo, tudi pridobivanjem digitalnih veščin, generator, generator opismenjevanja med državljani, zlasti med starejšimi. Tukaj jaz po temle niti ne vidim, da bi lahko pravzaprav ti medgeneracijski centri, ki so seveda neformalne organizacije, sploh lahko prišli zraven. In tukaj bo seveda potem spet velika priložnost za ribarjenje v kalnem, kdo bo izvajal ta izobraževanja.</font><br>
<font size="4">	Kar zadeva digitalne bone, je dejstvo, da je seveda v marsičem to zlobirano tudi s strani ponudnikov strojne opreme. In da se zdaj skozi te bone pomaga ponudnikom strojne opreme, ki nikakor niso izšli iz te epidemije kot veliki reveži, to je bila pravzaprav hitro rastoča veja v tem času, ker so bile pač potrebe toliko večje. In zdaj se kanalizira ravno preko teh bonov seveda, seveda denar predvsem v ta del, da o tem, ampak to ste že vi omenili, pa se zamuja seveda, zdaj 2 leti sta bili praktično izgubljeni, kar zadeva pokrivanje sivih lis s širokopasovnim omrežjem, me čudi, zakaj se tukaj ni dogajalo nič, ker so bili razpisi na Ministrstvu za javno upravo pripravljeni in objavljeni že v drugi polovici leta 2019, kaj se je potem dogajalo naprej, jaz ne vem. V glavnem realizirano pa očitno ni bilo nič. Tako da</font><br>
<br>
<b><font size="4">18. TRAK: NM – 15.25</font></b><br>
<br>
<font size="4">	(nadaljevanje) moram reči, da sem pravzaprav razočaran nad tem na hitro, na hitro pripravljenim zakonom, za katerega pravite, da je sistemski, pa to ni, pa bi moral seveda vsekakor biti, in da je pravzaprav iz osnove namenjen predvsem, predvsem predvolilnemu času, temu je namenjeno seveda tudi to hitenje, da se tudi, če se fizično bonov takrat še ne bo dalo unovčevati, se jih bo dalo v volilni kampanji zelo dobro tržiti.</font><br>
<br>
<font size="4">	</font><b><font size="4">PREDSEDNIK MAG. BRANKO GRIMS: </font></b><font size="4">Hvala.</font><br>
<font size="4">	Gospod minister, prosim.</font><br>
<br>
<font size="4">	</font><b><font size="4">MARK BORIS ANDRIJANIČ: </font></b><font size="4">Najlepša hvala, predsedujoči, za besedo.</font><br>
<font size="4">	Zdaj, če prav razumem nekatere podatke oziroma nekatere poslance, je nespodobno, nezakonito in skorajda neustavno pomagati ljudem v teh težkih časih. In če je naš glavni greh naglica in pa to, da mogoče kakšno rešitev od vas tudi preplonkamo, potem te napake z veseljem sprejmem nase. V zadnjem tednu je umrlo 80 ljudi zaradi Covid-19. Govoriti, da ni epidemije, da tega enostavno ni, je posmehovanje takšnim številkam in človeškim tragedijam. Še vedno se številni otroci šolajo od doma, tako da prosim, zbudite se in si dajmo skupaj priznat, da se še vedno soočamo s težkimi časi in ne vemo, kaj bo sledilo. A nismo vedeli, kaj bo sledilo po prvem valu? Smo vedeli, kaj nas bo čakalo po drugem. Ali vemo, kaj nas bo čakalo v naslednjih mesecih? Ne vemo, ampak s tem zakonom bomo dobro pripravljeni na vse, tudi na najbolj črne scenarije, ki si jih noben od nas ne želi. Ne me narobe razumeti, ampak če bi znali napovedovat prihodnost, potem najbrž ne bi sedeli v tem Državnem zboru, ampak nekje drugje. Enostavno moramo pomagati zdaj, ker je situacija marsikje še vedno kritična. In prav zato je razlog, da s tem predlogom zakona hitimo. Kot rečeno že na začetku, ne gre zgolj za sistemski zakon, gre za zakon z dvojno naravo, tako je, sistemsko, pa tudi interventno, da pomagamo še posebej mladim, ker pač to pomoč potrebujejo. Ali so jo bolj potrebovali pred letom ali dvema? Najbrž res, ampak ta potreba še vedno obstaja. Tako da mislim, da ni nobena skrivnost, zakaj želimo s tem boni oziroma s temi ukrepi čim prej naprej. Naj poudarim še eno stvar. Glede na to, da smo pod evropskim povprečjem, ko gre za digitalno vključenost, še posebej pri starejših, bi rekel, ne samo da je prav, da se nam mudi, takšen zakon bi morala sprejeti že neka druga vlada pred 10 leti. In vi nas želite popeljat v digitalno najrazvitejše v Evropi? Pa kritizirate prvi sistemski zakon na tem področju v naši zgodovini, zakon, ki ga Evropska komisija hvali kot vzorčen primer zakona za spodbujanje digitalnih veščin prebivalcev. Imeli so svojo priložnost spisati boljše zakone, niti en predlog ni bil spisan na področju digitalne vključenosti. To ni kritika, govorim samo to, da je ta zakon že danes 10 let prepozen. In ja, dalo bi se ga izboljšati. Katerega zakona pa ne? Ampak potek priprav na ta zakon ni bil kratek. Mi smo ga snovali praktično od lanskega junija, ko je bil predstavljen ukrep digitalnega bona v okviru prvega paketa ukrepov strateškega sveta za digitalizacijo. Ta bon ni nekaj novega, ni nekaj, kar smo se spomnili pred volitvami. Zasnovali so ga najuglednejši slovenski strokovnjaki za digitalne in ostale tehnologije lani junija. Že tekom priprave zakone, se pravi oblikovanja predloga smo se pogovarjali z več kot 20 različnimi organizacijami. Te konzultacije so bile izjemno intenzivne in večino njihovih pripomb smo tudi upoštevali. Javna obravnava ni trajala samo nekaj dni, kot je bilo namigovano okoli božiča. Trajala je cel poln mesec, dobili</font><br>
<br>
<b><font size="4">19. TRAK: NM – 15.30</font></b><br>
<br>
<font size="4">	(nadaljevanje) smo kar nekaj pripomb, se z vsemi, vsemi organizacijami, ki so podale pripombe, tudi srečali in veliko večino teh pripomb tudi upoštevali. In prav po zaslugi tako vključujočega in demokratičnega procesa imate vi danes na mizi podporo 19 oziroma 18, lahko rečem, izjemno uglednih organizacij, pa jih ne bom še enkrat našteval, lahko jih pa potem. Skratka, ja, seveda, zakon ni popoln, ampak naj povem eno stvar, ta zakon bi imel lahko tudi 200 členov, ampak so členi v tem predlogu vsebinski in obsežni. Lahko bi jih pa razbijali, vsak člen na 2 ali 3 ali 4 druge. In glede na to, da ste prebrali mnenje Zakonodajno-pravne službe, razumete, da je večina pripomb nomotehnične narave, tehnične narave, ker je tudi velik del zakona tehnične narave, saj gre za takšno materijo. Skratka ne posega v vsebino, v največjem številu primerov gre za druga nomotehnična vprašanja. Skratka to je enostavno dejstvo.</font><br>
<font size="4">	Kar se pa tiče, bom rekel, tega, da naj bi sami nekako izsilili nujni postopek, vemo, kdo odloča o nujnem postopku. Mi smo utemeljili nujni postopek zelo obsežno in se mi zdi dobro argumentirano. In s tem se je tudi večina na Kolegiju predsednika Državnega zbora strinjala.</font><br>
<font size="4">	Ko gre za podatke in mnenja, gospod Möderndorfer, tukaj se opiramo v prvi vrsti na podatke Evropske komisije, ki so absolutno jasni in javni. To so podatki, ki se nanašajo na stanje digitalnih veščin pri različnih družbenih skupinah, to so podatki, ki jih ne rabimo izumljat na novo z ločenimi raziskavami, terenskimi analizami in tako naprej. To so podatki, ki jih ima že Evropska komisija, kar nekaj podatkov na tem področju ima tudi Umar. Skratka, opirali smo se na dejstva. In kar je še bolj pomembno, ker prisegamo na dejstva, smo uvedli s tem zakonom tudi obvezno dvoletno analizo digitalne vključenosti, na podlagi katere bo pripravljen načrt za spodbujanje digitalne vključenosti, ki bo vseboval tisto kombinacijo ukrepov, ki najbolj učinkovito naslavljajo vrzeli pri digitalni vključenosti različnih družbenih skupin. Skratka ne samo, da nismo pozabili na podatke, ti podatki so bili vodilo priprave tega zakona in bodo tudi vodilo v naprej pri določanju tistih ukrepov, ki jih ta država potrebuje za to, da pa se enkrat končno prerine med najbolj digitalno napredne v Evropi. In če ne bi prisegali na te podatke, tudi ta predlog zakona ne bi bil pred vami. Ti podatki so katastrofalni, še posebej pri starejših od 55 let. Tukaj smo med najslabšimi v Evropi. Pa vi meni povejte, da tega zakona ne rabimo, da ne razmišljamo, raziskujemo, tuhtamo še naslednje leto, dve, tri, ko bomo pa res zadnji v Evropi. Potem naj povem še, da je bilo rečeno, da je za mlade to itak brez veze, ker že imajo vse osnovne digitalne veščine. Poglejte, če kaj potrebujemo v tej državi, so to naravoslovci, so to IT inženirji. In ta zakon omogoča, da bomo že letos ponudili mladim, vsem mladim, osnovnošolcem, srednješolcem in študentom brezplačne tečaje programiranja, robotike, umetne inteligence in digitalnega podjetništva. Zakaj? Ne samo zato, ker so te veščine nekaj, kar danes potrebujejo v moderni digitalni družbi, ampak ker jih želimo navdušiti nad temi poklici, ker bomo mi brez teh inženirjev dolgoročno postali muzej na prostem. Razvoj in znanost gresta naprej, mi pa želimo biti en korak pred drugimi, ne 3 korake za ostalimi, kot smo danes. Tako da ja, želimo poskrbeti za mlade kljub temu, da že obvladajo svoje pametne telefone in da praktično obvladajo vse, kar je v Wordu novega. Ne gre za to. Gre za napredne in gre za strokovne, gre za zahtevnejše digitalne veščine, ki se jih morajo priučiti za to, da bodo zmagovalci 21. stoletja.</font><br>
<font size="4">	Ko gre za ostale zadeve, naj poudarim tudi to, kar se tiče informacijske pooblaščenke, mi smo se posvetovali</font><br>
<br>
<b><font size="4">20. TRAK: (NM) – 15.35</font></b><br>
<br>
<b><font size="4">	</font></b><font size="4">(nadaljevanje) z njo. Prav imate, to je upravičen pomislek, da gre za veliko število osebnih podatkov. In smo tudi na podlagi njenih predlogov prilagodili predlog zakona, tako da smo dejansko upoštevali vsa navodila oziroma predloge, ki jih je imela na tem področju. Varstvo zasebnosti je za nas absolutno na prvem mestu. Moram reči, da je to tudi nekaj, česar želimo priučiti še posebej mlade, zato bomo s temi kampanjami, ki jih omogoča ta zakon, promovirali, kako se lahko vsak izmed nas najbolje zaščiti na spletu, pa naj gre za zasebnost, kibernetsko varnost ali pa karkoli drugega. Se mi zdi prav ta manko odgovornega in varnega ravnanja z digitalnimi tehnologijami nekaj, kar želimo primarno nasloviti. In jaz lahko rečem, da bo prva kampanja, če bo ta zakon sprejet, prav kampanja o tem, kako lahko sami okrepimo lastno kibernetsko varnost, s tem da se odgovorno in pa varno obnašamo na spletu. To mislim, da še posebej v teh zaostrenih razmerah potrebujemo. In varnost, kot rečeno, bo zame oziroma za nas vedno na prvem mestu.</font><br>
<font size="4">	Kar se tiče digitalnih bonov oziroma da ne bi bili vi upravičeni do njih, do njih bodo v letošnjem letu na podlagi tega zakona upravičeni vsi dijaki, vsi študentje, pa tudi vsi starejši od 55 let, ki se udeležijo subvencioniranih tečajev. Zakaj uvajamo te digitalne bone za starejše od 55 let, sem nekajkrat danes že omenil, predvsem je pa nujno, da bodo lahko s temi novimi tablicami ali pa računalniki oziroma čemerkoli bodo kupili za ta bon, to novo pridobljeno znanje čim prej prelevili v prakso. Vemo, kako je že, vem sam zase, da če določenega znanja ne uporabljam, ne prakticiram, potem enostavno izpuhti. In mi želimo, da bodo starejši lahko to teorijo, ki si jo bodo priučili na teh tečajih, ki bodo izrazito praktične narave, čim prej prevedli v uporabno prakso, pa naj gre za uporabo digitalnega certifikata, kar je bilo prej rečeno. Naj rečem, da bodo ti osnovni tečaji digitalnih veščin upoštevali oziroma vključevali tudi to in to ta zakon določa. Ali pa za uporabo spletne banke ali pa, kot je bilo rečeno, za uporabo spletnih storitev javne uprave. Mi želimo, da digitalizacija ljudem dejansko pomaga, ne pa da jih še dodatno zmede v tem, bom rekel, res čedalje bolj kompleksnem svetu. Prav zato uvajamo nove storitve, pa naj gre za virtualno okence upravnih enot ali pa nova biometrična osebna izkaznica, ki bo spletne storitve javne uprave bistveno poenostavila in jih naredila dostopne za praktično vse državljane, ki imajo vsaj neko osnovno digitalno opremo. Toliko morda zaenkrat. Morda bi dodal še to, da nisem seznanjen s tem dopisom društva Digitas, če sem prav razumel. Se bom pa z njim, bom pa z veseljem prebral ta dopis, ko bo prilika. Bi pa še enkrat seveda poudaril, da imamo med podporniki tega predloga zakona tudi naslednje organizacije, od Združenja Manager, Združenja bank Slovenije, do Zveze društev upokojencev Slovenije, Zavoda za medgeneracijsko sodelovanje, Simbioza, Univerza v Novi Gorici, Univerza v Mariboru, Univerza v Ljubljani, Slovenska digitalna koalicija, ki združuje vse nevladne organizacije na področju digitalnih tehnologij v Sloveniji, Obrtno-podjetniška zbornica Slovenije, Mednarodni raziskovalni center za umetno inteligenco, Klub slovenskih podjetnikov, Inženirska akademija, dijaško organizacijo, Ameriško-slovensko izobraževalno fundacijo in pa Ameriško gospodarsko zbornico Slovenije.</font><br>
<font size="4">	Mogoče še glede medgeneracijskih centrov, se opravičujem, je šla ta pripomba iz glave. Nihče nikomur ne onemogoča, da se prijavlja na te razpise, celo izrecno so omenjene organizacije, ki se ukvarjajo z upokojenci, medgeneracijskim sodelovanjem in pa invalidi, da so upravičene do sredstev za nakup nove računalniške opreme. Tukaj smo predvsem prisluhnili društvom upokojencev. Kot veste, ima Zveza društev upokojencev Slovenije celo vrsto društev po celi Sloveniji. Te njihove lokalne enote niso dovolj dobro računalniško opremljene. Imajo ogromne potrebe.</font><br>
<br>
<b><font size="4">21. TRAK: (NM) – 15.40</font></b><br>
<br>
<b><font size="4">	</font></b><font size="4">(nadaljevanje) In jaz sem prepričan, da bodo z novimi računalniki in s tečaji, ki jih bomo brezplačno omogočili, lahko zaživeli eno precej bolj digitalno in pa praktično stvarnost. Tako da nikogar ne izključujemo. Nasprotno, vključujemo, bom rekel, celo vrsto organizacij, ki danes zelo prizadevno skrbijo za tiste najranljivejše. Določamo pa zelo jasne pogoje in merila, pri čemer se v prvi vrsti zgledujemo po predpisih o javnem naročanju in pa samih razpisih. Toliko zaenkrat.</font><br>
<font size="4">	Hvala lepa.</font><br>
<br>
<font size="4">	</font><b><font size="4">PREDSEDNIK MAG. BRANKO GRIMS: </font></b><font size="4">Hvala.</font><br>
<font size="4">	Izvolite, gospod Möderndorfer.</font><br>
<br>
<font size="4">	</font><b><font size="4">JANI (JANKO) MÖDERNDORFER (PS LMŠ): </font></b><font size="4">Ja, v repliki imam bistveno manj časa, da vam odgovorim na vse to, ampak če bo potrebno, se bom javil še k razpravi. Ampak tisto, kar sem bil pa narobe razumljen, in vam bom pa seveda poskušal zelo na kratko odgovoriti. Prvič, minister, vi ste minister Republike Slovenije. In delo, da hodite v Državni zbor in predstavljate zakon, to je vaša naloga. Ne rabite se tukaj jezit na nas in nas okarakterizirat in označevat za nekoga, ki vam nekaj tukaj nasprotuje kar malo po inerciji. Še posebej pa ne bom se strinjal in vam ne dovolim, da mi govorite in podtikate besede, ki jih nisem izrekel nikoli. Nikoli nisem rekel, da je to za mlade vse brez veze. Tega jaz rekel nisem. Rekel pa sem, da ste, da strokovnjaki, citiram na druge, drugi so meni to povedali, saj jaz nisem delal raziskave, ne poznam tega področja. Digitas inštitut, vam ga bom z veseljem odstopil po tej razpravi, ki ga imajo tudi vaši poslanci iz Nove Slovenije, ki so, bom rekel, v vaši politični skupini. In oni so opredelili, da so zgrešeni cilji, 8 ciljev ste določili, ciljne skupine, se opravičujem. In med njimi so zapisali in še enkrat ponavljam, da ne bo napačna teza izpadla, ker jaz tega nisem nikoli rekel, mladi se učijo vseskozi, nikoli nimajo dovolj in prav je tako. Rekel pa sem naslednje, še enkrat, citiram: »Da je med mladimi do 24. leta že dosežena ciljna raven vsaj z osnovnimi digitalnimi veščinami.« O tem sem govoril. Nič nisem govoril, da so že vse dobili in da že vse imajo in tako naprej. Tako da ne obračat mojih besed. </font><br>
<font size="4">Druga stvar. Kdo se je posmehoval smrtim? Kdo tukaj v Državnem zboru se posmehuje smrtim? Oprosti, minister, ne tega delat, ker to je grdo, to se ne dela, tega nismo nikoli rekli. Rekli smo pa nekaj drugega, kar drži. Epidemije ni, vlada bi jo morala razglasit, če je tako hudo, da sprejemamo interventne ukrepe, da sprejemamo ne vem kakšne zakone po nujnem postopku in to bi morala sprejeti. In samo to sem rekel. In zato ne obračajte mojih besed, ker tega nisem rekel nikoli. In sam se nobeni žrtvi še nikoli nisem posmehoval ne glede na to, katera oblast je. In tega, prosim, ne obračajte.</font><br>
<font size="4">In zadnja stvar, ker potem mojih 3 minute poteče in bom poskušal v razpravi kaj več povedati, predvsem tisto, kar ste narobe razumeli, kar se tiče raziskav in anket. Bilo je, rekli ste, da je Evropa in Umar že vse vesta. Oprostite, Umar je naročil to, ne jaz, ne vi. Ja, oprostite, naročnika je Umar, tukaj piše, Umar je naročil to raziskavo. In to raziskavo smo dobili skupaj z zakonom zraven. / oglašanje iz dvorane/ Se opravičujem, Umar, Ukom, imate prav. Ja, saj je tukaj, samo malo, Urad vlade za komuniciranje.</font><br>
<br>
<b><font size="4">PREDSEDNIK MAG. BRANKO GRIMS: </font></b><font size="4">Gospod Möderndorfer, vas čas je potekel.</font><br>
<br>
<b><font size="4">JANI (JANKO) MÖDERNDORFER (PS LMŠ): </font></b><font size="4">Ja, takoj bom zaključil. In jaz sem samo rekel, da imate dovolj denarja za vse to, kar počnete, da bi naročili resno raziskavo, ker mi potrebujemo resne podatke in ne podatke o splošnem stanju v Republiki Sloveniji, ki jih ima EU ali pa Umar, ki ima takšne podatke, katere pač ima in ti niso, bom rekel, tisti, ki bi jih vi in mi skupaj potrebovali. Ostalo pa seveda v nadaljevanju v sami razpravi. Se javljam k razpravi.</font><br>
<br>
<b><font size="4">PREDSEDNIK MAG. BRANKO GRIMS: </font></b><font size="4">Hvala.</font><br>
<font size="4">Zaradi racionalnosti bi zdaj predlagal novi krog poslancev in bi potem minister na koncu odgovarjal. </font><br>
<font size="4">Besedo ima gospod Pavlin.</font><br>
<br>
<b><font size="4">BLAŽ PAVLIN (PS NSi): </font></b><font size="4">Hvala lepa za besedo.</font><br>
<font size="4">Digitalizacija je v sodobnem svetu vseprisoten pojav. Zaradi novih tehnologij komuniciramo drugače, delamo drugače, živimo drugače. Vse te spremembe pa terjajo posodobitev procesov in sistemov samega načina življenja, infrastrukture, pa tudi izobraževalnega sistema. Digitalizacija je vsekakor vitalnega</font><br>
<br>
<b><font size="4">22. TRAK: (NM) – 15.45</font></b><br>
<br>
<b><font size="4">	</font></b><font size="4">(nadaljevanje) pomena tudi za razvoj Slovenije. Sam osebno menim, da je prav ustanovitev posebnega ministrstva za digitalizacijo oziroma Službe vlade za digitalno preobrazbo kot nosilca koncepta digitalne preobrazbe Slovenije ključnega pomena za Slovenijo na tem področju. Kot enega od rezultatov te službe imamo danes na mizi Predlog zakona o spodbujanju digitalne vključenosti, ki ga v Novi Sloveniji pozdravljamo, saj menimo, da je to eden od zakonov, ki bo pripomogel k sami vključenosti posameznih prebivalcev Slovenije v družbo. Digitalizacija je tisto področje, kjer ne bi smelo prihajati do ideoloških delitev na leve in desne, na vlado in na opozicijo. Morala bi biti enkrat stvar konsenza slovenske politike. Razen do sedaj slišanih postopkovnih pripomb iz opozicije nekih konkretnih vsebinskih razlogov, zakaj ne bi tega zakona sprejeli, ni bilo. Vlada Republike Slovenije je področje digitalizacije v Sloveniji opredelila kot enega strateških prioritet naše države. In zato se meni zdi ključnega pomena, da je v ta zakon vključeno tudi nudenje izobrazbe mladim, ki jim bo potem omogočalo enakopraven položaj glede na njihove vrstnike po svetu. Naša temeljna odgovornost je, da otrokom nudimo izobrazbo, ki jim bo omogočila uspešno udejstvovanje v družbi prihodnosti. Znanja računalništva, informatike, robotike, pa tudi ozaveščanje o kibernetski varnosti sta pri tem ključnega pomena. Zato v Novi Sloveniji si želimo, da postanemo oblikovalci digitalne prihodnosti in ne zgolj uporabniki samo tehnoloških rešitev. Zato je prav, da država pri tem svojim državljanom, se pravi mladim, pri tem pomaga. Kot drugo ciljno skupino je v tem zakonu opredeljena skupina starejših od 55 let in upokojencev, ki po raziskavah, pa tudi splošnem prepričanju so najbolj, kako bi rekel, digitalno izključeni in je prav, da pospešimo in omogočimo večjo digitalno vključenost. V zadnjih 2 letih smo videli, kaj pomeni to, če si digitalno izključen. S to večjo uporabo digitalnih tehnologij, ki je bila zaradi Covida, smo videli pomen same digitalizacije. In v sodobnem času sem mnenja, da čas hitreje teče. In zamujenih 6 do 10 mesecev na področju digitalne preobrazbe pomeni bistveno večjo zamudo, kot je bilo to v preteklosti. Zato menim, da je prav, da ta zakon čim prej sprejmemo.</font><br>
<font size="4">	Najlepša hvala.</font><br>
<br>
<font size="4">	</font><b><font size="4">PREDSEDNIK MAG. BRANKO GRIMS: </font></b><font size="4">Hvala.</font><br>
<font size="4">	Besedo ima gospa Žibert. Pardon, gospa Škrinjar je še pred njo.</font><br>
<br>
<font size="4">	</font><b><font size="4">MOJCA ŠKRINJAR (PS SDS): </font></b><font size="4">Hvala lepa.</font><br>
<font size="4">	Oglasila sem se zato, da bi nekoliko izboljšala vtis glede obveščenosti oziroma o podatkih, ki so bili danes tukaj dani. Velikokrat sem morala na različnih sejah, pa naj bodo to plenarne seje ali pa seje odborov, zanikati vseskozi ponavljajoče se trditve, da so bile šole pri nas zaradi Covida najdlje zaprte. To ni res. Dokaz za to je spletna stran Unesca, kjer lahko sledite točno, koliko časa so bile kje šole zaprte. Niso bile najmanj, pa tudi najdlje ne. In tudi treba je znati primerjati podatke. V Nemčiji niso imeli takega sistema, da so imeli šole ves čas zaprte, so pa takoj dali v karanteno cel oddelek, ko je bil nekdo okužen. In potem seveda šole so bile formalno odprte, 90 % otrok je bilo pa doma. Prosim, teh 90 % vzemite kot neko pretiravanje, to ni resen podatek, ampak v resnici je bilo zelo veliko otrok doma v Nemčiji. In zato ne morete primerjati, kako so bile šole, nemške šole zaprte ali pa slovenske šole zaprte. Formalno so bile zaprte, ker so bili učenci doma, ampak tudi</font><br>
<br>
<b><font size="4">23. TRAK: (NM) – 15.50</font></b><br>
<br>
<b><font size="4">	</font></b><font size="4">(nadaljevanje) ko pogledate celotno sliko, smo nekje v povprečju. In poglejte si, tako da ne bomo govorili na pamet o podatkih, točni podatki so na spletni strani Unesca. Kar pa lahko zanesljivo trdim, je pa to, da to, kar ste govorili, gospod Medved, ni res, niso bile najdlje zaprte. Potem je gospod Medved izjavil tudi, da je šolanje na daljavo škodljivo. Z ničemer ni podprl te trditve, zakaj je škodljiva, škodljivo, v čem škoduje. Res je, da so otroci pogrešali družbo eden drugega, ampak to še ne pomeni, da je šolanje na daljavo škodljivo. Čas Liste Marjana Šarca, kandidat na volitvah 2018, gospod Alen Kofol, specialni pedagog, nekdanji ravnatelj, pa mislim, da je tudi zdaj ravnatelj, in v času Covida tudi nekaj časa zaposlen v organizaciji za otroke s posebnimi potrebami, mi je pisal, da bi bilo dobro razmisliti, kako bi šolanje na daljavo pravzaprav uvedli sistemsko za določene vrste otrok s posebnimi potrebami, ker bolje delajo na tak način. Ta mail imam in jaz sem prepričana, da bi gospod, ki je strokovnjak, tudi to lahko povedal. Ne vem, če imate kakšni strokovni svet v LMŠ, ampak tega gospoda bi bilo treba vsaj poslušat, da bi potem vedeli, kaj govorite. Potem je gospod Medved rekel, zdaj epidemija izzveneva, zdaj boste pa sprejeli nekaj, kar ni potrebno. Glejte, lahko se taka epidemija ponovi kadarkoli. Potem pomeni, da bo naša družba pripravljena na to. In seveda, če so bila prazna skladišča, ko jih je ta vlada dobila in ko smo lovili maske po celem svetu in drugo opremo, potem ni nujno, ni potrebno, da se to ponovno zgodi. In nekateri otroci v resnici niso imeli dostopa, pa ne zato, ker ne bi imeli, do učenja na daljavo, pa ne zato, ker ne bi imeli računalnikov, kajti ministrstvo je prontno sledilo potrebam in se odzivalo bliskovito hitro in opremljala šole, zato da si dajali otrokom, tistim, ki niso imeli računalnikov, pa modemov, tudi to opremo, da so lahko delali. Res pa je, da imate kraje v Sloveniji, kjer več ta infrastruktura ni segala in še danes ne sega. Jaz pa mislim, da bo ta zakon kvečjemu pomagal, da se bo ta infrastruktura razširila, čeprav je že zdaj v tem času bilo kar veliko narejenega in še več mora biti. In ne vem, če ste kritizirali, 2 leti ste bili na vladi, pa bi lahko to infrastrukturo raztegnili, pa niste nič naredili. Pravite, kdo vam piše zakone. Kakorkoli že, zakoni so napisani, da se jih vedno izboljšati, že v času razprave z amandmaji, pa tudi novele sprejemajo. Vam jih ni pisal noben pri LMŠ glede na to, da so seje vlade trajale po 10 minut, toliko da ste spili kavo. To smo slišali. In to, da govorite kar vnaprej, da bo nekdo, da bo ribarjenje v kalnem, kdo bo to izvajal, to izobraževanje. Glejte, imamo Zakon o javnem naročanju in tukaj preko tega zakona se pač ureja vsa javna naročila, to je nabava opreme ali pa tudi storitev. Nedvomno pa imamo tudi Zavod za šolstvo, pa tudi, ki bo pomagal pri organizaciji tega izobraževanja, poleg tega imamo andragoški center, to je za odrasle, ki bo tudi izpeljal svoje razpise. To so vsi javni zavodi, ki jih vi zelo radi podpirate. In jaz sem prepričana, da niso skorumpirani tako, da bi kar ribarili v kalnem. To je obdolžitev teh direktorjev na pamet. To je zelo grdo. In mislim, da bi se morali danes vsi veseliti tega, da se je končno nekdo lotil te problematike, pa je ravno obratno tukaj. Zato mislim, da nobeno jezenje, mislim, da se tudi minister ni nič jezil, zelo lepo je pojasnil vse zadeve. Me pa veseli to, da svoje delo opravlja s srcem</font><br>
<br>
<b><font size="4">24. TRAK: (NM) – 15.55</font></b><br>
<br>
<b><font size="4">	</font></b><font size="4">(nadaljevanje) in z zavzetostjo in željo resnično pomagati, da se naša Slovenija postavi na vrh. Mi smo dosegli že toliko dobrih rezultatov, smo 5. po varnosti na svetu, smo 2. v EU držav, ki je najbolje gospodarsko obvladala krizo. Izhajamo iz krize močnejši, kot smo vanjo vstopili. Nezaposlenost je najnižja v zgodovini Slovenije. Jaz sem prepričana, da bo tudi digitalizacija s takim ministrom in s to zavzetostjo vendarle zelo lepo zaživela. In mislim, da bi morali vsi jim pomagat. Če ima kdo kako idejo še izboljšat z amandmajem besedilo, je minister povedal, da je strašno vesel tega, da lahko tudi ideje nove dobi oziroma če je karkoli boljšega, bo to tudi upošteval. Namesto, da se tule jezite, da govorite stvari, ki s podatki niso podprte, potem je veliko bolje, da res skupaj nekaj najdemo, kakšno dobro idejo, ki še izboljša ta tekst.</font><br>
<font size="4">	Hvala.</font><br>
<br>
<font size="4">	</font><b><font size="4">PREDSEDNIK MAG. BRANKO GRIMS: </font></b><font size="4">Hvala.</font><br>
<font size="4">	Besedo ima gospa Žibert. / oglašanje iz dvorane/ Gospod Medved, vi hočete, kaj, repliko?</font><br>
<font size="4">	Izvolite.</font><br>
<br>
<font size="4">	</font><b><font size="4">RUDI MEDVED (PS LMŠ): </font></b><font size="4">Hvala lepa.</font><br>
<font size="4">	Nič se ne jezimo, gospa poslanka, saj mi delimo veselje z ministrom, saj sem že na začetku povedal. Ne vem, kje ste našli koga, da se jezi. Zdaj, če sem rekel, da so bile šole pri nas najdlje zaprte, no saj morda je pa res bilo kje v Evropi ali pa na svetu, da so bile kje še kakšen dan več, ampak v celoti gledano so bile pri nas šole izredno, izredno dolgo zaprte. Nisem rekel, da je nepotrebno opremljati državljane z računalniško opremo, tega jaz nisem rekel. Jaz ne vem, od kje ste to sneli. Jaz sem samo spomnil na november 2020, ko smo predlagali v PKP 6 amandma, s katerim bi država že takrat, država že takrat podprla državljane. Predvsem smo takrat seveda mislili na šolajočo se mladino, da bi se lahko ta mladina ustrezno računalniško opremila. To sem rekel. Jaz nisem nič rekel, da je nepotrebno. Vselej je potrebno seveda, da se ljudje opolnomočijo na ta način, da imajo tudi ustrezno opremo. Kar zadeva dolžino sej prejšnje vlade, jaz ne vem, kolikokrat ste bili na seji vlade, pa štopali, to je tudi nek urbani mit nastal okrog teh 10 minut. Je pa res, da se da marsikaj sprejeti tudi v 10 minutah, če je prej ustrezno usklajeno, kar pri vas seveda ni. Stvari, ki nam jih nosite v Državni zbor, seveda niso usklajene. In tudi ure in ure vaših sej vam nič ne pomagajo, če nam potem prinašate v parlament zakone, kakršen je ta, pa še marsikateri drugi. Sicer pa bi bilo dobro, da že shodite po 2 letih ta vlada in vladna koalicija, shodite, po 2 letih pa lahko že prevzemate odgovornost…</font><br>
<br>
<font size="4">	</font><b><font size="4">PREDSEDNIK MAG. BRANKO GRIMS: </font></b><font size="4">Gospod Medved, tole močno presega repliko. Replika je namenjena pojasnjevanju…</font><br>
<br>
<font size="4">	</font><b><font size="4">RUDI MEDVED (PS LMŠ): </font></b><font size="4">Ne, to je replika, ker mi je…</font><br>
<br>
<font size="4">	</font><b><font size="4">PREDSEDNIK MAG. BRANKO GRIMS: </font></b><font size="4">… tega, kjer niste bili prav razumljeni, pa še čas vam je potekel.</font><br>
<br>
<font size="4">	</font><b><font size="4">RUDI MEDVED (PS LMŠ): </font></b><font size="4">Ne, ne, zelo dobro, zelo dobro sem jaz razumel…</font><br>
<br>
<font size="4">	</font><b><font size="4">PREDSEDNIK MAG. BRANKO GRIMS: </font></b><font size="4">Tako da vam predlagam, da končate.</font><br>
<br>
<font size="4">	</font><b><font size="4">RUDI MEDVED (PS LMŠ): </font></b><font size="4">… poslanko, ko pravi, spet prejšnja vlada nič naredila. 2 leti ste na oblasti, nehajte že enkrat s prstom kazati, kaj so naredile, pa niso naredile prejšnje vlade.</font><br>
<br>
<font size="4">	</font><b><font size="4">PREDSEDNIK MAG. BRANKO GRIMS: </font></b><font size="4">Odlično, torej lahko zaključite.</font><br>
<br>
<font size="4">	</font><b><font size="4">RUDI MEDVED (PS LMŠ): </font></b><font size="4">Shodite in prevzemajte odgovornost.</font><br>
<br>
<font size="4">	</font><b><font size="4">PREDSEDNIK MAG. BRANKO GRIMS: </font></b><font size="4">Gospod Medved, zaključite, prosim.</font><br>
<br>
<font size="4">	</font><b><font size="4">RUDI MEDVED (PS LMŠ): </font></b><font size="4">/ izklopljen mikrofon/ Sem že, hvala.</font><br>
<br>
<font size="4">	</font><b><font size="4">PREDSEDNIK MAG. BRANKO GRIMS: </font></b><font size="4">Gospa Žibert, imate besedo.</font><br>
<font size="4">	Prosim.</font><br>
<br>
<font size="4">	</font><b><font size="4">ANJA BAH ŽIBERT (PS SDS): </font></b><font size="4">Ja, hvala lepa za besedo, predsedujoči.</font><br>
<font size="4">	Zgolj kratek odziv na predhodnika. Ta vlada ne samo, da hodi, tudi trdno stoji na tleh, za razliko vaše, ki je bila nekje v oblakih, ampak pustimo to. Bolj problem je to, da se kar naprej govori in to se bom odzvala, tudi zato, ker sem pač pedagog, da je bilo, da so bile naše šole zaprte in seveda zaprte skoraj najdlje. Najprej dajmo enkrat nehat ta termin zaprte šole </font><br>
<br>
<b><font size="4">25. TRAK: (NM) – 16.00</font></b><br>
<br>
<b><font size="4">	</font></b><font size="4">(nadaljevanje) uporabljat, ker tu šole niso bile zaprte, ampak je šolanje potekalo na daljavo. To ni isto. Zaprta šola ali pa šola na daljavo je bistvena razlika. In kot drugo, bili smo tam nekje čisto v povprečju Evropske unije glede zaprtosti oziroma, bom zdaj jaz pravilno govorila, glede šolanja na daljavo. Da bi pa sploh imeli natančne podatke, spoštovani, mi ne govorimo o natančnih podatkih, bi morali tudi pregledati stanje, kar se tiče počitnic. Nekateri imajo daljše letne počitnice, nekateri imajo daljše vmesne počitnice in to se potem na koncu, ko šteješ dneve, pozna. Tako da jaz mislim, da moramo enkrat nehat s tem terminom zaprte šole, pa še najdalj, ker ni res, to preprosto ne drži in ni res.</font><br>
<font size="4">	Zdaj pa, kar se tiče samega zakona. Tudi jaz ugotavljam, spoštovani, da je bil minister brez listnice pravzaprav imenovan malo pred parlamentarnimi počitnicami. Takrat ste bili imenovani za ministra. In dejstvo je, da je vse skupaj dokaz, kako pametno odločitev je sprejela vlada, da je to ministrstvo ustanovila. Premikamo in to na pomembnem področju, na digitalni preobrazbi ali pa tudi izobrazbi državljank in državljanov. In za prihodnje bo to ključnega pomena. Bi pa, ko so vsi govorili zaradi epidemije, epidemije ni in tako naprej, pandemija je žal zarila en nož v vse nas in tudi pokazala, da na nekaterih področjih moramo zaživeti drugače. Ne samo na področju digitalizacije, ampak na področju celotne družbe. Marsikaj se je s tem odprlo in marsikje bomo zavedno morda tudi spremenili določene življenjske navade. Nekatere zagotovo tudi boljše, kot so bile prej, ko ni bilo ne epidemije in ne pandemije. Jaz ta zakon ne vidim kot vzrok za epidemijo oziroma pandemijo, ampak kot posledica, namreč epidemija, ko je bila razglašena v državi, in pandemija sta pokazali, da pač smo na tem področju bili šibki. In zato je zakon, ki je pred nami, zagotovo rezultat tega, da stvari izboljšamo. Prej je že kolegica Mojca zelo dobro povedala, da na eni strani seveda imamo še vedno težave s samo pokritostjo in da tukaj bomo morali dejansko narediti korake naprej, kajti ni prav in vedno gre ponavadi za to podeželska področja, ne mestna, ki so že tako v nekem manku, ki so že tako v nekem manku, da naredimo tudi tukaj korake naprej in da otrok iz neke vasi v, ni važno kje, ima enake pogoje kot otrok, ki živi v mestu. To je ključnega pomena in tukaj moramo narediti korake naprej. Jaz zelo pozdravljam to odločitev, da se v bistvu s temi prijemi in pa z rešitvami v predlaganem zakonu v bistvu pomaga z nagrajevat računalniško pismenost tudi. Zakaj? Veste, otroci imajo res danes že praktično vsi pametne telefone, ampak na nek način pa se računalniška pismenost zato nič ne veča. Bom povedala. Že mali otrok zna igrat računalniške igrice, ampak zelo pozno pa začnejo uporabljat računalnik tudi za kaj drugega. Se je pa tako prikladno igrat igrico kot se na primer opismenjevat za kakšno programiranje in tako naprej. In bom rekla, to, da bojo imeli neke tečaje, kot je digitalno podjetništvo, robotika, to je ključ do uspeha. Ne gre za to, da danes nekateri znajo ali pa ne znajo uporabljat pametni telefon, pomembno je, ali pa tablico ali pa računalnik, pomembno je tudi, za kaj ga uporabljajo. In jaz tukaj vidim za temi tečaji pomembno, pomemben korak naprej tudi zato, ker je Slovenija, zdaj zadnjih podatkov sicer ne vem, ampak včasih smo res beležili tudi slabo funkcionalno pismenost. Funkcionalna pismenost pa tudi vpliva potem na digitalno. Veste, nekateri imajo težave danes že uporabljat</font><br>
<br>
<b><font size="4">26. TRAK: (NM) – 16.05</font></b><br>
<br>
<b><font size="4">	</font></b><font size="4">(nadaljevanje) digitalno potrdilo. To je cela znanost, da si ga znajo namestit. Ne me narobe razumeti, ampak zato so pomembni razni tečaji, zato so pomembna izobraževanja, da bo dejansko ta pismenost večja. In jaz ta bon vidim tudi za to. Saj ne gre za to, da nekdo bo kupil novo opremo ali pa bo posodobil starejšo, ampak prej bo naredil nek tečaj in pomembno je, da bo znal tisto, kar se bo tam naučil, tudi uporabljat s to novo pridobitvijo. In jaz res pozdravljam ta zakon. Kar se pa tiče, bom rekla, mnenja Zakonodajno-pravne službe, prej je bilo rečeno, mnenje Zakonodajno-pravne službe je dolgo, zdaj imamo pa amandmaje. Ja, spoštovani, Zakonodajno-pravna služba je z nami v tem Državnem zboru ravno zato, da nam pove, kje je potrebno kaj še dopolniti ali popraviti ali spremeniti. In amandmaji se pišejo ravno zato, da se zakoni v tem delu izboljšajo. Zakaj vedno to jemljemo kot neko kritiko, Zakonodajno-pravna služba je pa povedala to in to in to. Ja, prav, to je mnenje Zakonodajno-pravne službe, na nas pa je, kaj bomo upoštevali, in kaj menimo, da je resno treba upoštevat, da se stvari pač uskladijo zakonsko in ustavno. In tukaj ne vem, zakaj toliko vedno okrog tega, Zakonodajno-pravna služba je rekla. Veste, v tem Državnem zboru se Zakonodajno-pravna služba enkrat upošteva, enkrat pa, kot da je ne bi bilo. Včasih imam občutek, samo toliko, kolikor nam paše. Bodimo dosledni in pač dajmo potem to Zakonodajno-pravno službo izpostavljat vedno, ne samo takrat, ko nekomu paše. </font><br>
<font size="4">Skratka, jaz pozdravljam predlagane rešitve. Jaz mislim, da ta subvencija 150 evrov bo zagotovo v veliko pomoč mladim, se pravi dijakom in študentom. In jaz mislim, da je prav, da gremo na računalnike in na tablice in ne na pametne telefone, kajti poglejte, vem, da na sosednjem Hrvaškem že, mislim, da je že prav ustanova, ki se ukvarja z računalniško odvisnostjo. In tukaj gre predvsem za igrice, tukaj ne gre za programiranje, tukaj gre predvsem za te igralne zadeve. Ampak glejte, že bolnišnica, ki pač se mora ukvarjati z mladimi. In nad 55 let, verjamem, Jani, tudi jaz bom kmalu tam, da je za te, ampak moram pa povedati, da tudi sama imam kdaj težave pri kaki zadevi, ki se jo lotim, in se zato ne počutim nič manjvredno. Poskušam jo rešit. In tudi sama se bom z veseljem udeležila kakšnega tečaja, ker se mi zdi, da tudi nam tam okoli 55. leta bo kakšna zadeva prav prišla, pa čeprav imam vsak dan računalnik v roki, ampak vedno je kaj, kar ne znaš. In saj to je pa izziv in čar tega, bom rekla, tega področja. Toliko z moje strani.</font><br>
<font size="4">	Hvala lepa.</font><br>
<br>
<font size="4">	</font><b><font size="4">PREDSEDNIK MAG. BRANKO GRIMS: </font></b><font size="4">Hvala.</font><br>
<font size="4">	Še gospod Verbič se je javil, gospod Möderndorfer tretjič.</font><br>
<font size="4">	Gospod Verbič, imate besedo, prosim.</font><br>
<br>
<font size="4">	</font><b><font size="4">MAG. DUŠAN VERBIČ (PS Konkretno): </font></b><font size="4">Hvala lepa, predsednik. Lep pozdrav tudi z moje strani, spoštovani minister, kot tudi vsi prisotni.</font><br>
<font size="4">	Moram priznati, da ko človek pozorno posluša to razpravo, veliko govora, moram pa nekako kar direktno reči, kar se tiče samega Zakona o spodbujanju digitalne vključenosti, ki je naslov zelo močen, pa lahko se pridružujem stališču uvodne predstavitve ministra, ki je izjavil, da potrebujemo ta zakon. In tudi sam sem trdno na stališču, da ta zakon potrebujemo. In tisti, ki smo nekako prebrali uvodni del tega zakona, mislim, da je ključno, pa sploh o tem ni bilo nič govora do sedaj, bom preprosto ta stavek, ki je zelo pomenski, preprosto prebral. Le državljani z digitalnimi kompetencami v celoti izkoriščajo prednosti digitalne preobrazbe in se uspešno vključujejo v digitalno družbo. Lahko rečem, rdeča nit na podlagi tovrstnega zapisa in tisto, kar je v moji razpravi</font><br>
<br>
<b><font size="4">27. TRAK: (NM) – 16.10</font></b><br>
<br>
<b><font size="4">	</font></b><font size="4">(nadaljevanje) potrebno s stavkom povedati, je naslednje. Menim, da se strinjamo vsi prisotni, da bi morali procesi digitalizacije biti že pred mnogimi leti, če že ne desetletjem. In če za te procese ni bilo prave politične volje v preteklosti, mislim, da je sedaj, sploh pa danes skrajni čas, da smo nekako prišli do predloga tega zakona. Zdaj tisto, kar je še kako pomembno, je, da sam pričakujem, da z vsebino tega zakona in aktivnosti, ki potekajo preko resornega ministrstva, da se bo resnično na področju digitalne pismenosti naredil hitrejši korak, ne pa počasnejši, kajti država z vsemi svojimi sistemi in podsistemi to nujno potrebuje. Tukaj mislim, da nimamo kakršnihkoli dilem ali pomislekov. Je pa res, tako kakor se je v razpravi izkazalo, da vedno lahko najdemo tak ali drugačen razlog, da se nekoliko zadrži premike v družbi, v tem primeru neke procese digitalizacije. Sam sem trdno na stališču, da resnično Republika Slovenija potrebuje z vso širino in s težiščem(?) to tako imenovano digitalno vključenost prebivalstva predvsem v te tako imenovane digitalne kompetence. Pa ne bi tukaj hotel biti zelo pameten, da mislim, da tisti, ki želi to vsebino tako ali drugače razumeti, se zelo dobro zaveda, kaj to pomeni. </font><br>
<font size="4">Čeprav je bilo že tudi govora iz nekaterih, kar se tiče to razmerje vloženih amandmajev na število členov samega zakona, sam lahko rečem, da to ni nič novega. Res je, da imamo neko priporočilo, ki naslavlja predlagatelje zakona pri sami pripravi normativne ureditve, nekako je tisto, naj ne bi bila tretjina. Tega pač se tudi sam zavedam, ampak takrat, ko se pa pogovarjamo o konkretni neki vsebini, pa tudi v tej zadevi, menim, tako kot sem uvodoma rekel, nič novega, tudi na drugih področjih se srečujemo z neko podobno sliko. Ampak bistvo pa je nekaj, da nekako Zakonodajno-pravna služba, ki posega v vsebino in sam sem tudi hvaležen, da zelo podrobno pregleduje posamezne predloge zakonov ali pa spremembe in dobronamerno opozarja ali pa zapiše, kaj bi bilo smiselno popravit, in v tem primeru imamo zato kar lepo število amandmajev, in sem trdno na stališču, da bolje, da imamo večje število amandmajev in da v procesu sprejema nekako pridemo tudi z amandmaji do bolj konsistentne vsebine. Tako da to meni v tem procesu ne predstavlja nobenega problema. Bi pa vseeno postavil eno vprašanje, spoštovani minister, glede na to, da imamo zdaj neke amandmaje. In če sem zdaj konkreten, ta 27. člen, kjer je vložen amandma tako iz strani koalicije kot tudi iz strani Poslanske skupine SAB, imam vprašanje, kajti identična vsebina je, samo v tem amandmaju Poslanske skupine SAB so dali v prvi alineji šoloobvezne otroke. In glede na to, da je velika teža in težišče, da se ta tako imenovani proces opismenjevanja in digitalizacije resnično vključi od rosne mladosti, mislim, da je še kako smiselno tudi tovrstna zadeva. In bi prosil za vaš odgovor, kajti v samem predlogu zakona te skupine ni. Z amandmajem pa so nekako resnično naslovili tudi šoloobvezne otroke. In bi prosil pač za vaše stališče.</font><br>
<font size="4">Hvala za odgovor.</font><br>
<br>
<b><font size="4">PREDSEDNIK MAG. BRANKO GRIMS: </font></b><font size="4">Hvala.</font><br>
<font size="4">Besedo ima gospod… Pardon, zdajle je gospod Rajh potem na vrsti.</font><br>
<br>
<b><font size="4">MAG. ANDREJ RAJH (PS SAB): </font></b><font size="4">Hvala lepa za besedo. Lep pozdrav vsem skupaj.</font><br>
<br>
<b><font size="4">28. TRAK: (NM) – 16.15</font></b><br>
<br>
<b><font size="4">	</font></b><font size="4">(nadaljevanje) Res je, digitalizacija in informatizacija družbe je zelo pomembna tema. In to je seveda tudi prepoznala Evropska komisija v tem svojem načrtu za okrevanje in odpornost. Zavedati se moramo, da je ta načrt za okrevanje in odpornost namenjen ravno temu, da se okrepi gospodarstvo Evropske unije in tudi družba na splošno, da se omogoči poslovanje v kriznih razmerah. Seveda najprej je to bilo mišljeno v času Covida, zdaj smo seveda postavljeni pred eno novo krizo, ki tudi ni nič manjša in nič manj zahtevna. In seveda v Covidu se je pokazalo, pretrgali so se gospodarski tokovi, pretrgalo se je poslovanje. In ideja Evropske unije je, da se te zadeve vzpostavijo in omogoči v bistvu poslovanje v Evropi, torej mimo teh kriz, mimo Covida, pa nenazadnje mimo krize, torej da se lahko izognemo tudi krizi, ki je sedaj v Ukrajini prisotna. In seveda digitalne kompetence so ene od teh zadev. In v SAB seveda to pozdravljamo, ta bon, tudi sami smo ga večkrat v protikoronskih paketih predlagali, da se uvede, ker smo prepoznali to, da otroci preprosto nekateri doma nimajo računalnikov, nimajo tablic in to smo z zakoni, s predlogi novel v protikoronskih paketih tudi priporočali. In če vemo, kakšne stiske so se dogajale, ko se šola ni mogla dogajat, ko starši niso mogli zagotavljat teh kompetenc doma, je seveda tudi nastradalo gospodarstvo. In v SAB si seveda zelo prizadevamo, da se otroci že od najmlajše dobe teh veščin priučijo in da dobijo zanimanje za inženirske tehnološke poklice. In seveda ta zakon v tem smislu ta člen seveda podpiramo. Bi pa ga seveda dopolnili, ker se nam zdi zelo pomembno, da so v opismenjevanje in tudi v možnost koriščenja teh bonov vključeni že osnovnošolski, torej šoloobvezni otroci in se nam torej to zdi zelo, zelo pomembno. Zavedati se moramo, da se je največ veščin, pa največ torej želja ali pa afinitete do kakšnega poklica otrokom privzgoji že v, torej v tem osnovnošolskem obdobju. In ni prav, da so otroci z informatizacijo in digitalizacijo seznanjeni samo na nivoju uporabe Instagrama, Twitterja, Facebooka in tega in da dobijo v bistvu nek interes za kakšne zahtevnejše stvari, ker vemo, da se vse zadeve digitalizirajo in informatizirajo in da praktično danes ni več področja družbenega življenja, ki na tak način ne funkcionira, in da se ravno zaradi tega razvijajo nove storitve in te nove storitve razvijajo in omogočajo gospodarsko rast in aktivnost. In v SAB se še kako zavedamo, da je močno gospodarstvo ključno za to, da imamo močno socialno državo, višje plače in višje pokojnine. In zato predlagamo amandma k 27. členu, da se ta bon, torej uporaba bona razširi na šoloobvezne otroke.</font><br>
<font size="4">	Hvala lepa.</font><br>
<br>
<font size="4">	</font><b><font size="4">PREDSEDNIK MAG. BRANKO GRIMS: </font></b><font size="4">Hvala.</font><br>
<font size="4">	Želi še kdo besedo? Prosim. / oglašanje iz dvorane/ Aja, izvolite, gospod Möderndorfer, tretjič.</font><br>
<font size="4">	Izvolite.</font><br>
<br>
<font size="4">	</font><b><font size="4">JANI (JANKO) MÖDERNDORFER (PS LMŠ): </font></b><font size="4">Predsednik, med samo repliko sem napovedal razpravo, ste me ignorirali. Potem ste rekli, zadnji razpravljavec gospod Verbič, spet ste me ignorirali. In kar naprej, ne vem, zakaj to počnete, ampak okej, sem se že sprijaznil s tem, da pač tak ste.</font><br>
<font size="4">	Moja razprava seveda bo temeljila predvsem v tem drugem delu, ker vidim, da minister preprosto ni razumel ali pa noče razumeti moje razprave, marsikateri od koalicije pa tudi ne. Na začetku sem začel s stavkom, ki se je glasil: »Nihče v tem odboru in nihče tudi v veliki dvorani plenarnega zasedanja, ki bo, ko bo obravnaval ta zakon, verjetno ni proti takšnemu zakonu, ki seveda narekuje opismenjevanje kompletne družbe v digitalni smeri in pa seveda rabo in podporo, da bi se to širilo.« Potem sem pa nadaljeval: »Problem pa je v formi, ampak to nekaterim preprosto je vseeno.« Jaz ne vem, zakaj imamo mi zakone, pa zakaj imamo mi poslovnike, če pa enostavno jih ne rabimo spoštovat. O tem sem govoril. Kako bomo</font><br>
<br>
<b><font size="4">29. TRAK: (NM) – 16.20</font></b><br>
<br>
<b><font size="4">	</font></b><font size="4">(nadaljevanje) prišli do zakonitih, bom rekel, postopkov. Vsi pravite, danes sem slišal spet eno tako cvetko, luškana, ZPS je služba, ki nam pomaga, nam pove, saj kaj pa je to hudega, če je na vsak člen pripomba, in potem mi pač malo to upoštevamo ali pa tudi ne in tako naprej. Jaz se pa eno drugo stvar sprašujem. Veste, vlada ima tudi službo, ki, bom rekel, spusti ali ne spusti zakon oziroma akt naprej, ker, bom rekel, nekako poskrbi, da bo vsaj nomotehnično urejeno, če že ne, bom rekel, vse ostalo. Kaj dela ta služba, ne vem, ampak vem pa samo to, da ta vlada kar naprej nosi akte v Državni zbor, ki jih zgleda ali ta služba spušča preprosto naprej ali tam nekdo reče, sam pokaži mi eno pripombo, zlomka, ti bom dal vetra. Temu smo rekli včasih, se lomijo roke. In potem seveda pridejo v Državni zbor in potem rečemo, kaj pa je toliko hudega, če ZPS da pripombe. ZPS mi nimamo zato, da bo z nami sodelovala v duhu dobrega, bom rekel, razmišljanja in tako naprej. Mi imamo cilj, da bo ZPS pregledala in dala čim manj pripomb, ne pa čim več pripomb. Zato minister, ko rečete, v nasprotju z zakonom, skorajda ne že malo v nasprotju z Ustavo. Oprostite, najprej forma, potem pa vsebina. Tisti, ki ne spoštuje forme, niti do vsebine več resno ne pride. In to je ključni problem v naši družbi, ne samo pri vas na vašem ministrstvu, povsod imamo ta problem. In zato sem rekel, zakaj nujni postopek. Sami ste rekli naslednji stavek, ja, saj se ve, kdo odloča o nujnem postopku v Državnem zboru, kolegij. Ampak če ste me dobro slišali v razpravi, ko sem rekel, večina odloča, in kaj potem, vsi se malo požvižgamo. In povedal sem, da še sami niste vedeli, kaj pravzaprav hočete, ali hočete imeti skrajšan postopek ali nujni postopek. V zakonu ste predlagali nam poslancem, poglejte si ga, v dikciji, ko predlagate postopek, da predlagate skrajšani ali nujni postopek. Lepo vas prosim, razlika je več kot očitna, kadar predlagate skrajšan postopek in kadar nujni postopek. Skrajšan postopek se predlaga vedno in samo takrat, kadar gre za manjše spremembe, tukaj pa ne gre za majhne spremembe, ampak gre za nov zakon. In zato vam drugega ni preostalo, kot da ste se v koaliciji odločili, da greste po nujnem postopku. Nujni postopek pa ne zdrži presoje, resne presoje po poslovniku. Vsak, ki ga je resno prebral, pa ki malo ve, o čem govori nujni postopek, ve, da ta zakon nima sploh nobene osnove za nujni postopek. Potem pa rečete v nadaljevanju, pa kaj potem. In tukaj pravzaprav se malo posmehujete in dajte se že zbudit. Jaz sem pa eno drugo stvar vprašal, minister, pa tega nisem dobil. Vprašal sem vas pa naslednje, da domnevam, nimam pojma, namreč vi veste, da še preden ste vi postali minister, je Vlada Republike Slovenije 30. aprila 2021 poslala Evropski komisiji NOO, se pravi za evropska sredstva, to, kar so vse države seveda, bom rekel, pošiljale in potem ali so bile potrjene ali ne. In več ali manj so vsem potrdili, razen v 2 izjemah, nekje se pa še čaka. No in ko je vlada to poslala, je na podlagi tega NOO so nam bila dodeljena sredstva EU v september v predplačilu v vrednosti 231 milijonov evrov, na prvi zahtevek za redno izplačilo torej sledi nekje spomladi to izplačilo, ko te vlade že ne bo več. Glede na uresničevanje ciljev v okviru načrta za okrevanje pa bo Slovenija dvakrat na leto morala oddati predlog Evropski komisiji za črpanje teh sredstev, se pravi nadaljnjih, ki jih bo črpala, in prav tako bo oddala spomladi, kot je napovedal že sam minister Andrej Šircelj. Če ne izpolni ciljev, to je pa zdaj bistvo, in reform, zastavljenih v sami časovnici NOO, ne bomo prejeli spomladi nadaljnjega izplačila. Z vidika digitalnega prehoda moramo v okviru NOO doseči zastavljeni cilj, to je 21 %. In zdaj vas jaz sprašujem, ali je to ta del, o katerem se mi pogovarjamo. Ali je to eden od razlogov, zakaj tako hitite z nujnim postopkom? Boste imeli možnost odgovoriti. In zato se sprašujem, kajti če je to razlog, to ne more biti razlog za nujni postopek, ne more biti, nikoli, ker ne sovpada z obrazložitvijo oziroma</font><br>
<br>
<b><font size="4">30. TRAK: (NM) – 16.25</font></b><br>
<br>
<b><font size="4">	</font></b><font size="4">(nadaljevanje) določbami poslovnika, če sem zelo natančen, da ne bo nekdo očital, da govorim na pamet, imate v poslovniškem določilu, samo moment, ja, imate vi v 137., se opravičujem, nujni postopek, imate v poslovniku 137. člen, imate točno določen postopek, kako pravzaprav poteka odločanje in kakšno podlago imate za nujni postopek. Ja, na koncu res odloča kolegij, ampak to še vedno ne pomeni, da je tudi zakonito. Namreč kje je pa problem? Problem pa je, če bomo mi takole spuščali nujne postopke skozi. Jaz vam povem, vsaka naslednja vlada bo rekla, pa glejte, pa saj ni problem, pa kaj, saj to smo že naredili, v tem primeru, v tem primeru, v tem primeru. Ja, potem pa ne rabimo več sploh teh določb v poslovniku, dajmo spremenit, pa rečemo, tako kot predlaga vlada oziroma obstoječa koalicija, katerakoli, tako pač je. Ti postopki so pa z razlogom. Zakaj nujni postopek je slab postopek za nov zakon? Zakaj je slab? Zaradi tega, ker se res ne morejo vsi deležniki enakovredno vstopat v same postopke. To, kar minister govori, s kom vse je govoril, to je vse super in prav, ampak v nujnem postopku mi ne moremo speljat, bom rekel, predstavitev stališč, mnenj, javnega predstavitve, ne moremo, bom rekel, speljat še vseh drugih postopkov. Jaz samo še eno stvar čakam, da nas bo čakala tam na koncu, ko bo sprejet zakon, da ne bo možen niti referendum o tem, pa si ga ne želim, da se ne bomo spet narobe razumeli, daleč od tega. Nisem pristaš referendumov, daleč od tega, ampak gre za postopke. Zakaj je postopek še pomemben? Postopek je pomemben tudi zaradi ene druge stvari. Zaradi tega, ker na koncu si vsi želimo, da bo stvar seveda tudi pila vodo in da bojo nekako tudi vsi, bom rekel, soudeleženi. Spomnite se, mi smo pred kratkim, en teden nazaj sprejemali zakon, kjer smo delili energetske vavčerje. In vsi so se sklicevali na revščino in vse, bla, bla, bla in tako naprej, kar seveda tudi drži, ampak v tistem istem zakonu so dobivali bone in jih bojo zdaj dobivali tudi tisti, ki do tega sploh niso upravičeni oziroma po zakonu so formalno, ampak so upravičeni zato, ker imajo velike družine. A ima doma 5 mercedesov pred hišo, pa še 2 vikenda, pa en čoln, pa bo zaradi tega dobil energetski bon, zaradi tega, ker je do tega upravičen, ker zakon tako govori, no, to so dileme, o katerih jaz govorim. In ali smo te dileme razčistili tudi s tem zakonom, ne vem, ker gre prehitro skozi, to je problem. In problem tega Državnega zbora je, da če imaš pripombo, če imaš vprašanje, če imaš očitek, si proti državi, si proti vsem, si proti razvoju, si proti ne vem kaj še vse, proti mladim in tako naprej. Lepo vas prosim. Minister, jaz ne govorim o tem. Dejstvo pa je, da so se vaši predhodniki nekaj odločili, vi morate pa pač to speljat. A to speljete dobro ali slabo, o tem bo govoril čas in tako naprej, o tem se bomo kdaj drugič pogovarjali oziroma ko bo čas za to. Mene predvsem samo zanima, ali bo targiral prave cilje oziroma tisto, kar mi želimo. To je za mene ključno pri celi zadevi. Proti, bom rekel, denarju, ki smo ga že razdelili v tej državi, je 31 milijonov drobižek, da se razumemo. Grozno se sliši, ko rečemo, da je 31 milijonov drobiž, ampak proti tistemu denarju, kar je bil v tej državi, ko govorimo o milijardah, to res malo denarja, še posebej, če govorimo o digitalizaciji. Ali bomo s tem zakonom res razširili in omogočili večjo pismenost, večjo možnost razvoja in tako naprej? Delno ja, zagotovo. Ne vem, kaj bo z infrastrukturo. Jaz bi se tudi o tem rad pogovarjal. Jaz bi se pogovarjal rad o 5G. Jaz bi se rad pogovarjal o širokopasovnih cestah, ki jih nujno potrebuje ta slovenska država, še tudi zaradi drugih stvari, saj določene stvari se bojo dogajale in bi se morale dogajati vzporedno, sočasno, kar je bolj lepši izraz, ne vem. In to je za mene tisto, kar je pomembno in je treba odgovoriti. Zdaj pa tako, s tem bom tudi zaključil, pa ne bom več polemiziral, ker je, v bistvu nima smisla, ker v tej, v tem mandatu vse, kar rečeš, je sprevrženo, narobe in pač določeni mediji tudi temu primerno, ki asistirajo tej vladi, potem to tako, temu tako tudi interpretirajo. Jaz sem enkrat že to povedal, pa bom zdaj enkrat še enkrat ponovil, za različno situacijo seveda, ampak pomen, pa</font><br>
<br>
<b><font size="4">31. TRAK: (NM) – 16.30</font></b><br>
<br>
<b><font size="4">	</font></b><font size="4">(nadaljevanje) namen je pa popolnoma enak. Kuhar v kuhinji, ki ne prenese vročine, ne more biti kuhar, ne more, ker mu je prevroče. In ko ste se odločili za ta poklic oziroma za to delo, ki ga opravljate, ste vedeli, da prihajate v prostor in da opozicija nima naloge samo hvalit, pa kimat ali pa bit tiho, ampak mora predvsem opozarjat na določene nedoslednosti in predvsem postavljat tista vprašanja, ki jih največkrat v koaliciji se ne postavlja in ne sprašuje. Še več, koalicijski poslanci praviloma niti ne preberejo tisto, kar pride, oziroma preberejo samo določeni. / oglašanje iz dvorane/ A lahko, kolegica spoštovana? Ste dovolj zreli, da lahko… / oglašanje iz dvorane/ Pa saj to ne morem verjeti, no. Pa toliko ste spoštovana, glejte, pa inteligentni ste, no, ampak dajte pustit človeku, da pove do konca tisto, kar hoče. Ko bo prišel trenutek, boste se javili, pa boste razpravljali, pa mi boste odgovarjali. Prej sem že dobil očitek, ne vem, kakšne manire so. In pač enostavno podprejo zaradi tega, ker pač morajo podpreti. To pač tako je. Saj če že oponirajo, pač ne bojo tega na glas naredili. Ampak tukaj pa pričakujemo odgovore, odgovore, ki držijo. Razumem, če ne morete odgovoriti. Bom zelo prijazen, bom zelo nežen. Bom razumel tudi, če ne odgovorite, ampak da potem samo preskočite, kar pa ni v vašem interesu, ker če sem kaj verjel na hearingu, sem verjel vsaj to, da vam je res za razvoj tega, kar počnete, in da je to vaša primarna naloga. Eni so mi očitali, da na tem področju ni ideoloških vprašanj. Ja, načeloma drži, bi se strinjal. Ampak veste, ker smo pa videli v preteklosti skozi vsak drug zakon toliko bombonjer, ki se jih podeljuje, smo zato tudi previdni. Je to narobe, če vprašamo? Je to greh, če začnemo dvomit po preteklih izkušnjah? Da morate to občutit vi, jaz pač nisem soudeležen v tem mlinu, na to morate vprašat tiste, ki pač to počnejo kje drugje na kakšnih drugih področjih. Sam izrecno in zelo podpiram kakršnokoli obliko digitalizacije, ki bi se lahko na različnih področjih, bom rekel, lahko razvijala. Sam sem izredno nesrečen še vedno, ker pač enostavno imamo takšnega, takšen DVK, da ne bo nikoli pristal na glasovanje na daljavo recimo, elektronsko glasovanje. Sam sem izredno za to, da bi se zelo približali, bom rekel, državi, ki praktično v državni upravi več kot tri četrt vseh storitev ponuja v elektronski obliki in je prijazno do svojega prebivalstva, da skrajšamo postopke, pocenimo, bom rekel, stroške in vse ostalo. Sam se zavedam, da to tu pomeni tudi ogromno denarja začetnega kapitala. Žal je tekma in borba na digitalnem svetu neverjetna in včasih celo ponujajo cenejši nakup, zato da imajo potem servisiranje in vzdrževanje mnogo dražje in si potem ujetnik, bom rekel, neverjetnih pogodb, ki jih včasih ne znaš niti razložit. Zato seveda smo toliko pozorni pri vsakem in še posebej pri tem zakonu. Zadnje moje vprašanje, minister, pa je naslednje. Glede na to, da se noter v zakonu sklicujete na datum oziroma letnico 2028, da boste do takrat in tako naprej, da ne govorim, me zanima, ker v samem zakonu ni nobene določbe, do kdaj bojo veljali ti ukrepi, me zanima, do kdaj pa potem res bojo veljali ti ukrepi. Kako, na kakšen način mislite to določat, s kakšnim aktom? A je to vsako leto posebej? A se bo Državni zbor kaj o tem obveščalo? Ne vem, ker pač teh določb v prehodnih določbah v zakonu ni opredeljenih in mi ni jasno, kaj to v resnici pomeni.</font><br>
<font size="4">	Hvala.</font><br>
<br>
<font size="4">	</font><b><font size="4">PREDSEDNIK MAG. BRANKO GRIMS: </font></b><font size="4">Hvala.</font><br>
<font size="4">	Besedo ima gospa Žnidarič.</font><br>
<font size="4">	Prosim.</font><br>
<br>
<font size="4">	</font><b><font size="4">MOJCA ŽNIDARIČ (PS Konkretno): </font></b><font size="4">Hvala za besedo.</font><br>
<font size="4">	Zdaj, kako naj začnem. Zakon, torej ta Zakon o spodbujanju digitalne vključenosti je v resnici zelo potreben ali pa lahko bi rekli, da je v resnici nujen, vsebinsko nujen. Tako da </font><br>
<br>
<b><font size="4">32. TRAK: (NM) – 16.35</font></b><br>
<br>
<b><font size="4">	</font></b><font size="4">(nadaljevanje) še meni kot politiku je zelo težko poslušati ta prerekanja med levimi in desnimi, kdo je kaj naredil, kdo kaj ni naredil, kdo bi kaj moral narediti, kdo bi kaj naredil drugače. Tako da jaz verjamem, da je mladim tukaj, pa tistim mladim pred ekrani doma to še težje poslušati. Sem zdaj danes rekla, da je sreča, da gre mandat proti koncu, ker to enostavno res težko še nam poslušati, ko smo tu. Jaz bi imela eno konkretno vprašanje. Prihajam iz stranke Konkretno in smo konkretni. 18. člen zakona govori o spodbudah za nakup računalniške opreme, torej o digitalnem bonu. In v prvem odstavku je pisalo, torej piše, še vedno je v zakonu, da to pripada ciljnim skupinam 2 do 5 in 7 do 9. Se pravi 2 do 5, predvsem me zanimajo šoloobvezni otroci, ker je to tudi moj kolega Verbič že izpostavil. Tukaj je pisalo, torej so bili zajeti tudi šoloobvezni otroci, 2 do 5 in 7 do 9, medtem ko amandmaje, ki smo jih dobili na klop, pa v 18. členu, torej za spremembo amandmaja piše samo 2 in potem 7 do 9. Zdaj pa ne vem, ali je tu napaka ali je želena vsebinska sprememba oziroma nasploh kako je z digitalnim bonom za nakup računalniške opreme za osnovnošolce. Jaz bi rada rekla, da tudi, ne vem, nekateri osnovnošolci, 9. razred bodo še letos postali dijaki. Zdaj, če ni možno za vse, mogoče vsaj zadnjo triado, ampak pravzaprav rabijo vsi to računalniško opremo. Strinjam pa se z obrazložitvijo, ki jo je dal v začetku minister glede telefonov, to mi je popolnoma jasno, da se ni vključilo v to in da ni namenjeno temu. Ampak no, apeliram na to, da bi vsaj nek del ali pa res celotne osnovnošolce vključili, ampak tu, v tej, ta sprememba amandmaja mi ni jasna, zakaj je do tega prišlo, ker enkrat govorimo v 18. členu o teh spodbudah za nakup računalniške opreme, potem pa še posebej tudi 27. člen govori o tem digitalnem bonu za nakup, to, kar je pa tudi SAB pripravil amandma. Tako da bi prosila za to obrazložitev. Prej je bilo rečeno, naj se zbudimo. Jaz bi želela, da bi se na tem področju res zbudili že pred 10 leti in da bi naredili kaj več, ampak o zgodovini ne bom danes.</font><br>
<font size="4">	Hvala.</font><br>
<br>
<font size="4">	</font><b><font size="4">PREDSEDNIK MAG. BRANKO GRIMS: </font></b><font size="4">Hvala.</font><br>
<font size="4">	Besedo ima gospod Koražija.</font><br>
<br>
<font size="4">	</font><b><font size="4">BOŠTJAN KORAŽIJA (PS Levica): </font></b><font size="4">Predsednik, najlepša hvala za besedo.</font><br>
<font size="4">	Saj glejte, sam zakon oziroma predlog zakona, če bi ga človek tako v osnovi prebral, pa preletel, bi bilo čisto okej, saj tudi gospod minister se mu je prej dobesedno malo zareklo, ko je rekel, da bi že morali to pred 10 leti urediti, ampak dejansko s tem ste užalili tudi sami sebe in vlado gospoda Janeza Janše, ki je bila 2012. / oglašanje iz dvorane/ Ja, tako je bilo, 10 let prej je bilo, pa tudi vaša stranka je sodelovala takrat. / oglašanje iz dvorane/ Dobro. </font><br>
<font size="4">Glejte, bom pa kar prešel k samemu zakonu in vas bom vprašal, zakaj v bistvu ste tukaj, ko se gre, ko ste se pač razpisali oziroma tudi dejansko obrazložili, dejansko, zakaj samo študentje naravoslovja, ker v bistvu vsi študenti potrebujejo računalniško opremo, ne glede na to, ali je naravoslovje ali družboslovje, kakorkoli. Že to je ena zadeva, ki je zelo problematična. Se pravi, dejansko se tudi vlada v tem primeru oziroma minister, ministrstvo, kakorkoli že, pridržuje neke vrste diskrecijsko pravico, komu bo podeljeval ta bon digitalni oziroma za digitalizacijo. Zdaj, kar je tudi še meni posebej v redu, da je stranka SAB vložila amandma k 27. členu, ki določa, da bo do tega bona za računalniško opremo tudi, da bojo tudi upravičeni vsi osnovnošolci oziroma tudi šoloobvezni otroci, kar je zelo pomembno, kar je tudi prej gospa poslanka Žnidarič zelo dobro povedala, se pravi, ker imamo kar nekaj primerov oziroma največ primerov je bilo v bistvu po osnovnih šolah oziroma pač pri družinah z osnovnošolskimi otroci ali pa s srednješolskimi, saj vseeno, ki jih je bilo recimo dva, trije doma pri družini in dejansko so morali vsi uporabljat en računalnik. Tako da v tem primeru je za premislit oziroma bi bilo pametno razmislit v tej smeri, ker sploh te družine potrebujejo več računalniške opreme oziroma ne samo en računalnik, na katerega so se lahko vsi prijavljali oziroma tudi na njem delali. To je ta zadeva.</font><br>
<font size="4">Pa, ko ste še prej razlagali</font><br>
<br>
<b><font size="4">33. TRAK: (NM) – 16.40</font></b><br>
<br>
<b><font size="4">	</font></b><font size="4">(nadaljevanje) glede teh belih lis. Že prejšnjikrat sem vas vprašal, pa mi niste v bistvu odgovorili, ker so bili določeni razpisi za občine že zunaj in tudi, kolikor vem, so se haloške občine določene prijavile na te razpise, potem pa je bil ta razpis nekako razpuščen oziroma preklican oziroma zakaj je do tega prišlo. Pa rekli ste sami, da ste bili v Halozah oziroma v kontaktu ali kakorkoli na sestanku s temi župani iz teh občin. Pa me zanima, kaj ste se takrat dogovorili oziroma če ste jim dali kakšno obljubo oziroma zavezo, da se bo sploh ta problem Haloz oziroma primer Haloz, kjer so te bele lise precej še vidne, bom tako rekel, da bojo tudi Haloze imele čim prej možnost tega dostopa do širokopasovnega interneta. Je pa tudi res zanimivo, debata bi bila na temo »five G« oziroma 5G, ki je že dejansko tu, pa se bo treba tudi konkretno o 5G tehnologiji pogovoriti kako in kaj, ker mislim, da to je tik pred zdajci v resnici.</font><br>
<font size="4">	Hvala.</font><br>
<br>
<font size="4">	</font><b><font size="4">PREDSEDNIK MAG. BRANKO GRIMS: </font></b><font size="4">Hvala.</font><br>
<font size="4">	Še kdo? Potem bi dal za zaključno besedo ministru.</font><br>
<font size="4">	Prosim.</font><br>
<br>
<font size="4">	</font><b><font size="4">MARK BORIS ANDRIJANIČ: </font></b><font size="4">Najlepša hvala, predsedujoči.</font><br>
<font size="4">	Naj se na začetku zahvalim prav vsem sodelujočim poslancem za res konstruktivno razpravo in dobre predloge. No, naj najprej povem, da ta zakon seveda ni povezan z evropskimi sredstvi, namreč sredstva, ki so rezervirana za letošnje leto in naslednje, so rezervirana v državnem proračunu, torej ne gre za koriščenje evropskih sredstev oziroma kakršnekoli roke, ki bi bili s tem povezani. Kot sem povedal že na začetku, smo želeli biti maksimalno vključujoči in demokratični, tako da smo res želeli slišat vse vidike, ki jih je v Sloveniji veliko, imamo ogromno strokovnjakov, strokovnih organizacij na različnih področjih, ki imajo veliko znanja. In moram reči, da sem vesel, da ta dialog vodimo praktično od prvega dneva mojega ministrovanja. Kot je bilo rečeno že prej, jaz sem relativno mlad minister oziroma minister s kratkim stažem, tukaj, mislim da, od 16. julija. Mi smo pač takoj poprijeli za delo. In razumem, da v kakšnih drugih okoliščinah, ko ima vlada na razpolago 4 leta in z njo tudi ministri neko birokratsko mašinerijo in institucionalni spomin, lahko pripravljajo stvari dlje časa, morda na malo drugačen način. No mi tega luksuza nismo imeli, še posebej zato, ker so rezultati na področju digitalne vključenosti v Sloveniji pač slabi. </font><br>
<font size="4">Naj se potem obrnem na 18. člen, ki je bil omenjen, in naš amandma v zvezi s tem členom, ki se nanaša na prvi odstavek, se pravi na ciljne skupine. Tukaj je napaka naša, naredili smo jo v samem amandmaju. Ponesreči je izpadel ta del od 2. do 5. skupine, zato se vam… / oglašanje iz dvorane/ Tako, to se opravičujem in bomo definitivno popravili, tako da bodo zajete vse skupine med 2. in 5. in pa med 7. do 9. točko 9. člena, ki opredeljuje ciljne skupine.</font><br>
<font size="4">Potem je bilo nekaj komentarjev v zvezi s 27. členom. To je člen, ki ureja digitalni bon 2022, se pravi ta interventni ukrep, ki velja oziroma ki bo uresničen v letošnjem letu. Člen, ki sem ga omenjal prej, torej 18. člen govori o digitalnih bonih nasploh, namreč to je ukrep, ki se bo lahko uporabljal vsako leto, če bo seveda načrt za spodbujanje digitalne vključenosti predvideval ta ukrep. Skratka s tem zakonom dajemo nekakšen »toolbox«, različna orodja, ki se bodo uporabljala po potrebi glede na analizo in na podlagi nje sprejet načrt za spodbujanje digitalne vključenosti. Tako da bo lahko ta digitalni bon v prihodnje bistveno širši in obsegal tudi številne druge družbene skupine, vključno z osnovnošolci. No, ampak v letošnjem letu smo v 27. členu predvideli dijake, študente, ne gre samo za študente naravoslovno-tehniških ved, vključili smo vse študente, skratka ta ukrep smo razširili na vse, in pa starejše od 55 let, ki se udeležujejo subvencioniranih tečajev digitalnih veščin.</font><br>
<br>
<b><font size="4">34. TRAK: (NM) – 16.45</font></b><br>
<br>
<b><font size="4">	</font></b><font size="4">(nadaljevanje) Po številnih posvetovanjih s strokovnjaki na področju izobraževanja, pa tudi digitalne odvisnosti smo se odločili, da osnovnošolcev v letošnjem letu izpustimo enostavno zato, ker je ta problem digitalne odvisnosti tako velik, da ga ne želimo s tem ukrepom še povečat, še posebej med osnovnošolci. Bi pa to povedal, da bodo tudi osnovnošolci deležni brezplačnih tečajev naprednejših digitalnih veščin. Tako da, ko gre za znanje, bodo imeli absoluten dostop do vsega, kar ponuja ta zakon, ampak v tem letu smo se pač odločili, da jim digitalnih bonov za nakup računalniške opreme ne podelimo, da bi bilo mogoče smotrneje prej opravit kakšno študijo na tem področju, da vidimo, kako lahko ta ukrep ponudimo skupaj s kakšnimi drugimi ukrepi, ki so namenjeni zmanjševanju te digitalne vključenosti. </font><br>
<font size="4">Kar se tiče ostalih zadev, bi rekel, da seveda, omenjeno je bilo, da naj bi se ukrepi sprejemali, bom rekel, za zaprtimi vrati. Ne drži. Kot rečeno, na podlagi analize bo napravljen načrt, ki bo sprejet na vladi. Ta načrt bo v skladu z zakonodajo podvržen javnemu posvetovanju in, bom rekel, razpravi z vsemi mogočimi deležniki. Je pa ključno, da ta načrt temelji na dejstvih in da s tem načrtom naslovimo tiste družbene skupine, ki rabijo največ državne pomoči. Do zdaj nismo imeli nikakršne centralne koordinacije na tem področju. Naj vam povem, da je naša ekipa 2 meseca zbirala podatke pri različnih resorjih o tem, koliko držav sploh namenja že danes za takšne in drugačne tečaje digitalnih veščin, ker vsak resor dela malce po svoje. In zato mislim, da…</font><br>
<br>
<font size="4">	</font><b><font size="4">PREDSEDNIK MAG. BRANKO GRIMS: </font></b><font size="4">Gospod minister, a lahko samo opozorim, da zdajle nas ljudje gledajo, pa dela se zapisnik. In jaz bi vas lepo prosil, da govorite v mikrofon, ker me močno skrbi, kako… / nerazumljivo/</font><br>
<br>
<font size="4">	</font><b><font size="4">MARK BORIS ANDRIJANIČ: </font></b><font size="4">Dogovorjeno.</font><br>
<br>
<font size="4">	</font><b><font size="4">PREDSEDNIK MAG. BRANKO GRIMS: </font></b><font size="4">… in kako bo možno izdelati magnetogram.</font><br>
<br>
<font size="4">	</font><b><font size="4">MARK BORIS ANDRIJANIČ: </font></b><font size="4">Najlepša hvala.</font><br>
<font size="4">	Mogoče bi zaključil samo z vprašanjem belih lis. To je, eno ključnih vprašanj, kot sem povedal na začetku, je povezljivost ena izmed 2 naših osrednjih prioritet. Zdaj sam nisem točno seznanjen s situacijo trenutno v Halozah, se bom pa o tem pozanimal in vam v najkrajšem možnem času posredoval naše stališče. Delamo pa vse, da bi cela Slovenija oziroma vsa gospodinjstva brez širokopasovnega interneta dobila ta dostop bodisi preko fiksnega ali satelitskega interneta čim prej. Skratka, več informacij sledi v kratkem.</font><br>
<font size="4">	Hvala lepa.</font><br>
<br>
<font size="4">	</font><b><font size="4">PREDSEDNIK MAG. BRANKO GRIMS: </font></b><font size="4">Hvala.</font><br>
<font size="4">	Prehajamo, zaključujemo razpravo. Prehajamo na odločanje. Šli bomo po… / oglašanje iz dvorane/ Proceduralno, prosim.</font><br>
<br>
<font size="4">	</font><b><font size="4">ANJA BAH ŽIBERT (PS SDS): </font></b><font size="4">Ja oziroma postopkovno. Samo sprašujem, predsedujoči, glede na to, da se minister strinja za te popravke, ali ne bi bilo smiselno, da vzamemo 10 minut pavze, popravimo te stvari in jih zdaj obravnavamo, ali je pač potreba, da to naredimo na seji, ker pač lahko bi te zadeve, ki jih je omenil, kje so še pač vse, da zadeve uredimo zdaj. Zgolj moj postopkovni predlog, če bi bilo to mogoče.</font><br>
<br>
<font size="4">	</font><b><font size="4">PREDSEDNIK MAG. BRANKO GRIMS: </font></b><font size="4">Ne bo šlo?</font><br>
<br>
<font size="4">	</font><b><font size="4">MARK BORIS ANDRIJANIČ: </font></b><font size="4">Mislim, da… Se bojim, da 10 minut ne bo dovolj za to, da odpravimo te pomanjkljivosti.</font><br>
<br>
<font size="4">	</font><b><font size="4">PREDSEDNIK MAG. BRANKO GRIMS: </font></b><font size="4">Okej.</font><br>
<br>
<font size="4">	</font><b><font size="4">MARK BORIS ANDRIJANIČ: </font></b><font size="4">Tako da bomo popravili v najkrajšem možnem času.</font><br>
<br>
<font size="4">	</font><b><font size="4">PREDSEDNIK MAG. BRANKO GRIMS: </font></b><font size="4">Bomo glasovali o teh amandmajih. Člen bo odprt, amandmaje, prosim, korektno pripravite do seje(?). V redu? Okej.</font><br>
<font size="4">	Potem prehajamo na odločanje. Imate vsi kartice? Glasovali bomo z napravo. Je precej amandmajev. Vsi amandmaji z izjemo enega, kjer bom posebej opozoril, so amandmaji poslanskih skupin koalicije.</font><br>
<font size="4">	Tako da prehajamo zdaj na 1. člen, amandma poslanskih skupin koalicije. Želi kdo obrazložiti svoj glas? Ne. Potem glasujemo o amandmaju koalicije k 1. členu. Glasovanje teče.</font><br>
<font size="4">	Kdo je za? (10 članov.) Kdo je proti? (Nihče.)</font><br>
<font size="4">	Ugotavljam, da je amandma sprejet.</font><br>
<font size="4">	Prehajamo na 2. člen, amandma koalicije. Želi kdo razpravljat,</font><br>
<br>
<b><font size="4">35. TRAK: (NM) – 16.50</font></b><br>
<br>
<b><font size="4">	</font></b><font size="4">(nadaljevanje) obrazložit glas? Ne. Glasujemo.</font><br>
<font size="4">	Kdo je za? (10 članov.) Kdo je proti? (Nihče.)</font><br>
<font size="4">	Ugotavljam, da je amandma sprejet.</font><br>
<font size="4">	3. člen, amandma koalicije. Želi kdo obrazložiti glas? Nihče. Glasujemo.</font><br>
<font size="4">	Kdo je za? (10 članov.) Kdo je proti? (Nihče.)</font><br>
<font size="4">	Ugotavljam, da je amandma sprejet.</font><br>
<font size="4">	Naslednji je amandma k 9. členu koalicije. Želi kdo obrazložiti glas? Glasujemo.</font><br>
<font size="4">	Kdo je za? (10 članov.) Kdo je proti? (Nihče.)</font><br>
<font size="4">	Ugotavljam, da je amandma sprejet.</font><br>
<font size="4">	11. člen, amandma koalicije. Želi kdo obrazložiti glas? Ne. Glasujemo.</font><br>
<font size="4">	Kdo je za? (10 članov.) Kdo je proti? (Nihče.)</font><br>
<font size="4">	Ugotavljam, da je amandma sprejet.</font><br>
<font size="4">	12. člen. Želi kdo obrazložiti svoj glas? Amandma koalicije. Glasujemo.</font><br>
<font size="4">	Kdo je za? (10 članov.) Kdo je proti? (Nihče.)</font><br>
<font size="4">	Ugotavljam, da je amandma sprejet.</font><br>
<font size="4">	13. člen, amandma koalicije. Želi kdo obrazložiti glas? Glasujemo.</font><br>
<font size="4">	Kdo je za? (10 članov.) Kdo je proti? (Nihče.)</font><br>
<font size="4">	Ugotavljam, da je amandma sprejet.</font><br>
<font size="4">	14. člen, amandma koalicije. Želi kdo obrazložiti glas? Glasujemo.</font><br>
<font size="4">	Kdo je za? (10 članov.) Kdo je proti? (Nihče.)</font><br>
<font size="4">	Ugotavljam, da je amandma sprejet.</font><br>
<font size="4">	15. člen, amandma koalicije. Želi kdo obrazložiti svoj glas? Glasujemo.</font><br>
<font size="4">	Kdo je za? (10 članov.) Kdo je proti? (Nihče.)</font><br>
<font size="4">	Ugotavljam, da je amandma sprejet.</font><br>
<font size="4">	17. člen. Želi kdo obrazložiti glas? Amandma koalicije. Glasujemo.</font><br>
<font size="4">	Kdo je za? (10 članov.) Kdo je proti? (Nihče.)</font><br>
<font size="4">	Ugotavljam, da je amandma sprejet.</font><br>
<font size="4">	18. člen, amandma koalicije. Želi kdo obrazložiti glas? Glasujemo.</font><br>
<font size="4">	Kdo je za? (10 članov.) Kdo je proti? (Nihče.)</font><br>
<font size="4">	Ugotavljam, da je amandma sprejet.</font><br>
<font size="4">	19. člen, amandma koalicije. Želi kdo obrazložiti glas? Glasujemo.</font><br>
<font size="4">	Kdo je za? (10 članov.) Kdo je proti? (Nihče.)</font><br>
<font size="4">	Ugotavljam, da je amandma sprejet.</font><br>
<font size="4">	20. člen, amandma koalicije. Želi kdo obrazložiti glas? Glasujemo.</font><br>
<font size="4">	Kdo je za? (10 članov.) Kdo je proti? (Nihče.)</font><br>
<font size="4">	Ugotavljam, da je amandma sprejet.</font><br>
<font size="4">	21. člen, amandma koalicije. Želi kdo obrazložiti svoj glas? Ugotavljam, da nihče. Glasujemo.</font><br>
<font size="4">	Kdo je za? (9 članov.) Kdo je proti? (Nihče.)</font><br>
<font size="4">	Ugotavljam, da je amandma sprejet.</font><br>
<font size="4">	22. člen, amandma koalicije. Želi kdo obrazložiti glas?</font><br>
<br>
<b><font size="4">36. TRAK: (NM) – 16.55</font></b><br>
<br>
<b><font size="4">	</font></b><font size="4">(nadaljevanje) Ugotavljam, da nihče. Glasujemo.</font><br>
<font size="4">	Kdo je za? (10 članov.) Kdo je proti? (Nihče.)</font><br>
<font size="4">	Ugotavljam, da je amandma sprejet.</font><br>
<font size="4">	23. člen, amandma koalicije. Želi kdo obrazložiti glas? Glasujemo.</font><br>
<font size="4">	Kdo je za? (10 članov.) Kdo je proti? (Nihče.)</font><br>
<font size="4">	Ugotavljam, da je amandma sprejet.</font><br>
<font size="4">	24. člen, amandma koalicije. Želi kdo obrazložiti svoj glas? Glasujemo.</font><br>
<font size="4">	Kdo je za? (10 članov.) Kdo je proti? (Nihče.)</font><br>
<font size="4">	Ugotavljam, da je amandma sprejet.</font><br>
<font size="4">	Naslednji je 25. člen, amandma koalicije. Želi kdo obrazložiti glas? Glasujemo.</font><br>
<font size="4">	Kdo je za? (10 članov.) Kdo je proti? (Nihče.)</font><br>
<font size="4">	Ugotavljam, da je amandma sprejet.</font><br>
<font size="4">	Pri 27. členu sta 2 amandmaja, prvi je amandma koalicije, drugi pa je amandma SAB. Če bo prvi amandma sprejet, je potem amandma pod točko številka 2 brezpredmeten. To posebej opozarjam. Na glasovanje zdaj dajem najprej prvi amandma iz seznama, to je amandma poslanskih skupin koalicije. Želi kdo obrazložiti svoj glas? Prosim. / oglašanje iz dvorane/ Mikrofon bo treba vklopit.</font><br>
<br>
<font size="4">	</font><b><font size="4">MAG. DUŠAN VERBIČ (PS Konkretno): </font></b><font size="4">Se opravičujem. Spoštovani predsednik, pri tem 27. členu sta res vložena 2 amandmaja. In kot sem tudi v razpravi postavil vprašanje, vezano na amandma Poslanske skupine SAB, se dotika ta amandma zgolj enega odstavka in to je drugi. V koalicijskem amandmaju sta pa 2 odstavka. To pomeni, da tukaj je pač treba posebno pozornost imeti. V vsakem primeru pa sem na stališču, da je amandma drugega odstavka Poslanske skupine SAB potrebno podpreti.</font><br>
<font size="4">	Hvala lepa.</font><br>
<br>
<font size="4">	</font><b><font size="4">PREDSEDNIK MAG. BRANKO GRIMS: </font></b><font size="4">Hvala.</font><br>
<font size="4">	Želi še kdo obrazložiti svoj glas? Glasujemo. Glasovanje o amandmaju poslanskih skupin koalicije teče.</font><br>
<font size="4">	Kdo je za? (9 članov.) Kdo je proti? (4 člani.)</font><br>
<font size="4">	Ugotavljam, da je amandma sprejet.</font><br>
<font size="4">	S tem je drugi postal brezpredmeten. To, kar ste želeli, je možno zdaj narediti na seji Državnega zbora.</font><br>
<font size="4">	Sledi 28. člen, k njemu je spet amandma poslanskih skupin koalicije. Želi kdo obrazložiti svoj glas? Ne. Glasujemo.</font><br>
<font size="4">	Kdo je za? (10 članov.) Kdo je proti? (Nihče.)</font><br>
<font size="4">	Ugotavljam, da je amandma sprejet.</font><br>
<font size="4">	Sledi 29. člen. Želi kdo obrazložiti svoj glas? Amandma koalicije. Glasujemo.</font><br>
<font size="4">	Kdo je za? (10 članov.) Kdo je proti? (Nihče.)</font><br>
<font size="4">	Ugotavljam, da je amandma sprejet.</font><br>
<font size="4">	Naslednji je 30. člen, to je zadnji od predlaganih amandmajev poslanskih skupin koalicije. Želi kdo obrazložiti svoj glas? Ne. Glasujemo.</font><br>
<font size="4">	Kdo je za? (10 članov.) Kdo je proti? (Nihče.)</font><br>
<font size="4">	Ugotavljam, da je amandma sprejet.</font><br>
<font size="4">	S tem smo končali z glasovanjem o amandmajih.</font><br>
<font size="4">	In prehajamo na odločanje o celotnem besedilu zakona, se pravi o vseh členih skupaj s sprejetimi amandmaji in naslovom zakona skupaj. Želi kdo obrazložiti svoj glas? Glasujemo o celotnem zakonu.</font><br>
<br>
<b><font size="4">37. TRAK: (NM) – 17.00</font></b><br>
<br>
<b><font size="4">	</font></b><font size="4">(nadaljevanje) Kdo je za? (11 članov.) Kdo je proti? (Nihče.)</font><br>
<font size="4">	Ugotavljam, da je besedilo zakona sprejeto.</font><br>
<font size="4">	S tem smo zaključili to točko dnevnega reda. Glede poročevalca, če ni drugih pripomb, bo to predsednik odbora.</font><br>
<br>
<font size="4">	S tem zaključujem to točko dnevnega reda in zaključujem tudi sejo. Vsem hvala za udeležbo. Srečno pot domov in srečno Slovenija.</font><br>
<br>
<b><font size="4">Seja je bila končana 25. februarja 2022 ob 17.00.</font></b>