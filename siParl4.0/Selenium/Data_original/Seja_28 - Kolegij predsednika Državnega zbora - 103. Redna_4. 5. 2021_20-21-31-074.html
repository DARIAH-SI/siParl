<h5 class="label"><span>Vsebina zapisa seje</span></h5><div align="center">
<p><b>REPUBLIKA SLOVENIJA</b><br>
<b>DRŽAVNI ZBOR</b><br>
<b>KOLEGIJ PREDSEDNIKA DRŽAVNEGA ZBORA</b><br>
<b>103. seja</b><br>
<br>
<b>(4. maj 2021)</b></p></div><br>
<b>Sejo sta vodila Igor Zorčič, predsednik Državnega zbora in Tina Heferle, podpredsednica Državnega zbora.</b><br>
<b>Seja se je začela ob 14. uri.</b><br>
<br>
<b>1. TRAK: (DAG) </b><br>
<br>
<b>	PREDSEDNIK IGOR ZORČIČ: </b>Spoštovane kolegice in kolegi! Začenjam 103. sejo Kolegija predsednika Državnega zbora. <br>
	Obveščam vas, da smo bili 29. aprila 2021 skladno z zahtevo poslanskih skupin LMŠ, SD, Levica, SAB in Poslanske skupine nepovezanih poslancev obveščeni, da bo na dnevni red seje uvrščena tudi 2. točka, Predlog sklepa o razveljavitvi terminskega programa Državnega zbora za maj 2021. <br>
	Obveščam vas, da zaenkrat nimamo pooblastil glede nadomeščanja članov kolegija. <br>
	<br>
	Prehajamo na <b>1. TOČKO DNEVNEGA REDA – PREDLOG SKLEPA O SPREMEMBAH IN DOPOLNITVAH SKLEPA O DOLOČITVI ŠTEVILA MEST POSLANSKIH SKUPIN V DELOVNIH TELESIH DRŽAVNEGA ZBORA IN O DOLOČITVI POSLANSKIH SKUPIN, KI JIM PRIPADAJO MESTA PREDSEDNIKOV IN PODPREDSEDNIKOV DELOVNIH TELES DRŽAVNEGA ZBORA. </b><br>
<b>	</b>Gradivo, to je predlog sklepa, ste prejeli s sklicem seje kolegija. <br>
	Z dopisom za širitev dnevnega reda današnje seje ste prejeli zahtevo poslanskih skupin LMŠ, SD, Levica, SAB in Poslanske skupine nepovezanih poslancev, s katero navedene poslanske skupine predlagajo, da v primeru, če predlog sklepa ne bo sprejet, kolegij pod točko 2 odloči o Predlogu sklepa o razveljavitvi terminskega programa Državnega zbora za maj 2021. <br>
	Odpiram razpravo. Kolega Franc Jurša, imate besedo. <br>
<br>
	<b>FRANC JURŠA (PS DeSUS): </b>Predsednik, hvala za besedo. <br>
	Glede na to, da smo že v preteklosti govorili o tem, da je iz naše poslanske skupine odšel poslanec Jurij Lep, smo na seji poslanske skupine razpravljali o tej zadevi in se tudi odločili, da smo za njegovo nadaljnje delo v Poslanski skupini nepovezanih poslancev pripravljeni odstopiti določeno število odborov. Tako smo se tudi odločili. Danes vam kot prilogo k današnjemu gradivu dajemo dokument, v katerem smo to zapisali, in vas uradno tudi seznanili. To se pravi, mi s tem nadalje nimamo več nič. / hrup s ceste, slaba slišnost/ … dota je dana, ali bodo to sprejeli oziroma jo bo Jurij Lep sprejel, to je druga stvar. <br>
	V nadaljevanju pa bi rekel takole. Glede na to, da je pripravljen sklep, me zanima, ali so se tisti, ki so neposredno dejansko na nek način odgovorni za to, da se ti sestanki kolegija odvijajo, ali so se medsebojno sploh pogovarjali o kakšni možnosti razveljavitve oziroma razdelitve posameznih mest znotraj delovnih teles. Zdaj pa me zanima konkretno: Ali so nepovezani poslanci govorili s poslanci SMC o tem, katera delovna <br>
<br>
<b>2. TRAK: (ŠZ) – 14.05</b><br>
<br>
	(nadaljevanje) mesta so pripravljeni odstopiti v SMC-ju in katera mesta so pripravljeni nepovezani poslanci tudi sprejeti. Dokler se medsebojno ne boste dogovorili, ne pričakovati, da bo na tehtnici odvagalo tisto, kar bo rekel DeSUS. Ne bo. Dogovorite se, ko se boste dogovorili, potem smo mi pripravljeni tudi sodelovati in izglasovati tisto, kar se boste dogovorili.<br>
<br>
	<b>DUŠAN ŠIŠKO (PS SNS):</b> Predsednik hvala. <br>
	V Slovenski nacionalni stranki ravno tako menimo, da se morajo uskladiti nepovezani poslanci in SMC in danes se opravičujem, ker imam še en odbor, grem tam taksiste poslušati, ko bodo tam govorili in pri glasovanju se bo Slovenska nacionalna stranka vzdržala tako kot prejšnjič.<br>
	Hvala.<br>
<br>
	<b>PREDSEDNIK IGOR ZORČIČ:</b> Hvala lepa.<br>
	Matjaž Han.<br>
	<br>
	<b>MATJAŽ HAN (PS SD): </b>Ja, hvala lepa. <br>
	Mislim, zdaj se vrtimo malo že tretji teden ali četrti teden, niti ne vem se malo vrtimo. In mislim, da to absolutno ni v redu in ni v redu za delo tega parlamenta in ni v redu zato, kar se ta moment dogaja v tej naši državi. In dokler ljudje še hupajo bo še v redu, ko bodo začeli karkoli drugega metati v ta Državni zbor bomo vsi na nek način krivci za to, da bo prišlo do take situacije. Zdaj, mi se lahko malo hecamo o tej doti, pa herdiji pa ne vem kaj, ni to čisto tako preprosto, kot vi mislite. Enostavno mi v tem Državnem zboru moramo ugotoviti kdo je opozicija, kdo je koalicija, en kup matematičnih količnikov vmes pripada katerikoli stranki v tem Državnem zboru. In jaz ne morem pristati na to, da ena stranka reče Jurij Lep ti pa si lahko samo v Odboru za kulturo, v zamejcih, pa v zadolževanju, vse ostalo pa ti si nesposoben oziroma ne boš sodeloval. Tako pač ne gre. Ta moment opozicija in jaz seveda DeSUS ne štejem kot opozicijo, ta moment opozicija v Državnem zboru ima 15 mest v Državnem zboru v delovnih telesih premalo. In vi veste, da v Državnem zboru sprejemamo zakonodajo dvofazno in da ključno vsebinsko zakon sprejmemo na odborih na matičnih delovnih telesih. Tam se oblikuje zakon, tam se zakon lahko tudi zavrže oziroma se ga da iz mize stran, tam se vlagajo amandmaji in zdaj opozicija nima te možnosti. In veste, saj ni važno ali je opozicija ali koalicija, škodo delamo tej državi z zakoni, ki so sprejeti na takšen način, da ima ena stranka bistveno preveč glasov, kot bi jih lahko imela. Zato glede na to, kaj je zdaj gospod Jurša rekel in kaj je rekel gospod Šiško mi je jasno, kaj se bo danes naredili. Se pravi opozicija, se pravi štiri opozicijske stranke ne moremo delovati kakor bi lahko delovali, koliko imamo glasov v tem Državnem zboru. In to dragi moji ni v redu. Mogoče se s tem ne strinjate, ampak zgodovina bo pisala o tem, da smo sprejeli nekatero zakonodajo celo protiustavno. Jaz samo govorim, to bi imel kak drug / nerazumljivo/ <br>
	Hvala lepa.<br>
<br>
	<b>PREDSEDNIK IGOR ZORČIČ:</b> Besedo ima Matej T. Vatovec.<br>
<br>
	<b>DR. MATEJ TAŠNER VATOVEC (PS Levica):</b> Ja, hvala predsednik. <br>
	Mislim, da je treba nekaj razjasniti najprej. Zdaj to kar se dogaja, se pravi, da smo praktično že od konca marca v tej situaciji je pač proti poslovniku in proti mislim, da celo tudi nekaterih ustavnim določbam. Imamo neko stanje, ki je nesprejemljivo in nedopustno. Tisto, kar je ključno pri tem stanju je in mislim, da na to opozarjamo zdaj že čisto na vsakem od teh kolegijev in od teh posvetov, da tukaj nima SMC neka mesta, ki bi jih lahko dal. SMC ima mesta, ki mu ne pripadajo. Mislim, da se moramo tega zelo jasno zavedati. Ni to stvar dogovora, da se bo SMC odločil kaj bo dal, kaj ne bo dal, če bo dal. 12 mest po razrezu jih je preveč. In to je edina rešitev. 15 je skupaj, 15 mest bi morala dobiti opozicija. Trenutno jih zadržuje koalicija in to je v nasprotju s Poslovnikom in drugimi akti. To je ključni problem. In to ni problem za katerega lahko kdorkoli v tej sobi reče, da se ne bo tega dotikal, da to ni njegova stvar in da se mora o tem pogovoriti kdo drugi. To je naš kolektivni problem.<br>
<br>
<b>3. TRAK: (VP) 14.10</b><br>
<br>
<b>	</b>(nadaljevanje) In edino vprašanje, ki je tu na mizi, je ali želimo spoštovati določbe tega poslovnika. In sploh ne more biti vprašanje, ne vem, komu zdaj trenutno ustreza, kdo ima koga rad, kdo je komu simpatičen in tako naprej. Še enkrat, matematična operacija, koalicija ima trenutno 15 mest preveč in jih mora odstopiti opoziciji. Pika. Ne glede na to kakšno ime in priimek imajo te ljudje. In o tem se moramo danes pogovoriti, in mislim, da je popolnoma nesprejemljivo, da se skuša debato obrniti na to, ja, dajte se vi zmeniti, naj oni odstopijo in tako naprej. To sploh ne sme biti debata. Še enkrat, koalicija ima 15 mest v delovnih telesih preveč in naloga nas vseh je, da to stanje popravimo in ga naredimo tako, da bo pač opozicija dobila teh 15 mest. To je vse, kar je današnji predmet razprave. Če ne, ta Državni zbor še naprej vztraja v stanju, ki je proti poslovniku in de facto onemogoča delo opoziciji. Videli smo to včeraj na odborih, če bo šlo tako naprej, bo se to danes odvijalo še naprej v drugih obravnavah na delovnih telesih, kar je tudi lahko potencialno protiustavno. Pač koalicija lahko na odborih, kjer pač niso zastopana ustrezna razmerja, izglasuje določene stvari in s tem seveda oškoduje opozicijo in verjetno tudi njeno ustavno vlogo. In mislim, da tu ne more nihče dvigniti roke in reči, to ni moja stvar, dajte se zmenit ostali, je pač odgovornost nas vseh.<br>
	Tako, da jaz še enkrat apeliram na vse, da pač malo ohladite te tone oziroma ta stališča in dajmo pogledati na sliko širše. Ta slika je bistveno širša in je pomembnejša od trenutnega mandata, je pomembnejša od trenutnih položajev posamičnih poslancev, ampak je neko temeljno vprašanje tega, kar so poslovniške določbe in neki osnovni temelji demokracije.<br>
<br>
	<b>PREDSEDNIK IGOR ZORČIČ: </b>Hvala.<br>
	Besedo ima Janja Sluga.<br>
<br>
	<b>JANJA SLUGA (PS NeP): </b>Ja, hvala.<br>
	Ne vem saj, če bi sploh na dolgo in široko v bistvu ponavljala tisto, kar sem povedala že na dveh delovnih posvetih in na dveh kolegijih in tako naprej. Ampak to zdaj obračanje in prelaganje odgovornosti za ne izglasovanje sklepa na nekoga drugega, se mi zdi pa višek arogance. In vsi točno vemo, posebej pa še tisti, ki ste v tej hiši že kar nekaj mandatov na funkcijah, ki so se prvenstveno najbolj ukvarjale vedno tudi z razdelitvijo mest po odborih, ki točno veste, kako to gre, veste, da je prvenstveno v odborih treba določiti najprej in predvsem razmerja med opozicijo in koalicijo. Najprej. In da to se ne določa po nekem trenutnem navdihu ali pa pripravljenosti na pogovor tistih, ki so si pač to zamislili dogovoriti, ampak da imajo tule kolegice iz služb Državnega zbora zelo natančen razrez, do dveh decimalk natančen celo, kakšna so ta razmerja, koliko mest ima opozicija, koliko koalicija, v katerih odborih, katere poslanske skupine. In to ni predmet nekih pogovorov ob kavi, ko si nekdo reče, veš, to sicer ni moje, ampak jaz to tebi dam – to še otroci v vrtcu vedo, da nekaj, kar ni tvoje, ti ne moreš drugemu dati, ne moreš. V vrtcu otroci to zelo dobro vedo in ne vem, zakaj bi se tukaj sprenevedali.<br>
	Zdaj, to, kar smo vmes dobili na mizo, je lahko seveda, je s Poslanske skupine DeSUS, je seveda lahko nek približevali predlog. Lahko, lahko se o njem celo pogovarjamo, je pa treba o njem povedati naslednje. To je predlog, ki ne sodi na ta odprt kolegij, ampak bi moral biti dan na posvetu, ko se je o tem moč pogovarjati tudi na tak način. Ni formuliran kot sklep. In če se navežem tudi na tisto, kar je rekel kolega Matjaž, zdaj se je DeSUS pač odločil, da bo njihov bivši kolega Jurij dobil doto, kot vedno pravijo, ker mu bodo zopet očitno podarili <br>
<br>
<b>4. TRAK: (SC) – 14.15</b><br>
<br>
<b>	</b>(nadaljevanje) nekaj kar ni njihovo pa smo zopet pri tem in oni so se odločili, da on bo pač na Odboru za kulturo pa bo na Odboru za izobraževanje pa bo on na Komisiji za odnose Slovenci v zamejstvu in po svetu pač tako so se odločili, ampak naš kolega Jurij recimo je pa izrazil interes, da bi bil rad član Odbora za gospodarstvo pa zdravstvo pa delo recimo na primer. Jaz razumem to živčnost jo razumem tudi jaz bi bila živčna v taki situaciji, ampak hočem povedati naslednje. Kot rečeno število mest, ki je najbolj problematično je razmerje med koalicijo in opozicijo. Znotraj koalicije se bo koalicija zmenila kdo bo kje pa koliko znotraj opozicije se bomo pa tudi. Tisto, kar je formirano v sklepu, kjer smo mi predlagali v sklepu teh 12 mest od SMC je bilo zakaj, zato ker sem že prvič obrazložila, ker je tako najlažje, ker se tako ne porušijo razmerja, ker tako ne zakompliciramo še dodatno razmerje na odborih in ne podremo vsega, kar je bilo že nastavljeno samo zato. <br>
	Jaz se mogoče lahko celo strinjam, da dajmo sedaj ta tri mesta, ki jih Desus predlaga dodati v sklep zraven notri pa bomo glasovali v bistvu na koncu koncev tistemu, kar je v resnici ali pa bi moralo biti na mizi torej vseh 15 mest. <br>
<br>
	<b>PREDSEDNIK IGOR ZORČIČ: </b>Hvala lepa. Besedo ima Maša Kociper. <br>
<br>
	<b>MAŠA KOCIPER (PS SAB): </b>Jaz se glede na štart tega kolegija bojim, da smo že tretjič priča istemu scenariju. Mi v opoziciji bomo opozarjali na eklatantno kršitev Ustave, parlamentarne prakse in Poslovnika. Koalicija večina bo tiho tisti, ki so pa kazalec oziroma ključni za to odločitev se pa sedaj probajo ekskulpirati te odgovornosti z nekimi brezzveznimi odgovori v stilu dajte se vi zmeniti kot, da smo mi res v peskovniku v vrtcu in se moramo zmeniti koliko fantov mora trenutno iz peskovnika za to, da ne bo prevelike gneče. Mi nismo tukaj vrtec mi smo tukaj resna državna institucija, ki mora spoštovati Ustavo in Poslovnik in ko poslušam predstavnika največje parlamentarne stranke in ostale poslanske skupine oziroma vodje poslanskih skupin koalicije kako se sklicujejo na to, da imajo podlago za svoje ravnanje po Poslovniku bi jim rada povedala nimate je, sploh je nimate. Tudi če se še vedno sklicujete na peti odstavek 33. člena kršite četrti odstavek 33. člena, o katerem pa niste nikoli povedali, da je z njim kaj narobe. Že četrti odstavek 33. člena vam jasno nalaga, da mora število članov v posameznih delovnih telesih, ki pripadajo posamezni poslanski skupini upoštevati velikost poslanske skupine. Mi imamo sedaj poslansko skupino, ki se ja zmanjšala za tri poslance to je SMC in ima samo še pet poslancev in poslansko skupino, ki je nastala na novo in ima štiri poslance in to velikost je treba že po četrtem odstavku – upam, da tudi tega ne osporavate – upoštevati. Razen tega ta četrti odstavek pravi, da morajo biti upoštevana razmerja med opozicijo in koalicijo, ki sedaj niso. Tako da tudi, če bi se pogovarjali o tem ali je peti odstavek Poslovnika v 33. členu seveda govorim ključen jaz mislim, da bi bil potrebno ustavne presoje. Še vedno vas zavezuje četrti odstavek, ki ga kršite in vas prosim, da ne stopite pred medije in govorite, da vse delate v skladu s Poslovnikom, ker ne delate v skladu s Poslovnikom. Kršite Poslovnik kršite 30 letno parlamentarno prakso in nenazadnje kršite Ustavo, ki pravi, da je vsak predstavnik ljudstva to je poslanec enakopraven. Vsak poslanec predstavlja svoj del volilnega telesa, ki ga je izvolil in ta volilni del ta delež volilnega telesa te volivci sedaj niso pravilno zastopani, ker del poslancev ne more upravljati zakonodajne funkcije v fazi komisij in odborov, opozicijska funkcija in funkcija vsakega posameznega poslanca pa je zelo pomembna tako z vidika sprejemanje kakovostne zakonodaje, nadzora nad izvršilno funkcijo in tudi z vidika razmerij, ki med temi poslanci so. In tukaj sedaj imamo  <br>
 <br>
<b>5. TRAK: (NB) – 14.20 </b><br>
	<br>
	(Nadaljevanje): Desus, ki pravi, mi damo svojemu tri najslabše odbore. Jaz to razumem, ker gospod Simonovič, gospod Hršak in gospod Jurša so zelo aktivni v odborih, kjer je zelo pomembno, da v tistih odborih ostanejo, jaz to razumem. To vam damo, vzemi ali pusti, ostalo se pa dogovorite in se s tem eskulpira. Imamo SNS ki pravi, ki je sicer opozicija, ampak pravi, joj danes se pa moramo pa zdaj s takstisti dobiti, vedoč da njihov glas, če jih ni šteje, kot da so proti, in imamo predstavnike manjšin ki, razen če  so vmes prišli, oh poglej ga zlomka, spet zmanjkajo, čeprav je bil ta Kolegij sklican en teden nazaj. In spet postavljam isto vprašanje. Kaj narediš, ko z vsemi zakonitimi sredstvi in na zakoniti način ob apeliranju in na spoštovanje zakonodaje ne dosežeš tega kaj hočeš. Pa mi gremo res v avtokracijo, v diktaturo, diktatorji se ne ozirajo na to kaj piše v zakonu ali Poslovniku. Poslovnik ni kar nekaj. Poslovnik je pravni akt, »sui generis«, ki se sprejema z večino, ki je večja od mnogo katerega zakona z dvotretjinsko večino, vi pa se naslonite nazaj pa rečete, ne damo in sploh se vam ne da z nami debatirati, češ vsi lajajo, karavana gre dalje. Jaz sem res šokirana nad to držo in upam, da volivci gledajo, da volivci vidijo kdo ne prevzema odgovornosti, kdo ne odloča, in da vidijo kdo se požvižga na Ustavo in Poslovnik. <br>
	Hvala. <br>
<br>
<b>	PREDSEDNIK IGOR ZORČIČ:</b> Okej. Kolega Jurša, replika? Dobro. <br>
<br>
<b>	FRANC JURŠA (PS DeSUS):</b> Zdaj bom najprej odgovoril Maši. Kdo pa zdaj je Maša, ki bo ocenjevala mojo aktivnost pa še katerega drugega poslanca druge poslanske skupine. Mislim, da to ni pristo… No, ocenjuj kar svojo poslansko skupino in svoje poslance, Maša. Tako. Ker potem, če se bomo ocenjevali, lahkot udi še kdo drugi kaj spregovori. <br>
<br>
<b>	PREDSEDNIK IGOR ZORČIČ: </b>Kolega Jurša govori zdaj. <br>
<br>
<b>	FRANC JURŠA (PS DeSUS):</b> Kar se tiče Jurija Lepa in njegovih odborov, moram povedati, da je on bil v Odboru za izobraževanje, v Odboru za kulturo, da pa ni bil v Komisiji za Slovence po svetu, je pa bil del družine pa socialne zadeve. Jaz pa le mislim, da v naši poslanski skupini eno mesto v tem odboru pripada. Mi imamo vsega skupaj dejansko 18 mest smo imeli do sedaj, ne pripada nam 18 več, ampak  nam pripada manj in seveda mi smo bili pripravljeni takoj to dati Nepovezani poslanski skupini. In mislim, da smo naredili prav. V kolikor vam to ne ustreza, potem rečite, bomo se dalje prepirali, ker zdaj vidim, niste vi nedolžni pa niso tudi na drugi strani nedolžni. Mi pa smo na sredini. Vi pa nas vsi porivate v prvi plan, ker računate pač, da bomo mi soglašali z nekaterimi rešitvami, ki jih vi predlagate. Ja, takrat ko boste se dogovorili, spoštovani, iz Nepovezani in iz SMC, prišli na sestanek, ki je kot delovni posvet, bomo se tam dogovorili kot vsa leta do zdaj, polnim pa nekaj let nazaj, smo se vedno na posvetih dogovarjali in dogovorili, potem pa smo samo uradno potrdili tukaj na Kolegiju. Ko bo tako, potem nobenih težav jaz s tem nimam. Jaz sem to že povedal na prvem posvetu, kot smo se pogovarjali o tej temi. <br>
<br>
<b>	PREDSEDNIK IGOR ZORČIČ: </b>Hvala lepa kolega Jurša. <br>
	Tukaj se moram tudi jaz oglasiti. Mi smo teh posvetov imeli že kar nekaj, ni nobenega napredka. Jaz sem danes klical kolega  Periča, če imajo pripravljeno kakšno proti ponudbo, nimajo pripravljene. Tudi danes molči, skratka očitno, mi več kot to kar je bilo narejenega do sedaj, torej da je bil predlagan nek pisni predlog, ki naleti samo na molk na  drugi strani, ne moremo narediti. Ne moremo. Če imate recept, kolega Jurša, poslušali vas bomo. Nas ne poslušajo.   <br>
<br>
<b>6. TRAK (VI) 14.25</b><br>
<br>
	(nadaljevanje) Tako da, če se strinjate, mi naredimo sedajle posvet in vključimo tudi ta vaš predlog v predlog sklepa, kolega Jurša, sedajle naredimo pol urice pavze, damo še te tri notri, če se potem lahko dogovorimo in zadevo zaključimo. Naredimo to. In če ima še… Tudi vas bomo koalicija poslušali, če imate kakšne predloge, da bi imeli vi kakšnega člana kje drugje, ne vem, karkoli, bomo poslušali. Naredimo to sedaj takoj. …/oglašanje iz klopi/ Kolega Golubović, želite sedaj besedo ali naredimo sedaj pavzo, pa nadaljujemo? Imate besedo. Samo malo, kolega Šiško ima repliko. <br>
<br>
<b>	DUŠAN ŠIŠKO (PS SNS):</b> Hvala, predsednik. Vidim, da od določenih poslancev, ki ne razumejo oziroma ne poslušajo, gledajo po telefonu, prišel sem povedati, da imam repliko zaradi tega, ker je kolegica Kociper rekla, da imam nek nujen sestanek s taksistom. Jaz nimam s taksisti sestanek, ampak je odbor sklican za infrastrukturo. In sem šel tja in sem tudi na koncu povedal, da se bomo vzdržali pri glasovanju tako kot prvič. In zato ni treba zavajati. Sem pa poslušal in spremljam kolegij iz velike dvorane in poslušam vse kaj kdo govori, ker sem prav pričakoval, da bo nekdo, ko bom zaprl vrata, začel govoriti proti SNS. Samo toliko sem prišel povedati in grem nazaj, pa bom se še vrnil, če bom kaj slišal pametnega. Hvala. <br>
<br>
<b>	PREDSEDNIK IGOR ZORČIČ:</b> Kolega Golubović ima besedo. <br>
<br>
<b>	BRANE GOLUBOVIĆ (PS LMŠ):</b> Hvala lepa. V neki normalni zreli demokraciji bi te stvari rešili na posvetu in ja, se strinjam, da poskusimo še tretjič, četrtič, ne vem kolikokrat smo poskušali s tem posvetom, ob predpostavki, seveda, da se oglasi tudi kdo iz koalicije in reče, da se je pripravljen o tem pogovoriti. Ker v nasprotnem primeru, da gremo na posvet in potem govorimo mi v opoziciji, nihče drug pa nič ne pove, je to pristajanje na neko igro, ki ne sodi v nek demokratičen proces. <br>
	Pa jaz bi še nekaj dodal, razmerja v Državnem zboru so pomembna. In po volitvah se na podlagi razmerij oblikuje koalicija in opozicija. In na podlagi razmerij med njima se oblikuje tudi delovna telesa in število članov v teh delovnih telesih. In glede na vse to, kar se je zgodilo v zadnjih mesecih, so ta razmerja porušena in zato opoziciji, pravi opoziciji, pripada 15 mest v delovnih telesih. To je to. To ne gre za spor med ali pa doto, tako kot je Franc rekel in je šel danes korak naprej, da se reši ta problem, ne gre za doto, da Desus da doto njihovemu poslancu, ki je zapustil poslansko skupino. Ne gre za spor med nepovezanimi in SMC ali pa opozicijo pa koalicijo. Gre za to, ali bomo spoštovali neke demokratične standarde, ali bomo spoštovali Ustavo, Poslovnik in neko prakso parlamentarno. Samo za to gre. Jaz ne vidim nobene potrebe, ne vem, da bi kdorkoli sedaj izsiljeval, da se morata vodja Poslanske skupine SMC pa vodja Poslanske nepovezanih usesti in ona dva uskladiti. To je mogoče v drugi ali pa v tretji fazi. V prvi fazi pa to, da daste 15 mest opoziciji. In da se sprejme sklep, da 15 mest delovnih pripada opoziciji. Ker v nasprotnem to ne gre več za nagajanje, sedaj se že kažejo posledice, določene stvari gredo čez samo zato, ker ima SMC več članov kot bi ji pripadalo. Sem že povedal, če na MVK bi lahko glasoval član nepovezanih poslancev, potem član programskega sveta ne bi šel čez. Tudi včeraj je šlo z enim glasom čez par stvari. Torej, ja posvet, se strinjam s posvetom, če se bomo vsi pogovarjali. V kolikor pa vi v koaliciji skupaj z nekaterimi podporniki vztrajate na tem, da je to nek problem SMC in nepovezanih, potem pa nima smisla posveta. <br>
<br>
	<b>PREDSEDNIK IGOR ZORČIČ:</b> No, kolega Jurša vas bom vprašal sedaj, se strinjate s tem, da preoblikujemo sklep <br>
<br>
<br>
<b>7. TRAK: (SB) – 14.30</b><br>
<br>
<b>	</b>(nadaljevanje) v skladu z vašim predlogom, pa damo potem? / Oglašanje iz klopi/ No, na to mi ogovorite prosim. / Oglašanje iz klopi/<br>
<br>
<b>	FRANC JURŠA (PS Desus): </b>/Ni vključen/ Mi smo stvar napisali. <br>
<br>
<b>	PREDSEDNIK IGOR ZORČIČ:</b> Se strinjate s tem, da ga / Oglašanje iz klopi/<br>
<br>
<b>	FRANC JURŠA (PS DeSUS):</b> /Ni vključen/ jaz nisem polemiziral kakšen je sklep, jaz sem govoril kaj smo mi napisali in katere odbore mi dajemo, da lahko nekdo izmed Nepovezanih jih tudi dobi. <br>
<br>
<b>	PREDSEDNIK IGOR ZORČIČ:</b> Kolega Perič, imate vi kakšen nasprotni predlog? Mislim, da vas je tudi kolega Jurša pozval k temu, da se pogovarjamo. <br>
<br>
<b>	IGOR PERIČ (PS SMC):</b> Hvala za besedo. Glejte, saj je v bistvu zelo preprosto, prišel je en predlog s strani Nepovezani, pa je vse okej, zdaj so iz Desusa posredovali po vsebini identičen predlog, pa smo slišali s strani Nepovezanih, da ni okej, tako da moj predlog je bil že ves čas in tukaj bom še enkrat ponovil tudi vam kolega predsednik sem rekel, ko sva se pogovarjala po telefonu, da ne želim, da si pošiljamo neke ladjice, kot se reče v diplomatskem svetu, ampak da se najprej s kolegico vodjo Nepovezanih poslancev oziroma poslanske skupine usedeva, dogovoriva, potem verjamem, da ne bo težav niti na posvetu in še manj na Kolegiju. Hvala lepa.<br>
<br>
<b>	PREDSEDNIK IGOR ZORČIČ:</b> Kolegica Janja Sluga, replika.<br>
<br>
<b>	JANJA SLUGA (PS NeP):</b> Ja, kolega Perič, tudi moja vrata so ves čas odprta, kolegu Zorčiču ste rekli, da nimate približevalnega predloga, ampak prvenstveno sem se pa oglasila zato, ker zavajate. Jaz nisem rekla, da to kar DeSUS predlaga ni okej, jaz sem rekla, da ja, dajmo to dodati k temu sklepu, to sem jaz rekla, če ste me prav razumel in slišal. <br>
<br>
<b>	PREDSEDNIK IGOR ZORČIČ:</b> Kolega Matej T. Vatovec.<br>
<br>
<b>	DR. MATEJ TAŠNER VATOVEC (PS Levica):</b> Hvala, predsednik. Jaz vseeno predlagam, da poskušamo ta posvet izpeljati, očitno je, da v koaliciji vidim, da kolega Krivec odkimava, ni želje urediti stvari v skladu s Poslovnikom, da ni želje očitno upoštevati neke prakse, ki so se z leti oblikovale in tudi vloge, ki jo ima opozicija v Državnem zboru, ampak mislim, da če se usedemo vsi skupaj za to mizo, če očitno SMC ni bil zmožen v tem dobrem mesecu od kar se s tem ukvarjamo, pripraviti nekega svojega proti predloga, predlagam, da to naredimo skupaj nekako mediatorsko, če želite za to mizo in skušamo iti po teh zadevah, pa če bo to trajalo dve uri, pa dajmo si vzeti te dve uri in res vložiti napore v to. Ne vem, to je pač nek kompromisni predlog, da res skupaj dogovorno skušamo priti do neke rešitve, ki bo skladna s Poslovnikom, Ustavo in tako naprej. Jaz v tem trenutku očitno ne vidim drugega izhoda, ker so nekatere strani vkopane, ampak dajmo še ta napor narediti potem pa bo kar bo.<br>
<br>
<b>	PREDSEDNIK IGOR ZORČIČ:</b> Okej, torej še beseda kolega Krivec, potem bom prekinil Kolegij.<br>
<br>
<b>	DANIJEL KRIVEC (PS SDS):</b> Hvala za besedo.<br>
	Treba je biti zelo precizen. Na prvem posvetu, ko smo bili oziroma na prvem Kolegiju smo mi predlagali samo nekoliko več časa za to, da se zadeve uskladijo, pa ste to zavrnili. Na osnovi tega je tudi prišlo do tega, da smo se poslužili Poslovnika. V nadaljevanju ves čas opozarjamo, da je bila pravna oziroma praksa v parlamentu, da se tisti, ki izstopijo in tisti, ki ostanejo v neki poslanski skupini dogovorijo. In to Perič ves čas poudarja. Jaz dvomim, da bomo zdaj spet v pol ure in v eni uri našli rešitev. Dokler se oni ne dogovorijo katera mesta lahko odstopijo, je zadeva v pad poziciji. In vi govorite o matematiki, ampak zraven je tudi vsebina in vedno je bila tudi vsebina pomembna, tako kot je bil Jurša v nekem trenutku napaden kaj on daje neke odbore, vedno je tisti, ki odstopi ali izstopi v nekem pogajalskem izhodišču do tistega, ki v neki poslanski skupini ostane in prav je, da se skupaj dogovorijo. Kolega Perič je ponudil roko, da se pogovarjajo o tem in ne vem kaj bomo dosegli,  če bomo vsi skupaj sedeli, ker najprej vsi vemo, da gre za njihova razmerja. In tudi predsednik Državnega zbora bi lahko kakšno mediacijo med tema dvema poslanskima skupinama že v tem času naredil, pa tega ni bilo. Tudi to, da imamo opozicijskega predsednika Državnega zbora ni normalno v parlamentarni demokraciji, pa pustimo stati. Tako, da dajte biti vsaj korektni do nas in povedati bobu bob. Mi smo že v začetku povedali, da <br>
<br>
<b>8. TRAK: (DAG) – 14.35</b><br>
<br>
<b>	</b>(nadaljevanje) vemo, da matematično ne zdrži, vsebinsko je pa vedno stvar dogovora; in tisti, ki smo dlje v parlamentu, pač to vemo. In ko se bosta skupini Nepovezanih in SMC dogovorili, bo pač tudi matematika lahko upoštevana. <br>
<br>
<b>	PREDSEDNIK IGOR ZORČIČ: </b>Kolega Krivec, glejte, jaz sem danes – saj sem že pojasnil – poklical kolega Periča, sem ga vprašal, ali obstaja kakšna ponudba… / oglašanje v ozadju/ Ne, ni bilo pet minut prej, je bilo zgodaj zjutraj, oglasil se je pa pet minut… se pravi, po osmih urah. Tako da tu kažete jasno vaše namere in vaše poštene in iskrene namene do tega, da mi to danes zaključimo. Mi to lahko vse javno naredimo, pred javnostjo, lahko posvet pustimo javen, pa bomo videli, kdo ima tu kakšno protiponudbo oziroma nasprotni predlog in kdo ne. Ampak da danes – je že nekaj časa, kar imamo tako zatečeno stanje -, tega ni bilo. Niti za milimeter ni bil korak narejen naprej, da bi kdorkoli iz opozicije dobil nek nasprotni predlog. Saj ni treba, da ga dobi Poslanska skupina nepovezanih poslancev, kdorkoli. Gre za to, da se uredijo ta razmerja. Samo za to gre. In zdaj reči, kako ste vi pripravljeni na kavici sedeti, se malo pogovarjati pa kramljati, glejte, tu so pravila jasna. Vsi veste, kam se dajo dokumenti za vsako sejo, kam se da proti predlog – pa ga ni bilo, do zdaj ga ni bilo. In ga ne bo, ker molčite, ker ste tudi danes molčali in ker očitno ni neke želje, da bi se to kakorkoli spremenilo. Zaradi tega, ker je očitno, ne vem, plan nek drug. <br>
	Kolega Matjaž Han.<br>
<br>
	<b>MATJAŽ HAN (PS SD): </b>Ja, meni je žal, ampak bi se raje to na posvetu pogovarjal, kar bom zdaj povedal. Če bi bili  mi vsi pravi politiki in bi razumeli, da so se razmere v Državnem zboru spremenile, potem bi morali narediti posvet, bi morali narediti matematični izračun, koliko kateri stranki pripada, potem se pa sama stranka, poslanska skupina odloči, Dani, kje bo vsebinsko sodelovala. Ne pa da bo Franc Jurša rekel, kje je lahko en poslanec ali pa ti. To je ena stvar. Kot drugo pa samo da vam povem, za kaj gre. Ja, kako pa, ali jaz rečem SDS-ju, ki imate, recimo, po tri, bodo rekli, ne, ne, trije poslanci SDS-ja pa ne boste v financah, ker bomo mi delali. Ne moremo tako se iti. Najprej je treba matematični izračun narediti. In drugo, če bi zdaj mi tole sprejeli, od Jurše predlog, veste, kaj se naredi, pa da se slučajno sprejme predlog od nas, Nepovezani poslanci imajo na kulturi in na izobraževanju po dva poslanca. Toliko o tej matematiki. Kot zdaj ta matematika leti, katera stranka bi se rada malo »losala« nekih odborov. In če sprejmemo tvoj predlog, Franc, pa predlog Nepovezanih, potem imajo Nepovezani v kulturi in izobraževanju dva člana. Mislim… / oglašanje v ozadju/ Pa štirje so. Zato je treba iti v osnovo, nazaj. Se pravi, Poslanska skupina Desus, ki ima absolutno preveč ljudi, tudi predsedniških mest… / oglašanje v ozadju/ Dva zdaj, po moje, ampak nima veze. Potem bi se morali mi danes usesti in reči na posvetu… / oglašanje v ozadju/ Samo malo. Na posvetu bi morali reči, glejte, gremo iz nule, opoziciji pripada toliko mest, koaliciji pripada toliko mest, opoziciji pripada toliko predsedniških mest, koaliciji pripada toliko predsedniških mest. In bi se zmenili v eni uri, če bi bili, ker imamo vse izračune narejene, in bi lahko imeli na izredni seji že nove odbore, nove predsednike in tako naprej. Če smo pripravljeni to narediti. Seveda se pa potem razmerja vam podrejo. In potem ni več logično ali pa ne bo mogla katerakoli, opozicija ali koalicija, sprejemati zakonodaje. In hvala bogu, da ne bi več nobene zakonodaje sprejemala, ker delamo škodo tej državi. In dajmo se zmenit vsi skupaj! Gremo na predsedovanje, brez vsakih zakonov, potem gremo pa na volitve. To bi bil naš, bom rekel, odgovor nas, poslancev, najbolj odgovoren. In potem nam ne bi… / nerazumljivo/ tule hupal. <br>
	Zato jaz predlagam, predsednik – in je bil tvoj predlog ali ne vem čigav -, naredimo za dve uri pavze, medtem je posvet, se dogovorimo, se med sabo zmenimo in gremo potem izglasovati. <br>
<br>
<b>	PREDSEDNIK IGOR ZORČIČ: </b>Okej.<br>
	Še Tina Heferle. <br>
<br>
	<b>TINA HEFERLE (PS LMŠ): </b>Ja, bom čisto kratka. Se nisem mislila sploh oglasiti, ampak sem kar malce razočarana oziroma ogorčena, no, predvsem nad izvajanjem gospoda Krivca.<br>
<br>
<b>9. TRAK: (VP) 14.40</b><br>
<br>
<b>	</b>(nadaljevanje) Zdaj, treba je povedati, če ste že, gospod Krivec, začeli govoriti o tistem prvem delovnem posvetu, o katerih pač načeloma ne govorimo, ampak vseeno vi s te izpostavili, pa bom jaz pokomentirala tako kot je v resnici bilo. <br>
	Prvi delovni posvet je bil izveden v nekem roku po tem, ko smo mi že se dogovorili, da na ta prvi delovni posvet pridemo s predlogi za rešitev glede mest v odborih. In na tistem posvetu, ko ste vi že imeli svoj čas, da bi se o tem pogovorili v okviru poslanskih skupin, je gospod Perič izrazil neko svojo skepso, da on pa tega še ni uspel in da želi še dodatnih 14 dni in tako naprej. In takrat smo v opoziciji vas vprašali ali se vi delate norca iz nas ali kaj, ker smo vsi v vseh poslanskih skupinah te posvete pa vendarle uspeli opraviti v tistem roku.	<br>
	In potem, če gremo še na zadnja dva delovna posveta – ja, tam ste bili pa tiho. Ampak tiho. Niti z enim stavkom se niste oglasili, noben izmed predstavnikov koalicijskih poslanskih skupin. <br>
	Jaz ne vem, kako si vi predstavljate delovne posvete, delovne sestanke, če ni dvosmernega dialoga. In zdaj, če bomo naredili pavzo za še en dodatni delovni posvet, jaz pričakujem od vas, dragi predstavniki koalicijskih poslanskih skupin, da boste na tem posvetu pa dejansko sodelovali s pogovorom, s svojimi predlogi. Zato, ker neke mediacije se ne moremo iti, če ena stran molči, ena se pa trudi priti nasproti. V tem je problem in zato imamo danes že tretjič to na dnevnem redu. <br>
	In kar se tiče opozicijskega predsednika Državnega zbora. Spoštovani gospod Krivec, poslovnik Državnega zbora v nobeni izmed določb ne govori ali mora biti predsednik Državnega zbora opozicijski ali koalicijski. Res pa je, da poslovnik pa govori v tem členu, ki ga je Maša navedla, da morajo biti pa razmerja med koalicijo in opozicijo v delovnih telesih pa upoštevana. To pa je poslovniška določba, in te vi ne upoštevate, hkrati pa želite nekaj izpostavljati kot problem, kar v bistvu ni poslovniška materija. Predsednik Državnega zbora je tisti, ki ima zadostno večino glasov. Če imate 46 glasov, predlagajte novega. Na zadnje jih niste imeli. <br>
	Tako, da še kar se tiče stališča gospoda Jurše, ki je dvignil roke češ, da s tem predlogom, ki ga imamo zdajle na mizi, DeSUS dviguje roke. Gospod Jurša, vi se deklarirate kot opozicijska poslanska skupina, če prav razumem, ne? In v vašem interesu bi moralo biti, da so delovna telesa v Državnem zboru pravilno zastopana, kar se tiče opozicije in koalicije. Vi tukaj držite štangico, če se zelo po domače izrazim, koaliciji kljub temu, da se deklarirate kot opozicija. In z vašim ne-glasovanjem oziroma vzdržanim glasom v resnici onemogočate normalno delo opozicije – ki ji bojda vi pripadate. Zdaj, če je kakšen drug interes v ozadju, da vi držite tako držo kot opozicijska stranka, potem se bojim, da vi niste samo neka konstruktivna opozicija, ampak bi si prislužili kakšen drug pridevnik. <br>
<br>
	<b>PREDSEDNIK IGOR ZORČIČ</b>: Replika, kolega Franc Jurša. In potem prekinitev.<br>
<br>
	<b>FRANC JURŠA (PS DeSUS): </b>Mi smo pokazali dobro voljo, pripravljenost, da razrešimo problem. In predlagali smo v pisni obliki to, kar smo predlagali. In še enkrat povem, gospod Lep je bil član Odbora za kulturo in za izobraževanje. Razen tega, da sociale nismo mogli dati, ker eno mesto za socialo rabimo, zato smo dali komisijo. In če ni dovolj izražena pripravljenost za reševanje tega problema tudi v pisni obliki, ja, potem pa jaz nič ne vem več. Mislim, vi se zdaj probate vsak malo spustiti in nekaj dogovoriti, ker enostavno zategovanje ne bo prineslo nobene rešitve, nobene. Jaz pa sem pripravljen sodelovati, kot sem rekel, samo ne pod nekimi pogoji pritiska in tako dalje.<br>
<br>
<b>10. TRAK: (ŠZ) – 14.45</b><br>
<br>
	<b>PREDSEDNIK IGOR ZORČIČ:</b> Hvala lepa.<br>
	Jaz prekinjam sejo in predlagam, da čez pet minut v tem istem prostoru začnemo posvet, kjer bomo upoštevali tudi ta predlog PS DeSUS, ki smo ga dobili danes na mizo in pozivam tudi opozicijo, da se dogovori glede razdelitve teh treh mest in potem to vključimo vse v en sklep in ga damo na odločanje. Sejo pa nadaljujemo pet minut po posvetu.<br>
	Hvala lepa.<br>
<br>
(Seja je bila prekinjena ob 14.45.)<br>
<br>
<b>11. TRAK: (SC) – 15.25</b><br>
<br>
(Seja se je nadaljevala ob 15.26.) <br>
<br>
	<b>PREDSEDNIK IGOR ZORČIČ: </b>Spoštovane kolegice in kolegi. <br>
<br>
Nadaljujemo s <b>PREKINJENO 1. TOČKO KOLEGIJA. </b><br>
<b>	</b>Jaz bi službe prosil ali imate dovolj izvodov? Prinesejo. Okej. Imamo spremenjen Predlog sklepa o spremembah in dopolnitvah Sklepa o določitvi števila mest poslanskih skupin in delovnih telesih. In sicer je ta sklep prvotni kot je bil dan s sklicem na vaše mize spremenjen toliko kolikor je DeSUS predlagala, da se odreče določenim mestom v nekaterih poslanskih skupinah. Se pravi sklep je spremenjen v tretji alineji in potem v zadnji in predzadnji alineji. Skladno s predlogom DeSUS-a, da se pač odrečejo mestu v Odboru za kulturo, Odboru za izobraževanje, znanost, šport in mladino ter Komisiji za odnose Slovenci v zamejstvu in po svetu, kar pomeni, da za dva od teh odborov oziroma članstvo v teh odborih je besedilo spremenjeno tako, da se ne jemlje več SMC, ampak DeSUS prav tako pa, potek Komisija za odnose Slovenci v zamejstvu in po svetu. V umestnem času smo opravili še eden pogovor in sicer tudi vodje poslanskih skupin Nepovezanih poslancev in SMC. Kakšnih torej nasprotnih predlogov oziroma dodatnih predlogov glede spremembe sklepa za enkrat ni prišlo tako, da jaz predlagam, da gremo s to sejo naprej na ta način, da dam, potem ta spremenjeni predlog sklepa spremenjen v skladu s predlogom DeSUS tudi na glasovanje in da zadevo zaključimo. Odpiram razpravo. Ali želi še kdo razpravljati? Kolega Gregor Perič. <br>
<br>
	<b>GREGOR PERIČ (PS SMC): </b>Hvala za besedo. Zgolj kratko pojasnilo. Moram izraziti zadovoljstvo, da se je na koncu prebil ta led tako, da smo se tudi usedli končno in začeli pogovarjati. Moj predlog je, da se oblikuje skratka neka rešitev, neki proti predlog, če temu tako rečem, za kar pa je potrebno še nekaj časa predvsem iz tega vidika, da želim … / medsebojno pogovarjanje/ Hvala za komentarje, ampak verjame, da kadar vi razpravljate ste zadovoljni, če vaše razprave nihče ne moti tako, da bom tudi sam zelo zadovoljen, če vi ne boste motili moje. Še enkrat, najlepša hvala. Skratka želim, da je ta predlog tak, da bomo z njim vsi zadovoljni in da bo, kar se da gladko šel skozi, kar pa se ne more zgoditi, če tudi sam kot vodja poslanske skupine nimam mandata svojih poslancev. To ni nič novega to sem že predhodno večkrat povedal kot rečeno pa še enkrat izražam zadovoljstvo, da ta dialog teče. Verjamem in upam, da bo tekel tudi v prihodne.  <br>
<br>
<b>12. TRAK: (ŠZ) – 15.30</b><br>
<br>
	(nadaljevanje) Moj predlog je, zdaj če se vi s tem strinjate, toliko bolje, da bi to točko umaknili in se na to temo ponovno usedli prihodnji teden, torej naslednji torek.<br>
	Hvala lepa.<br>
<br>
<b>	PREDSEDNIK IGOR ZORČIČ:</b> Hvala lepa.<br>
	Želi, ja kolega Brane Golubović imate besedo.<br>
<br>
<b>	BRANE GOLUBOVIĆ (PS LMŠ):</b> Dober mesec bo počasi, ko je imelo osem poslank in poslancev, vsi so bili včasih SMC, čas da se dogovorijo o razdelitvi teh 12 mest v delovnih telesih. Nepovezani poslanci so parkrat dali na mizo predlog, kako razdeliti teh 12 mest in v SMC-ju ste imeli cel mesec, da razmislite ali vam to ustreza oziroma ali imate kakšen kontra predlog. In vsak dan, ko smo dopuščali to stanje, da štirje poslanci v tem Državnem zboru nimajo pravico odločati v vseh fazah zakonodajnega postopka je dan, ko smo na nek način kršili Ustavo, Poslovnik in pa parlamentarno prakso. In do takrat, ko boste vi pogledali ali vam to ustreza oziroma boste dali kontra predlog, bo minilo še kar nekaj pomembnih delovnih teles na katerih vsi poslanci ne bodo imeli možnosti odločati. Poslovnik tudi govori o tem, da ima vsaka poslanska skupina pravico do enega člana v delovnih telesih. In ta pravica se ga zaradi sprenevedanja se jim odreka. In mi v LMŠ-ju želimo, da se o tem sklepu odloča in podprli ga bomo zakaj? Ker ko se neka manjšina ne more dogovoriti med sabo in to vpliva na pravice in dolžnosti vseh poslank in poslancev in to vpliva, kar se nam zdaj dogaja, je dolžnost in odgovornost večine ne glede na koalicijo pa opozicijo, da to stvar razreši, da zaščiti demokracijo, da zaščiti Ustavo in da zaščiti Poslovnik. In točno to delamo s tem sklepom. Če se v mesecu dni niso bili v SMC-ju sposobni odgovoriti na predlog nepovezanih poslancev in zdaj si jemljejo še čas, potem mora večina v Državnem zboru odreagirati. Ker veste, demokracija je tudi to, da ima opozicija ustrezen položaj v tej demokraciji in ustrezen položaj pomeni tudi to, da ima vsak opozicijski poslanec možnost glasovati. In še enkrat bom poudaril. Sedaj štirje opozicijski poslanci nimajo pravice glasovati na delovnih telesih, kar pomeni, da je opoziciji krnjena pravica. To kar se nam dogaja ta mesec dni, pa ne samo tukaj, tudi pri nekaterih drugih stvareh je navidezna demokracija in pri tem v LMŠ-ju ne želimo sodelovati. Mi ne podpiramo oziroma ne priznavamo take navidezne demokracije, delanje vtisa, da smo demokratični v tem Državnem zboru. In danes je čas, da vse poslanke skupine glasujejo za sklep in vsem 90-im poslankam in poslancem omogočijo, da glasujejo in odločajo. Ne gre za spor med opozicijo in koalicijo, ampak gre za to ali bomo spoštovali Ustavo, Poslovnik in pa parlamentarno prakso. In če se tega ne zavedamo vsi, ne večina, vsi, potem imamo res velik problem. <br>
	Hvala.<br>
<br>
	<b>PREDSEDNIK IGOR ZORČIČ:</b> Hvala lepa.<br>
	Še kolegica Janja Sluga.<br>
<br>
	<b>JANJA SLUGA (PS NeP):</b> Ja, hvala lepa.<br>
	Zdaj samo toliko, da bo mogoče malo bolj jasno. Torej Poslanska skupina DeSUS je danes prišla na mizo z nekim predlogom in mi smo zdaj v vmesnem času v opoziciji dorekli, da je tudi ta predlog za nas sprejemljiv, kljub temu, da smo ga danes dobili na mizo in smo tudi dorekli, da se temu ustrezno kot predlaga Poslanska skupina DeSUS popravi ta sklep. Ne glede na to, da v predhodnem sklepu se nobeno mesto ni jemalo Poslanski skupini DeSUS. <br>
<br>
<b>13. TRAK: (VP) 15.35</b><br>
<br>
<b>	</b>(nadaljevanje) Pa vendarle, če DeSUS tako želi, pa naj bo tako upoštevano.<br>
	V vmesnem času pa ja, smo pa sedeli za zaprtimi vrati, ampak žal iz druge strani ni bilo ne odziva na ta predlog sklepa, ki ga imamo zdaj na mizi, ne kakršnegakoli drugega predloga. Zdaj, če SMC predlaga, da se točka prekine, potem bi bilo edino sprejemljivo, da bi se prekinila do jutri. Torej ne zopet do naslednjega tedna, do torka, ne vem do kdaj, ampak do jutri zjutraj, in to pred sejami delovnih teles zato, da do jutri zjutraj pred nadaljevanjem delovnih teles nepovezani poslanci dobimo mesto na odborih. Če bi v resnici obstajala pripravljenost na to, potem to nebi bila težava, ker, kot je bilo rečeno, od 28. aprila do danes, ko smo 4. maja, je bilo po mojem mnenju več kot dovolj časa za to. <br>
	In še enkrat bi poudarila, ker sem slišala vmes kljub temu, da sem trikrat že najmanj to povedala, pa bom povedala še enkrat, sklep, ki smo ga predlagali nepovezani poslanci, predlog je oblikovan na način, da nihče od preostalih SMC-jevih poslancev ne izgubi zaradi nas, da rečem v narekovajih, svojega mesta na odborih. Samo toliko, da bo jasno, ker je bilo zdaj okrog tega malo debate. <br>
	Torej samo pod pogojem, da se lahko dogovorimo do jutri zjutraj pred nadaljevanjem odborov, potem lahko toliko časa pa še vzamemo po našem mnenju. <br>
<br>
	<b>PREDSEDNIK IGOR ZORČIČ: </b>Hvala lepa.<br>
	Matjaž Han.<br>
<br>
	<b>MATJAŽ HAN (PS SD): </b>Hvala lepa, predsednik.<br>
	Meni je žal, da pač iz strani SMC-ja ni nobene volje in želje se dogovoriti. Zdaj, zaradi javnosti bom povedal, tudi ta manever, bom rekel, ki ga lahko štejem v plus DeSUS-a, nam nič ne pomaga. Zato, ker nimamo 46 glasov v tem Državnem zboru ta moment, ker dosti, da se opozicija lepo vzdrži in je zadeva končana. Je pa res, da tudi opozicija nima 46 glasov.<br>
	 Meni je ozadje jasno. V tem tednu so pomembni odbori v tem Državnem zboru. Eden od odborov je Odbor za finance, kjer bomo odločali o demografskem skladu, ne? Seveda potrebuje koalicija večino in jo je lažje dobiti tako, da ima ena stranka prekomerno glasov in druga stranka nima nič glasov. Zato je ta manever še en del. <br>
	Zato jaz podpiram ta predlog, da se / nerazumljivo/, jaz upam, da se lahko, če je kaj pomembnega, stranke dogovorijo, tudi v enem dnevu, eni uri najdemo neko soglasje. V nasprotnem primeru, da je prav, da gremo tudi na glasovanje o termincih.<br>
	Hvala lepa.  <br>
<br>
	<b>PREDSEDNIK IGOR ZORČIČ: </b>Okej. Hvala.<br>
	Franc Jurša. <br>
<br>
	<b>FRANC JURŠA (PS DeSUS): </b>Hvala za besedo.<br>
	Verjeli ali ne, z moje strani in z naše strani ni bil noben manever. Mi smo se to odločili že zgodaj, takoj, kakor smo vedeli, da se bodo ta mesta zopet delila. In smo tudi na sestanku poslanske skupine, lahko gremo iskati zapisnika, smo rekli, kateri odbori so tisti, katere bi lahko zasedal Jurij. Dva odbora sta, v katerih je on že deloval do zdaj. Eden pač ni, ker smo rekli, da to mi rabimo. In jaz mislim, da nas to razumete. <br>
	Zdaj pa takole. Če bomo mi šli v nedogled, prvič, ko smo se tu dobili na delovnem posvetu, je bil nek predlog dan, da bi naj dejansko to preložili za en teden. Se to ni zgodilo, so se napenjale mišice na levi in na desni strani. Če želimo do nečesa priti, naj vsak naredi korak nazaj, pa bomo verjetno to uspeli v prihodnosti, bližnji prihodnosti tudi razrešiti. Če pa bodo eni in drugi zapenjali, potem pa tej zgodbi ne bo nikoli konca oziroma bomo mogoče še koliko časa porabili za to neplodno delo. Predlagam, da razmislite, eni in drugi. <br>
	<br>
	<b>PREDSEDNI IGOR ZORČIČ: </b>Hvala lepa.<br>
	Maša Kociper ima besedo.<br>
<br>
	<b>MAŠA KOCIPER (PS SAB): </b>Jaz bi samo, preden gremo na glasovanje, da bo tudi <br>
<br>
<b>14. TRAK (VI) 15.40</b><br>
<br>
	(nadaljevanje) javnosti jasno, rada da si pogledate še enkrat ta sklep o katerem odločamo. Sedaj gledam prvotni sklep najprej, pa bom povedala zakaj. Prvotni sklep, ki so ga predlagali nepovezani poslanci, gre za 12 mest v odborih oziroma komisijah, pri teh je v osmih od 12, v osmih odborih oziroma komisijah trenutno dva poslanca SMC. In v teh osmih bi nepovezani vzeli enega. Mi vemo, da SMC s 5 poslanci v teh odborih nikakor ne morejo imeti dva poslanca. To je od 12 jih je 8, kjer boste v vsakem primeru izgubili enega. Deveta, kjer imate enega, je kultura, kjer bi sedaj lahko, bo dobil Jurij Lep in bi se lahko nepovezani pač odpovedali kulturi, zato ker nikakor ne boste imeli s 4 poslanci na kulturi dva, imate pač Jurija Lepa. Se pravi, trije odbori ostajajo sporni, pa bom prebrala kateri, da bomo vedeli o čem se pogovarjamo: Ustavna komisija, res, to je pa vredno blokade parlamenta. Ustavna komisija, ki se dobi vsakih pol leta. Sedaj zaključujemo to spreminjanje Ustave glede slepih in vemo, da večina tam obstaja, gluhih, pardon, večina tam obstaja. Tam se kregate, na Ustavni komisiji. Druga komisija, ki se dobi enkrat na leto, Poslovnik, tam se morate zmeniti. In tretji odbor, ki bi se morali zmeniti, ajde, tu pa razumem, da je malo problema je pa delo. Trije odbori, o katerih se morate zmeniti, ustavna, poslovnik in delo. Jaz predlagam mediatorsko, da si en vzame ustavno, en pa poslovnik, pa ima dve tretjini problema že rešenega, do jutri se pa zmenite kdo vzame delo, da se samo razumemo kaj je problem. Ostalih osem je jasno, da nobena od teh dveh poslanskih skupin ne more imeti dveh poslancev. Se pravi, pogovarjamo se o enem odboru. De facto o treh, ker sta pa dva res nepomembna, si dajte razdeliti enega en, enega drugi in se zmenite do jutri o delu. In če Gregor Perič ne moreš štirih poslancev poklicati pa vprašati glede tega, potem pa res ne vem. Potem je pa vse skupaj res sprenevedanje. Hvala. <br>
<br>
<b>	PREDSEDNIK IGOR ZORČIČ:</b> Hvala lepa. Eno vprašanje… /oglašanje iz klopi/ Prosim na kratko. <br>
<br>
<b>	JANJA SLUGA (PS NeP):</b> Samo toliko bi dopolnila Maša, mi smo sedaj v tem spremenjenem sklepu v bistvu kulturo SMC pustili. Tako da kulture z enim mestom SMC ne izgubi, samo toliko, da popravim…<br>
<br>
	<b>PREDSEDNIK IGOR ZORČIČ:</b> Saj smo prebrali. Jaz mislim, da ima vsak pred seboj, da si lahko pogleda. Eno vprašanje imam glede na to, da je za petek predvidena seja Kolegija. Ali je možno, ali lahko vi zagotovite Gregor Perič, da boste predlagali sklep do petka, predlog sklepa? Samo vprašam, zato da se dogovorimo in da vidimo, ali je to možno. Mislim, časa je bilo več kot dovolj. Jaz to jemljem bolj kot ne sicer za manever to prelaganje, ampak vseeno v petek je spet kolegij, zaradi tega sprašujem. <br>
<br>
<b>	GREGOR PERIČ (PS SMC):</b> Ja, sedaj ne vem, če gre za manever, potem vsi tukaj samo manevriramo. Jaz bi si želel, da pridemo predvsem do cilja tega problema, ki je presegel dejansko svoje okvire, ki se je spolitiziral, marsikomu verjamem to tudi paše. Moj predlog je bil v torek. Če greste lahko naproti v tej smeri bom zelo zadovoljen. Za petek pa ne morem reči, glede na zasedenost v tem tednu, da bomo uspeli se usesti in uskladiti, tako da to zadevo tukaj izpeljemo čez postopek brez vsakršnih težav in nepotrebnih polemik. Ampak očitno želimo bolj polemike kot rešitve. <br>
<br>
	<b>PREDSEDNIK IGOR ZORČIČ:</b> Okej. Spoštovani, jaz prosim, poglejte, samo sedaj pa da vas nekaj opozorim. Jaz bom prekinil, če ne bomo šli na glasovanje, zaradi tega ker imamo danes mednarodni obisk v Državnem zboru. Pride vodja opozicije iz Belorusije, tako da… In to čez 15 minut. Če se bo tu razvnela debata predlagam, da jo nadaljujemo v petek. <br>
<br>
<b>15. TRAK: (SC) – 15.45</b><br>
<br>
<b>	</b>(nadaljevanje) Kolegica Heferle, ampak res vas prosim na kratko. <br>
<br>
<b>TINA HEFERLE (PS LMŠ): </b>Bom kratka predsednik, ampak na tole izvajanje kolega Periča se pa moram odzvati. Konstantno znova in znova iščete nove dneve, da bi podaljšali to agonijo, v kateri smo se znašli. Eden mesec vas že čakamo eden mesec vas že praktično prosimo pa ni na nam ni na opoziciji ni na Poslanski skupini Nepovezanih poslancev, da vas prosi, ampak se vi oklepate mest natančneje 15 mesec v delovnih telesih, ki vam ne pripadajo in pika in lepo so vam razložile kolegice kolegica Sluga, kolegica Kociper. Izgubljate mesta, kjer že sedaj morate v bistvu, če se izrazim zelo po domače dofilavati svoja mesta. Nadomestni poslanci morajo priti na recimo Odbor za pravosodje s pooblastilom iz kvote SMC. Nobeden izmed vaših poslancev pet jih imate kolega Perič vse bi lahko v roku 10 minut poklicali po telefonu, če bi bil to vaš interes pa očitno ni. Očitno je vaš interes zavlačevanje. Lepo vas prosim, da se nehate delati norca iz vseh nas, ki tukaj za to mizo sedimo, ker to kar izvajate je delanje norca. Ne pripadajo vam ta mesta in tukaj lahko naredim piko. Za LMŠ kot je povedal že vodja poslanske skupine Brane Golubović je nesprejemljivo, da se greste take manevre. Eventualno jutri do pol osmih zjutraj pred prvim odborom, ki se začne ob 8. zjutraj dajte na mizo svoj predlog. Če niste sposobni priklicati vaših poslancev, štirje ste, oziroma z vami v red pet. To je enostavno nespoštljivo z vaše strani in jaz ne dojamem tega vašega obnašanja. <br>
<br>
	<b>PREDSEDNIK IGOR ZORČIČ: </b>Hvala lepa. <br>
	Kolega Matej T. Vatovec ima besedo. <br>
<br>
	<b>DR. MATEJ TAŠNER VATOVEC (PS Levica): </b>Hvala. <br>
	Ne saj to je res že postaja farsično, ampak misli, da je očitno problem na eni točki in mislim, da ga je treba presekati tako kot je prej Matjaž ugotavljal, da nimam dovolj glasov bom jaz to intervencijo zelo skrajšal že danes potekajo odbori, odbori, ki so pripravljeni za majsko redno sejo in ki so v bistvu pomembni tako, da že danes, če ne razrešimo te situacije. Imamo v bistvu lahko potencialno nelegalno in nelegitimno sprejete odločitve. Tako da jaz tukaj apeliram predvsem na ostala dva koalicijska partnerja se pravi NSi. Jože je poslanec, ki izrečen največ besed v tem Državnem zboru velikokrat so povezani z demokracijo pa s spoštovanjem in tako naprej. In na Poslansko skupino SDS, da pač presega ta gordijski vozel in uredite stvari. Jaz mislim, da si nobena stranka v tem parlamentu ne želi in noče želeti, da imamo neko prosti stanje prosti Poslovniku proti Ustavi in tako naprej. Dajte, če že ne gre očitno drugače ali a pač kolega Perič poklicati svoje poslance in danes rešimo to v roku ene ure mislim, da je to maksimalni rok še, ki ga imamo ali pač ostala dva koalicijska partnerja pomagata presekati ta vozel in izglasujemo ta sklep, potem se bomo pa dalje pogovarjali kako podrobnosti reševati, ampak stanje kot je v tem trenutku je ne samo nevzdržno, ampak je pač v nasprotju z vsemi akti, ki jih imamo v tej bajti. <br>
<br>
	<b>PODPREDSEDNICA TINA HEFERLE: </b>Hvala lepa. Želi še kdo besedo pri tej točki? Če ne, zaključujem razpravo. Gremo na glasovanje o sklepu. Odločamo o Predlogu sklepa o spremembah in dopolnitvah Sklepa o določitvi števila mest poslanskih skupin v delovnih telesih Državnega zbora in o določitvi poslanskih skupin, ki jim pripadajo mesta predsedniku in podpredsedniku delovnih teles Državnega zbora. Sklep velja kot ste ga prejeli na klopi. Še kratko opozorilo sklep, če bo izglasovan bo začel veljati naslednji dan po sprejemu torej jutri in ne bo veljal za seje, ki trenutno potekajo. Se pravi dajem na glasovanje predlog sklepa. <br>
	Kdo je za? (SD, Levica, SAB, LMŠ in Poslanska skupina Nepovezanih poslancev.) Kdo je proti? (Nihče.) Kdo je vzdržan? (Ostale poslanske skupine.)<br>
	Ugotavljam, da sklep ni izglasovan, zato zaključujem to točko dnevnega reda in današnjo sejo.      <br>
<br>
<b>16. TRAK: (VP) 15.50</b><br>
<br>
<b>	</b>(nadaljevanje) Imamo še? Aha, se opravičujem.<br>
<br>
	Prehajamo na <b>2. TOČKO DNEVNEGA REDA, TO JE NA PREDLOG SKLEPA O RAZVELJAVITVI TERMINSKEGA PROGRAMA DRŽAVNEGA ZBORA ZA MAJ 2021. </b><br>
<b>	</b>Odpiram razpravo. Želi kdo besedo? Kolega Tašner Vatovec, izvolite.<br>
<br>
	<b>DR.</b> <b>MATEJ TAŠNER VATOVEC (PS Levica): </b>Ja, če mogoče samo uvodoma razložim, zakaj smo predlagali ta sklep v strankah opozicije. Zdaj, upali seveda smo, da bo po tem enem mesecu, ko se prerekamo glede tega stanja, prišlo do nekega premika. Ampak očitno je bila neka varovalka potrebna in se je izkazalo, da je bilo to še kako nujno. <br>
	Poglejte, to, kako se zdaj odvija delo v Državnem zboru, pač enostavno ni sprejemljivo. Ni v skladu s poslovnikom, to sem že večkrat danes poudaril, ni v skladu z ustavno zagotovljeno vlogo opozicije in ni v skladu z dolgoletno parlamentarno prakso. Odločitve, ki se sprejemajo v tem tednu in seveda tudi vnaprej, so odločitve, ki so potencialno nelegalne v tem, da pač nimajo štirje poslanci možnosti odločajo v drugem branju v zakonodajnem  postopku. In te glasovi oziroma njihova prisotnost v delovnih telesih bi lahko ponekod tudi pomenila verjetno drugačen izid za kakšen zakon, se pravi, kakšen zakon bi lahko bil sprejet v drugem branju, kakšen pa tudi ne. In zaradi tega je po mojem mnenju oziroma po našem mnenju popolnoma nesprejemljivo, da bi ta Državni zbor nadaljeval z obravnavo stvari, ki so sklicane za majsko redno sejo, dokler ne razreši tega vprašanja mest nepovezanih poslancev v delovnih telesih. <br>
	Zato preprosto predlagamo, da se pač razveljavi terminec in s tem tudi seveda odpokliče vse že sklicane seje, ki so namenjene pripravi zakonov in ostalih odločitev za sejo Državnega zbora, ki bo maja, in da se to potem sanira, ko bo sprejeta odločitev, ki bo ustrezala poslovniškim določbam, se pravi, ko bodo razmerja v delovnih telesih in komisijah taka kot veleva poslovnik in ko bodo nepovezani poslanci lahko prav tako uveljavljali poslovniške določbe s tem, da bodo lahko sodelovali v delovnih telesih.<br>
	To, kar se nam zdaj dogaja, je eklatantno kršenje nekih osnovnih demokratičnih načel, je eklatantno izigravanje vloge opozicije in je onemogočanje dela poslank in poslancev. Pač imamo neko število poslank in poslancev, ki pač ne morejo sodelovati na tak način kot bi sicer lahko v delovnih telesih in komisijah, in imamo onemogočanje opozicije pri tem, da izvaja svoje poslovniško zagotovljene naloge. In iz tega vidika je zadnja stvar, očitno, ki jo še lahko naredi ta kolegij, da prekliče terminski program in da v bistvu zaustavi delo Državnega zbora, dokler se ta nek demokratični minimum ne vzpostavi nazaj. To je pač naš zadnji klic v sili, ki ga lahko damo v tem trenutku, potem bomo pa seveda morali začeti razmišljati o drugačnih rešitvah.<br>
<br>
	<b>PODPREDSEDNICA TINA HEFERLE: </b>Hvala lepa.<br>
	Naslednja je želela besedo gospa Maša Kociper.<br>
	Izvolite.<br>
<br>
	<b>MAŠA KOCIPER (PS SAB): </b>Najprej bi rada povedala, da resnično obžalujem, da spet ni bil sprejet prejšnji sklep. <br>
	Ker pa ni bil sprejet prejšnji sklep, bi v imenu SAB rada povedala tudi na zapisnik, da absolutno podpiramo to, da se terminski plan za mesec maj, ki je že bil sprejet, razveljavi. Argumenti so pravzaprav identični argumentom, ki jih je naštel kolega Vatovec. Dodala bi pa še to. Če se spomnite, smo zaradi prekinitve dela Državnega zbora zaradi tega, ker je bil t.i. lockdown, odpovedali nekaj stvari, nekaj zakonov, ki bi morali biti sprejeti že na aprilski seji, smo jih prestavili na majski, in majska seja je zelo pomembna seja s številnimi pomembnimi zakoni. In vsi ti zakoni se bodo sprejemali po proceduri, ki je potencialno protiustavna. Mi bomo sprejemali zakone na majski seji, ki bodo sprejeti na odborih, kjer odnos med koalicijo in opozicijo <br>
<br>
<b>17. TRAK (VI) 15.55</b><br>
<br>
	(nadaljevanje) ne bo v skladu s poslovnikom, in sicer s četrtim odstavkom 33. člena Poslovnika. To lahko v nekaterih primerih pomeni, da bo sprejet zakon, ki sicer ne bi bil ali še hujše, da bo zavrnjen zakon opozicije, o katerem potem ne bo mogoče odločati na seji Državnega zbora, kjer pa lahko volijo, kjer pa lahko glasujejo vsi poslanci. In za številne tematske seje odborov in komisij to pomeni, da niso tam sprejeti zelo pomembni sklepi, konkretno, imeli smo zadnjič odbor za izobraževanje zelo pomembne sklepe, ki bodo pomagali športu. Šport se je znašel v veliki krizi. Bilo je nekaj zelo razumnih sklepov. Povsod smo bili preglasovani za en glas zato, ker sta imela, ker je imel SMC še vedno, kljub temu, da ima 5 poslancev, dva poslanca na tem odboru. In ker na tem odboru ni mogel sodelovati Jurij Lep, ki je član in bi očitno bil še naprej član tega odbora. Tako da mi gremo v eni situaciji, ki se lahko potencialno protiustavne, ker take situacije še ni bilo Ustavno sodišče ni odločalo. Je pa dejstvo, da če se  bo kdaj sprožila presoja sprejemanja teh zakonov, bo lahko nekdo osporaval, da so bili zakoni sprejeti v proceduri, ki je bila, pri kateri se ni spoštovalo določb poslovnika in bodo takšni zakoni na Ustavnem sodišču padli. Ker je terminski plan res obsežen in so na tej seji številni pomembni zakoni je edino razumno, da se ta terminski plan razveljavi dokler ta situacija ni razrešena. Potem pa zaradi mene lahko še na isti seji spet sprejmemo terminski plan, uvrstimo sejo na naš koledar dela in vse te zakone sprejmemo. Jaz bom ta sklep v imenu SAB absolutno podprla. <br>
<br>
<b>	PODPREDSEDNICA TINA HEFERLE:</b> Hvala lepa. Gospod Han, izvolite. <br>
<br>
<b>	MATJAŽ HAN (PS SD):</b> Jaz sem že vse v življenju videl, nekaterih stvari pa ne razumem. Ne razumem poslanske skupine DeSUS, predlaga sklep, potem pa ne glasuje, pa… /oglašanje iz klopi/, pa kljub temu… Mislim, meni nekatere stvari niso več jasne. Sedaj pa če hočemo, dragi moji, če hočemo obdržati malo renomeja tega državnega zbora, če ga sploh še kaj je, moramo mi absolutno sprejeti, da se terminski program za maj prestavi. Zakaj? Zato, ker štirje poslanci, pa ne govorim sedaj ali so opozicijski ali so koalicijski, štirje poslanci pri dvofaznem sprejemanju zakonodaje, se pravi na matičnih delovnih telesih, ki vplivajo na vsebino zakonov, nimajo ustavne pravice glasovati. In eni bi rekli, mi glasujemo po svoji vesti. Oni še po svoji vesti nimajo pravice glasovati. Nimajo na odborih, gospod Krivec. Na odborih. In na odborih, sam veš, da se v bistvu zakon lahko zavrne, se ga lahko na nek način amandmira, se lahko členi sčistijo in potem sploh na plenarki ni glasovanja o tem in tako naprej in tako naprej. Ampak potem pa vsaj to sprejmimo, da bomo vsaj lažje skupaj živeli, sprejmimo, da se terminski plan premakne za oziroma ukine termin za maj. In potem lahko v torek se dogovorimo, če bo seveda gospod Perič se lahko dogovoril s svojimi poslanci. Jaz absolutno podpiram. <br>
<br>
<b>	PODPREDSEDNICA TINA HEFERLE:</b> Hvala lepa. Še kdo želi besedo? Če ne zaključujem razpravo in dajem na glasovanje sklep: Terminski program Državnega zbora za maj 2021 sprejet na 99. seji Kolegija predsednika Državnega zbora, dne 31. marca 2021, se razveljavi. <br>
	Kdo je za? (SD, Levica, SAB, LMŠ in nepovezani.) Kdo je proti? (SDS, SMC, NSi.) Ostali vzdržani.<br>
	Sklep ni sprejet. <br>
	Zaključujemo to točko dnevnega reda in tudi 103. sejo Kolegija. <br>
<br>
<b>Seja je bila končana 4. maja 2021 ob 16.00.</b>