<h5 class="label"><span>Vsebina zapisa seje</span></h5><div align="center">
<p><b><font size="4">REPUBLIKA SLOVENIJA</font></b><br>
<b><font size="4">DRŽAVNI ZBOR</font></b><br>
<b><font size="4">ODBOR ZA IZOBRAŽEVANJE, ZNANOST, ŠPORT IN MLADINO</font></b><br>
<b><font size="4">15. redna seja</font></b><br>
<br>
<b><font size="4">(11. februar 2021)</font></b><br>
<br>
</p></div><br>
<b><font size="4">Sejo je vodila Iva Dimic, predsednica odbora.</font></b><br>
<b><font size="4">Seja se je začela ob 12.02.</font></b><br>
<br>
<b><font size="4">1. TRAK: (NB)</font></b><br>
<br>
<b><font size="4">	PREDSEDNICA IVA DIMIC: </font></b><font size="4">Spoštovani! </font><br>
<font size="4">	Vse članice in člane odbora, vabljene ter ostale prisotne lepo pozdravljam. </font><br>
<font size="4">	Pričenjam 15. redno sejo Odbora za izobraževanje, znanost, šport in mladino. Obveščam vas, da so zadržani in se seje ne morejo udeležiti naslednji člani in članice odbora: Jurij Lep, Maša Kociper in Ferenc Horváth. </font><br>
<font size="4">	S sklicem seje ste prejeli naslednji dnevni red seje odbora: Pod 1. točko. Predlog odloka o spremembi Odloka o ustanovitvi samostojnega visokošolskega zavoda Fakultete za informacijske študije v Novem mestu, EPA 1571 – VIII. </font><br>
<font size="4">	2. točka. Predlog odloka o spremembi Odloka o preoblikovanju Univerze v Mariboru, EPA 1572 – VIII. </font><br>
<font size="4">	3. točka. Predlog odloka o spremembah Odloka o preoblikovanju Univerze v Ljubljani – EPA 1619 – VIII. </font><br>
<font size="4">	4. točka. Razno. </font><br>
<font size="4">	Ker v poslovniškem roku nisem prejela predlogov v zvezi z dnevnim redom, je določen takšen dnevni red, kot ste ga prejeli s sklicem seje odbora. </font><br>
<br>
<font size="4">	Smo pri </font><b><font size="4">1. TOČKI DNEVNEGA REDA - PREDLOG ODLOKA O SPREMEMBI ODLOKA O USTANOVITVI SAMOSTOJNEGA VISOKOŠOLSKEGA ZAVODA FAKULTETE ZA INFORMACIJSKE ŠTUDIJE V NOVEM MESTU.</font></b><font size="4"> </font><br>
<font size="4">	V zvezi s to točko ste prejeli naslednje gradivo, ki je objavljeno na spletnih straneh Državnega zbora; to je predlog odloka, mnenje Zakonodajno-pravne službe, mnenje Komisije Državnega sveta za kulturo, znanost, šolstvo in šport, predloga amandmajev za amandmaje odbora poslanskih skupin SDS, SMC in NSi.</font><br>
<font size="4">	K tej točki sem vabila, kot je razvidno iz sklica seje, zato lahko preberem: Ministrstvo za izobraževanje, znanost in šport, Državni svet Republike Slovenije, Zakonodajno-pravna služba, Fakulteto za informacijske študije v Novem mestu.</font><br>
<font size="4">	Rok za vlaganje amandmajev ste je iztekel v petek, 5. februarja 2021, v poslovniškem roku pa amandmaji niso bili vloženi. Jaz samo obveščam, da seja poteka, mislim, da je dovolj prostih mest, da mogoče malo tišje, zasedate prosta sedežna mesta. </font><br>
<font size="4">	Odboru predlagam, da v skladu s tretjo alinejo prvega odstavka 128. člena Poslovnika, ob koncu razprave glasujemo o vseh členih skupaj. Če kdo temu nasprotuje? Mislim, da ne. Ugotavljam, da ne. </font><br>
<font size="4">	Pričenjam z obravnavo predloženega odloka,</font><br>
<br>
<b><font size="4">2. TRAK: (NB) – 12.05</font></b><br>
<br>
<font size="4">	(nadaljevanje) ki bo na odboru potekal po analogiji zakonodajnega postopka s pripravo dopolnjenega predloga akta v primeru sprejetja amandmajev na matičnem delovnem telesu.</font><br>
<font size="4">Želi predlagatelj predloga odloka, predstavnik ministrstva za izobraževanje, znanost, šport, podati dopolnilo, obrazložitev k členom predloženega odloka?</font><br>
<font size="4">Predvidevam, da ja, zato pozdravljam z nami danes prvič novega sekretarja, dr. Mitja Slavinca.</font>
<ul>
<ul><font size="4">Izvolite, imate besedo. </font></ul>
</ul>
<br>
<b><font size="4">	DR. MITJA SLAVINEC: </font></b><font size="4">Spoštovana predsednica, poslanke in poslanci, hvala lepa za besedo. Lep pozdrav! </font><br>
<font size="4">	S spremembo odloka želimo FIŠ-u prepustiti odločitev o študijskih področjih glede postopka samega in v zvezi s pripombami Zakonodajno-pravne službe so bili vloženi amandmaji, ki jih podpiramo in glede na vse to predlagam odboru, da predlog odloka podpremo. </font><br>
<font size="4">	Hvala. </font><br>
<br>
<b><font size="4">	PREDSEDNICA IVA DIMIC: </font></b><font size="4">Hvala lepa tudi vam. </font><br>
<font size="4">	Želi besedo predstavnik Fakultete za informacijske študije v Novem mestu? (Da.)</font><br>
<font size="4">	Ja, dekan prof. dr. Matej Makarovič. </font><br>
<font size="4">	Izvolite. </font><br>
<br>
<b><font size="4">	DR. MATEJ MAKAROVIČ: </font></b><font size="4">Hvala in prav lep pozdrav in hvala za to povabilo. </font><br>
<font size="4">	V bistvu čisto na kratko. Vsebinsko ozadje. Gre za nek normalen razvoj fakultete, ki vključuje tudi razvoj novih študijskih področij, ki pa seveda se jih ne razvija na slepo in kar tako, ampak so v vseh primerih direktno vezana na področje digitalnih tehnologij, na področje / nerazumljivo/ tehnologij, ki pa se jih potem lahko aplicira na razne vidike, tako na čisto »hardwarski« vidik računalništva kot na bolj mehke »softwarske« vidike kot na družboslovne vidike kot na poslovne vidike, na umetniške vidike in v povezavi s tem nekako tudi ta ideja, da je del razvoja tudi vključevanje kakšnega dodatnega področja. Toliko, da je ta zadeva jasna. Če jo pa želi kdo kakršnakoli pojasnila, pa seveda z veseljem sem na razpolago. </font><br>
<font size="4">	Hvala. </font><br>
<br>
<b><font size="4">	PREDSEDNICA IVA DIMIC: </font></b><font size="4">Hvala lepa tudi vam.</font><br>
<font size="4">	Besedo dajem predstavnici Zakonodajno-pravne službe, Nataši Voršič. </font><br>
<br>
<b><font size="4">	NATAŠA VORŠIČ:</font></b><font size="4"> Hvala lepa za besedo, gospa predsednica. Lep pozdrav vsem! </font><br>
<font size="4">	Na dnevnem redu te seje so tri spremembe odlokov o ustanovitvi visokošolskih zavodov, ki so med seboj vsebinsko povezani in se nanašajo na določanje študijskih programov. Zakonodajno-pravna služba je k tem aktom dala pisno mnenje s predlaganimi amandmaji za amandmaje odbora pa so vse pripombe iz vseh mnenju k vsem trem spremembam odloka ustrezno upoštevane. </font><br>
<font size="4">	Hvala. </font><br>
<br>
<b><font size="4">	PREDSEDNICA IVA DIMIC:</font></b><font size="4"> Hvala lepa tudi vam. </font><br>
<font size="4">	Imamo mogoče predstavnika Državnega sveta danes? (Da.) Imamo. Prosim, če se še predstavite za magnetogram. </font><br>
<br>
<b><font size="4">	BOJAN REŽUN:</font></b><font size="4"> Bojan Režun, državni svetnik. </font><br>
<font size="4">	Spoštovana predsednica, poslanke in poslanci!</font><br>
<font size="4">	Rad bi vam predstavil stališče Komisije Državnega sveta za kulturo, znanost, šolstvo in šport, ki je na 8. redni seji, 5. 2., obravnaval predlog odloka samostojnega visokošolskega zavoda, Fakultete za informacijske študije v Novem mestu in ga podprla. Komisija je vzpostavila opozorilo Zakonodajno-pravne službe Državnega zbora, da se predlog odloka razlikuje od drugih predlogov odlokov vloženih v postopek spreminjanja, to je Univerze Ljubljana in Maribor, v kateri se ureditev študijskih področij prinaša na univerzi pri predlogu tega odloka pa določanje študijskih področjih ostaja v ustanovnem aktu. Komisija se je hkrati seznanila s pojasnilom Ministrstva za izobraževanje, znanost in šport, da je ministrstvo upoštevajoč mnenje Zakonodajno-pravne službe pripravilo amandmaje s katerimi se bo ureditev študijskih programov prav tako preneslo na statut fakultete, kar naj bi omogočilo več fleksibilnosti pri razvoju študijskih programov.</font><br>
<font size="4">	Komisija se je v razpravi seznanila s problemom fakultete, ki zaradi svojega statusa kot samostojnega javnega zavoda pogosto izpade iz strateških pogovorov o razvoju visokošolske dejavnosti. Predstavnik fakultete je pojasnil, da so novi študijski programi odraz temeljne študijske in programske dejavnosti </font><br>
<br>
<b><font size="4">3. TRAK: (NB) – 12.10</font></b><br>
<br>
<font size="4">	(nadaljevanje) s poudarkom na digitalni tehnologiji v povezovanju z različnimi vsebinami. Na vprašanje komisije glede zagotovljenega kadra za nove programe je pojasnil, da je učiteljski in raziskovalni kader zagotovljen za vse že akreditirane študijske programe in tudi za tiste, ki so še v postopku potrjevanja. Dodal je še, da so za profile, ki jih izobražuje na fakulteti, veliko poslovnih priložnosti v gospodarskem okolju, saj njihovi diplomanti dosegajo skoraj 100 % zaposlitev. V razpravi so člani komisije opozorili še na problematiko pomanjkanja nekaterih profilov na različno prepoznavanje hitrega razvoja posameznih dejavnosti in s tem strokovnih profilov na neenake pogoje za pridobitev akreditacije nekaterih študijskih programov ter na aktualno omejitev zaposlovanja na javnih zavodih ne pa tudi na zasebnih. </font><br>
<font size="4">	Hvala lepa. </font><br>
<br>
<b><font size="4">	PREDSEDNICA IVA DIMIC:</font></b><font size="4"> Hvala lepa tudi vam. </font><br>
<font size="4">	Zdaj pa bi jaz šla na področje, kar se tiče razprave. Rok za vlaganje… </font><br>
<font size="4">	Prehajamo na razpravo in glasovanje o posameznih členih predloga.</font><br>
<font size="4">	Odpiram razpravo k 1. členu. Želi kdo razpravljati? (Da.)</font><br>
<font size="4">	Ja, gospod Mesec, imate besedo. </font><br>
<br>
<font size="4">	</font><b><font size="4">LUKA MESEC (PS Levica): </font></b><font size="4">Hvala lepa. </font><br>
<font size="4">	Sam tega sklepa ne bom podprl in sicer iz naslednjih razlogov. Ne vem sicer po kakšnih kriterijih naj bi Svet nacionalne agencije Republike Slovenije za kakovost v visokem šolstvu to odobril, ampak je pa dejstvo, da iz mnenj Zakonodajno-pravne službe v preteklih letih izhaja, da Državni zbor ni samo nekdo, ki je formalni potrjevalec že sprejete odločitve tam, ampak ima možnost tudi vsebinskega odločanja, tako da bom svojo vsebinsko odločitev utemeljil. </font><br>
<font size="4">	Dejavnosti Fakultete za informacijske študije v Novem mestu se širijo tako, da se dodajo štiri nova študijske področja: poslovne in upravne vede, naravoslovje, matematika in statistika, informacijske in komunikacijske tehnologije in pa transport, varnost, gostinstvo in turizem. Vidite, da gre za nek zelo zelo širok nabor področij, ki je treba povedati, da gre za že drugo tako širitev študijskih področij v samo dveh letih. Da je malo nenavadno, da bo FIŠ kar čez noč za 200 % povečal svoj obseg področij na katerih deluje. Da če greste gledati na njihovo spletno stran, boste ugotovili, da večina sodelavcev tam ni redno zaposlenih, ampak so »honorarci«, ki delajo na različnih visokošolskih zavodih in če malo seštejete njihove pedagoške obremenitve, boste hitro ugotovili, da so to neki super predavatelji, ki lahko učijo tudi za pet navadnih. Tako, da tukaj se mi pojavlja vprašanje kakovosti, kdo nadzoruje delo takih letečih profesorjev in pa predvsem na javnih univerzah so za redno zaposlene učitelje veljavne neke omejitve iz Zakona o visokem šolstvu, za honorarce pa takih omejitev ni.</font><br>
<font size="4">	Tako da, v Levici smo do te širitve zelo zadržani, ker tukaj gre za fakulteto za informacijske študije, ki se zdaj širi na gostinstvo, na turizem, na komunikacije, na poslovne vede, itn. To je približno tako kot če bi se, ne vem, fakulteta za matematiko kar razširila na vsa področja, ki malo uporabljajo tudi matematiko, tudi na gostinstvo, ker tudi tam je treba pač za »šankom« znati računati.</font><br>
<font size="4">	Tako, da se mi zdi tole zelo čez prst. In treba je povedati, da je treba skrbeti za kakovost v visokem šolstvu, poleg tega pa v Novem mestu že deluje univerza v Novem mestu in ta fakulteta za informacijske študije je bila ustanovljena kot fakulteta za informacijske študije ne kot fakulteta za vse. Zdaj pa očitno te ambicije bistveno preraščajo njen osnovni namen, tako da moj glas tukaj bo proti. </font><br>
<br>
<b><font size="4">	PREDSEDNICA IVA DIMIC: </font></b><font size="4">Hvala lepa. 	</font><br>
<font size="4">	K besedi se je javil tudi mag. Dejan Židan. </font><br>
<br>
<b><font size="4">	MAG. DEJAN ŽIDAN (PS SD):</font></b><font size="4"> Hvala predsednica.</font><br>
<font size="4">	Sem že pogrešal vas. Saj poznate, da sem že nekaj časa v drugem odboru, tako da danes sem tukaj, ker kolega Sama Bevka zamenjujem, kar sem tudi podal pooblastilo. Gradivo pa sem prebral in seveda sem pod vtisom dvotedenske ali tritedenske razprave, ki se je rezultirala tudi z zamenjavo državnega sekretarja,</font><br>
<br>
<b><font size="4">4. TRAK: (NB) – 12.15</font></b><br>
<br>
<font size="4">	(nadaljevanje) tako da ima sedaj moj prekmurski rojak možnost, da tukaj z mano sedi. Ga cenim. Prihaja pa iz javne univerze, mimogrede. Dejan si tam, gospod državni sekretar ali bil. In veste, imam občutek kot pri enem PKP, ki ga je na srečo Ustavno sodišče zaustavilo. Dajmo pomagati našim. Saj ni pomembno kaj znajo, kaj počnejo, ampak so pa naši. Dajmo jih razširiti in izkoristimo vsako možnost ko lahko, da omejimo javne univerze, da omejimo tam kjer je v bistvu gro znanja, ker potrebujejo več financiranja, kjer so najtežji in najdražji študiji, da bomo omogočili prijateljem, da gradijo študije, ki so v resnici cenejše, kolikor je to meni znano.</font><br>
<font size="4">Ampak, če ne bi bilo te razprave zadnja dva, tri tedne, kaj vse potrebujemo, bi mogoče to spregledal, ampak jaz sem pod vtisom te razprave. In jaz ne vem, karkoli počnemo, moramo imeti opravka s podtaknjenci. Ali se srečamo s PKP, sto dobrih predlogov pa trije podtaknjenci? Ali se srečamo s pomočjo slovenskim univerzam, dva dobra predloga in ponovno en podtaknjenec? Pa ali ne moremo živeti v čisto normalni državi kjer gradimo čisto normalni univerzitetni visokošolski svet. Mogoče sem čustven, ampak jaz si res želim živeti v državi, kjer se skrbi za kvaliteto ne pa za prednost prijateljem. </font><br>
<font size="4">	Hvala vam.</font><br>
<br>
<b><font size="4">	PREDSEDNICA IVA DIMIC: </font></b><font size="4">Hvala tudi vam. </font><br>
<font size="4">	Tudi sama sem se prijavila k besedi. </font><br>
<font size="4">	Mogoče res ste kolegi ali pa kolega mag. Dejan Židan pod vtisom zadnjih tednov, jaz pa vendarle sem pod vtisom kaj želijo študentje, ki želijo nadgraditi svoje znanje. Bilo je rečeno, seveda bo državni sekretar podal odgovore kako se kontrolira kakovost tega izobraževanja, pa vendarle tudi sama sem bila deležna izobraževanja in mislim, da se kakovost meri tudi po tem koliko so diplomanti katerih šol zaposljivi in kakšna delovna mesta dobivajo. Tudi to je del in mislim, da ste izpostavili ravno gostinstvo. Jaz ne vidim nobene slabe zadeve, če se gostinstvo, visoka šola za gostinstvo tudi v Novem mestu odpre, kar pomeni, da je bližje dijakom ali pa študentom, ki želijo se to izobraževati, ker jaz vem, da je bil problem to, da je bilo zdaj vse skoncentrirano, visoko šolstvo za gostinstvo na Bledu in so morali iz cele Slovenije prihajati na Bled. Mislim, da je to dejansko tisto kar želimo približati izobraževanje tudi odmaknjenemu podeželskemu delu, če lahko tako rečem, če je Ljubljana pa Maribor kot mesto in jaz v tem res ne vidim nobene slabosti, nobenega podtaknjenca, ampak samo to, da imaš možnost, da se izobražuješ nenazadnje tudi v bližini svojega doma, kar pomeni tudi nižje stroške samega izobraževanja in večjo možnost potem tudi se v nekem okolju zaposliti. </font><br>
<font size="4">	Pozdravljam, da se zadeve širijo, da se ugotavlja kateri so tisti poklici, ki so poklici prihodnosti. Zagotovo je področje digitalne in informacijske tehnologije eno izmed njih, pa vendarle brez ostalih podpornih smeri izobraževanja tudi te ne bodo v polnosti zaživele. Tako, da s tega vidika jaz to pozdravljam in podpiram. </font><br>
<font size="4">	Ja, Dejan Židan, izvolite. </font><br>
<br>
<b><font size="4">	MAG. DEJAN ŽIDAN (PS SD):</font></b><font size="4"> Hvala, gospa predsednica. </font><br>
<font size="4">	Eno repliko bi sicer moral dati župan Macedoni, ki ga pač tukaj ni. Ne vem, če bi župan mesta, ki v tem trenutku velja kot regija za industrijsko najbolj razvito v Sloveniji, bil vesel primerjave, da je podeželje. To je pač industrijsko izrazito propulzivni del Slovenije in želim si, da bi točno takšnih delov bilo več. Lahko pa se kasneje pogovarjam kaj je definicija podeželje kaj pa ni. Replika pa je na tole. Do tega trenutka mi ni znan niti en poziv študentov za to kar ste omenili. Prosim predočite kje so študentje zahtevali to širitev za zasebne univerze in visoke šole. Mislim, morate pokazati, ne morete kar reči. V nobenem dokumentu, ki je meni tukaj dostopen, jaz tega na vidim. </font><br>
<font size="4">	Hvala. </font><br>
<br>
<b><font size="4">	PREDSEDNICA IVA DIMIC: </font></b><font size="4">Hvala lepa. </font><br>
<font size="4">	K besedi se je javil tudi dekan. Izjemoma lahko dam  kot predsedujoča besedo, ampak bomo najprej opravili razpravo kolegic in kolegov. </font><br>
<font size="4">	Javila se je Mojca Škrinjar. </font><br>
<br>
<b><font size="4">5. TRAK: (NB) – 12.20</font></b><br>
<br>
<b><font size="4">	MOJCA ŠKRINJAR (PS SDS):</font></b><font size="4"> Hvala lepa. </font><br>
<font size="4">	Ni za zavrniti poziva mag. Židana k normalizaciji visokošolskega prostora v Sloveniji. Pozdravljam to. Normalizacija visokošolskega prostora je to, da smo nekje primerljivi z drugimi univerzami po Evropi pa tudi v Združenih državah Amerike. Univerze v Evropi in v Združenih državah Amerike so javne in pa tudi zasebne. Mimogrede, Harvard, ki vedno kotira kot prva univerza na svetu na tako imenovani šanghajski lestvici, je po mojih informacijah zasebna fakulteta, zelo dobra, celo naši Slovenci, torej naši rojaki so študirali tam.</font><br>
<font size="4">	Mislim, da je eden izmed doktoratov bil opravljen od dveh doktoratov, ki jih ima dr. dr. Klemen Jaklič, ustavno sodnik prav tam. Mislim, da je tudi doktorat, popravite me, vi mag. Dejan Židan boste najbolje vedeli ker ste nekje spoznani, tudi osebno verjetno s tem, torej gre za to, da je tudi gospa Kučan doktorandka, torej hčerka bivšega predsednica Kučana, doktorandka Harvarda, pa je zasebna univerza. Jaz mislim, da je potrebna tukaj tudi »znormalizirati« na tak način, da imamo javne, kakor tudi zasebne univerze. Ko je bil pogovor o tem zasebnem in o javnem. … </font><br>
<br>
<b><font size="4">	PREDSEDNICA IVA DIMIC:</font></b><font size="4"> Prosim, malo tišine… </font><br>
<br>
<b><font size="4">	MOJCA ŠKRINJAR (PS SDS):</font></b><font size="4"> Zdaj, v Novem mestu je zadeva nekoliko drugačna, da se vrnem tja. Tudi Novo mesto potrebuje kakršnakoli univerza pač je, potrebuje univerzo. To pa zato, da je regionalno skladno razvita Slovenija. </font><br>
<font size="4">	Kar zadeva kakovost, je pa pri nas zelo jasno umeščeno merjenje kakovosti, to pa jo meri na obdobja tako imenovan NAKVIS, Nacionalna agencija za kakovost v visokem šolstvu. Torej, če katera univerza tega, pa naj bo zasebna ali pa javna, teh meril ne bo izpolnjevala, potem seveda tudi ne bo mogla obstati. Jaz mislim, da je treba dati priložnost vsem regijam, da dobijo možnosti univerzitetnega študija. Mi smo preveč skoncentrirani na Ljubljano, čeprav je pač Ljubljana moje mesto, ampak potrebno je, da se Slovenija regionalno razvija. Bili smo veseli, ko se je ustanovila mariborska univerza, pa tudi primorska univerza in prav je, da so fakultete tudi v Novem mestu in to čim širši spekter. Le konkurenca med samimi programi bo pomagala h kakovosti. Mimogrede naj še omenim, da je recimo Harvard na šanghajski lestvici, tako imenovani šanghajski lestvici vedno prvi, naša ljubljanska univerza pa žal z leti pada po »stotinjah« navzdol, mislim da je tam nekje okoli 750. mesta. Tako, da si je treba prizadevati za kakovost prav vseh univerz, tako javnih kot zasebnih, tako ljubljanske kot novomeške ali pa mariborske ali primorske. Pa naj bodo to celotne univerze ali pa posamične fakultete. </font><br>
<font size="4">	Hvala. </font><br>
<br>
<b><font size="4">	PREDSEDNICA IVA DIMIC:</font></b><font size="4"> Hvala tudi vam. </font><br>
<font size="4">	Replika, Dejan Židan. </font><br>
<br>
<b><font size="4">	MAG. DEJAN ŽIDAN (PS SD):</font></b><font size="4"> Jaz bi želel izvedeti, od kod, spoštovana poslanka, misli ali ve, da jaz poznam dr. Kučanovo. Ali ima kakšno obveščevalno ali kontra obveščevalno službo v svojem žepu ali njena stranka? Jaz bi dejansko želel izvedeti od kod bi naj jaz poznal dr. Kučanovo? To je prva stvar, ki želim, da mi jo razjasni. </font><br>
<font size="4">	Druga stvar pa. Jaz vem kaj pomeni privatizacija šolstva za ustvarjanje dobička. Stopite tri korake naprej do Črne gore, do Makedonije, do Srbije in boste videli študente dveh kategorij, ki prihajajo iz še vedno, čeprav so oslabele, javnih univerz in dobijo lažje zaposlitev kot da prihajajo iz nekih zasebnih skupkov, ki so namenjeni ustvarjanju profita,</font><br>
<br>
<b><font size="4">6. TRAK: (NB) – 12.25</font></b><br>
<br>
<font size="4">	(nadaljevanje) tudi tam so verjetno želeli pomagati svojim prijateljem in poglejte kako so zaposljivi. To ni Harvard, kakšen Harvard.</font><br>
<font size="4">	To je divji kapitalizem v grdi obliki, prosim lepo.  </font><br>
<br>
<b><font size="4">	PREDSEDNICA IVA DIMIC: </font></b><font size="4">Res ste pod vtisom, kolega Židan. Pa vendarle, jaz mislim, da tukaj ni potrebno. Kakšno zadevo sem pa tudi jaz prebrala iz kakšnih medijev, ki piše kako in kje kakšen posameznik v Sloveniji pridobiva izobrazbo. </font><br>
<font size="4">	Naprej se je javil Aljaž Kovačič. / oglašanje iz dvorane/</font><br>
<font size="4">	Ja, izvolite. </font><br>
<br>
<b><font size="4">	MAG. DEJAN ŽIDAN (PS SD): </font></b><font size="4">Kljub vsemu, jaz bi si želel poznati dosti uglednih ljudi, doktor znanosti in podobno, ampak žal jih ne poznam dosti. Jaz želim izvedeti od kod in kje ima gospa spoštovana poslanka podatek, da jaz poznam dr. Kučanovo. Čisto enostavno vprašanje. Od kod? Mogoče me spomni, da tudi mogoče sam kasneje ugotovim, da sta celo prijatelja, znanca, da sva skupaj hodila na počitnice ali kaj. V tem trenutku tega ne vem. Dajte mi povedati. </font><br>
<br>
<b><font size="4">	PREDSEDNICA IVA DIMIC: </font></b><font size="4">Želite odgovor, kolega Židan? </font><br>
<br>
<b><font size="4">	MAG. DEJAN ŽIDAN (PS SD):</font></b><font size="4"> Tako je. Hvala. </font><br>
<br>
<b><font size="4">	PREDSEDNICA IVA DIMIC: </font></b><font size="4">Želite odgovor Mojce Škrinjar, da obrazložite svoje besede? </font><br>
<br>
<b><font size="4">	MOJCA ŠKRINJAR (PS SDS): </font></b><font size="4">Poglejte, mag. Židan, narobe ste me razumeli. Rekla sem, da je gospa dr. Ana Kučan priznana profesorica krajinarstva, doktorirala na Harvardu, da je hčerka Milana Kučana, bivšega predsednika države, ki ga vi poznate. Nisem trdila, da poznate Ano Kučan, ampak poznate gospoda Kučana bolj verjetno kot jaz. Samo to. </font><br>
<font size="4">	Hvala. </font><br>
<br>
<b><font size="4">	PREDSEDNICA IVA DIMIC: </font></b><font size="4">Hvala lepa.</font><br>
<font size="4">	Gremo naprej z razpravo. </font><br>
<font size="4">	Aljaž Kovačič. </font><br>
<br>
<b><font size="4">	ALJAŽ KOVAČIČ (PS LMŠ):</font></b><font size="4"> Hvala predsednica za besedo. Spoštovani gostje, kolegice in kolegi! </font><br>
<font size="4">	Zdaj to kaj je tej Vladi uspelo narediti iz šolskega sistema in kakšen odnos ima do izobraževanja, pa že vidimo dnevno. Mislim, da smo edina država na svetu, kjer morajo učenci, dijaki, protestirati, ker se hočejo vrniti nazaj v šolo. Zdaj, ko na nekaj omeniš in dobiš za nazaj, ko nekdo brani in dobi za nazaj argument Kučanove hčerke, poveš kako malo ima lahko nekdo, ki to podpira, dejansko argumentov dati argumentirane. Se pravi, mi se danes pogovarjamo, ker vsi smo se spraševali kaj bo, ko bodo Kučan, globoka država tako stari, da več temu nihče ne bo verjel. Mogoče je danes bilo to že nakazano kaj sledi kot nova argumentacija, Kučanovi otroci. </font><br>
<br>
<b><font size="4">	PREDSEDNICA IVA DIMIC: </font></b><font size="4">Aljaž Kovačič, jaz bom samo tokrat rekla, jaz vas zelo cenim in ni potrebno, da se obregnete ob besede poslancev, ker verjamem, da imate z izobraževanjem in vsem tem zelo bogate izkušnje, pa verjamem, da boste zadevo peljal naprej, ne da se bomo zdaj vrteli okrog enega imena in kar je kolegica poslanka rekla. Dajte vi svoj prispevek in vas zelo cenim na tem področju, ker vem, da ste vse te univerze dal skozi. </font><br>
<font size="4">	Hvala. </font><br>
<br>
<b><font size="4">	ALJAŽ KOVAČIČ (PS LMŠ):</font></b><font size="4"> Hvala predsednica. </font><br>
<font size="4">	Bom zdaj šel naprej, ampak bi mogoče bilo potem za naslednjič boljše, da ste že tudi govornico pred menoj, ko je sploh tako »budalaščino« izgovorila, opozorili. </font><br>
<font size="4">	Kar se tiče nekih primerjav s Harvardom pa z drugimi univerzami. Pač moramo, mislim že sama misel, da bo izobraževalni sistem boljši, če bo konkurenčen, je pač katastrofalna, podobna z zdravstvom. S tem bomo dejansko ubili javno dostopno izobraževanje. In kolikor vem, Harvard ni tako lep kot je govorila nekdanja državna sekretarka na Ministrstvu za izobraževanje. Ti na Harvardu narediš sprejemne in potem ti tudi malo pogledajo kakšno je tvoje premoženje, kdo ti bi to financiral. Ni zdaj to tako lepo. Večina ameriških univerz deluje tako, le ena se mi zdi, je takšna, ko si sprejet, te sprejmejo in ne gledajo tvojega finančnega premoženja oziroma, če ti bodo dali dejansko, da boš lahko tam študiral. </font><br>
<font size="4">	Poglejmo tudi kaj se je zgodilo v Veliki Britaniji. V javno šolstvo hodijo samo še reveži, zato ker so imeli podobno razmišljanje. Naredimo konkurenco. S konkurenco so naredili to, da so si ustvarili bogate zasebne fakultete v katere hodijo tudi tujci, na primer, veliko Norvežanov hodi študirati v Veliko Britanijo, med tem ko nek povprečen Anglež je sploh srečen, če lahko pride v slabo javno izobraževanje, ampak to imajo oni že od srednje šole naprej. Skratka, po mojem mnenju in po mnenju LMŠ popolnoma napačno razmišljanje, se pravi, izpostavimo konkurenčnost, ker bomo potem imeli dober izobraževalni sistem. Tudi ta analiza katero ste hoteli narediti v enem tednu in katere poklice potrebujemo, kaže v katero smer želite zapeljati zadeve. </font><br>
<font size="4">	Danes se je veliko govorilo tudi o NAKVIS. NAKVIS preverja te visokošolske zavode</font><br>
<br>
<b><font size="4">7. TRAK: (NB) – 12.30</font></b><br>
<br>
<font size="4">	(nadaljevanje) in jim daje soglasje, ampak glej ga zlomka, vse kar ste uspeli v PKP narediti je to, da NAKVIS ne bi preverjal nekih privatnih fakultet in bi se jim na lepe oči, če tako lahko rečem, podaljšala akreditacija. No, hvala bogu še imamo v Sloveniji Ustavno sodišče, ki je to odločbo zadržalo. Bi pa bilo zanimivo, kajti dvomim, da ne obstaja tudi mnenje harvardskega doktorja znanosti, ki je nedvomno napisal tudi pri tej zadevi najverjetneje ločeno mnenje. Ampak to še nisem pogledal.</font><br>
<font size="4">	Skratka, tudi zadeva, da si nekaj študentje želijo, bi mogoče bilo dobro prebrati raziskavo Euroštudent, kjer so študentje najprej povedali, da potrebujejo 500 evrov, da lahko sploh študirajo. Zdaj se sprašujem, kako lahko študirajo, če imamo dijaške domove zaprte, če je študentsko delo onemogočeno, če vemo kakšen delež štipendij se gre. Se pravi, ko gledamo neke raziskave je v redu, da gledamo širše, obenem pa ne vem, če so prav tam izražali katere so želje študentov. In ja, osebno vsekakor podpiram, da se tudi izobraževanje v neke druge kraje razširi, ampak ne samo tako.</font><br>
<font size="4">	Zdaj, če prihajam iz Ormoža in bodo trije rekli, da bi študirali medicino, najverjetneje ne bomo iz Ormoža naredili medicinske fakultete zato, ker bo to potem vsem bolj dostopno. Se pravi, v prvi fazi moramo gledati na samo kvaliteto, da bomo izšolali izobraževalni kader, ki bo imel neko veljavo. Na drugi strani pa, da bo to vsem dostopno in dostopno bomo naredili tudi tako, da bomo tem mladim sploh omogočili, da bodo lahko šli študirati, da bodo imeli finančne možnosti, da bodo dobivali na primer v študentskih domovih, da bomo zgradili dodatne študentske domove tam kjer je potrebno in da bo cel izobraževalni sistem kakovosten. In ko vedno sprašujete, razlika med zasebnimi in javnimi univerzami. Zasebnik je pač zasebnik in veliko zasebnikov je dobrih.</font><br>
<font size="4">	Zdaj se ne bom spuščal kateri je dober, kateri slab, ampak zasebna univerza je pač firma, po domače povedano in njemu gre bolj kot ne za dobiček in logično je, da vsi vsaka univerza želi čim več programov, čim več programov, ampak to načeloma ni nič narobe. Ampak na drugi strani pa mora zaradi tega država vzpostaviti neke regulatorje, da se to ne širi kar na lepo, in da nič, se pravi, nadzora. In če toliko danes dajete na NAKVIS, tudi NAKVIS je nasprotoval konec koncu temu, da se podaljšanje akreditacij ureja v PKP, ampak takrat mnenje NAKVISA ni bilo pomembno. Bilo je dejansko zlorabljeno od ene izjave dr. Demšarja, če se prav spomnim, kako še piše direktor NAKVISA, ampak ne, takrat ni bilo pomembno, danes pa je NAKVIS organizacija, ki bo za vse skrbela tako kot mora. Se pravi, glede na to, da ta Vlada ni bila sposobna sprejeti take odločitve, ki se je skozi leta sprejemala, se pravi, glede podaljšanja študijskih procesov, da so bili študentje spet potisnjeni v neko nelagodje, bi pričakoval da bo tudi tukaj pred nami predložena neka analiza ali območje Novega mesta potrebuje ta kader, si študentje iz tega področja želijo teh študijskih procesov, ne pa da neka privat univerza izrazi željo in ja, jim bomo tako in tako naredili.</font><br>
<font size="4">	Ampak saj pravim, vsaka univerza, tako javna kot privat univerza ima svojo politiko, ima svoje pravice, ampak država pa je dolžna vzpostaviti regulatorje, ki bodo zagotavljali kakovostno in predvsem dostopno izobraževanje vsem, ki si to želijo. </font><br>
<br>
<b><font size="4">	PREDSEDNICA IVA DIMIC: </font></b><font size="4">Hvala lepa. </font><br>
<font size="4">	Mojca Škrinjar je želela repliko. </font><br>
<br>
<b><font size="4">	MOJCA ŠKRINJAR (PS SDS):</font></b><font size="4"> Hvala. </font><br>
<font size="4">	Torej NAKVIS ni nekaj kar deluje kar tako, od danes do jutri in pa po svoje pa vsakič drugače. NAKVIS je utemeljen na podlagi zakona in deluje v skladu z zakonom, tako da ne more biti razlaga danes takšna jutri pa drugačna. </font><br>
<font size="4">	Kar pa zadeva zasebne firme. Poglejte, včasih se naši javni zavodi obnašajo kot zasebne firme. Samo poglejte si STA, ki še do danes ni dala dokumentov Vladi, pa je javni zavod, ampak dela tudi z dobičkom oziroma dela tudi na trgu in marsikateri javni zavod dela tudi na trgu, tako da je konkurenčnost med javnimi zavodi kar vzpostavljena. </font><br>
<font size="4">	Hvala. </font><br>
<br>
<b><font size="4">	PREDSEDNICA IVA DIMIC: </font></b><font size="4">Hvala. </font><br>
<br>
<b><font size="4">8. TRAK: (NB) – 12.35</font></b><br>
<br>
<font size="4">	(nadaljevanje) Naslednjo besedo dajem Tomažu Liscu. </font><br>
<br>
<b><font size="4">	TOMAŽ LISEC (PS SDS):</font></b><font size="4"> Hvala spoštovana predsednica za dano besedo. Vsem skupaj lep pozdrav, najbolj pa v naši sredini pozdravljam novega državnega sekretarja in mu želim uspešno delo! </font><br>
<font size="4">	Nekateri ste danes govorili o normalizaciji visokošolskega prostora, sam osebno pa mislim, da je pri tej razpravi potrebno poznati tudi posamezna dejstva in ne samo ločnico postaviti med zasebnim in javnim. Če že postavljate ločnico, predlagam, da si jo postavimo med dobre in slabe fakultete oziroma dobre in slabe univerze. Danes smo poslušali kako želi ta Vlada nekim zasebnikom nekaj dati. Spletna stran fakultete za informacijske študije, da ne bom govoril na pamet, pa poznam zelo dobro delovanje fakultete za informacijske študije, ne samo, da poznam tam določene profesorje, poznam tudi določene študente, ki so tam študirali in so tudi doštudirali in tudi poznam delovanje lokalne skupnosti in potrebe ne samo dolenjske regije, deloma tudi belokranjske in pa tudi posavske regije kjer mladina ne želi več, tako kot včasih, zahajati samo v Ljubljano, ampak želi biti bližje domu, predvsem pa se izobraževati na programih, ki so verjetno tudi bolj kvalitetni, predvsem pa bolj zasledujejo praktično stanje sedanjega časa. Torej spletna stran fakultete za informacijske študije.</font><br>
<font size="4">	Pogosta vprašanja. Ali je FIŠ javna ali zasebna fakulteta? FIŠ je javna fakulteta, ustanovljena je bila na podlagi, itn. Ali je fakulteta samostojna ali del katere od univerz? FIŠ je samostojni javni visokošolski zavod in ni del nobene od obstoječih univerz. Imamo pa oziroma imajo pa v Novem mestu zasebno univerzo. Pa ne bom tukaj sodnik katera fakulteta oziroma katera univerza tam v Novem mestu je boljša, ampak bom to za enkrat zadržal zase, če pa res koga zanima, vprašajte pa ljudi iz Novega mesta, lahko tudi samega župana kaj si o čem misli. In ravno zaradi tega, ker danes popolnoma napačno govorite, ali namerno ali nenamerno zavajate slovensko javnost glede javnega in zasebnega, bom podprl to gradivo, ki ga imamo danes pred sabo, podprl te nove programe kjer Slovenija potrebuje drugačne programe kot smo jih imeli zadnjih 30., 40. in 50. letih, predvsem pa Slovenija potrebuje praktične programe, ki izvirajo oziroma prihajajo iz potreb ljudi in izvirajo iz potreb posameznih lokalnih skupnosti in na srečo se država razvija, nimamo samo prvorazredne univerze v Ljubljani in Mariboru, imamo tudi zasebne ali pa javne visokošolske zavode in tudi univerze drugod po Sloveniji in namesto tega kar jim počnete, da jih želite omejiti, bi jih morali v sklopu decentralizacije čim bolj tudi podpreti. Zato moja podpora spremembi odloka. </font><br>
<font size="4">	Hvala. </font><br>
<br>
<b><font size="4">	PREDSEDNICA IVA DIMIC: </font></b><font size="4">Hvala lepa. </font><br>
<font size="4">	K besedi se je… Zdaj gremo že v drugi krog. K besedi se je… Še kdo za prvi krog? (Ne.) </font><br>
<font size="4">	Gremo v drugi krog razprave.</font><br>
<font size="4">	Luka Mesec. </font><br>
<br>
<b><font size="4">	LUKA MESEC (PS Levica): </font></b><font size="4">Hvala lepa. </font><br>
<font size="4">	Jaz sem se tudi javil zaradi tega, ker so me zmotile te primerjave s Harvardom in podobno. Bistveno bližje je to kar je rekel Dejan Židan, ko govorimo o teh slovenskih privatnih univerzah, je treba pogledati kakšno Črno goro ne pa Harvard. Harvard je stara elitna univerza s smetano, profesorsko, študentsko, akademsko, neke skupnosti. Pri nas pa se privatne univerze ustanavlja. Zakaj? Z zelo podobnimi razlogi kot so se ustanavljale na Balkanu. Prvi razlog je, da se črpa javna sredstva, ker zasebne univerze pri nas so zasebne univerze na način, da delajo z javnim denarjem ne zasebnim. In drugič, vprašljiva je iz razlogov, ki sem jih prej povedal, njihova kakovost. Že če pogledate kako se širijo, kar za 200 % širijo svoja delovna področja, hkrati pa na spletni strani vidimo, da je tam večina ljudi honorarno zaposlenih, ki delajo lahko tudi za pet normalnih profesorjev, če bi sodili pol tem kar so napisali. In vprašljivo je koliko se te honorarce in njihovo kakovost nadzoruje, je tudi vprašljiva kakovost teh univerz in kakovost diplom, ki se tam proizvedejo ali pa kakovost kakršnihkoli akademskih priznanj, ki se tam proizvedejo. </font><br>
<br>
<b><font size="4">9. TRAK: (NB) – 12.40</font></b><br>
<br>
<font size="4">	(nadaljevanje) Da ne bom šel dlje, mislim, da imamo številne zasebne univerze v naši neposredni okolici, kjer so se v preteklosti diplome dobesedno prodajale. In tukaj jaz ne protestiram zaradi tega, ker bi imel karkoli »per se« proti tej fakulteti. Protestiram zaradi tega, ker mislim, da glede na to, da gre že za drugo širitev v dveh letih, da širijo svoja študijska področja za 200 %, da osebje nimajo redno zaposlenega, ampak imajo leteče profesorje, itn., da obstajajo pač resni zadržki pri tem kakšna bo kakovost izobraževanja, ki ga bo ta univerza zagotavljala, delali bi pa vse, od gostinstva do informacijskih tehnologij. Pač tako ne gre. Moramo imeti nek red v državi. Saj vendarle ste desnica bili ves čas za red, bodite tudi tukaj, ko gre za vaše. </font><br>
<br>
<b><font size="4">	PREDSEDNICA IVA DIMIC: </font></b><font size="4">Hvala lepa. </font><br>
<font size="4">	Tudi sama sem se… Proceduralno, Tomaž Lisec. </font><br>
<br>
<b><font size="4">	TOMAŽ LISEC (PS SDS):</font></b><font size="4"> Hvala, predsednica. </font><br>
<font size="4">	Predlagam, da se kot predsednica odločite in zasledujete dnevni red današnje seje, ki pa je glede odloka o fakulteti za informacijske študije, če želijo kolegi iz levega pola politične scene govoriti o zasebnih in javnih fakultetah, pa naj skličejo nujno sejo s to točko. Danes pa govorimo o fakulteti za informacijske študije, ki je javna fakulteta in vse te nebuloze ali jih nočete ali jih ne želite slišati. FIŠ je javna fakulteta. Torej svoje jamranje o zasebnih fakultetah zadržite zase ali pa skličite nujno sejo. Skratka predsednica, predlagam, da se držite dnevnega reda in vsem naslednjim, ki bodo govorili o nebulozah o zasebnih fakultetah, vzamete besedo v skladu s Poslovnikom. </font><br>
<font size="4">	Hvala. </font><br>
<br>
<b><font size="4">	PREDSEDNICA IVA DIMIC: </font></b><font size="4">Hvala lepa. </font><br>
<font size="4">	Tudi sama sem se želela javiti k besedi, ravno iz tega vidika, da ne razumem besede zasebne univerze, ker vendarle vse delajo, so javne fakultete, tako da zadeva mi je bila malo nerazumljena. </font><br>
<font size="4">	Repliko je želela Mojca…  - pa ste že vi povedal, zato ne bom razpravljala – repliko je želela Mojca Škrinjar, potem je pa naslednji Branislav Rajić. </font><br>
<br>
<b><font size="4">	MOJCA ŠKRINJAR (PS SDS): </font></b><font size="4">Hvala. </font><br>
<font size="4">	No, saj, bistveno je povedal že gospod poslanec Tomaž Lisec. Gre za javno fakulteto, začela se je pa debata med zasebnim pa med javnim. Fino bi bilo, če bi prišli na razprave pripravljeni. Hočem pa povedati to, da glede na očitek, da se bo še tam gostinstvo razvijalo. Novo mesto ima izjemen srednješolski center in tam je veliko programov in smeri in tudi nekaj različnih šol ima. Eno izmed teh je tudi gostinska in mislim, da je tudi prihodnost Slovenije v turizmu in pa v tem delu kulinarike, zato zakaj ne bi razvijali tam kjer so že nastavki in to odlični nastavki, še nadgradnje. In zato je pač treba podpreti ta predlog. Da ne govorim o digitalnem delu, o informatiki. Mi imamo izjemne študente informatike. Lahko bi povečali vpis na te fakultete, so nadarjeni naši dijaki, to pokažejo na tekmovanjih in dajmo jih priložnost, to je prihodnost Evrope, prihodnost sveta, digitalizacija, zdaj je treba zagrabiti zadevo, ko je to možno in biti konkurenčen v Evropi. Upam, da ne boste zamerili besede »konkurenčen«, ker tudi Slovenija mora biti konkurenčna napram drugim državam v Evropi in pa tudi na svetu. </font><br>
<font size="4">	Hvala. </font><br>
<br>
<b><font size="4">	PREDSEDNICA IVA DIMIC: </font></b><font size="4">Hvala tudi vam. To je bila replika. Kaj pa potem? Repliko na repliko ne morem dati.</font><br>
<font size="4">	Razprava. Branislav Rajić. </font><br>
<br>
<b><font size="4">	MAG. BRANISLAV RAJIĆ (PS SMC): </font></b><font size="4">Hvala lepa, gospa predsednica. Dober dan vsem! </font><br>
<font size="4">	Jaz današnjo idejo o širitvi oziroma ta predlog razumem kot eno gledanje naproti »profilacijam«, ki so računalniško izpopolnjene. Namreč ravno ta kriza v kateri smo se znašli, nas je soočila s tem, da imamo premalo strokovnjakov, ki so izobraženi, so pa tisti, ki so se potrudili, bolj priučeni bili, da o tem, ko moramo vse opravljati na daljavo, na nek način skušajo pomagati, ob tem, da pravnih poklicev, ki bi to direktno ali neposredno naslavljali, praktično ni. </font><br>
<br>
<b><font size="4">10. TRAK: (NB) – 12.45</font></b><br>
<br>
<font size="4">	(nadaljevanje) In to se je videlo med poukom na daljavo, videlo se je tudi in se vidi v naročanju in distribuciji blaga in storitev in mislim, da nas čaka pravzaprav eno preoblikovanje naše miselnosti in dojemanje potrebe po novih poklicih, tako da v tej luči vidim možnost, da se danes vendarle izrečemo za. Jaz sem za razvoj in širitev in v oblikah, ki se to ponuja. Ne mislim da bodo izmišljali programe ti, pa ne vem, astronomija in slaščičarstvo ali nekaj kar bi bilo nelogično, to kar je navedeno, se zdi popolnoma logično in potrebno, sicer bo trg povedal svoje, za to pa nisem, da bi to obsojali v naprej.</font><br>
<font size="4">	To bodo pokazali vpisi, izvajanje tega pouka, zaposljivost in nenazadnje interes ljudi, ki bi v svojem kraju ali na svojem koncu se radi izobraževali, ker izobraževati se recimo za Novomeščane v Novem mestu ali okolici, je drugače, kot če mora v Ljubljani za višje stroške in recimo v profilu poklica, ki ga niti ne zanima toliko, ker vidi naprej, vidi nekaj v čem se bolj vidi, tako da tukaj sem absolutno, da damo zeleno luč za to. Je res, kar je nekdo od kolegov omenil, da večina zaposlenih, večina izvajalcev pouka ni redno zaposlenih, ampak pričakovati je, da bodo ravno s tem, ko se poveča število teh programov, prišli do resne zaposlitve kar jih verjetno tudi same zanima, bolj kot to, da so »honoraci« in »prekarci«. </font><br>
<font size="4">	Mislim, da se moramo zanašati na inteligenco mladih ljudi, ki se ne bodo vpisovali na neke neperspektivne programe in našo vlogo vidim, na nas pa je, da ne preprečujemo odpirane vrat, ker zapiranje vrat je, ko gre za šole, praktično zapiranje duha. Zato to nasprotovanje, ki se ga danes da zaslediti, razumem zgolj v luči ene rane, ki jo sam nosim. Če se spomnite, na tem istem odboru smo pred enim letom se pogovarjali o odpiranju dentalne medicine v Mariboru in zgrožen sem ugotavljal, da ravno ljubljanska fakulteta za dentalno medicino se z vsemi »kripli« trudila, da se to ne zgodi, z zelo prozornimi argumenti so mi dokazovali kako je to nepotrebno v Mariboru, so pa privlekli še zdravstveno zbornico, ki je v isti rog pihala in praktično samo zaradi tega, da bi ohranili ta monopol. Tako da, če govorimo o tem kaj si same fakultete mislijo, tukaj pa smo lahko zelo zelo z dvema različnima nožema pristopamo, ker to smo ravno doživeli in to kako smo se takrat kot Mariborčani ali Štajerci počutili, ko si videl, da po pravici pa ne dajo odpiranje te fakultete, samo pač ker nočejo in so celi inštrumentarij uporabili, da to dokazujejo. Postavljen si v vlogo nekega Dolenca, ki enako danes mogoče čuti, da mu ne dovolijo, da v njihovem kraju na njihovem koncu imajo bolj razširjeno izobraževanje. Iz tega razloga pa bom podprl današnji predlog. </font><br>
<font size="4">	Hvala. </font><br>
<br>
<b><font size="4">	PREDSEDNICA IVA DIMIC: </font></b><font size="4">Hvala lepa za ta prispevek. </font><br>
<font size="4">	Luka Mesec. </font><br>
<br>
<b><font size="4">	LUKA MESEC (PS Levica): </font></b><font size="4">Hvala. </font><br>
<font size="4">	Jaz bom v bistvu razpravo, ki je replika na tisto kar smo slišali prej, zdaj najprej zasebno – javno sem ven privlekel, ne zaradi tega, ker bi sam hotel, ampak zaradi tega, ker ste tudi drugi, pa sem se odzval. </font><br>
<font size="4">	Drugič. Ko govorim o FIŠ, govorim o tem, da se mi zdi širjenje študijskih področij in to ves čas ponavljam zdaj že v tretji svoji razpravi, nekoliko preveč ambiciozno. Gre že za drugo širjenje. Študijska področja se širijo z 200 %, vprašanje je pač kadrovskih zmožnosti na fakulteti, da se sploh to pokrije in mislim, da je popolnoma upravičeno vprašanje kakovosti. In tukaj se pogovarjamo o tem zato, ker kot Državni zbor imamo v svoji praksi in tudi po Poslovniku dolžnost, da opravimo to razpravo, in da potem tudi glasujemo v skladu z nekim mnenjem, ki se v sobi oblikuje. Jaz svoje zadržke izražam in to je namen mojih razprav. </font><br>
<font size="4">	Zadnjič pa, ko se pogovarjamo o konkurenčnosti, jaz mislim, da Slovenija, če hoče biti konkurenčna, bo morala izboljševati tisto kar je najboljše in v Sloveniji imamo dobre fakultete in dobre univerze, </font><br>
<br>
<b><font size="4">11. TRAK: (NB) – 12.50</font></b><br>
<br>
<font size="4">	(nadaljevanje) ampak ne bomo pa postali konkurenčni tako, da bomo ta že tako majhen in razdrobljen prostor malo na pamet še bolj drobili v upanju, da bo na koncu nek trg in vpisi in praksa pokazala koliko je ura. Verjetno bo, ampak se verjetno stvari ne bodo obrnile tako kot tisti, ki danes izražate prevelik, po mojem prevelik optimizem v teh razpravah, zasukalo, ker sem že večkrat te podatke oziroma svoje zadržke predstavil, od kadrovskih sposobnosti do širjenja, itn., in mislim, da obstajajo popolnoma utemeljeni razlogi za to, da smo do takih pričakovanj skeptični.</font><br>
<font size="4">	Jaz bom seveda, tako kot sem rekel, glasoval proti tej širitvi. </font><br>
<br>
<b><font size="4">	PREDSEDNICA IVA DIMIC: </font></b><font size="4">Hvala lepa. </font><br>
<font size="4">	Mag. Dejan Židan. </font><br>
<br>
<b><font size="4">	MAG. DEJAN ŽIDAN (PS SD):</font></b><font size="4"> Moram reči, da sprejmem pobudo, ki si jo dal ti, Tomaž.</font><br>
<font size="4">	Točka je omejena in dajmo se tega držati. Razumem, jo kot dobronamerno, tako da, ne bi bilo kaj napačnega. Imam pa podobno izkušnjo kot Bane. Vi poznate, da del svojega življenja sem preživel tudi v Mariboru in sem v živo opazoval kako je Univerza v Ljubljani onemogočala z raznimi stvarmi sploh nastanek, potem pa tudi razvoj posameznih fakultet in še zdaj in zato sem v resnici tudi vesel, da imamo državnega sekretarja, ki pa uči, to ste verjetno ohranili, gospod državni sekretar, bili ste tudi dekan na mariborski univerzi in jaz dejansko nisem mogel razumeti kako različna težila kako se financirajo v Mariboru pa kako v Ljubljani. In potem pa tisto kar je pa najbolj smešno, ko so se pa neki kriteriji postavili, potem pa zopet takoj na obrat, ko je potem mariborska univerza tam postala celo vodilna na kakšnem področju.</font><br>
<font size="4">	Tako da, jaz bom na ta način tudi končal. Ne bom se vpletal, tudi novim univerzam, fakultetam, vse dobro. Mogoče smo zaradi strahu… Jaz imam izkušnje, ker sem gledal, potoval sem po Črni gori, Makedoniji in Srbiji in kaj pomenijo ti na hitro ustanovljene in podobne. Če se bo drugače izkazalo, vam bom na koncu čez 10 let samo roko dal pa rekel, sem ponosen na vas, če boste uspeli, tako da zdaj tega ne bom v tem trenutku tukaj problematiziral. Bi pa izkoristil to možnost, ko sem pri besedi. Gospod državni sekretar, zdaj pa res imate možnost, da izenačite, da ne bo Maribor drugorazredni, ampak da bo isto razredni kakor Novo mesto, isto razredno, pa vsi ostali. Mi se moramo policentrično razvijati in podpiral sem tudi razpravo od Baneta. </font><br>
<font size="4">	Hvala, predsednica. </font><br>
<br>
<b><font size="4">	PREDSEDNICA IVA DIMIC: </font></b><font size="4">Hvala lepa. </font><br>
<font size="4">	Preden gremo naprej naj povem, da je z nami mag. Dejan Židan, res, ki nadomešča Sama Bevka, čeprav je to, že prej sam povedal, pa še uradno za magnetogram. </font><br>
<font size="4">	Počasi bi šla k razpravi o 2. členu. Nimamo navado, da dajemo, moram pa res reči in še enkrat se zahvaljujem kolegu Banetu Rajiću, ki je včasih tudi do nedavnega vodil ta odbor, za njegov izjemen prispevek, ki je dejansko odprl mogoče tudi nam nekoliko širši pogled kako zadeve potekajo in sama podpiram, da se Slovenija enakomerno razvija tudi na področju izobraževanja. </font><br>
<font size="4">	Glasujemo o amandmaju k 1. členu. K amandmaju k 1. členu. Glasujemo. </font><br>
<font size="4">	Kdo je za? (8 članov.) Kdo je proti? (4 člani.) </font><br>
<font size="4">	Ugotavljam, da je bil amandma k 1. členu sprejet.</font><br>
<br>
<font size="4">	Hkrati bi dala tudi na glasovanje za nov 1.a člen in pa naslov končna določba. Želi kdo obrazložiti, k naslovu končna določba, želi kdo obrazložiti glas? (Ne.) Ne želi. Glasujemo. </font><br>
<font size="4">	Kdo je za? (8 članov.) Kdo je proti? (3 člani.) </font><br>
<font size="4">	Ugotavljam, da je bila končna določba k naslovu sprejeta. </font><br>
<font size="4">	 </font><br>
<b><font size="4">12. TRAK: (NB) – 12.55</font></b><br>
<br>
<font size="4">	(nadaljevanje) Na glasovanje dajem amandmaje, predlog za novi 1.a člen. Tega bom dala posebej na glasovanje. Ima kdo obrazložitev glasu k temu členu? (Ne.) Glasujemo. </font><br>
<font size="4">	Kdo je za? (8 članov.) Kdo je proti? (3 člani.) </font><br>
<font size="4">	Ugotavljam, da je bil predlog amandmaja k novemu 1.a členu sprejet. </font><br>
<br>
<font size="4">	Sedaj razprava o 2. členu. Želi kdo razpravljati? (Ne.) Zaključujem razpravo. </font><br>
<font size="4">	Dajem na glasovanje amandma k naslovu, ki ga imate pred sabo. To je prvi naveden na pregledu amandmajev. Želi kdo razpravljati? (Ne.) Glasujemo. </font><br>
<font size="4">	Kdo je za? (8 članov.) Kdo je proti? (3 člani.) </font><br>
<font size="4">	Ugotavljam, da je bilo tudi to sprejeto.</font><br>
<font size="4"> </font><br>
<font size="4">	Dajem na glasovanje še vse člene skupaj. Želi kdo obrazložiti glas? (Ne.) Glasujemo. </font><br>
<font size="4">	Kdo je za? (8 članov.) Kdo je proti? (4 člani.) </font><br>
<font size="4">	Ugotavljam, da so bili vsi členi sprejeti.</font><br>
<font size="4"> </font><br>
<font size="4">	Določiti moramo še poročevalko na seji Državnega zbora. Predvidevam, da bom to kot predsednica odbora naredila sama. </font><br>
<font size="4">	S tem zaključujem obravnavo predloga odloka na matičnem delovnem telesu. </font><br>
<font size="4">	</font><br>
<font size="4">	Prehajamo na </font><b><font size="4">2. TOČKO DNEVNEGA REDA – PREDLOG ODLOKA O SPREMEMBI ODLOKA O PREOBLIKOVANJU UNIVERZE V MARIBORU. </font></b><br>
<font size="4">	V zvezi s to točko ste prejeli – prosim malo tišine – naslednje gradivo, ki je objavljeno na spletni strani Državnega zbora: predlog odloka, mnenje Zakonodajno-pravne službe, mnenje Komisije Državnega sveta za kulturo, znanost, šolstvo in šport, predloga amandmajev za amandmaje odbora poslanskih skupin SDS, SMC in NSi.</font><br>
<font size="4">	K tej točki sem vabila, kot je razvidno, iz sklica seje. Rok za vlaganje amandmajev se je iztekel v petek, 5. februarja 2021. V poslovniškem roku pa amandmaji niso bili vloženi. Odboru predlagam, da v skladu s tretjo alinejo prvega odstavka 128. člena Poslovnika ob koncu razprave glasujemo o vseh členih skupaj. Kdo temu nasprotuje? (Ne.) Vidim, da ne. </font><br>
<font size="4">	Pričenjam z obravnavo predloženega odloka, ki bo na odboru potekala po anologiji zakonodajnega postopka s pripravo dopolnjenega predloga akta v primeru sprejetja amandmajev na matičnem delovnem telesu. </font><br>
<font size="4">	Besedo dajem predstavniku Ministrstva za izobraževanje, znanost in šport, državnemu sekretarju dr. Mitju Slavincu. </font><br>
<font size="4">	Izvolite. </font><br>
<br>
<b><font size="4">	DR. MITJA SLAVINEC:</font></b><font size="4"> Hvala lepa. </font><br>
<font size="4">	Torej Predlog odloka o spremembah odloka o preoblikovanju Univerze v Mariboru je bolj tehnične narave. Črta se izrecno navajanje študijskih področij, ki jih univerze itak ima že v statutu in na ta način se postopki pohitrijo, razbremeni se Državni zbor in tudi nima finančnih posledic za proračun, zato podpiramo in predlagamo poslankam in poslancem, da podprejo. </font><br>
<font size="4">	Hvala. </font><br>
<br>
<b><font size="4">	PREDSEDNICA IVA DIMIC: </font></b><font size="4">Hvala lepa. </font><br>
<font size="4">	Besedo dajem predstavnici Zakonodajno-pravne službe, Nataši Voršič. </font><br>
<br>
<b><font size="4">	NATAŠA VORŠIČ: </font></b><font size="4">Hvala lepa, gospa predsednica. </font><br>
<font size="4">	Zakonodajno-pravna služba je pravzaprav že na samem začetku vsem odlokom dala mnenje in tudi v tem primeru amandmaji v celoti sledijo pripravljenemu predlogu. </font><br>
<font size="4">	Hvala. </font><br>
<br>
<b><font size="4">	PREDSEDNICA IVA DIMIC: </font></b><font size="4">Hvala lepa tudi vam. Mogoče sem malo vrstni red zamenjala.</font><br>
<font size="4">	Želi besedo predstavnik Univerze v Mariboru? Je z nami? Ne vidim. </font><br>
<font size="4">	Želi besedo predstavnik Državnega sveta.</font><br>
<font size="4">	Izvolite. </font><br>
<br>
<b><font size="4">	BOJAN REŽUN:</font></b><font size="4"> Komisija Državnega sveta za kulturo, znanost, šolstvo in šport je na 8. izredni seji prav tako obravnavala Predlog odloka o spremembi odloka o preoblikovanju univerze v Mariboru in ga podprla. Komisija se je seznanila z mnenjem predstavnikov Univerze v Mariboru.</font><br>
<br>
<b><font size="4">13. TRAK: (NB) – 13.00</font></b><br>
<br>
<font size="4">	(nadaljevanje) Ocenil je, da bo ta sprememba odloka omogočala hitrejše samostojno in sistemsko odzivanje na zahteve okolja, ki pa morajo biti prepoznane kot strateško dolgoročne. Istočasno smo se seznanili tudi z opozorili in problematiko neizvajanja mehanizma integralnega financiranja (lump sum) v celoti. Po tem sistemu naj bi Vlada zgolj določila obseg finančnih sredstev o katerih javni visokošolski zavodi izvajajo javno službo, vendar pa zakon ne opredeljuje ključnega mehanizma, ki je za razvoj posameznega visokošolskega zavoda najpomembnejši in sicer gre za pogajanja o tem kaj naj skladno s strateškimi dokumenti ter vizijo države in visokošolskega izobraževanja javna služba sploh obsega.</font><br>
<font size="4">	Sicer pa je leta 2011 Ustavno sodišče ugotovilo, da je Zakon o visokem šolstvu neustaven v delu, ki zadeva financiranje visokega šolstva, saj ne določa obsega in vsebine javne službe, ki se financira iz proračuna. Komisija je podprla prizadevanja javnih univerz oziroma visokošolskih zavodov za opredelitev ustreznega in učinkovitega mehanizma financiranja, ki bo visokošolskim zavodom omogočal razvoj študijskih programov. </font><br>
<font size="4">	Hvala lepa. </font><br>
<br>
<b><font size="4">	PREDSEDNICA IVA DIMIC: </font></b><font size="4">Hvala lepa tudi vam. </font><br>
<font size="4">	Prehajamo na razpravo in glasovanje o posameznih členih predloga odloka. </font><br>
<font size="4">	Odpiram razpravo o 1. členu. Želi kdo razpravljati? (Da.)</font><br>
<font size="4">	Kolegica Lidija Divjak Mirnik. Izvolite. </font><br>
<br>
<b><font size="4">	LIDIJA DIVJAK MIRNIK (PS LMŠ):</font></b><font size="4"> Hvala lepa za besedo. Lep pozdrav! Spoštovani državni sekretar, novi, kolegice, kolegi. </font><br>
<font size="4">	Jaz bom Odlok o spremembi podprla, ker prihajam iz Univerze v Mariboru. Gre predvsem za »tehnikalije«, gre za to, da bo univerza kot takšna lahko svoj status spreminjala na upraven odboru, da zato ne bo potrebno iti v spremembo ustavnega akta, ki ga mora narediti Vlada oziroma potem tudi Državni zbor. Na ta način bo lahko tudi »mastrodom«, kot je Univerza v Mariboru, ki mimogrede ima svoje izpostavljene članice po celi Sloveniji, ne samo v Mariboru, da bo lahko te stari urejala hitreje v skladu s potrebami, ki danes so. Glede na to, da imamo jutri še eno sejo kjer bomo verjetno govorili tudi o tem kakšne potrebe bodo nastale čez 10 let, jaz pričakujem, da bomo jutri to izvedeli tudi od predstavnikov ministrstva. Se mi zdi pomembno, da sledimo tudi temu predlogu, ki ga je univerza kot takšna podala. </font><br>
<font size="4">	Hvala lepa. </font><br>
<br>
<b><font size="4">	PREDSEDNICA IVA DIMIC: </font></b><font size="4">Hvala lepa. </font><br>
<font size="4">	Kolega Židan.</font><br>
<font size="4">	Izvolite.</font><br>
<br>
<b><font size="4">	MAG. DEJAN ŽIDAN (PS SD):</font></b><font size="4"> Tudi sam bom podprl predlog za spremembo odloka Univerze v Mariboru.</font><br>
<font size="4">	Že prej sem povedal, da sem doživel, kot tudi Mariborčan opazoval težave in polena s katerimi se je morala univerza, da je sploh postala univerza, ukvarjati. Moram tudi povedati, da sem bil silno ponosen, ko sem ugotovil, da je Maribor center proizvodnje oziroma razvoja »nanosatelitov« za potrebe Evropske unije in samo to bi povedal, da čim več takšnih uspehov univerzi želim. </font><br>
<font size="4">	Hvala. </font><br>
<br>
<b><font size="4">	PREDSEDNICA IVA DIMIC: </font></b><font size="4">Hvala lepa. </font><br>
<font size="4">	Če ni več želje, gremo lahko, zaključujem razpravo. </font><br>
<font size="4">	In dajem na glasovanje k naslovu končna določba amandma Poslanskih skupin SDS, SMC in NSi in pričenjam glasovanje. Glasujemo.</font><br>
<font size="4">	Kdo je za? (11 članov.) Kdo je proti? (Nihče.) </font><br>
<font size="4">	Ugotavljam, da je bil sprejet.</font><br>
<font size="4"> </font><br>
<font size="4">	Na glasovanje dajem amandma za novi 1.a člen. Želi kdo o nem razpravljati? (Ne.) Ne vidim razprave. Glasujemo. </font><br>
<font size="4">	Kdo je za? (11 članov.) Kdo je proti? (Nihče.) </font><br>
<font size="4">	Ugotavljam, da je bil amandma sprejet.</font><br>
<font size="4"> </font><br>
<font size="4">	In dajem še na glasovanje amandma k naslovu. Želi kdo o tem razpravljati? (Ne.) Glasujemo. </font><br>
<font size="4">	Kdo je za? (11 članov.) Kdo je proti? (Nihče.) </font><br>
<font size="4">	Ugotavljam, da je bil tudi ta amandma k naslovu sprejet. </font><br>
<br>
<font size="4">	Dajem na glasovanje še vse člene skupaj. Želi kdo obrazložiti glas? (Ne.) </font><br>
<br>
<b><font size="4">14. TRAK: (NB) – 13.05</font></b><br>
<br>
<font size="4">	(nadaljevanje) Glasujemo. </font><br>
<font size="4">	Kdo je za? (12 članov.) Kdo je proti? (Nihče.) </font><br>
<font size="4">	Ugotavljam, da so bili vsi členi sprejeti. </font><br>
<br>
<font size="4">	Določiti moramo še poročevalca na seji Državnega zbora. Tudi to bom storila kot predsednica odbora sama. </font><br>
<font size="4">	S tem zaključujem obravnavo predloga odloka na matičnem delovnem telesu. </font><br>
<br>
<font size="4">	Prehajamo na </font><b><font size="4">3. TOČKO DNEVNEGA REDA – PREDLOG ODLOKA O SPREMEBMAH ODLOKA O PREOBLIKOVANJU UNIVERZE V LJUBLJANI.</font></b><font size="4"> </font><br>
<font size="4">	V zvezi s to točko ste prejeli naslednje gradivo, ki je objavljeno na spletnih straneh Državnega zbora, to je predlog odloka, mnenje Zakonodajno-pravne službe, mnenje Komisije Državnega sveta za kulturo, znanost, šolstvo in šport, predloga amandmajev za amandmaje odbora Poslanskih skupin SDS, SMC in NSi. </font><br>
<font size="4">	K tej točki sem vabila, kot je razvidno tudi iz samega sklica seje. Rok za vlaganjem se je iztekel v petek, 5. februarja 2021. V poslovniškem roku pa amandmaji niso bili vloženi. Odboru predlagam, da v skladu s tretjo alinejo prvega odstavka 128. člena Poslovnika ob koncu razprave glasujemo o vseh členih skupaj. Kdo temu nasprotuje? (Ne.) Ugotavljam, da ne. </font><br>
<font size="4">	Pričenjam z obravnavo predloženega odloka, ki bo na odboru potekal po analogiji zakonodajnega postopka s pripravo dopolnjenega predloga akta v primeru sprejetja amandmajev na matičnem delovnem telesu. </font><br>
<font size="4">	Želi predlagatelj predloga odloka, predstavnik ministrstva za izobraževanje, znanost, šport, podati dopolnilno obrazložitev? (Da.)</font><br>
<font size="4">	Državni sekretar dr. Mitja Slavinec, izvolite. </font><br>
<br>
<b><font size="4">	DR. MITJA SLAVINEC:</font></b><font size="4"> Hvala lepa. </font><br>
<font size="4">	Stvar je praktično enaka kot pri prejšnji točki. Razlika je samo ta, da je dodatno še sprememba sedeža članice AGRFT in ker so tudi vsi razlogi enaki, podpiramo in predlagam odboru, poslankam in poslancem v potrditev. </font><br>
<font size="4">	Hvala. </font><br>
<br>
<b><font size="4">	PREDSEDNICA IVA DIMIC: </font></b><font size="4">Hvala lepa tudi vam. </font><br>
<font size="4">	Želi besedo predstavnik Univerze v Ljubljani? (Ne.)</font><br>
<font size="4">	Besedo dajem predstavnici Zakonodajno-pravne službe, Nataši Voršič. </font><br>
<br>
<b><font size="4">	NATAŠA VORŠIČ: </font></b><font size="4">Hvala lepa. </font><br>
<font size="4">	Tudi v tem primeru je mnenje Zakonodajno-pravne službe upoštevano. </font><br>
<font size="4">	Hvala. </font><br>
<br>
<b><font size="4">	PREDSEDNICA IVA DIMIC: </font></b><font size="4">Hvala lepa tudi vam. </font><br>
<font size="4">	Želi besedo predstavnik Državnega sveta? (Da.)</font><br>
<font size="4">	Ja, izvolite. </font><br>
<b><font size="4">	</font></b><br>
<b><font size="4">	BOJAN REŽUN:</font></b><font size="4"> Hvala lepa, gospa predsednica. </font><br>
<font size="4">	Komisija Državnega sveta za kulturo, znanost, šolstvo in šport je na svoji 8. redni seji prav tako obravnavala Predlog odloka o spremembah Odloka o preoblikovanju Univerze v Ljubljani in ga podprla. </font><br>
<font size="4">	Komisija se je seznanila z mnenjem predstavnikov Univerze v Ljubljani, ki je predstavil razloge za nujne spremembe odloka. Med drugim je ocenil, da je za obstoječim odlokom medsebojno sodelovanje med 26. članicami Univerze v Ljubljani oteženo, saj je za vsako spremembo študijskega programa potrebno spreminjanje tako odloka kot statuta. Komisija se je seznanila tudi z ugotovitvijo predstavnikov Univerze, da način financiranja nam samo obstaja le na papirju in da višina sredstev zadošča le za uresničevanje zakonskih obveznosti, ne omogoča pa dejanskega upravljanja s sredstvi v prid razvoja univerze. Ocenili smo, da bi lahko pozitivne izkušnje iz pogajanj za razvojni steber kot mehanizem smiselno prinesli tudi na temeljni steber financiranja. Komisija je podprla prizadevanja univerze z zakonsko opredelitev ustreznega mehanizma za razvojno financiranje univerze in podprla ustrezno vrednotenje njenega izobraževalnega in znanstveno-raziskovalnega dela v javnosti. </font><br>
<font size="4">	Hvala lepa. </font><br>
<br>
<b><font size="4">	PREDSEDNICA IVA DIMIC: </font></b><font size="4">Hvala lepa tudi vam. </font><br>
<font size="4">	Prehajamo na razpravo in glasovanje o posameznih členih predloga odloka. </font><br>
<font size="4">	Odpiram razpravo o 1. členu. Želi kdo razpravljati? (Da.)</font><br>
<font size="4">	Ja, mag. Dejan Židan. </font><br>
<br>
<b><font size="4">	MAG. DEJAN ŽIDAN (PS SD):</font></b><font size="4"> Samo to bi povedal, tudi nekaj načelnega, da če sem dobro izračunal, je zdaj Univerza v Ljubljani v 102. letu svojega življenja in da se včasih premalo zavedamo, da je Univerza v Ljubljani na nek način tudi eden od temeljev obstoja naše države, pa obstoja tudi našega naroda in upam, da ko bomo razmišljali o bodočem in prihodnjem financiranju te univerze in s tem tudi ostalih, da bomo tisto naredili kar sedaj čakamo že eno leto in to je, da bomo končno zakon o večji podpori znanosti in raziskovanju, inovativnemu dejanju in da pridemo na 1 % financiranja le-tega, imeli v mislih, ko bomo opazovali to pomembno univerzo.</font><br>
<font size="4">	Tako, da univerzi želim vse dobro, prosim pa res tukaj vse prisotne, dajmo en skupen napor narediti, da zakon, ki že eno leto pripravljamo, končno ugledal luč sveta, kar pa prekmursko pomeni,</font><br>
<br>
<b><font size="4">15. TRAK: (NB) – 13.10</font></b><br>
<br>
<font size="4">	(nadaljevanje) vsaj državni sekretar me bo razumel, več penez tudi za slovenske univerze. </font><br>
<font size="4">	Hvala. </font><br>
<br>
<b><font size="4">	PREDSEDNICA IVA DIMIC: </font></b><font size="4">Hvala.</font><br>
<font size="4">	Če ne želi več nihče razpravljati, dajem na glasovanje amandma, ki so ga vložile SMC, SDS in NSi k naslovu končna določba. Ta je prvi na glasovanju. Glasujemo. </font><br>
<font size="4">	Kdo je za? (10 članov.) Kdo je proti? (Nihče.) </font><br>
<font size="4">	Ugotavljam, da je bilo to sprejeto.</font><br>
<font size="4"> </font><br>
<font size="4">	In odpiram razpravo k 2. členu. Želi kdo razpravljati? (Ne.) Ne želi. Na glasovanje dajem amandma za novi 2.a člen. Želi kdo o tem razpravljati? (Ne.) Glasujemo. </font><br>
<font size="4">	Kdo je za? (10 članov.) Kdo je proti? (Nihče.) </font><br>
<font size="4">	Ugotavljam, da je tudi ta amandma sprejet.</font><br>
<font size="4"> </font><br>
<font size="4">	Odpiram razpravo o 3. členu. Želi kdo razpravljati? (Ne.) Zato dajem na glasovanje vse člene skupaj. Želi kdo obrazložiti glas? (Ne.) Glasujemo o vseh členih skupaj. </font><br>
<font size="4">	Kdo je za? (12 članov.) Kdo je proti? (Nihče.) </font><br>
<font size="4">	Ugotavljam, da so bili vsi členi sprejeti. </font><br>
<br>
<font size="4">	Določiti moram še poročevalko. Kot do zdaj, kot predsednica odbora, sem poročevalka na seji Državnega zbora. </font><br>
<font size="4">	S tem zaključujem obravnavo predloga odloka na matičnem delovnem telesu. </font><br>
<br>
<font size="4">	Prehajamo na </font><b><font size="4">4. TOČKO DNEVNEGA REDA – RAZNO.</font></b><font size="4"> </font><br>
<font size="4">	Dajem besedo mag. Dejanu Židanu. </font><br>
<br>
<b><font size="4">	MAG. DEJAN ŽIDAN (PS SD):</font></b><font size="4"> Hvala. </font><br>
<font size="4">	Gospa predsednica, izkoristil bom prisotnost državnega sekretarja. Sicer smo vam poslali tudi že vprašanje zjutraj, da ne bi bili presenečeni, pobuda je pa tudi na ministrstvu. Name se je obrnilo več osnovnih šol, pa bom kar prebral, da ne bom česa zgrešil. </font><br>
<font size="4">	Vodstva šol se srečujejo s problemom plač zaposlenih v kuhinjah, ki so na čakanju in so plačani od prodaje kosil. Ker so šole že kar nekaj časa zaprte ali vsaj bile zaprte, tega prihodka od prodaj kosil ni oziroma ga je občutno manj, zato morajo šole same financirati celotne stroške plač zaposlenih, kar jih dodatno finančno obremenjuje. Šole upravičeno pričakujejo, da jim bo država povrnila stroške financiranja zaposlenih v kuhinjah, zato so po njihovih navedbah ministrstvo za izobraževanje, znanost in šport že večkrat pozvale k ureditvi tega problema. Glede na to, da se poslovno leto 2020 počasi zaključuje, se šole upravičeno bojijo, da teh stroškov ne bodo dobile povrnjene. Prav tako bo »neureditev« tega problema negativno vplivala na poslovanje osnovnih šol v preteklem koledarskem letu. Seveda bi bilo po mojem mnenju nujno, to je tudi pobuda, ki je na ministrstvu, da se šolam ti stroški povrnejo.</font><br>
<font size="4">	Pa vas prosim, gospod državni sekretar, ali že ima ministrstvo kakšno stališče do tega odprtega vprašanja. </font><br>
<br>
<b><font size="4">	PREDSEDNICA IVA DIMIC: </font></b><font size="4">Hvala lepa. </font><br>
<font size="4">	Državni sekretar, dr. Mitja Slavinec, izvolite, imate besedo. </font><br>
<br>
<b><font size="4">	DR. MITJA SLAVINEC:</font></b><font size="4"> Spoštovani poslanec! </font><br>
<font size="4">	Hvala lepa za vprašanje. Seveda se na ministrstvu zavedajo te težave. V PKP 1 je že bilo upoštevano, prav tako je bil predlog rešitve tega v PKP 8, ampak je v takratni razpravi žal prišlo do premajhne prioritete in upamo, da bo lahko vključen v PKP 9, še bolj pa upamo, da bodo odpravljeni razlogi za to potrebo in se bodo šole lahko glede na upadajočo ogroženost in izboljšanje stanja odprle in bodo razlogi za to sploh odpravljeni. Se pa zavedamo in je že bilo v PKP 8 predlagano, ampak kot rečeno, žal so vse druge prioritete izkazale za pomembnejše, če sem uspel odgovoriti. </font><br>
<font size="4">	In hvala lepa še za nazaj za pobudo za peneze, se bomo skupaj potrudili za več. </font><br>
<br>
<b><font size="4">	PREDSEDNICA IVA DIMIC: </font></b><font size="4">Hvala lepa za odgovor. </font><br>
<font size="4">	Ja, Željko Cigler imate pod točko razno.</font><br>
<font size="4">	Izvolite, pobudo. </font><br>
<br>
<b><font size="4">	ŽELJKO CIGLER (PS Levica):</font></b><font size="4"> Gospod državni sekretar, lepo pozdravljeni. </font><br>
<font size="4">	Hvala za tole, samo jaz nisem razumel, se opravičujem, če sem slišal, vprašanje je bilo postavljeno za nazaj, ker se niso izvajali šolski obroki, šolska prehrana. </font><br>
<br>
<b><font size="4">16. TRAK: (NB) – 13.15</font></b><br>
<br>
<b><font size="4">	PREDSEDNICA IVA DIMIC: </font></b><font size="4">Torej poglejte, boste odgovorili? (Da.)</font><br>
<font size="4">	Izvolite, državni sekretar Slavinec. Izvolite. </font><br>
<br>
<b><font size="4">	DR. MITJA SLAVINEC:</font></b><font size="4"> Hvala, predsednica. </font><br>
<font size="4">	Torej s tem sem želel predvsem poudariti, da se na ministrstvu zavedamo tega vprašanja in težave in ali bomo lahko uredili v PKP 9 ali pa se bo iskala kakšna druga možnost, vsekakor v skladu s tem vprašanjem, če sem morda bil premalo natančen. </font><br>
<font size="4">	Hvala. </font><br>
<br>
<b><font size="4">	PREDSEDNICA IVA DIMIC: </font></b><font size="4">Hvala lepa za odgovor. Mislim, da je sporočilo jasno, da se bodo iskale rešitve. </font><br>
<font size="4">	Tako, da zaključujem tudi 4. točko dnevnega reda in s tem 15. redno sejo odbora.</font><br>
<font size="4">	Vsem se zahvaljujem za sodelovanje in vas lepo pozdravljam. Srečno! </font><br>
<br>
<b><font size="4">Seja se  je končala 11. februarja 2021 ob 13.16.</font></b>