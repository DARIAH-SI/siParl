<h5 class="label"><span>Vsebina zapisa seje (v pregledu)</span></h5><div align="center">
<p><b><font size="4">REPUBLIKA SLOVENIJA</font></b><br>
<b><font size="4">DRŽAVNI ZBOR </font></b><br>
<b><font size="4">ODBOR ZA ZADEVE EVROPSKE UNIJE </font></b><br>
<b><font size="4">(128. seja)</font></b><br>
<br>
<b><font size="4">in</font></b><br>
<br>
<b><font size="4">ODBOR ZA ZUNANJO POLITIKO</font></b><br>
<b><font size="4">(100. seja)</font></b><br>
<br>
<b><font size="4">(14. januar 2022)</font></b><br>
</p></div><br>
<b><font size="4">Sejo sta vodila mag. Marko Pogačnik, predsednik Odbora za zadeve Evropske unije in Monika Gregorčič, predsednica Odbora za zunanjo politiko.</font></b><br>
<b><font size="4">Seja se je začela ob 10.01.</font></b><br>
<br>
<b><font size="4">1. TRAK: (VP) </font></b><br>
<br>
<b><font size="4">	PREDSEDNICA MONIKA GREGORČIČ: </font></b><font size="4">Spoštovani kolegice in kolegi, spoštovani vabljeni visoki gostje, pričenjam 100. sejo Odbora za zunanjo politiko. </font><br>
<font size="4">	Dovolite mi, da se na tem mestu spomnimo naprej nedavno preminulega predsednika Evropskega parlamenta gospoda Davida Marie Sassolija. Gospod Sassoli je bil odločen in glasen zagovornik evropske ideje demokratičnih načel in pravne države. Bil je prepričan in velik Evropejec. Predlagam, da spomin nanj počastimo z minuto molka. Slava mu. </font><br>
<font size="4">	Vljudno vas prosim, da v skladu z zdravstvenimi napotili tekom celotne seje vzdržujete in spoštujete tudi predpisano medosebno razdaljo in nosite zaščitne maske. </font><br>
<font size="4">	Obveščam vas, da so zadržani in se seje opravičeno ne morejo udeležiti mag. Zmago Jelinčič Plemeniti (PS SNS), gospa Lidija Divjak Mirnik (PS LMŠ), mag. Meira Hot (PS SD), ter gospod Ivan Hršak (PS DeSUS). Prav tako pa danes na seji s pooblastili sodelujejo naslednje poslanke in poslanci: mag. Marko Koprivc nadomešča gospoda Matjaža Nemca iz Poslanske skupine SD, gospod Igor Peček (PS LMŠ) nadomešča gospoda Marjana Šarca in gospa Andreja Zabret nadomešča gospoda Nika Prebila, gospa Violeta Tomić (PS Levica) nadomešča dr. Mateja Tašner Vatovca, mag. Andrej Rajh (PS SAB) nadomešča mag. Alenko Bratušek, gospod Andrej Černigoj (PS NSi) nadomešča gospoda Blaža Pavlina ter iz Poslanske skupine SDS gospod Jure Ferjan nadomešča gospoda Marijana Pojbiča, mag. Marko Pogačnik nadomešča gospo Evo Irgl ter gospod Janez Moškrič nadomešča gospoda Francija Kepo. </font><br>
<font size="4">	Pozdravljam vse goste, ki ste danes z nami, še prav posebej pa Nje. eksc. gospo Florence Ferrari, veleposlanico Francoske republike v Republiki Sloveniji ter dr. Jernejo Jerše Juk, vodjo predstavništva evropske </font><br>
<br>
<b><font size="4">2. TRAK: (VP) 10.05</font></b><br>
<br>
<b><font size="4">	</font></b><font size="4">(nadaljevanje) Evropske komisije v Sloveniji. </font><br>
<font size="4">	Obveščam vas, da so bili na sejo vabljeni tudi predstavniki Urada predsednika Republike Slovenije, Kabineta predsednika Vlade in Ministrstva za zunanje zadeve.</font><br>
<font size="4">	Na današnji seji je zagotovljeno simultano tolmačenje iz angleškega v slovenski jezik in obratno.</font><br>
<font size="4">	Besedo pa sedaj predaja mag. Marku Pogačniku, predsedniku Odbora za zadeve Evropske unije.</font><br>
<br>
<font size="4">	</font><b><font size="4">PREDSEDNIK MAG. MARKO POGAČNIK: </font></b><font size="4">Hvala.	</font><br>
<font size="4">	Spoštovani kolegice in kolegi, začenjam 128. sejo Odbora za zadeve Evropske unije!</font><br>
<font size="4">	Obveščam vas, da so zadržani in da se današnje seje ne morejo udeležiti dr. Trček, gospod Ivan Hršak in gospod Nik Prebil. Na seji kot nadomestni člani odbora s pooblastili sodelujejo: gospa poslanka Karmen Kozmus Ferjan nadomešča poslanca gospoda Leona Merjasca in pa gospod mag. Grims nadomešča poslanca gospoda Doblekarja.</font><br>
<font size="4">	Naj na začetku tudi sam pozdravim vse vabljene, ki ste danes z nami, še posebej Nje. eksc. gospo Florence Ferrari, veleposlanico Francoske republike, ki trenutno predseduje Svetu Evropske unije, ter tudi dr. Jernejo Jug Jerše, vodjo predstavništva Evropske komisije v Sloveniji.</font><br>
<font size="4">	Prehajamo na določitev dnevnega reda seje odborov. S sklicem seje ste prejeli dnevni red seje. Ker v poslovniškem roku s predsednico Odbora za zunanje zadeve nisva prejela predlogov za njegovo spremembo, je določen takšen dnevni red seje kot ste ga prejeli s sklicem.</font><br>
<br>
<font size="4">	Prehajamo na </font><b><font size="4">1. TOČKO DNEVNEGA REDA - PREDSTAVITEV PREDNOSTNIH NALOG PREDSEDOVANJA FRANCOSKE REPUBLIKE SVETU EVROPSKE UNIJE V ČASU OD 1. 1. DO 30. 6. 2022. </font></b><br>
<b><font size="4">	</font></b><font size="4">Kot gradivo k tej točki ste prejeli program francoskega predsedovanja Svetu Evropske unije.</font><br>
<font size="4">	Najprej dajem besedo Nje. Eksc. gospe Florence Ferrari, veleposlanici Francoske republike v Sloveniji, da nam predstavi prednostne naloge francoskega predsedstva Svetu Evropske unije.</font><br>
<font size="4">	Beseda je vaša.  </font><br>
<br>
<font size="4">	</font><b><font size="4">NJE. EKSC. FLORENCE FERRARI: </font></b><font size="4">Hvala za povabilo. </font><br>
<font size="4">	Rada bi vam predstavila prednostne naloge francoskega predsedovanja Svetu EU, ki se je začelo 1. januarja 2022. Rada bi vam tudi vsem zaželela srečno novo leto. </font><br>
<font size="4">	Preden pa začnem z govorom in v skladu z minuto molka, ki smo jo ravnokar imeli, bi se rada poklonila gospodu Davidu Sassoliju, predsedniku Evropskega parlamenta, ki je na žalost ta teden preminul. Izgubili smo velikega Evropejca in danes ga imamo vsi v mislih na dan njegovega pogreba. Na ambasadi smo našo zastavo spustili na polovico droga v poklon temu človeku.</font><br>
<font size="4">	Predsedstvo Sveta Evropske unije je vedno nekaj posebnega. Za Francijo je to že trinajstič, zame osebno je to tretjič v svoji vlogi kot diplomatka. Leta 2000 sem bila v Bruslju, 2008 v Parizu in sedaj sem v Ljubljani. </font><br>
<font size="4">	Francija že drugič prevzema predsedovanje od Slovenije.  Država, ki je pred nami, je zelo pomembna. Pusti bilanco dela in s to državo delamo, ko se pripravljamo na svoje predsedovanje. Moram poudariti, da kot veleposlanica je ta trenutek zelo pomemben, saj spodbudi dvostransko sodelovanje med državama. V primeru Slovenije kljub pandemiji je bilo predsedovanje  </font><br>
<br>
<b><font size="4">3. TRAK: (VP) 10.10</font></b><br>
<br>
<b><font size="4">	</font></b><font size="4">(nadaljevanje) in sodelovanje izjemno. Mislim, da so vsi obiski, ki smo jih imeli na vseh ravneh, da smo pripravljali obe predsedovanji, so bile odlične, na primer vaš minister za zunanje zadeve je Pariz obiskal štirikrat v dveh letih in pol. In ta krepitev dvostranskih odnosov je bila tudi na področju medparlamentarnega sodelovanja. In tu bi se rada zahvalila slovenskemu parlamentu, predvsem vašima odboroma za sodelovanje in za to, da ste sprejeli oba naša francoska predstavnika prejšnjega julija. Tako kot 2008 sem v obeh primerih videla sledeče o slovenskem predsedstvu. Čestitam vam za neverjetno delo, ki ste ga opravili v preteklih 6-ih mesecih. Kot je francoski zunanji minister decembra ob srečanju vašega zunanjega ministra rekel, uspelo vam je napredovati na številnih področjih, tudi na politično občutljivih področjih in igrali ste odlično vlogo posredniške države, ki je tako ključna, ko prevzame to vlogo. Pustili ste nam dobro bilanco, na kateri bomo mi poskušali še naprej graditi. </font><br>
<font size="4">	Torej, kaj bomo počeli med našim šestmesečnim predsedovanjem? Predsednik Emmanuel Macron je predstavil javno glavne prednostne naloge francoskega predsedovanja 9. decembra v Parizu in to bo tudi podrobneje storil pred Evropskim parlamentom naslednji teden. O tem lahko berete tudi na spletni strani francoskega predsedstva. Te prioritete so predvsem prioritete evropske zakonodajne agende. Šestmesečno predsedovanje je hitro mimo. To je trenutek, ki je del daljšega obdobja dela, ki se začne s predhodnico in se nato nadaljuje z naslednjimi državami, ki bodo predsedovale. V našem primeru gradimo na odličnem programu tria, ki je bil pred nami, in nato bomo nadaljevali v okviru tria s Češko in Švedsko. Na področju te zakonodajne agende je, tako kot je storila Slovenija, predvsem na mizi napredek, konstruktiven napredek s spoštovanjem vseh držav članic. Francosko predsedstvo tako kot slovensko poteka v zelo ključnem evropskem trenutku. Že dve leti imamo zdravstveno krizo, prihaja do podnebnih sprememb, potem so tu migracijska problematika, rast drugih geopolitičnih moč in najboljši odziv na vse to je evropski odziv. Naša unija je vedno uspešna, ko zagovarja svoje kolektivne interese in ko je solidarna. Zato francosko predsedstvo Svetu Evropske unije, ki gradi na triu Nemčije, Portugalske in Slovenije, želi poudariti evropsko suverenost. Moto, ki smo ga izbrali, je Okrevanje, moč in občutek pripadnosti (Relance, Puissance et Appartenance v francoščini). Ne bom se spuščala v podrobnosti, lahko me seveda kaj vprašate na koncu. Rada bi se vrnila na glavne prioritete, ki jih je predstavil predsednik republike. </font><br>
<font size="4">	Emmanuel Macron je poudaril tri prioritete, ki sta skladni z delom, ki je potekalo v preteklih letih in tudi med slovenskim predsedovanje. </font><br>
<br>
<b><font size="4">4. TRAK: (VP) 10.15</font></b><br>
<br>
<b><font size="4">	</font></b><font size="4">(nadaljevanje) Prvo je suverena Evropa, ki pokriva nadzor mej, obrambo in našo okoliščino, soseščino, predvsem Balkan in Afriko. Na drugem mestu je model rasti Evropske unije, ki pokriva gospodarsko okrevanje, investicije, seveda podnebne, digitalne zadeve in družbene, socialne zadeve. Potem je pa tu še človeška Evropa, ki pokriva konferenco o prihodnosti Evrope, vrednote, vladavino prava, kulturo mladino.</font><br>
<font size="4">	Prvo govorimo o suvereni Evropi. Moramo nadzorovati meje. Situacija na naših mejah in tragedije, ki se trenutno dogajajo, kažejo, kako je v interesu prav vseh, da v Evropi sprejmemo skupno politiko za upravljanje migracij in azila. Zato spodbujamo reformo schengenskega območja in želimo napredovati na področju pakta o migracijah in azilu, kakor ga je predlagala Evropska komisija. Seveda se zavedamo težav, s katerimi so soočene evrposke države. Ne glede na to ali gre za vstopne države, tranzitne države seveda imajo različne težave te države in to je normalno, toda nedavni dogodki na beloruski meji kažejo, kako smo vsi skupaj odvisni od enakih načel in sicer odgovornosti, da varujemo meje pred manipulacijami in da smo tudi odvisni od solidarnosti, da moramo podpirati državo članico, ko je soočena z veliko prišleki. Zato mi kot predsedstvo moramo naprej delati na tem področju. Na področju obrambe je prišlo do marsikaterega napredka v prejšnjih letih in francosko predsedstvo bo delovalo na področju strateškega kompasa, ki se je začelo za časa nemškega predsedovanja in ki smo ga sprejeli na marčevskem srečanju evropskega sveta. O tem se je včeraj tudi govorilo v okviru ministrskega srečanja. To je nekakšna bela knjiga za Evropsko unijo, ki opredeli izzive, povezane z našim mednarodnim okoljem in tudi opredeljuje ukrepe, ki jih moramo sprejeti. S tem dokumentom Evropa poudarja, da ima skupno vizijo in da se lahko odzove na grožnje. Tu pa seveda ne smemo pozabiti tudi na vlogo Nata. Slovensko predsedstvo je na tem področju opravilo dobro delo in zato smo prepričani, da obmo dosegli napredek v prihajajočih mesecih. Eden glavnih izzivov za suvereno Evropo je stabilnost in blagostanje soseščine. Ne moremo imeti suverene Evrope, če se kot Evropejci ne odločimo, da imamo svojo strategijo, svojo agendo glede soseščine. In na tem področju bomo sprejeli dve iniciativi med franconskim predsedovanjem. Prva ne bo vas presenetila. Gre za vrh med Afriško unijo in Evropsko unijo, ki bo potekalo v Bruslju 17. in 18. februarja. Glavna zamisel je, da ponovno izgradimo naš odnos z afriškimi državami na gospodarsko, finančno a tudi v smislu zdravja, izobraževanja, podnebja in varnosti. To je v našem skupnem interesu. Druga iniciativa, ki bo Slovenijo gotovo zanimala, zadeva Zahodni Balkan. </font><br>
<br>
<b><font size="4">5. TRAK: (VP) 10.20</font></b><br>
<br>
<b><font size="4">	</font></b><font size="4">(nadaljevanje) Predsednik je rekel, da namerava organizirati konferenco junija. Bolj kot soseščina je Balkan v samem osrčju Evrope in kot Evropejci imamo do njih posebno odgovornost. Vrh v Brdu med slovenskim predsedovanjem prejšnjega oktobra je še potrdil evropsko perspektivo za Zahodni Balkan, kateri smo predani. Nadaljevati moramo s politiko ponovnega sodelovanja z regijo v času, ko se tam pojavljajo nove krize, in to bo tudi prioriteta našega predsedovanja. </font><br>
<font size="4">	Druga os se nanaša na evropski model rasti. Globoka kriza, ki je za nami, nam je omogočila, da smo naredili velik korak naprej. Imamo zgodovinske načrte za okrevanje in ti načrti so nam omogočili, da se kot Evropa soočimo s krizo. Rada bi izkoristila to priložnost za to, da se zahvalim Sloveniji, ker je tako zgodaj predano delala na teh načrtih za okrevanje. Še naprej moramo nadaljevati poti seveda skupaj z načrti za okrevanje in tudi za izhod iz krize, kot je to najavilo že slovensko predsedstvo. Zato bomo tudi organizirali vrh na to temo, in sicer 10. in 11. marca. Opredeliti moramo skupno vizijo, kako bomo delovali v Evropski uniji znotraj evropskega modela v obdobju po krizi. Vzeti si moramo čas za to, da si izmenjamo mnenja. Najti moramo ravnotežje med različnimi pomembnimi temami. Še naprej moramo podpirati gospodarstva zato, da se okrevanje, ki se zdaj pospešuje, ne upočasni, istočasno pa moramo seveda skrbeti za to, da bodo zagotovljene tudi ustrezne javne finance in predvsem trajnost javnih financ zato, da se bomo lahko soočili z izzivi v prihodnje. Trajnostno rast in fiskalno vzržnost moramo povezati in v tem kompromisnem duhu bomo tudi sprožili razpravo v času francoskega predseovanja. Upamo, da bomo v okviru te razprave tudi napredovali. Seveda pa moramo poskrbeti tudi za ustrezno uravnoteženje industrijskih ambicij, konkurenčnosti, gospodarske rasti in seveda tudi podnebnih ambicij. Zeleni prehod je velik izziv in tudi na tem področju je slovensko predsedstvo doseglo dober napredek. Zdaj je na vrsti francosko predsedstvo, ki mora nadaljevati z delom na dvanajstih zakonodajnih predlogih iz predloga Pripravljeni na 55. Med temi bi rada izpostavila predvsem t.i. ceno za ogljik na mejah oziroma mehanizem za prilagajanje ogljika na mejah. Evropa mora voditi z zgledom. Evropa pa ne sme plačati cene zaradi tega, ker daje zgled in je v primerjavi z drugimi akterji zgledna, medtem ko drugi ne delujejo na pravičen konkurenčen način. Rada bi tudi izpostavila, kako pomembno je, da ohranimo biotsko raznovrstnost. Zelo pomembno je, da nekaj storimo na področju krčenja gozdov. To bi morali bolj preprečevati. Slovenija je tudi na področju gozdov zelo pomembna država. V Brestu bo 11. februarja potekal tudi vrh na temo oceanov in na tem vrhu bi morali vse svoje zaveze na področju oceanov preoblikovati v konkretne ukrepe. Kar zadeva evropski model rasti, tu moramo izpostaviti tudi digitalno tehonlogijo. Digitalna tehnologija pravzaprav preoblikuje vse proizvodne sektorje in to je pravzaprav tudi v sami srčika globalnih inovacij. Evropska unija mora zato biti proaktivna na tem področju. To je bilo v času slovenskega predsedstva obravnavano kot prednostna naloga in moram res pohvaliti, kako velik napredek je predsedstvo doseglo. Uspeli ste doseči politični dogovor znotraj sveta v zvezi z dvema </font><br>
<br>
<b><font size="4">6. TRAK: (VP) 10.25</font></b><br>
<br>
<b><font size="4">	</font></b><font size="4">(nadaljevanje) temeljnima besediloma – Akt o enotnem trgu in Akt o digialnem trgu. Zelo pomembno je, da izpostavimo tudi Akt o digitalnih storitvah, namreč oba akta sta zelo pomembna tudi z vidika vzpostavljanja odgovornosti za velike platforme zlasti, ko gre za vsebino, ki se širi preko platform. Ti veliki akterji imajo tudi zdaj več odgovornosti, ko gre za boj proti sovražnemu govoru. Z Evropskim parlamentom se bomo v času svojega predsedovanja seveda tudi pogajali o obeh zakonodajnih predlogih. In še zadnji, četrti steber evropskega modela rasti, ki ga želimo uveljaviti, to je socialna razsežnost Evropske unije. Mi skušamo najti ravnotežje med gospodarsko rastjo, med zaščito pravic delavcev in tudi med razvojem posameznikov. Vse to je namreč v sami srčiki evropske identitete. In to je velik izziv, s katerim se soočamo. Tudi na tem področju bi rada čestitala slovenskemu predsedstvu, ki je decembra uspelo doseči politični dogovor o direktivi o minimalnih plačah. Francosko predsedstvo bo skušalo zaključiti z  razpravo o tej temi. Želimo vzpostaviti sistem, ki bo zagotavljal dostojno minimalno plačo v vseh evropskih državah. Poleg tega bomo skušali zaključiti z delom na direktivi o preglednosti plač. S tem bomo tudi skušali odpraviti plačno vrzel, ki še vedno obstaja med ženskami in moškimi. Poleg tega se bomo ukvarjali tudi z vprašanjem kvot v okviru upravnih odborov. </font><br>
<font size="4">	In še zadnja os, ki jo je izpostavil predsednik republike. Gre za človeško Evropo. Tudi na tem področju bomo v času francoskega predsedovanja uveljavljali več pobud. Kot prvo nameravamo zaključiti s konferenco o prihodnosti Evrope, in sicer v mesecu maju. Ta faza bo izjemno pomembna, namreč delo, ki smo ga opravili, je kolektivno delo, v okviru katerega so sodelovali tudi državljani. Je pa to verjetno tudi zelo pomemben trenutek z vidika oblikovanja novih poti. Tudi slovensko predsedstvo je veliko delalo na tej tematiki. Mislim, da bi morali zdaj izkoristiti ta zagon, ki je bil podan, tudi na področju dajanja poudarka humanistični razsežnosti Evropske unije. Tako kot vedno bomo tudi tokrat izpostavljali vrednote in spoštovanje vladavine prava. To je v samem temelju naše unije, to je tudi temelj, na katerem so oblikovane pogodbe. Kot je poudaril tudi predsednik republike v svoji predstavitvi decembra, ta vprašanja nebi smela kakorkoli zoperstavljati vzhodnih in zahodnih držav na naši celini. Pomembno je, da ne zoperstavljamo ljudi enega proti drugemu. In kar zadeva to humano, človeško Evropo, izpostaviti moramo mlade, kulturo in zgodovino. Letao 2022 je evropsko leto mladih. Izjemno pomembno je, da to leto izkoristimo za to, da razmislimo o prihodnosti Evrope. S tem v zvezi bomo sprejeli več pobud, junija organiziramo tudi srečanje evropskih univerz. 40 evropskih univerz že obstaja v tem kontekstu in še veliko več takšnih univerz načrtujemo. Poleg tega želimo, da tudi kulturni sektor vključimo v sam proces okrevanja v Evropski uniji. Potrebujemo novo strategijo tudi za kulturo in kreativno industrijo, poudarjati moramo tudi medkulturne izmenjave znotraj Evropske unije. Slovenija in Francija imata dobro vzpostavljene odnose na tem področju. Sodelujemo na primer z Univerzo v Mariboru, z Univerzo v Ljubljani, tudi z Institutom Jožef Štefan in mislim, da bodo tovrstni francosko-slovenski odnosi še kako prispevali k doseganju napredka. </font><br>
<font size="4">	Gospe in gospodje, to so ključne prednostne naloge v času francoskega predsedovanja. S temi temami se bomo ukvarjali v naslednjih šestih mesecih. Predsedovanje smo prevzeli za Slovenijo. Tako kot vi tudi mi želimo nadaljevati s temi ukrepi v vseh 27-ih državah </font><br>
<br>
<b><font size="4">7. TRAK: (VP) 10.30</font></b><br>
<br>
<b><font size="4">	</font></b><font size="4">(nadaljevanje) članicah. Želimo si, da bi bila Evropska unija ambiciozna in da bi tudi uspela pri teh pomembnih prehodih, ki jo čakajo. </font><br>
<font size="4">	Najlepša hvala za vašo pozornost. Zdaj pa sem na voljo za vaša vprašanja, če jih seveda imate. Hvala.</font><br>
<br>
<font size="4">	</font><b><font size="4">PREDSEDNIK MAG. MARKO POGAČNIK: </font></b><font size="4">Hvala za vašo predstavitev.</font><br>
<font size="4">	Besedo dajem še gospodu Gašperju Dovžanu, državnemu sekretarju na Ministrstvu za zunanje zadeve, da poda kratek komentar k šestmesečnemu programu predsedovanja Francije Svetu Evropske unije.</font><br>
<br>
<font size="4">	</font><b><font size="4">GAŠPER DOVŽAN: </font></b><font size="4">Najlepša hvala. Spoštovana predsednika obeh odborov, spoštovane poslanke in poslanci, spoštovana veleposlanica, predstavnica Evropske komisije.</font><br>
<font size="4">	Zelo sem vesel, da smo se zbrali na tej predstavitvi prednostnih nalog šestmesečnega programa Francije. Naj na začetku izpostavim, da sta Slovenija in Francija že v času priprav na zaporedno predsedovanje in tudi tekom našega predsedovanja vodili reden, odprt in pa konstruktiven dialog na političnih, strokovnih ravneh v vseh ključnih evropskih dosjejih. In seveda ravno to omogča lažji prehod in pa seveda primopredajo predsedovanja ne seveda zgolj med Slovenijo in Francijo ampak med dvema trioma, torej med nemško-portugalsko-slovenskim triom in med francosko-češko-švedskim triom. </font><br>
<font size="4">	Vesel sem, da se franconski program vrti okrog treh ambicij. Bolj suverena Evropa, nov evropski model rasti in pa humana Evropa, vse to so poudarki, ki so v celoti skladni tudi s pogledi, ki jih imamo v Sloveniji na prihodnost Evropske unije. Še posebej smo veseli, da je francosko predsedstvo, da nadaljuje delo slovenskega predsedstva na številnih področjih. Naj začnem s krepitvijo odpornosti v smeri celovitejšega pristopa Evropske unije k odzivanju na krize ne glede na njihovo naravo. Potem je tu Zahodni Balkan. Močno pozdravljamo odločitev franconskega predsedstva, da je dosje širitve, ki je strateškega pomena za celotno Evropsko unijo, ohranilo na evropski agendi in seveda pozdravljamo tudi za junij napovedano konferenco o Zahodnem Balkanu. Nadaljevali bomo tudi dialog o vladavini prava. Tudi v Sloveniji mislimo, da ta tematika ni nekaj, kjer bi se države morale deliti na takšen ali drugačen način, ampak si želimo več konvergence in smo veseli, da franconsko predsedstvo nadaljuje s to ambicijo. Prav tako se bo nadaljevala in tudi zaključila predvidoma konferenca o prihodnosti Evrope, kjer moramo nadaljevati razpravo o tem, kako, kakšno Evropo si želimo za naše torej zanamce in za prihodnost. To je naša odgovornost in vesel sem, da je pozornost temu procesu zelo visoko na agendi francoskega predsedstva. Potem je tu še obravnava odnosov z Zduženim kraljestvom, ki veste, da so vse od torej napovedi brexita na preizkušnji. Imamo pa tako eni kot drugi vzajemen interes, da ohranjamo dobre medsebojne odnose in da poiščemo rešitve, da bo naš odnos funkcionalen. In to je naša skupna naloga in odgovornost in smo se veda tudi francoskemu predsedstvu hvaležni, da bo temu področju namenilo izdatno pozornost. Tu je še pravosodje in notranje zadeve, kjer Slovenija močno podpira pristop Francije glede pakta o migracijah </font><br>
<br>
<b><font size="4">8. TRAK: (VP) 10.35</font></b><br>
<br>
<b><font size="4">	</font></b><font size="4">(nadaljevanje) in azilu in operacionalizacijo akcijskih načrtov z državami izvora in tranzita. To je bistvenega pomena, da nadaljujemo dialog s temi državami in da najdemo, torej da povežemo med sabo vse vzvode in vse instrumente, s katerimi razpolagamo na evropski ravni, in tudi države članice na način, da pomagamo državam izvora in tranzita, da zagotovijo lastnim državljanom boljšo perspektivo. Prav tako pomembno je področje zdravja, za katerega smo dolgo časa mislili, da je to zgolj domena držav članic, a nas je pandemija naučila, da obstajajo čezmejni elementi, ki jih je nemogoče reševati vsak zase ali drug proti drugemu, ampak jih lahko uspešno rešujemo samo skupaj. In zato je ravno področje zdravja bistveni element za krepitev evropske suverenosti, za vzpostavljanje seveda zdravstvene unije in pa seveda evropskega organa za odzivanje na zdravstvene krize. Vse to je bistveno, če želimo okrepiti tudi zdravstvene sisteme držav članic. Enako pomembno je gospodarsko okrevanje po krizi, ki jo je povzročila pandemija covida. Naj omenim še digitalno preobrazbo, o kateri je prav tako govorila veleposlanica. Brez digitalne preobrazbe ne bo gospodarskega zagona in preboja v Evropi in brez napredka na tem področju in večje samostojnosti urejanja razmer na trgu ne bo večje digitalne suverenosti in ne bomo mogli ščititi zasebnosti in vseh drugih elementov tudi demokracije, ki so tako pomembni v Evropski uniji. Skratka tu potrebujemo nadaljnje delo. In nas zelo veseli, da je franconsko predsedstvo močno privržemo aktivnostim na tem področju. S tem je povezana tudi kibernetska varnost. Podpiramo akt o umetni inteligenci in pa seveda prenovitev direktive o varnosti informacijskih sistemov in omrežij. S tem smo se ukvarjali tudi v času slovenskega predsedovanja in je z aktivnostjo treba nadaljevati. Gospa veleposlanica je omenila tudi socialno dimenzijo Evropske unije. Vemo, da z razvojem gospodarstva, s poglabljanjem Evropske unije vse to odpira socialna vprašanja in da, če želimo skladen razvoj, moramo tudi temu področju nameniti ustrezno pozornost in poskrbeti za to, da zaradi izkoriščanja štirih svobod ljudje ne bodo trpeli na socialnem področju. In tu smo v zadnjih letih priča napredku in veseli smo, da je Slovenija lahko pripomogla k zbliževanju nekaterih doslej diametralnih stališč zlasti pri usklajevanju vprašanj minimalne plače, ampak tu nas še dodatni izzivi, o katerih je tudi že govorila veleposlanica. In veseli smo, da bodo aktivnosti z enako energijo tekle dalje. Skupna naloga ostaja tudi uresničevanje podnebnih ciljev Evropske unije. Tu smo pred zelo kompleksnim svežnjem Pripravljeni na 55, ki odpira vrsto vprašanj, ne samo gospodarskih ampak tudi razvojnih, tudi socialnih, vprašanja delovnih, prestrukturiranj gospodarstev. Zelo daleč seže ta dosje in veliko mero politične modrosti bomo potrebovali pa tudi energije in zagona in veseli nas, da vse to prinaša tud francosko predsedstvo. Brez tega paketa in brez uresničitve glavnih ciljev seveda ne bomo pripravljeni na 2055</font><br>
<br>
<b><font size="4">9. TRAK: (VP) 10.40</font></b><br>
<br>
<b><font size="4">	</font></b><font size="4">(nadaljevanje) in to je nekaj, kar si ne smemo privoščiti, če želimo seveda ohraniti Evropo takošno kot jo poznamo tudi za prihodnje generacije. Že v času našega predsedovanja nas je nekoliko presenetila rast cen energije. Ampak to seveda je nekaj, kar bo ostalo na mizi, in veseli smo, da tudi francosko predsedstvo namenja temu ustrezno pozornost. Naj ob tem omenim, da smo v Sloveniji seveda lahko ponosni, da gostimo tudi enega izmed evropskih regulatorjev (ACER), ki je vendarle v času krize odigral pomembno vlogo pri razumevanju, zakaj je prišlo to teh cenovnih nihanj, in seveda tudi pomembno vlogo pri svetovanju politični ravni, kako se na to situacijo odzivati. In vse to seveda ostaja relevantno tudi za čas francoskega predsedovanja. Če nadaljujem to, ta pregled teh povezav med slovenskim in francoskim predsedovanjem, seveda ne morem mimo področja zunanjih zadev, kjer nas izjemno veseli pozornost, ki jo je francosko predsedstvo namenilo ne le Zahodnemu Balkanu, kar sem že omenil, ampak tudi Afriki kot kontinentu. Prednost Evropske unije je, da ima seveda večje število članic in vsaka članica prinese k skupni mizi svoje znanje in izkušnje in seveda tu zelo cenimo vlogo Francije in podpiramo krepitev začrtanega partnerstva med Evropo in Afriko, ko gre za mir, ko gre za varnost, ko gre za gospodarsko sodelovanje, dobro upravljanje, pravno državo, človekove pravice. Vse to so zelo pomembne vrednote in tu bomo imeli skupno točko tudi v luči slovenske kandidature za nestalno članstvo v Varnostnem svetu. In zanimivo oziroma zanesljivo bomo tu iskali nadaljnje možnosti za seveda dialog ne samo s Francijo, ampak tudi z drugimi državami. Gre tudi v tem kontekstu za teme, ki so tudi v Sloveniji zelo domače, kot je denimo prehranska varnost ali pa položaj mladih, skratka tu imamo veliko skupnega in nas veseli ta franconska ambicija. Tu je še izvajanje strategije Evropske unije za Indo-Pacifik, kjer Slovenija seveda v celoti podpira potrebo po nadaljnjem angažmaju Evropske unije pri razvoju partnerstev s podobno mislečimi državami te regije. Tu so še transatlantski odnosi, ki jih nikoli ne smemo zanemariti in tudi slovenski cilj in pa prizadevanja so šla v smer vzpostavljati dialog in pa vlagati vse napore v to, da govorimo, ko gre za regionalna vprašanja, čim bolj podobni jezik. In verjamem, da bo to nekaj, kar bo franconsko predsedstvo prav tako nadaljevalo. Prav tako seveda ne gre pozabiti tudi druge, tretje države, ki so za Evropsko unijo pomembne. In tu je Evropska unija vzpostavila določene pristope. Nebi zdaj te tretje države posebnega pomena posebej izpostavljal, ampak seveda gre za to, da imamo partnerske odnose. In včasih seveda partnerski odnosi pomenijo tudi, da moramo govoriti bolj odločno, da se moramo znati bolje postaviti zase. In verjamem, da vse to prinaša in obeta tudi francosko predsedstvo, in se mi zdi, da se lahko tega veselimo. </font><br>
<br>
<b><font size="4">10. TRAK: (VP) 10.45</font></b><br>
<br>
<b><font size="4">	</font></b><font size="4">(nadaljevanje) Ne smemo pozabiti tudi posebnih oziroma regij posebnega pomena za Evropsko unijo. Tu je poleg južnega sosedstva, ki sem ga nekako že omeil sicer ne v celoti pa vendar, tu še vzhodno partnerstvo, ki je v vseh pogledih, v varnostnem, v geostrateškem, v energetskem izjemno občutljivo območje, kjer potrebujemo tudi v prihodnje precej modrosti, odločnosti in pa predvsem enotnosti na strani Evropske unije. In verjamem, da vse to seveda tudi s francoskim angažmajem ostaja naša skupna usmeritev. Naj omenim še seveda nadaljevanje aktivnosti na razvojnem in humanitarnem področju v smeri tudi krepitve evropske varnosti in obrambe. In tu se seveda nadejamo sprejema strateškega kompasa predvidoma marca letos. Slovensko predsedstvo je ta proces usklajevanja pogledov skušalo maksimalno pospešiti. Veseli smo, da smo nekako prišli do skupnega osnutka, dosegli smo nekakšen etapni cilj in veseli nas velik angažma, ki ga tu vidimo tudi na strani Francije, ki bo šel v to smer, da dobimo ta tako zelo pomemben dokument za skupno razumevanje strateških izzivov in pa priložnosti, ki so pred Evropsko unijo. Tako, da dovolite mi, da s tem nekako zaključim, seveda je tu še več drugih tem od trgovinske politike pa potem vprašanja mladih in pa kulture, ohranjanja kulturne dediščine, skratka nenzansko število tem, ki so izjemnega pomena in v katere je tudi slovensko predsedstvo vložilo precejšnjo energijo tudi v sodelovanju z drugimi institucijami. Skratka kulturna diplomacija oziroma element kulture tudi v zunanjih odnosih, ko stopamo v stik s tretjimi državami, se nam je zdel izjemno pomemben in tu vidimo seveda v Franciji nekoga, ki podobno gleda na te izzive in seveda namerava nadaljevati s tem pomembnim vidikom. Ne smemo namreč pozabiti na to mehko moč Evrope, ki jo imamo zaradi bogate kulture, dediščine. In potem se seveda ozirajo številni in na tem moramo graditi in iskati skupni jezik tudi s tretjimi državami.</font><br>
<font size="4">	Tako, da dovolite mi, da se seveda na koncu ponovno zahvalim za odlično sodelovanje v času našega predsedovanja. Tudi odločilno podporo v trenutkih, ko je bilo potrebno dosegati soglasje, ali na način, da ste nam pomagali pri drugih bolj skeptičnih državah, ali na način, da ste kdaj morda stisnili zobe in popustili. Vse situacije smo videli vseh smo bili zelo veseli. In mislim, da si takega partnerskega odnosa vsako predsedstvo lahko samo želi in mi smo, kot rečeno, nad sodelovanjem izjemno zadovoljni. In še enkrat hvala. Želim pa seveda tudi vašemu predsedstvu nadaljnjega uspeha. Predsedstvo se seveda, je seveda tisto, ki nekako prevzame odgovornost za šest mesecev. In včasih je tudi nekoliko naključje torej, kaj vse pride na mizo v tistih šestih mesecih in kakšne vse okoliščine zunanje spremljajo predsedstvo. In jaz si želim, da zlasti ta nadloga pandemija ne bo preveč hromila in oteževala delo. Naj ponovno poudarim, da vsi dosežki, o katerih radi govorimo, slovenskega predsedstva, nebi bili mogoči, v kolikor nebi pravočasno </font><br>
<br>
<b><font size="4">11. TRAK: (VP) 10.50</font></b><br>
<br>
<b><font size="4">	</font></b><font size="4">(nadaljevanje) s skupnimi močmi v Evropi dosegli preskrbo s cepivi, kjer gre posebna zahvala Evropski komisiji, in seveda tudi množično cepljenje. Zgolj to je omogočilo, da smo dobili to okno priložnosti, da smo lahko imeli fizične sestanke in da smo lahko nadaljevali delo na zakonodajnih dosjejih. In seveda brez te odločitve številnih, torej odločitve za cepljenje številnih diplomatov, tudi nebi bilo teh dosežkov. Tako, da je prav, da se tega zavedamo. In seveda z nepredvidljivim nadaljnjim razvojem pandemije želimo, da vendarle tudi znanost še napreduje, da tu postanemo še boljši. Tu ima tudi Evropska unija svojo vlogo. Zlasti Evropska komisija, ki spodbuja te procese. In v preteklosti mislim, da nam je uspelo z zelo hitro reakcijo tu narediti nek preboj in da smo danes lahko na to ponosni. In prav je, da tudi Slovenija kot država prizna, da smo del tega uspeha v obliki doseženih rezultatov poželi tudi v Sloveniji. Tako, da še enkrat hvala in pa seveda vse dobro vašemu predsedovanju. Bon courage.</font><br>
<br>
<font size="4">	</font><b><font size="4">PREDSEDNIK MAG. MARKO POGAČNIK: </font></b><font size="4">Hvala državnemu sekretarju. </font><br>
<font size="4">	Sedaj bi pa za kratek komentar naprošal še dr. Jernejo Jug Jerše, vodjo predstavništva Evropske komisije v Sloveniji.</font><br>
<br>
<font size="4">	</font><b><font size="4">DR. JERNEJA JUG JERŠE: </font></b><font size="4">Spoštovana predsednica in predsednik odbora, spoštovana veleposlanica, spoštovane poslanke in poslanci, spoštovani predstavniki vlade, cenjeni gostje! </font><br>
<font size="4">	Najprej bi se rada zahvalila predsedujočim za minuto molka ob izgubi velikega Evropejca, predsednika Sassolija. </font><br>
<font size="4">	Gospe veleposlanici, Nje. eksc. Florence Ferrari se zahvaljujem za predstavitev prednostnih nalog franconskega predsedovanja Svetu Evropske unije. </font><br>
<font size="4">	Francija je krmilo predsedovanja od Slovenije prevzela v še vedno zdravstveno zelo zapletenem obdobju, saj je že peta država članica, ki predseduje med covid pandemijo. Evropska unija je v času pandemije okrepila svojo odpornost in je tudi gospodarsko okrevala. Cepljenih je približno 70 % vseh prebivalcev Evropske unije oziroma 80 % vseh odraslih. Evropska unija pa je poskrbela tudi za druge, saj je izvozila več cepiv kot jih je porabila sama in s tem pomagala preko 150 državam. Raste tudi evropsko gospodarstvo, ki je tudi po zaslugi zgodovinskega paketa za okrevanje Next Generation EU v višini preko 800 milijard evrov že pred koncem lanskega leta nadoknadilo padec BDP zaradi pandemije. Na tej poti je potrebno nadaljevati. </font><br>
<font size="4">	Evropska komisija z zadovoljstvom ugotavlja, da se prednostnega naloge francoskega predsedstva popolnoma ujemajo z našimi aktivnostmi in da bo Francija nadaljevala uspešno obravnavo dosjejev, na katerih je sodelovalo že slovensko predsedstvo, ter da bo začela obravnavo tudi nedavno predstavljenih predlogov komisije. Dovolite, da se dotaknem le nekaterih.	</font><br>
<font size="4">	Za našo prihodnost je odločilen napredek pri zelenem prehodu. Celoten okoljski paket Pripravljeni na 55 s ciljem znižanja toplogrednih izpustov za 55 % na ekonomsko učinkovit in socialno pravičen način do leta 2030 mora zato čim prej stopiti v veljavo. Evropska komisija verjame, da bo francosko predsedstvo doseglo viden napredek na tem paketu. V Francijo si delimo tudi željo postati svetovna digitalna velesila z digialno zakonodajo, ki bo spoštovala evropska pravila in vrednote. Komisija upa, da bo francosko predsedstvo hitro zaključilo ključne dosjeje, predvsem akt o digitalnih trgih ter o digitalnih storitvah, kjer je slovensko predsedstvo že doseglo splošni prostop. Zeleni prehod in digitalizacija podpirata rast in ustvarjanje novih delovnih mest </font><br>
<br>
<b><font size="4">12. TRAK: (VP) 10.55</font></b><br>
<br>
<b><font size="4">	</font></b><font size="4">(nadaljevanje) v okviru konkurenčnega in trajnostnega gospodarstva. Skupne točke s francoskim predsedstvom so jasne zlasti pri iniciativi za razvoj konkurenčega in pridobivanja porabe vodika, obdavčitvi multinacionalk ter ustreznih minimalnih plačah. </font><br>
<font size="4">	Na Evropski komisiji smo pred enim mesecem predlagali tudi posodobljena prvila za okrepitev upravljanja schengenskega območja. Namen posodobitve je zagotoviti, da ponovna uvedba nadzora na notranjih mejah unije ostane le skrajni ukrep. Prav tako se žal še vedno soočamo z neenotnimi pogledi držav članic glede pakta o migracijah in azilu, kjer je Evropska komisija začrtala celovit pristop. Želimo si, da bi francosko predsedstvo tudi tu uspelo doseči kompromis. Evropska komisija pa vidi tudi potrebo po pravi obrambni uniji. Naše prednostne naloge so predstavljene v novem strateškem dokumentu, strateškem kompasu, ki je bil že omenjen, ki bo določil smernice razvoja evropske obrambe v prihodnjem desetletju na področju kriznega upravljanja, odpornosti, razvoja zmogljivosti in partnerstev. Močno cenimo trdno zavezanost francoskega predsedovanja obrambni tematiki, o kateri bo razprava potekala tudi na evropskem vrhu meseca marca. Francosko predsedstvo bo pa nenazadnje zaključilo tudi razpravo v okviru konference o prihodnosti Evrope. Na komisiji bomo prisluhnili predstavljenim zamislim in prispevkom ter bomo pripravili nadaljnje ukrepe na podlagi dogovorjenega na konferenci. Še naprej si bomo prizadevali, da bi unija enakosti postala resničnost za vse državljane.</font><br>
<font size="4">	Spoštovana veleposlanica, prepričana sem, da bo francosko predsedstvo, da si bo prizadevalo za močno, odporno, avtonomno in uspešno Evropo. Pri teh prizadevanjih lahko računate na popolno zavezanost Evropske komisije. Želim vam odlično predsedovanje in se veselim sodelovanja v prihodnjih mesecih. Na koncu bi se pa rada zahvalila še državnemu sekretarju Dolžanu za odlično sodelovanje s slovensko stranjo in komisijo med slovenskim predsedovanjem.</font><br>
<font size="4">	Hvala lepa za pozornost. </font><br>
<br>
<font size="4">	</font><b><font size="4">PREDSEDNIK MAG. MARKO POGAČNIK: </font></b><font size="4">Dr. Jerneja Jerše Jug, hvala vam za vaš komentar.</font><br>
<font size="4">	Sedaj pa odpiram razpravo poslank in poslancev. K besedi sta se javila dva poslanca. Prvi dobi besedo gospod Jožef Horvat, pripravi naj se gospod Andrej Černigoj.</font><br>
<br>
<font size="4">	</font><b><font size="4">JOŽEF HORVAT (PS NSi): </font></b><font size="4">Hvala za besedo, spoštovani gospod predsednik. Spoštovana gospa predsednica. Lepo pozdravljam vašo eksc. gospo Florence Ferrari, veleposlanico Francije v Sloveniji in tudi vse ostale odlične goste in gostje. </font><br>
<font size="4">	Gospa veleposlanica, verjamem, da bomo čez pol leta lahko ocenili, da sta Slovenija in Francija odlična naveza. Odzivi mednarodne javnosti jasno kažejo na to, da je slovensko predsedovanje Svetu Evropske unije tektonsko izboljšalo ugled, mesto in tudi domet slovenske diplomacije v svetu. Ne bom podrobno razlagal uspehov, na katere smo ponosni, ki smo jih dosegli v času predsedovanja svetu Evropske unije na področju sociale, trga dela, digitalizacije, obrambe, tudi schengenske politike, energetike in tako naprej. Verjamem namreč, da je Slovenija v času predsedovanja sprejela nekaj pomembnih zakonodajnih dosjejev in vzpostavila dobre nastavke za nadaljnjo razpravo in dokončen sprejem zakonoodajnih dosjejev v času vašega predsedovanja, gospa veleposlanica. Na tem mestu se vam tudi zahvaljujem za vašo odlično predstavitev prioritet francoskega predsedovanja, ki so neko logično nadaljevanje seveda slovenskega predsedovanja, za katerega smo se, zaradi vsebine smo se seveda skupaj </font><br>
<br>
<b><font size="4">13. TRAK: (VP) 11.00</font></b><br>
<br>
<b><font size="4">	</font></b><font size="4">(nadaljevanje) dogovorili.</font><br>
<font size="4">	Gospe in gospodje, Evropa je bila v zadnjih letih tarča ostrih kritik. EU skeptiki pravijo, da je razdeljena, da ni skupnih projektov, celo da postaja zgodovinsko nepomembna. Toda prav v času zdravstvene krize COVID-19 se je pokazalo, da je lahko naša Evropa ne le koristna ampak tudi vir upanja. Na primer večletni finančni okvir, načrt za okrevanje in odpornost, sprejeto na vrhu poleti julija 2020, zelo jasno izžarevajo tisto evropsko solidarnost, tisto Schumannovo evropsko solidarnost. In ta evropska solidarnost, ti zajetni finančni paketi so omogočili tudi naši državi Sloveniji, moji domovini, da je kljub krizi lahko dosegla in beleži dobro kondicijo gospodarstva, dobro socialno politiko. Beležimo hvala bogu rekordno gospodarsko rast, beležimo rekordno visoko zaposlenost. Ocenjujejo nas tuje relevantne organizacije. Beležimo rekordno visoko socialno vključenost, kot poroča pred dvema dnevoma OECD in tako naprej in tako naprej. Za analize bo še čas. </font><br>
<font size="4">	Zaključujem s poudarkom in podčrtujem zeleni prehod in digitalno preobrazbo. Seveda vsi si za to prizadevamo, tudi slovenski Državni zbor. Glede varovanja našega planeta, edinega planeta Zemlje izpostavljam racionalno varovanje planeta. Racionalno varovanje planeta Zemlje, narave, mi krščanski demokrati pravimo stvarstva. Zakaj podčrtujem racionalno. Ne smemo namreč dovoliti, in tu je treba reči bobu bob, da bi greening histerija, ki postaja neke vrste religija, naredila prevelike napake. Namreč digitalizacijo poganjajo elektroni, ki se pretakajo po elektro vodnikih in čipih in tako naprej. Kdo pa poganja elektrone? Elektrarne. In tukaj se moramo dogovoriti in sem vesel, da sta Slovenija in Francija skupaj, kar zadeva opredelitev jedrske energije. Če bomo šli proti jedrskim elektrarnam, proti hidroelektrarnam, proti termoelektrarnam itak, potem se lahko zgodi, da ne bo digitalne preobrazbe in da bodo tu nekoč zasedali pri ugasnjenih žarnicah. Tako, da tu sem vesel, da imamo Slovenija kot Francija podobne poglede. In želim si, da bi nam vsem skupaj uspelo, predvsem pa vam, Franciji, da bi prioritete predsedovanja Svetu Evropske unije do potankosti tudi realizirali. Na tej poti, gospa veleposlanica, želim Franciji veliko uspehov in tudi sreče.</font><br>
<font size="4">	Hvala lepa.</font><br>
<br>
<font size="4">	</font><b><font size="4">PREDSEDNIK MAG. MARKO POGAČNIK: </font></b><font size="4">Hvala kolegu Jožefu Horvatu.</font><br>
<font size="4">	Besedo dobi gospod Andrej Černigoj.</font><br>
<br>
<font size="4">	</font><b><font size="4">ANDREJ ČERNIGOJ (PS NSi): </font></b><font size="4">Spoštovana predsedujoča, hvala za besedo. </font><br>
<font size="4">	Spoštovana veleposlanica, spoštovani državni sekretar, spoštovana vodja predstavništva Evropske komisije in vsi ostali gostje in spoštovani kolegice in kolegi!</font><br>
<font size="4">	Najprej bi za začetek izrazil pozdrav. / nagovor v francoščini/ Vaša ekscelenca, dobrodošli v Državnem zboru. Hvala za predstavitev francoskega predsedovanja.</font><br>
<font size="4">	Za začetem vam želim uspešno predsedovanje predvsem v duhu današnjih razmer, predvsem pa čim boljše zdravstveno stanje Evrope, da se bomo lahko čim bolj večkrat v živo v pristnih stikih in </font><br>
<br>
<b><font size="4">14. TRAK: (VP) 11.05</font></b><br>
<br>
<b><font size="4">	</font></b><font size="4">(nadaljevanje) odnosih govorili za prihodnost Evropske unije. </font><br>
<font size="4">	Zelo me veseli, da ste izbrali nekako vaš moto predsedovanja. Je čas napredka. Evropa potrebuje napredek in zelo se veselim, da bo nekako Evropa prevzela prvo palico Evropske unije v tem šestmesečnem času. </font><br>
<font size="4">	Sam bi rad na tej točki izpostavil zame zelo pomembna dva elementa vašega predsedovanja. Prvo. Sam živim v vasi blizu schengenske meje. Zelo me veseli, da ste v bistvu meje, varovanje mej, ilegalni prihodi in migracije vzeli zelo resno. Zelo me veseli, da boste nadaljevali delo, kjer smo mi, kjer je končalo slovensko predsedovanje, in poskušali dokončati, sprejeti migracijski pakt. In lahko rečem, da sam kot človek, sam kot poslanec, ki prihajam iz območja tudi schengenske meje, rečem, da je zame to zelo pomembno področje. Moram pa tudi sam reči, da želim, da bi nekako tudi aktivno pristopili k temu problemu. Sam se zavedam, da je ta problem zelo velik, ampak vem, da ta problem lahko Evropa pade ali še bolje začne delovati. Vsi se zavedamo, da ta problem, tudi vsi državljanke in državljani Evropske unije se ga zavedajo in ga postavljajo nad zelo visoko prioritetno mesto. Sam sem imel osebno izkušnjo s posebnim pogajalcem gospodom kolegom Michel Barnierjem, ki je sam s projektnim delom nekako brexit pripeljal k, bi se rekel zelo pozitivnemu izhodu, dogovorjenemu izhodu in sam tudi vidim rešitev pri tem projektu, to se pravi, da sam že nekaj časa predlagam pogajalca o migracijah v Evropski uniji in si želim mogoče, da bi tudi francosko predsedovanje razmislilo o tem mojem predlogu. Druga točka. Seveda podpiram tudi nekako širjenje schengenskega območja in si želim, da bo tukaj francosko predsedovanje uspešno. Druga točka, ki jo pa nekako izpostavljam kot mlad poslanec, je nekako konferenca o prihodnosti Evrope. Vsi se zavedamo, nekako francosko predsedovanje bo zaključilo to konferenco v, če se ne motim, maja letošnjem letu v Strasbourgu. In želim si, da se z zaključkom te konference tukaj delo nebi končalo. In nekako tukaj je moje vprašanje, kakšne bodo potem nastavki za naprej delo na tem področju. Zavedamo se, da Evropa, Evropska unija, cel svet ni v najboljšem času, ampak sam se zavedam, da tudi sama Evropska unija z gospodom praočetom Robertom Schumannom ni nastala v, kako bi se reklo, v lepih časih. In moram tukaj pozdraviti in sam sem tudi že večkrat obiskal Francijo in tukaj imam tak lep spomin pri rojstni hiši Roberta Schumanna oziroma tudi tam, kjer je njegovo zadnje počivališče, tak spomenik štirih praočetov. Se pravi gospoda Gasparja, Schumanna, Moneta in Adenauerja, ki nas opominjajo, da nikoli ne smemo vreči puško v koruzo, ampak vzeti to kot izziv in popeljati Evropo naprej k boljši, še bolj povezani in enotni Evropski uniji. Ni problemov, so samo izzivi.</font><br>
<font size="4">	Za konec vam želim uspešno predsedovanje s čim več pristnih stikov in povezovanja, predvsem pa kako pripeljati vse države Evropske unije in Evropsko unijo in svet k boljšemu jutru.</font><br>
<font size="4">	Hvala.</font><br>
<br>
<font size="4">	</font><b><font size="4">PREDSEDNIK MAG. MARKO POGAČNIK: </font></b><font size="4">Hvala kolegu Černigoju.</font><br>
<font size="4">	Vidim, da interesa za razpravo ni več, zato bi razpravo zaključil.</font><br>
<font size="4">	Spoštovana gospa veleposlanica, ali se želite odzvati na razpravo </font><br>
<br>
<b><font size="4">15. TRAK: (VP) 11.10</font></b><br>
<br>
<b><font size="4">	</font></b><font size="4">(nadaljevanje) poslank in poslancev? V primeru, da ja, je beseda vaša. </font><br>
<br>
<font size="4">	</font><b><font size="4">NJE. EKSC. FLORENCE FERRARI: </font></b><font size="4">Najlepša hvala.</font><br>
<font size="4">	Najlepša hvala za udeležbo na tem sestanku in za vašo podporo našemu šestmesečnemu predsedovanju. Mislim, da vsi delimo isti pristop, da naša dva predsedovanja lahko napredujeta na pomembnih področjih. </font><br>
<font size="4">	Nisem slišala specifičnih vprašanj, samo eno o konferenci o prihodnosti Evrope, ki ste jo omenili, gospod Černigoj. V Franciji upamo, da bomo zaključili maja s to konferenco. Sam proces je bil zelo pomemben. Kljub pandemiji in zdravstvenih pogojih smo imeli priložnost slišati mnenja številnih evropskih državljanov glede njihovih pričakovanj, ki jih imajo od Evropske unije. To zelo cenimo. Seveda smo želeli, bi želeli storiti še več, a na žalost nismo imeli možnosti več srečanj v živo. Toda Slovenija in Francija sta odigrali pomembni vlogo. Torej kaj se bo zgodilo po tem, to se bodo odločili naši voditelji verjetno maja. Vse je odprto in to sem tudi že omenila, da morda imamo možnost za nov začetek. Nisem na politični ravni, tako da ne morem jaz na to odgovoriti, a obstaja možnost in ta proces je bil za nas zelo pomemben.</font><br>
<font size="4">	Najlepša hvala.</font><br>
<br>
<font size="4">	</font><b><font size="4">PREDSEDNIK MAG. MARKO POGAČNIK: </font></b><font size="4">Zaključujem razpravo.</font><br>
<font size="4">	Ob koncu se lepo zahvaljujem Nje. eksc. gospe veleposlanici Florence Ferrari in vsem ostalim gostom za današnjo udeležbo na tej predstavitvi. Zahvaljujem se pa seveda tudi tolmačema.</font><br>
<br>
<font size="4">	S tem zaključujem 1. točko dnevnega reda in besedo predajam predsednici Odbora za zunanjo politiko gospe Moniki Gregorčič.</font><br>
<br>
<font size="4">	</font><b><font size="4">PREDSEDNICA MONIKA GREGORČIČ:</font></b><font size="4"> Hvala lepa.</font><br>
<font size="4">	Tudi sama bi se želela lepo zahvaliti Nje. eksc. gospe veleposlanici Florence Ferrari in ostalim visokim gostom za sodelovanje na današnji seji obeh odborov. Dovolite mi, da se ob tej priložnosti tudi sama pridružim predhodnikom in dobrim željam. Tudi sama Francoski republiki želim uspešno predsedovanje.</font><br>
<br>
<font size="4">	S tem zaključujem 1. točko 100. seje Odbora za zunanjo politiko in tudi 100. sejo odbora.</font><br>
<br>
<font size="4">	Besedo vračam mag. Marku Pogačniku, predsedniku Odbora za zadeve Evropske unije. </font><br>
<br>
<font size="4">	</font><b><font size="4">PREDSEDNIK MAG. MARKO POGAČNIK: </font></b><font size="4">Hvala.</font><br>
<font size="4">	</font><br>
<font size="4">	Prehajamo na</font><b><font size="4"> 2. TOČKO DNEVNEGA REDA - PREDLOG STALIŠČA REPUBLIKE SLOVENIJE DO PREDLOGA UREDBE EVROPSKEGA PARLAMENTA IN SVETA O SPREMEMBAH UREDBE EU ŠT. 575/2013 IN DIREKTIVO 2014/59/EU V ZVEZI Z BONITETNO OBRAVNAVO GLOBALNO SISTEMSKIH SKUPNIH INSTITUCIJ S STRATEGIJO REŠEVANJ Z VEČ VSTOPNIMI TOČKAMI IN METODOLOGIJO ZA POSREDNI VPIS INSTRUMENTOV, PRIMERNIH ZA IZPOPOLNJEVANJE MINIMALNE ZAHTEVE GLEDE KAPITALA IN KVALIFICIRANIH OBVEZNOSTI. </font></b><br>
<b><font size="4">	</font></b><font size="4">Gradivo k tej točki dnevnega reda smo od vlade prejeli 20. decembra. K 3. in 4. točki pa smo gradivo prejeli 23. decembra na podlagi prvega odstavka 4. člena Zakona o sodelovanju med Državnim zborom in Vlado v zadevah Evropske unije. Skrajni rok za njihovo obravnavo v Državnem zboru je danes. Gradivo od 2. do 4. točke je bilo v skladu z določili poslovnika Državnega zbora dodeljeno v obravnavo Odboru za zadeve Evropske unije kot pristojnemu odboru in Odboru za finance kot matičnem delovnem telesu. </font><br>
<br>
<b><font size="4">16. TRAK: (VP) 11.15</font></b><br>
<br>
<b><font size="4">	</font></b><font size="4">(nadaljevanje) Slednji je omenjena gradiva obravnaval na 42. seji 12. januarja in sprejel mnenja, ki smo jih prejeli.</font><br>
<font size="4">	Naprošam državno sekretarko mag. Kristino Šteblaj, da nam predstavi predlog uredbe in zlasti predlog stališča Republike Slovenije.</font><br>
<br>
<font size="4">	</font><b><font size="4">MAG. KRISTINA ŠTEBLAJ: </font></b><font size="4">Hvala lepa za besedo. </font><br>
<font size="4">	Lepo pozdravljeni, spoštovane poslanke, poslanci!</font><br>
<font size="4">	Evropska komisija je 27. oktobra predlagala dopolnitve Uredbe EU št. 575/2013, morda bolj poznane pod kratico CRR in Direktive št. 2014/59, poznano tudi kot BRRD.</font><br>
<font size="4">	Spremembe so tehnične narave in se nanašajo na reševanje bank. Cilj okvira Evropske unije za reševanje je zagotoviti, da se pokritje izgub bank in dokapitalizacija izvajata z zasebnimi sredstvi, ko se njihovo finančno stanje poslabša in se nato začne reševati. S predlaganimi spremembami se bo izboljšala uporaba obstoječih pravil Evropske unije glede zagotavljanja rešljivosti bančnih skupin. Posledično se bo z izvajanjem predlaganih sprememb doseglo še večjo zaščito finančne stabilnosti in prispevalo k zmanjšanju podpore davkoplačevalcev pri reševanju bank. Predlagana uredba Evropske komisije je pomembna za ustrezno uporabo širšega pregleda finančne zakonodaje, t.i. paketa ukrepov za zmanjšanje tveganja, katerega cilj je zmanjšati tveganja v finančnem sektorju in hkrati spodbujati trajnostno financiranje gospodarske dejavnosti.</font><br>
<font size="4">	Vlada podpira namen predlaganih tehničnih sprememb, saj bodo le-te omogočile konsistentno uporabo finančne zakonodaje Evropske unije in prispevale k zmanjšanju podpore davkoplačevalcev pri reševanju bank.</font><br>
<font size="4">	Hvala lepa. </font><br>
<br>
<font size="4">	</font><b><font size="4">PREDSEDNIK MAG. MARKO POGAČNIK: </font></b><font size="4">Hvala državni sekretarki za predstavitev mnenja matičnega delovnega telesa.</font><br>
<font size="4">	Naprošam člana Odbora za finance gospoda Jureta Ferjana. </font><br>
<br>
<font size="4">	</font><b><font size="4">JURE FERJAN (PS SDS): </font></b><font size="4">Gospod predsednik, najlepša hvala za besedo. </font><br>
<font size="4">	Cenjeni gostje, poslanke in poslanci! 	</font><br>
<font size="4">	Odbor za finance je na svoji 42. seji 12. januarja kot matično delovno telo obravnaval predstavljeno zadevo in tudi v skladu s 154.h členom Poslovnika Državnega zbora sprejel mnenje. In sicer to mnenje je bilo sprejeto soglasno brez glasu proti. Mnenje pa se glasi:</font><br>
<font size="4">	»Odbor za finance podpira predlog stališča Republike Slovenije do predloga Uredbe Evropskega parlamenta in Sveta o spremembi Uredbe EU št. 575/2013 in Direktive 2014/59/EU v zvezi z bonitetno obravnavo globalnih sistemsko pomembnih skupin institucij s strategijo reševanja v več vstopnimi točkami in metodologijo za posredni vpis instrumentov, primernih za izpolnjevanje minimalne zahteve glede kapitala in kvalificiranih obveznosti in predlaga Odboru za zadeve Evropske unije, da predlog stališča sprejeme«.</font><br>
<font size="4">	Hvala lepa. </font><br>
<br>
<font size="4">	</font><b><font size="4">PREDSEDNIK MAG. MARKO POGAČNIK: </font></b><font size="4">Hvala kolegu gospodu Juretu Ferjanu.</font><br>
<font size="4">	Na 77. seji 11. januarja je gradivo od 2. do 4. točke dnevnega reda obravnavala tudi Komisija Državnega sveta za mednarodne odnose in evropske zadeve ter sprejela mnenja, ki smo jih prejeli. </font><br>
<font size="4">	Za predstavitev mnenja komisije Državnega sveta k tej točki naprošam članico komisije gospo Bojano Potočan. </font><br>
<br>
<font size="4">	</font><b><font size="4">BOJANA POTOČAN: </font></b><font size="4">Hvala lepa, predsedujoči, za besedo.</font><br>
<font size="4">	Lep pozdrav vsem poslancem, vsem vabljenim, predstavnikom Vlade! </font><br>
<font size="4">	Torej komisija je soglasno podprla omenjeni predlog in pozdravlja cilje za reševanje, ki naj bi povečali konkurenčnost in vzdržnost bančnega sektorja EU. Komisija je podprla napore Evropske unije, ki želi zagotoviti, da bodo banke še naprej odporne in sposobne prenesti tudi prihodnje pretrese. Komisija se strinja, da je potrebno pri reševanju bank razbremeniti davkoplačevalce in izgube pokriti z zasebnimi sredstvi. Revidirani okvir za reševanje bank naj bi namreč učinkoviteje zagotavljal, da bi se izgube in dokapitalizacija bank po tem, ko nebi bile več sposobne poslovati in bi se zanje uporabil postopek reševanja, krile z zasebnimi sredstvi.</font><br>
<font size="4">	Hvala lepa. </font><br>
<br>
<font size="4">	</font><b><font size="4">PREDSEDNIK MAG. MARKO POGAČNIK: </font></b><font size="4">Hvala za predstavitev.</font><br>
<font size="4">	Vidim, da interesa za razpravo ni. </font><br>
<font size="4">	Predno preidemo na glasovanje, naj vas opozorim na spremembo glede ugotavljanja navzočnosti članov in članic delovnega telesa na sejah, o kateri ste bili pisno obveščeni </font><br>
<br>
<b><font size="4">17. TRAK: (VP) 11.20</font></b><br>
<br>
<b><font size="4">	</font></b><font size="4">(nadaljevanje) 27. decembra. Glasovanje na sejah delovnih teles odslej poteka tako, da morate navzoči člani in članice obvezno pritisniti eno od treh tipk na glasovalni napravi, torej tipko Za ali Proti ali X – kvorum, sicer se šteje, da na seji niste navzoči. Glasovanje bo torej na delovnih telesih odslej potekalo na enak način kot poteka na sejah Državnega zbora.</font><br>
<font size="4">	Na glasovanje torej dajem predlog stališča Republike Slovenije do predloga uredbe, ki se glasi:</font><br>
<font size="4">	»Republika Slovenija podpira predlog Uredbe Evropskega parlamenta in Sveta o spremembi Uredbe EU št. 575/2013 in Direktive 2014/59/EU v zvezi z bonitetno obravnavo globalno sistemsko pomembnih skupin institucij s strategijo reševanja z več vstopnimi točkami in metodologijo za posredni vpis instrumentov, primernih za izpolnjevanje minimalne zahteve glede kapitala in kvalificiranih obveznosti. Republika Slovenija podpira namen predlaganih tehničnih sprememb, s katerimi se bo omogočilo konsistentno uporabo finančne zakonodaje Evropske unije, ki je bila sprejeta leta 2019 v okviru paketa ukrepov za zmanjševanje tveganj. Predlog uvaja spremembe obstoječe zakonodaje, ki so v celoti skladne z obstoječimi določbami politike na področju bonitetnih in reševalnih zahtev za inštitucije. Cilj okvira Evropske unije za reševanje je namreč zagotoviti, da se pokritje izgub in dokapitalizacije bank izvajata z zasebnimi sredstvi, ko se njihovo finančno stanje poslabša in se jih nato začne reševati. Predlagane spremembe zapolnjujejo vrzeli, ki so se pojavile v praksi pri uporabi obstoječih pravil Evropske unije glede zagotavljanja rešljivosti bančnih skupin. Posledično se bo z izvajanjem predlaganih sprememb doseglo izvajanje pravil kot so bila zamišljena in tako še na večjo zaščito finančne stabilnosti in prispevalo k zmanjševanju podpore davkoplačevalcev pri reševanju bank«. Glasujemo.</font><br>
<font size="4">	Kdo je za? (7 članov.) Proti? (Nihče.)</font><br>
<font size="4">	Navzočnost je 8.  Zdaj bi jaz vljudno naprosil, ker vem, da v dvorani je 9. Bom ponovil glasovanje. Pa resno prosim, tudi tisti, ki je vzdržan, da more pritisniti kvorum, no. Glasujemo.</font><br>
<font size="4">	Ugotavljam, da odbor ni sklepčen. </font><br>
<font size="4">	Tega pač ne razumem. Jaz bi še enkrat ponovil, no. Če ste prisotni v dvorani, za prisotnost v dvorani, je potrebno pritisniti eno izmed tipk, to pomeni za, proti ali kvorum. Zdaj ugotavljam, da v dvorani je prisotnih 1, 2, 3, 4, 5, 6, 7, 8, 9. Res bi naprosil tistega, ki ne stisne tipko, da potem zapusti dvorano, ker nima smisla, da je tukaj in da ugotavljamo sklepčnost. Lahko pa še enkrat ponovim glasovanje. Bom še enkrat ponovil glasovanje. Glasujemo.</font><br>
<font size="4">	Kdo je za? (8 članov.) Proti? (Nihče.)</font><br>
<font size="4">	Ugotavljam, da je sklep sprejet.</font><br>
<br>
<font size="4">	S tem končujem tudi 2. točko dnevnega reda.</font><br>
<br>
<font size="4">	Prehajamo na </font><b><font size="4">3. TOČKO DNEVNEGA REDA - PREDLOG STALIŠČA DO PREDLOGA DIREKTIVE EVROPSKEGA PARLAMENTA IN SVETA O SPREMEMBAH DIREKTIVE 2009/138/ES GLEDE SORAZMERNOSTI KAKOVOSTI NADZORA, POROČANJA, DOLGOROČNIH JAMSTVENIH UKREPOV, MAKROBONITETNIH ORODIJ, TVEGANJ GLEDE TRAJNOSTI, NADZORA SKUPIN IN ČEZMEJNEGA NADZORA.</font></b><br>
<b><font size="4">	</font></b><font size="4">Naprošam državno sekretarko na Ministrstvu za finance mag. Kristino Šteblaj, da nam predstavi predlog direktive in zlasti predlog stališča Republike Slovenije.</font><br>
<br>
<font size="4">	</font><b><font size="4">MAG. KRISTINA ŠTEBLAJ: </font></b><font size="4">Hvala lepa za besedo še enkrat.</font><br>
<font size="4">	Lepo pozdravljeni!</font><br>
<font size="4">	</font><br>
<b><font size="4">18. TRAK: (VP) 11.25</font></b><br>
<br>
<b><font size="4">	</font></b><font size="4">(nadaljevanje) Direktiva 2009/138 oziroma t. i. direktiva Solventnost 2 določa bonitetna pravila za zavarovalniški sektor v državah članicah Evropske unije in zagotavlja enotni trg za zavarovalniške storitve po vseh Evropski uniji. Direktiva Solventnost 2 je po dolgotrajnih pogajanjih v evropskih institucijah pričela veljati 2016, med drugim pa določa tudi, da se po petih letih uporabe opravi njena revizija. Predlog Direktive Revizija - Solventnost 2 torej predstavlja prvo redno revizijo bonitetnega okvira za zavarovalnice v EU po letu 2016. Temelji na izkušnjah prvih petih let uporabe tega bonitetnega režima v praksi in naslavlja celovit pregled sprememb oziroma nadgradnje ključnih elementov režima zlasti kapitalskih zahtev, ki temeljijo na tveganjih, in pravil za vrednotenje dolgoročnih obveznosti. Predlog direktive naslavlja boljšo uporabo načela proporcionalnosti v praksi predvsem za manjše, manj kompleksne in tako tudi manj tvegane zavarovalnice ter sistemska tveganja in pripravljenost zavarovalniškega sektorja na morebitne krize v obliki sprememb iz računa kapitalskih zahtev. Ker pa zavarovalniški sektor v okviru celotnega finančnega sektorja velja za tistega, ki poseduje največ dolgoročnih sredstev, predlog direktive vsebuje tudi spodbude za tiste zavarovalnice, ki bodo prispevale k dolgoročnemu trajnostnemu financiranju gospodarstva in njenemu okrevanju po covid krizi in k doseganju zelenega dogovora. Vlada podpira predlog direktive Revizija – Solventnost 2 in prizadevanja za krepitev zakonodajnega okvira E za poslovanje zavarovalnic. Glede na dejstvo, da je bonitetni režim Solventnost 2 moderen in na tveganjih osnovan solventnostni režim, ki v celoti temelji na tržnem vrednotenju in je v primerjavi z drugimi solventnostnimi režimi edinstven na svetu ter da je obstoječ zakonodajni režim Solventnost 2 dokazal svojo vrednost tudi v smislu zagotavljanja varnosti zavarovancev v razmerah COVID-19 krize, se zavzemamo za nadgradnjo obstoječega sistema, ki mora tudi v prihodnje v celoti temeljiti na tržnem vrednotenju tveganj. Slovenija kot majhna država članica se posebej zavzema tudi za izboljšanje uporabe načela sorazmernosti pri poslovanju manjših zavarovalnic.</font><br>
<font size="4">	Hvala lepa.</font><br>
<br>
<font size="4">	</font><b><font size="4">PREDSEDNIK MAG. MARKO POGAČNIK: </font></b><font size="4">Hvala državni sekretarki. </font><br>
<font size="4">	Za predstavitev mnenja matičnega delovnega telesa naprošam poslanca gospoda Jureta Ferjana. </font><br>
<br>
<font size="4">	</font><b><font size="4">JURE FERJAN (PS SDS): </font></b><font size="4">Gospod predsednik, najlepša hvala ponovno za besedo. Spoštovane, spoštovani.</font><br>
<font size="4">	Prav tako na 42. seji je Odbor za finance obravnaval predstavljeno tematiko in v skladu s tem tudi sprejel mnenje, in sicer soglasno brez glasu proti:</font><br>
<font size="4">	»Odbor za finance podpira predlog stališča do predloga Direktive Evropskega parlamenta in Sveta o spremembi Direktive 2009/138/ES glede sorazmernosti, kakovosti nadzora, poročanja, dolgoročnih jamstvenih ukrepov, makrobonitetnih orodij, tveganj glede trajnosti, nadzora skupin in čezmejnega nadzora in predlaga Odboru za zadeve Evropske unije, da predlog stališča sprejme«.</font><br>
<font size="4">	Hvala lepa.</font><br>
<br>
<font size="4">	</font><b><font size="4">PREDSEDNIK MAG. MARKO POGAČNIK: </font></b><font size="4">Hvala kolegu Ferjanu za to predstavitev.</font><br>
<font size="4">	Za predstavitev mnenja komisije Državnega sveta k tej točki naprošam članico komisije gospo Bojano Potočan. </font><br>
<br>
<font size="4">	</font><b><font size="4">BOJANA POTOČAN: </font></b><font size="4">Hvala lepa za besedo.</font><br>
<font size="4">	Torej tudi ta predlog mnenja je Komisija za mednarodne odnose in evropske zadeve soglasno podprla. Podpira predlog stališča in pozdravlja cilj predlagane direktive, ki namerava okrepiti prispevek evropskih zavarovateljev k financiranju okrevanja, napredku pri vzpostavljanju unije kapitalskih trgov in usmerjanju sredstev v evropski zeleni dogovor. Komisija podpira prizadevanja za boljšo zaščito potrošnikov in napore, da se prepreči ogrožanje stabilnosti zavarovalniškega trga, kar naj bi zagotovila predlagana sprememba pravil o nadzoru pred propadom zavarovalnice. Z vidika uveljavljanja nacionalnih posebnosti pa komisija izpostavlja pomen okrepljene uporabe načela sorazmernosti pri zavarovalnicah.</font><br>
<font size="4">	Hvala.</font><br>
<br>
<font size="4">	</font><b><font size="4">PREDSEDNIK MAG. MARKO POGAČNIK: </font></b><font size="4">Hvala za vašo predstavitev.</font><br>
<font size="4">	Vidim, da interesa za razpravo ni. </font><br>
<font size="4">	Ker je predlog stališča daljši, ga, če se strinjate, nebi bral v celoti. Tako dajem na glasovanje predlog stališča Republike Slovenije kot je objavljen na tretji strani gradiva z dne 23. december 2021. </font><br>
<br>
<b><font size="4">19. TRAK: (VP) 11.30</font></b><br>
<br>
<b><font size="4">	</font></b><font size="4">(nadaljevanje) Glasujemo.</font><br>
<font size="4">	Kdo je za? (9 članov.) Proti? (Nihče.)</font><br>
<font size="4">	Ugotavljam, da je sklep sprejet.</font><br>
<br>
<font size="4">	S tem končujem tudi 3. točko dnevnega reda.</font><br>
<br>
<font size="4">	Prehajamo na </font><b><font size="4">4. TOČKO DNEVNEGA REDA - PREDLOG STALIŠČA DO PREDLOGA DIREKTIVE EVROPSKEGA PARLAMENTA IN SVETA O VZPOSTAVITVI OKVIRA ZA SANACIJO IN REŠEVANJE ZAVAROVALNIC IN POZAVAROVALNIC TER SPREMEMBI DIREKTIV 2002/47, 2002/25, 2009/38, 2017/1132 TER UREDB ŠT. 1094/2010 IN ŠT. 648/2012.</font></b><br>
<b><font size="4">	</font></b><font size="4">Naprošam državno sekretarko na Ministrstvu za finance mag. Kristino Šteblaj, da nam predstavi predlog direktive in zlasti predlog  stališča Republike Slovenije. </font><br>
<br>
<font size="4">	</font><b><font size="4">MAG. KRITINA ŠTEBLAJ: </font></b><font size="4">Hvala lepa.</font><br>
<font size="4">	Evropska komisija je septembra lani skupaj s predlogom direktive Revizija – Solventnost 2, ki je bila obravnavana pri prejšnji točki, objavila tudi predlog Direktive Evropskega parlamenta in Sveta o vzpostavitvi okvira za sanacijo in reševanje zavarovalnic in pozavarovalnic po vzoru direktive na področju bančnega sektorja. Trenutno na evropski ravni ni usklajenih postopkov za reševanje zavarovalnic, zato je treba vzpostaviti režim, ki bo nadzornim organom v državah članicah zagotovil verodostojen sklop instrumentov za reševanje, da bodo lahko dovolj zgodaj in hitro ukrepali v primeru, da zavarovalnica propade oziroma obstaja verjetnost, da bo propadla, in tako zagotovili boljši izid za imetnike zavarovalnih polic ter hkrati zmanjšati tudi morebiten negativen učinek na finančni sistem in gospodarstvo. Gre za novo direktivo, ki bo poskusila minimalno poenotiti postopke reševanja in sanacije zavarovalnic v vseh državah članicah Evropske unije. Predlog direktive vsebuje sedem vsebinskih sklopov, ki določajo okvir za krizno upravljanje vseh zavarovalnic in pozavarovalnic s sedežem v Evropski uniji, za katere velja bonitetni okvir Solventnost 2. Vsebinsko odraža načelo minimalne harmonizacije tako, da je kar nekaj rešitev prepuščenih državam članicam. Predpisuje tudi uporabo načela sorazmernosti pri preventivnem načrtovanju sanacije in načrtovanju reševanja ter zahtevah glede poročanja. Vlada podpira prizadevanja Evropske komisije za krepitev zakonodajnega okvira EU za poslovanje zavarovalnic in zagotavljanja varstva za zavarovance, saj kljub zanesljivemu in trdnemu bonitetnemu zakonodajnemu okviru, ki ga zagotavlja Solventnost 2, finančnih težav ni mogoče v celoti izključiti. S tem predlogom bo zagotovljena večja varnost zavarovancev, zmanjšan morebiten negativen učinek na finančni sistem in gospodarstvo v primeru reševanja in sanacije zavarovalnic in pozavarovalnic. Poleg tega je za Slovenijo kot majhno državo članico uporaba načela sorazmernosti pomemben cilj predloga direktive, saj je na ta način tveganje pri manjših zavarovalnicah precej manjše. </font><br>
<font size="4">	Hvala lepa.</font><br>
<br>
<font size="4">	</font><b><font size="4">PREDSEDNIK MAG. MARKO POGAČNIK: </font></b><font size="4">Hvala državni sekretarki.</font><br>
<font size="4">	Naprošam kolega Jureta Ferjana, da nam predstavi mnenje matičnega delovnega telesa, in sicer Odbora za finance.</font><br>
<br>
<font size="4">	</font><b><font size="4">JURE FERJAN (PS SDS): </font></b><font size="4">Hvala lepa za besedo še zadnjič danes na tej seji.</font><br>
<font size="4">	Prav tako kot pretekli dve temi je tudi to obravnaval Odbor za finance na svoji 42. seji 12. januarja letos in tudi pri tej točki soglasno sprejel naslednje mnenje: </font><br>
<font size="4">	Odbor za finance podpira predlog stališča do predloga Direktive Evropskega parlamenta in Sveta o vzpostavitvi okvira za sanacijo in reševanje zavarovalnic in pozavarovalnic ter spremembi štirih direktiv in dveh uredb – točno za katere gre, so tudi navedeni v sklicu, tako da jih na tem mestu nebi ponavljal – in predlaga Odbor za zadeve Evropske unije, da predlog stališča sprejme.</font><br>
<font size="4">	Hvala.</font><br>
<br>
<font size="4">	</font><b><font size="4">PREDSEDNIK MAG. MARKO POGAČNIK: </font></b><font size="4">Hvala kolegu Ferjanu.</font><br>
<font size="4">	Za predstavitev mnenja komisije Državnega sveta k tej točki naprošam članico komisije gospo Bojano Potočan. </font><br>
<br>
<font size="4">	</font><b><font size="4">BOJANA POTOČAN: </font></b><font size="4">Hvala lepa za besedo.</font><br>
<font size="4">	Tudi Komisija za mednarodne odnose in Evropske zadeve je soglasno sprejela predlog mnenja. Izpostavila je, da so zavarovalne police bistvenega pomena za številne potrošnike, saj jih ščitijo pred finančno izgubo v primeru nepredvidenih dogodkov. Zavarovalnice imajo pomembno vlogo v gospodarstvu, saj prihranke usmerjajo v finančne trge in realno gospodarstvo, s čimer evropskim podjetjem zagotavljajo dolgoročno financiranje. Zato se je komisija zavzela za urejen postopek reševanja, ki bo bolje ščitil imetnike polic in tudi </font><br>
<br>
<b><font size="4">20. TRAK: (VP) 11.35</font></b><br>
<br>
<b><font size="4">	</font></b><font size="4">(nadaljevanje) gospodarstvo in finančni sistem, saj predlagana standardizirana pravila o reševanju obravnavajo postopke in pooblastila v primeru propada zavarovalnice. Predstavnica Ministrstva za finance je tudi potrdila, da predlagana pravila obravnavajo področje reševanja in sanacije zavarovalnic z visoko stopnjo regulacije, ki omogoča usklajene in pravočasne ukrepe v postopkih reševanja.</font><br>
<font size="4">	Hvala lepa.</font><br>
<br>
<font size="4">	</font><b><font size="4">PREDSEDNIK MAG. MARKO POGAČNIK: </font></b><font size="4">Hvala za vašo predstavitev.</font><br>
<font size="4">	Odpiram razpravo poslank in poslancev. K besedi se je javil mag. Andrej Rajh.</font><br>
<font size="4">	Beseda je vaša.</font><br>
<br>
<font size="4">	</font><b><font size="4">MAG. ANDREJ RAJH (PS SAB): </font></b><font size="4">Hvala lepa. </font><br>
<font size="4">	V SAB-u seveda tudi podpiramo sprejem te direktive in vseh teh treh predhodno dveh predstavljenih direktiv. Kar se tiče seveda zavarovalnic in zavarovalnih polic, se moramo zavedati, da je za zavarovanca zavarovalna polica nekaj takega kot za varčevalca v banki bančni depozit. In s temi ukrepi tudi nadaljnje utrjujemo varstvo zavarovalnih polic, pred tem pa še tudi bančnih depozitov. Sanacija bančnega sistema v preteklosti je ravno potekala na tak način. Sodišče slovensko in evropsko je potrdilo, da je bila zakonita in danes to nadgrajujemo še z evropskimi direktivami. In sem zelo vesel, da je na matičnem delovnem odboru za finance kot tudi za zadeve Evropske unije vsi ti trije predlogi, da so dobili soglasno, poudarjam soglasno podporo.</font><br>
<font size="4">	Hvala lepa.</font><br>
<br>
<font size="4">	</font><b><font size="4">PREDSEDNIK MAG. MARKO POGAČNIK: </font></b><font size="4">Hvala.</font><br>
<font size="4">	Zaključujem razpravo. </font><br>
<font size="4">	Na glasovanje dajem predlog stališča Republike Slovenije do predloga direktive, ki se glasi:</font><br>
<font size="4">	»Republika Slovenija načeloma podpira predlog Direktive Evropskega parlamenta in Sveta o vzpostavitvi okvira za sanacijo in reševanje zavarovalnic in pozavarovalnic ter sprememb direktive 2002/47, 2004/25, 2009/138, 2017/1032 ter uredb Evropske unije št. 1094/2010 in št. 648/2012. Republika Slovenija podpira prizadevanja za krepitev zakonodajnega okvira Evropske unije za poslovanje zavarovalnic in zagotavljanja varstva za zavarovance. Direktiva 2009/138 Evropskega parlamenta in Sveta z dne 25. november 2009 o začetku opravljanja in opravljanju dejavnosti zavarovanja in pozavarovanja je izboljšala odpornost zavarovalniškega sektorja. Kljub zanesljivemu in trdnemu bonitetnemu okvirju pa finančnih težav ni mogoče v celoti izključiti. Ker trenutno na evropski ravni ni usklajenih postopkov za reševanje zavarovalnic, je potrebno vzpostaviti režim, ki bo nadzornim organom v državah članicah zagotovil verodostojen sklop instrumentov za reševanje, da bodo lahko dovolj zgodaj in hitro ukrepali, če zavarovalnica propade ali bo verjetno propadla, in tako zagotovili boljši izid za imetnike zavarovalnih polic in hkrati zmanjšali učinek na gospodarstvo in finančni sistem. Republika Slovenija podpira pristop Evropske komisije k vzpostavitvi enotnega okvira za sanacijo in reševanje zavarovalnic in pozavarovalnic v obliki minimalne harmonizacije, saj so zakoni in predpisi, ki urejajo propad zavarovalnic v državah članicah, tako vsebinsko kot postopkovno različni. Republika Slovenija kot majhna država članica meni, da je uporaba načela sorazmernosti pomemben cilj predloga direktive še posebno za manjše zavarovalnice, ki so manj tvegane in manj kompleksne«. Glasujemo.</font><br>
<font size="4">	Kdo je za? (9 članov.) Proti? (Nihče.)</font><br>
<font size="4">	Ugotavljam, da je stališče sprejeto. </font><br>
<font size="4">	</font><br>
<font size="4">	Končujem 4. točko dnevnega reda.</font><br>
<br>
<font size="4">	Prehajamo na </font><b><font size="4">5. TOČKO DNEVNEGA REDA - ZASEDANJE SVETA EVROPSKE UNIJE ZA EKONOMSKE IN FINANČNE ZADEVE, BRUSELJ, 18. JANUAR.</font></b><br>
<b><font size="4">	</font></b><font size="4">Gradivo smo prejeli od vlade 13. januarja na podlagi 8. člena Zakona o sodelovanju med Državnim zborom in Vlado v zadevah Evropske unije. </font><br>
<font size="4">	Naprošam državno sekretarko na Ministrstvu za finance mag. Kristino Šteblaj, da nam predstavi izhodišča za udeležbo slovenske delegacije na zasedanju sveta.</font><br>
<br>
<font size="4">	</font><b><font size="4">MAG. KRISTINA ŠTEBLAJ: </font></b><font size="4">Hvala za besedo. </font><br>
<br>
<b><font size="4">21. TRAK: (VP) 11.40</font></b><br>
<br>
<b><font size="4">	</font></b><font size="4">(nadaljevanje) Zasedanje sveta ECOFIN bo potekalo v torek, 18. januarja. Nekaj ključnih poudarkov predloženih izhodišča pa podajam v nadaljevanju.</font><br>
<font size="4">	Najprej bo obravnavan predlog Direktive o splošnem minimalnem obdavčenju za večnacionalna podjetja v EU. Direktiva sledi dogovoru o reformi mednarodnih pravil za obdavčitev dobička multinacionalnih podjetij, ki je bil dosežen na ravni OECD oziroma G20 oktobra lani. Ta predstavlja velik korak k učinkovitemu in pravičnemu sistemu obdavčitve dobička multinacionalnih podjetij v luči davčnih izzivov zaradi digitalizacije gospodarstva. Slovenija je podprla omenjeni dogovor OECD, G20 o reformi mednarodnih davčnih pravil vključno s pravili za minimalno obdavčitev. Podpira tudi ustrezno in učinkovito obdavčenje ter davčno stabilnost in predvidljivost na enotnem trgu EU.</font><br>
<font size="4">	Nadalje bo francosko predsedstvo svetu EU predstavilo svoj program dela. Podrobnejšo predstavitev tega programa je podala že gospa veleposlanica pri 1. točki današnje seje, tako da nebi povzemala. Slovenija se strinja s prioritetnimi usmeritvami dela Sveta EU v času francoskega predsedstva in bo aktivno sodelovala pri obravnavi vseh zakonodajnih aktov in pobud, upoštevaje sprejeta stališča Slovenije k posameznim obravnavanim zadevam. </font><br>
<font size="4">	Na zasedanju sveta ECOFIN v naslednjem tednu bo Evropska komisija predstavila trenutno stanje pri izvajanju instrumenta za okrevanje in odpornost. Načrte za okrevanje in odpornost so do sedaj Evropski komisiji posredovale vse države članice razen Nizozemske. Svet je potrdil že 22 načrtov, na tej podlagi pa je Evropska komisija izplačala predfinanciranje 20 državam v vrednosti več kot 54 milijard evrov. Finančni ministri bodo v okviru paketa dokumentov evropskega semestra obravnavali in potrdili predlog sklepov sveta o poročilu o mehanizmu opozarjanja 2022, sklepov sveta o letni strategiji trajnostne rasti 2022 in priporočila državam članicam evroobmočja. Slovenija pozdravlja predlog sklepov. Strinja se, da je zgodnje odkrivanje in preprečevanje neravnovesij izrednega pomena. Hkrati menimo, da je učinkovito izvajanje načrtov za okrevanje in odpornost ključnega pomena za okrevanje gospodarstva v EU. Slovenija pozdravlja tudi predlog sklepov sveta glede letne strategije trajnostne rasti 2022 vključno s štirimi ključnimi področji ukrepanja, se pravi skrb za okolje, krepitev produktivnosti, ohranjanje pravičnost in makroekonomska stabilnost. Strinjamo se, da je kombinacija reform ter zasebnih in javnih naložb ključna za okrevanje gospodarstva oziroma dvojnega prehoda. Slovenija prav tako pozdravlja priporočila, ki poudarjajo pomen prehoda iz izrednih ukrepov na ukrepe za okrevanje na trgih dela ter pozivajo države, da ohranijo prilagodljivo fiskalno politiko, da se lahko odzovejo, če bi se pandemična tveganja ponovila. To je kratka predstavitev ključnih vsebinskih stališč Slovenije, ki bodo predstavljana na zasedanju ECOFIN v prihodnjem tednu, na dnevnem redu pa je sicer še nekaj točk, pri katerih pa gre pretežno za seznanitve oziroma za splošno razpravo.</font><br>
<font size="4">	Hvala lepa.</font><br>
<br>
<font size="4">	</font><b><font size="4">PREDSEDNIK MAG. MARKO POGAČNIK: </font></b><font size="4">Hvala za to predstavitev.</font><br>
<font size="4">	Na glasovanje dajem predlog sklepa, ki se glasi: </font><br>
<font size="4">	»Odbor za zadeve Evropske unije se je seznanil z izhodišči za udeležbo delegacije Republike Slovenije na zasedanju sveta Evropske unije za ekonomske in finančne zadeve, ki bo v Bruslju 18. januarja, in jih podprl«. Glasujemo.</font><br>
<font size="4">	Kdo je za? (6 članov.) Proti? (Nihče.)</font><br>
<font size="4">	Ugotavljam, da je sklep sprejet. </font><br>
<br>
<font size="4">	Končujem tudi 5. točko dnevnega reda.</font><br>
<br>
<font size="4">	Prehajamo na </font><b><font size="4">6. TOČKO DNEVNEGA REDA - ZASEDANJE SVETA EVROPSKE UNIJE ZA KMETIJSTVO IN RIBIŠTVO, BRUSELJ, 17. JANUAR 2022.</font></b><br>
<b><font size="4">	</font></b><font size="4">Gradivo k tej točki smo prejeli od vlade 13. januarja na podlagi 8. člena Zakona o sodelovanju med Državnim zborom in Vlado v zadevah Evropske unije. </font><br>
<font size="4">	Naprošam državnega sekretarja mag. Aleša Irgoliča, da nam predstavi izhodišča za udeležbo slovenske delegacije na zasedanju sveta.</font><br>
<font size="4">	</font><br>
<font size="4">	</font><b><font size="4">MAG. ALEŠ IRGOLIČ: </font></b><font size="4">Predsedujoči, hvala za besedo.</font><br>
<font size="4">	Spoštovani poslanke, poslanci! </font><br>
<font size="4">	Na tokratnem zasedanju Sveta Evropske unije za kmetijstvo in ribištvo, ki bo prvič potekal pod francoskim predsedstvom bodo obravnavane različne točke. Prva točka bo predstavitev francoskega predsedovanja svetu, sledile pa bodo naslednje točke, tj. poročanje komisije glede stanja na trgih. </font><br>
<br>
<b><font size="4">22. TRAK: (VP) 11.45</font></b><br>
<br>
<b><font size="4">	</font></b><font size="4">(nadaljevanje) Predvidena je tudi izmenjava mnenj med državami članicami. Gre za točko, ki je periodično že uvrščena na dnevni red. Že novembrsko in decembrsko zasedanje sveta pod slovenskim predsedstvom je izpostavilo pomembnost točke, saj se je svet seznanil s kritičnimi razmerami v sektorju prašičereje v Evropski uniji. Opozorjeno je bilo tudi na naraščajoče stroške gnojil in surovin z živalsko krmo in njihov vpliv na kmetijski sektor. Evropska komisija v letu 2021 ni bila pripravljena uporabiti izrednih tržnih ukrepov, ker je ocenila, da se kažejo prvi znaki okrevanja. Ker pa je komisija obljubila, da bo stanje na trgu podrobneje spremljala tudi v letu 2022, je frankovsko predsedstvo točko ponovno uvrstilo na dnevni red. Sledi točka predstavitve komisije glede kmetijskih vprašanj, ki so vezana na trgovino. V uvodu bo komisar / nerazumljivo/ seznanil ministre z zadnjimi podatki o stanju, in sicer je Evropska unija povečala tako uvoz kot izvoz kljub krizi ter ostaja največji uvoznik in izvoznik. Prav tako bo poročal o pogajanjih glede prostotrgovinskih sporazumov s tretjimi državami. Z Mehiko in Čilom so pogajanja zaključena, nadaljujejo se z Indonezijo, Novo Zelandijo, Avstralijo. Pričakovanja so tudi razprava in izmenjava mnenj med državami članicami, ki bo potekala na osnovi pisne informacije, ki jo je pripravila komisija. Republika Slovenija pozdravlja transparenten pristop, ki omogoča, da se države članice redno seznanjamo o stanju pogajanj v imenu Evropske unije v zvezi z mednarodno trgovino s kmetijskimi proizvodi s tretjimi državami. Svet bo obravnaval tudi dve, tri točke pod razno, in sicer obe bo predstavila Evropska komisija, to je predstavitev konference na visoki ravni z naslovom Dobro počutje živali v Evropski uniji danes in jutri, katera je potekala 9. 12. 2021, in pa tudi sporočila Evropske komisije o trajnostnih krogotokih ogljika. Na dnevni red pa so se naknadno uvrstile tudi točke pod razno, vezane na razmere v trgu prašičjega mesa na pobudo Češke. Na pobudo Danske se bo razpravljalo tudi o evropski zakonodaji na področju komercialne reje in prodaje psov. Poljska pa bo predstavila informacije o potencialnih negativnih učinkih embarga Belorusije za uvoz različnih agroživilskih proizvodov vključno z jabolki.</font><br>
<font size="4">	Hvala.</font><br>
<br>
<font size="4">	</font><b><font size="4">PREDSEDNIK MAG. MARKO POGAČNIK: </font></b><font size="4">Hvala državnemu sekretarju.</font><br>
<font size="4">	Na glasovanje dajem predlog sklepa, ki se glasi:</font><br>
<font size="4">	»Odbor za zadeve Evropske unije se je seznanil z izhodišči za udeležbo delegacije Republike Slovenije za zasedanju Sveta Evropske unije za kmetijstvo in ribištvo, ki bo v Bruslju 17. januarja, in jih podprl«. Glasujemo.</font><br>
<font size="4">	Ugotavljam, da nismo sklepčni. Tisti, ki ne želi za ali proti, mora pritisniti tipko kvorum. Predlagam, da ponovimo še enkrat glasovanje. Glasujemo.</font><br>
<font size="4">	Kdo je za? (6 članov.) Proti? (Nihče.)</font><br>
<font size="4">	Ugotavljam, da je sklep sprejet. </font><br>
<br>
<font size="4">	S tem končujem tudi 6. točko in 126. sejo Odbora za zadeve Evropske unije. 	</font><br>
<font size="4">	Vsem želim lep in miren vikend! </font><br>
<br>
<b><font size="4">Seja se je končala 14. januarja 2022 ob 11.50.</font></b>