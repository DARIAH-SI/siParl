<h5 class="label"><span>Vsebina zapisa seje</span></h5><div align="center">
<p><b><font size="4">REPUBLIKA SLOVENIJA </font></b><br>
<b><font size="4">DRŽAVNI ZBOR</font></b><br>
<b><font size="4">KOMISIJA ZA NADZOR JAVNIH FINANC</font></b><br>
<b><font size="4">13. nujna seja </font></b><br>
<br>
<b><font size="4">(13. november 2019)</font></b><br>
</p></div><br>
<b><font size="4">Sejo je vodil dr. Anže Logar, predsednik komisije.</font></b><br>
<b><font size="4">Seja se je začela ob 13.02.</font></b><br>
<br>
<b><font size="4">1. TRAK: (VP) </font></b><br>
<br>
<b><font size="4">	PREDSEDNIK DR. ANŽE LOGAR: </font></b><font size="4">Lep pozdrav. Dobrodošli na 13. nujni seji Komisije za nadzor javnih financ 13. novembra 2019 ob 13. uri. Začenjam nujno sejo. </font><br>
<font size="4">	Obveščam, da nisem dobil nobenega nadomestila ali opravičila. </font><br>
<font size="4">	Prehajamo torej na določitev dnevnega reda seje. S sklicem ste prejeli dnevni red z eno točko. Vaših predlogov v zvezi z dnevnim redom do seje nisem prejel, zato ostaja dnevni red tak kot je bil posredovan.</font><br>
<font size="4">	</font><br>
<font size="4">	Prehajamo na obravnavo </font><b><font size="4">1. TOČKE DNEVNEGA REDA, IN SICER Z NASLOVOM SISTEMSKA KORUPCIJA PRI UVEDBI POSTOPKA POENOSTAVLJENE PRISILNE PORAVNAVE. </font></b><br>
<font size="4">	Gradivo za to točko je naslednje, in sicer: gradivo Komisije za nadzor javnih financ z dne 18. 11. 2019; gradivo Ministrstva za pravosodje z dne 30. 9. 2019; gradivo Ministrstva za pravosodje z dne 21. 10. 2019; dopis Ministrstva za pravosodje z dne 4. 11. 2019; gradivo Ministrstva za finance z dne 4. 11. 2019; in gradivo Ministrstva za finance z dne 8. 11. 2019. Vsa gradiva so bila objavljena na spletnih straneh Državnega zbora s sklicem. </font><br>
<font size="4">V zvezi z gradivi Ministrstva za finance št. 450-1/19-14/19 z dne 4. 11. 2019 in z dne 8. 11. 2019 smo 12. 11. Dobili poziv Ministrstva za finance, naj ta gradiva umaknemo s spletnih strani Državnega zbora, ker vsebujejo podatke v zvezi z davčno obveznostjo zavezancev, ki so varovani na podlagi določb Zakona o davčnem postopku. Ob tem naj opozorim, da Ministrstvo za finance ne v sprejemnih ne v katerihkoli drugih dokumentih  ni nikjer navedlo, da gre za davčno tajnost. Gradivo smo na podlagi tega poziva nemudoma umaknili s spletnih strani in so dostopni v sistemu UDIS članom komisije, torej v varnostnem predalu.</font><br>
<font size="4">Naknadno smo vam 12. 11. 2019 posredovali še gradivo Ministrstva za pravosodje, in sicer poročilo Evropski komisiji o izvajanju prenovljene zakonodaje na področju postopkov prestrukturiranja in stečajnih postopkov. </font><br>
<font size="4">Na sejo so bili vabljeni: Marjan Šarec, predsednik vlade, ki se je opravičil; Andreja Katič, ministrica za pravosodje; dr. Andrej Bertoncelj, minister za finance; </font><br>
<br>
<b><font size="4">2. TRAK: (VP) 13.05</font></b><br>
<br>
<font size="4">	(nadaljevanje) mag. Jurij Groznik, generalni državni odvetnik; Jana Ahčin, generalna direktorica finančne uprave; Boris Štefanec, predsednik Komisije za preprečevanje korupcije, ki se je opravičil; Bojan Oblak, predsednik Združenja stečajnih upnikov; Darko Muženič, direktor Nacionalnega preiskovalnega urada, ki se je opravičil, kar je napredek glede na prejšnjo sejo, ko se ni opravičil; Branka Glojnarič, direktorica Urada za preprečevanje pranja denarja; Senko Pličanič, bivši minister za pravosodje pravne fakultete v Ljubljani; Marko Zaman, Zbornica upraviteljev Slovenije; Andreja Lang, Ministrstvo za pravosodje; Aljaž Perme, Ministrstvo za pravosodje; in dr. Nina Plavšak.</font><br>
<font size="4">	Marsikdo od navedenih manjka in se ni opravičil, prosim pa, da vsi prisotni ob prijavi za razpravo hkrati tudi se predstavite za magnetogram.</font><br>
<font size="4">	Zdaj, v začetku bom najprej sam dodatno obrazložil razloge za sejo in gradivo, ki ste ga prejeli, nato bomo pa dali besedo predstavnikom Ministrstva za pravosodje in Ministrstva za finance, nato še ostalim vabljenim. In potem bomo prešli na razpravo članov Komisije za nadzor javnih financ. </font><br>
<font size="4">	Jaz bi rad najprej opomnil, da smo 12. 9. enkrat že obravnavali vprašanje poenostavljene prisilne poravnave na Komisiji za nadzor javnih financ. Spomnite, ker takrat so v javnost pricurljali podatki o tem, da se je Zoran Janković oziroma njegovo podjetje Electa znebilo 29 milijonov evrov dolga po 95 % odpisu. In glede na to, da je pri tem prišlo tudi do odpisa ali pa do škode za bodisi državna podjetja bodisi za FURS, smo na podlagi tega pripravili pregled poenostavljene prisilne poravnave na Komisiji za nadzor javnih financ. </font><br>
<font size="4">	Zdaj, nadaljevanje te razprave, da je danes sklicana ta seja, in sicer v imenu komisije kot predlagatelja, torej sem jo sam sklical kot Komisija za nadzor javnih financ, tiči predvsem v izjavi tedaj Zorana Jankovića za eno od komercialnih televizij. Namreč, on je na očitek, da se je znebil 29 milijonov evrov, dejal približno takole, da se počuti žrtev, da se njega izpostavlja, ker so se na podlagi tega instituta razdolžili tudi številni drugi pomembni posamezniki. Zdaj, na podlagi tega smo šli preverjati oziroma smo zahtevali od Ministrstva za pravosodje natančen seznam tistih, ki so se na ta način razdolžili, in ugotovili, da gospod Janković ni govoril laži, ampak da je govoril resnico. Če so se na podlagi novele, ki jo je vlada Alenke Bratušek novembra 2013 po hitrem postopku spravila skozi najprej vladno, po tem pa parlamentarno proceduro, v veliki meri razdolžili tisti, ki so na drugih področjih tudi krivci za to, da je slovensko gospodarstvo zašlo v dolgove. </font><br>
<font size="4">Zdaj, v tem gradivu, ki smo ga posredovali, za sklic seje, je na začetku postavljena ali pa predstavljena kratka analiza postopka spremembe te zakonodaje, predvsem spreminjanje novele ZFPPIPP-E in novele F, torej novela F je prinesla te spremembe in predvsem poudarek na to, kaj je ta novela novembra 2013 prinesla v naš pravni red. In sicer je omogočila to, da se je razširil subjekt oziroma krog subjektov, nad katerim se lahko začne izvajati poenostavljena prisilna poravnava. In kot smo videli potem v nadaljevanju, se je celo en holding uspel razdolžiti na podlagi tega instituta. In črtala se je pa tudi določba, da se odpove oziroma ukine prag minimalne razdolžitve 50 %. S tem se je praktično odprl divji, divji zahod razdolževanja dolžnikov na račun upnikov. Zdaj, kmalu po sprejemu, uveljavitvi te zakonodaje so na to začeli opozarjati nekateri kolumnisti. Zdaj, aprila 2014 je dr. Tadej Kotnik v članku Polomije prisilnih poravnav opisal vztrajne pritiske ene od avtoric te zakonodaje, torej dr. Nine Plavšak, za brisanje te omejitve 50 % minimalnega praga razdolžitve. Kar trikrat je poskušala, preko treh različnih </font><br>
<br>
<b><font size="4">3. TRAK: (VP) 13.10</font></b><br>
<br>
<font size="4">	(nadaljevanje) vlad in šele v vladi Alenke Bratušek ji je uspelo ta prag izpodbiti oziroma umakniti iz zakonodaje. Še ena kolumnistka Financ, Simona Toplak, je v članu Poenostavljena prisilka – past za male družbe, odrešitev za tajkune postavila vprašaj, ali ni bila ta sprememba zakona vpeljana ravno zato, da so se tajkuni razdolžili. In, kot bomo videli, ravno ta stavek zelo natančno opisuje vsaj del razlogov za to spremembo zakonodaje. </font><br>
<font size="4">	Zdaj, tako pravijo kolumnisti. Saj veste, pravijo, da to, kar v medijih piše, ni nujno res. Zato je bilo treba malo preveriti tudi vladno dokumentacijo in pač dokumentacijo, ki je spremljala spreminjanje te zakonodaje. Za lažje razumevanje, da je to, kar je povzeto v gradivu, smo pripravili tudi predstavitev na ekranu. In predlagam, da se kar popeljemo skozi to pot. Jaz bom prebral, pa bom potem še mogoče dodatno razložil. </font><br>
<font size="4">Lahko samo še povem, da mag. Andreja Širclja nadomešča poslanec Bojan Podkrajšek. </font><br>
<font size="4">Neredko je mogoče zaznati načrtno siromašenje premoženja družbe, nato pa se začne postopek prisilne poravnave z bolj ali manj očitnim namenom oškodovanja upnikov. Tipičen primer: dolžnik ustvari fiktivno terjatev do bližnje osebe, prijatelja, znanca, ki s tem namenom odpre d.o.o.; ustvari se umetna terjatev do dolžnika, ki presega 60 % vseh terjatev upnikov, dolžnik sproži postopek poenostavljene prisilne poravnave praktično brezplačno. Nebi si verjetno predstavljal, da vlada ali pa parlament uzakoni takšno zakonodajo, ki to omogoča. Odkar v ZFPPIPP ni več varovalke, da mora dolžnik ponuditi vsaj 50 % poplačilo, predlagajo dolžniki tudi nižja poplačila, na primer 20 %, pri tem pa je nemogoče preverjati ali so terjatve upnikov, ki glasujejo za prisilno poravnavo, fiktivne oziroma gre v ozadju za povezane osebe. Ali je smiselno vlagati kazenske ovadbe? DURS bi tak predlog lahko vložil zoper večino predlagateljev poenostavljenih prisilnih poravnav. </font><br>
<font size="4">Zdaj, to bi verjetno pričakovali, da govorijo upniki, da recimo predsednik Združenja upnikov izjavlja te besede. Ampak veste, kdo je to rekel? Državno pravobranilstvo skupaj s FURS in Ministrstvom za finance pol leta po uveljavitvi zakonodaje. Pol leta po uveljavitvi zakonodaje. </font><br>
<font size="4">Naprej, ta relativno nov postopek zaradi insolventnosti povzroča precej težav predvsem zato, ker v praksi vse pogosteje kaže, da glavni cilj dolžnikov v okviru tega postopka ni učinkovito prestrukturiranje podjetij, temveč predvsem izognitev plačilu obveznosti, med drugim tudi davčnih. Po našem mnenju ta postopek ni uravnotežil različnih interesov dolžnikov in upnikov, temveč je izrazito v prid dolžnikom. Ob natančni analizi njihovih bilanc zaznavamo, da nekateri dolžniki načrtno slabijo terjatve do svojih dolžnikov, izvajajo odpise in povečujejo stroške z namenom, da prikažejo insolventnost, nato pa začnejo postopek poenostavljene prisilne poravnave in dosežejo odpis dolgov. Avtor? FURS, 6. 2. 2015, eno leto po uveljavitvi zakona. </font><br>
<font size="4">FURS, leto dni kasneje. Dolžnik običajno navede eno ali dve zelo visoki fiktivni terjatvi - upnik tega ne more preizkusiti ali izpodbiti - in veliko število majhnih upnikov, katerih znesek znaša samo nekaj evrov. Tako lahko dolžnih brez težav in brez nadzora zbere ustrezno večino. To v praksi opažamo tudi upniki in zgolj nemočno opazujemo kako dolžnik brez težav doseže 95 % odpis svojih obveznosti. FURS v uradnem dopisu, 18. 1. 2016. </font><br>
<font size="4">Pa poglejmo, kako je Ministrstvo za pravosodje bilo pri tem odzivno. Recimo, en primer, poglejmo skozi prizmo Ministrstva za pravosodje. </font><br>
<font size="4">Uradni dopis FURS-a, 17. 3. 2015, torej malo več kot leto dni po uveljavitvi zakona: »zato je nedopustno in protislovno, da lahko pri poenostavljeni prisilni poravnavi dejansko predlagajo tudi 95 % odpis, ki je potem celo sprejet, </font><br>
<br>
<b><font size="4">4. TRAK: (VP) 13.15</font></b><br>
<br>
<font size="4">	(nadaljevanje) pri čemer je poplačilo preostalih 5 % razmaknjeno na več let. Glede na to, da je pri poenostavljeni prisilni poravnavi veliko manj določb, ki bi varovale upnike, menimo, da bi morali zakonsko omejiti znesek terjatve za katere se lahko potrdi odpis, na primer na maksimalno 50 %«. Spomnimo, ravno to omejitev je vlada Alenke Bratušek s tisto ekspresno novelo 2013 umaknila. »Ponovno poudarjamo, da je po našem mnenju možnost izglasovanja visokega odpisa nad 50 % absurdna, saj je v takšnem primeru družba bolj primerna za stečajni postopek«.</font><br>
<font size="4">	Kaj pa Ministrstvo za pravosodje? Aljaž Perme na predlog, v seji implementacijske skupine na predlog poslanske skupine SDS iz leta 2015, druge polovice, da se ponovno predpiše minimalni znesek poplačila 50 %. »Neutemeljena je« - predlaga dopolnitve postopka prisilne poravnave tako, da ponovno predpiše delež popolačina / nerazumljivo / štiri leta«.</font><br>
<font size="4">Državno pravobranilstvo. FURS, večkrat. Še en predlog zakona v Državnem zboru. Ministrstvo za pravosodje: neutemeljena je predlagana dopolnitev. Zakaj že? Mislim, da si tako poslanci, predvsem pa dolžniki oziroma upniki, zaslužijo ta odgovor. Kakor vemo, je to zakonodajo predlagal oziroma vseskozi v njej sodelovala Nina Plavšak, avtorica zakona, ki je po posameznih členih tako zapleten, da pride do 221.v člena. Torej niti a, b, c ni dovolj, ampak do v člena, kjer samo ona ve kakšen vrstni red in po kakšnem vrstnem redu uporablja. Je pa na vse te očitke, ki so bili zdajle predstavljeni s strani uradnih institucij, odgovorila, veste kaj? »Podatki ne dajejo opore za takšno sklepanje«. »Opažanje je nerazumljivo«. »Predpostavljam, da gre za namišljen primer in ne za položaj, ki je v resnici nastal«. Koga je Ministrstvo za pravosodje upoštevalo? FURS, Državno pravobranilstvo ali Nino Plavšak? Do danes Nino Plavšak. In, ta zmaga: »ureditev predpostavlja, da dolžnik v seznamu terjatev resnično in pošteno prikaže svoj finančni položaj. To pomeni, da je za poštene dolžnike poenostavljena prisilna poravnava smiselna«. S tem se vsi strinjamo, ampak poglejte seznam, ki je predložen, pa boste ugotovili vse prej kot to. </font><br>
<font size="4">Glejte, tukaj imam jaz na seznamu 105 podjetij, ki so se po postopku poenostavljene prisilne poravnave razdolžili z 80 % in več. Zakaj sem izbral 80 % in več? Ker tiste nad 50 razumem, tudi tiste do 30 na nek način še razumem. Tiste pod 20 pa zagotovo ne razumem, ker noben, bom rekel pošten podjetnik, ki ima podjetje z neko možnostjo preživetja ali pa nihče upnikov, ki verjame, ne bo pristal na 80 % razdolžitev. In, ko boste pogledali ta seznam in boste preverjali imena lastnikov, nekatere celo v Cipru, nekaterih ne boste spoznali, boste ugotovili, da so to kar znane osebe. Boste vtipkali njihova imena, pa boste videli – ta tajkun, pomurski tajkun, oni tajkun, ta je v postopku zaradi sumov pranja denarja, ta je v postopku zaradi davčnih utaj. Mnogi med njimi so davčni utajevalci na seznamu največjih davčnih dolžnikov. In tako naprej. </font><br>
<font size="4">In Ministrstvo za pravosodje pri celotni zgodbi verjame, komu? Nini Plavšak, ki pravi, da je to za poštene, ali seznamu in opozorilom FURS-a oziroma Državnega pravobranilstva in na koncu koncev tudi upnikov, ki se na to opozarjali? </font><br>
<font size="4">Zdaj, mi imamo v teh gradivih, ki smo jih dobili, pa smo potem bili primorani jih tudi umakniti, tudi odločanje tako imenovane koordinacijske skupine, ki je v sklopu Ministrstva za finance in Državnega pravobranilstva odločala o tistih postopkih poenostavljene prisilne </font><br>
<br>
<b><font size="4">5. TRAK: (VP) 13.20</font></b><br>
<br>
<font size="4">	(nadaljevanje) poravnave, kjer je bila država udeležena in je morala izraziti svoje mnenje bodisi za bodisi proti poenostavljeni prisilni poravnavi. Pa vam bom prebral ugotovitve te komisije, kjer so člani Ministrstva za finance, Državnega pravobranilstva in FURS-a notri, samo za nekaj podjetij, da vam bo jasno s čim se mi tukaj ukvarjamo. Pa ne bom povedal katero ime, samo ugotovitve v zvezi z zahtevo za poenostavljeno prisilno poravnavo. »Glede na to, da je Republika Slovenija zoper družbo predlagala stečaj, so ga zaobšli s predlogom poenostavljene prisilne poravnave. Poleg tega pa smo priča neodgovornemu okoljskemu ravnanju, odpisom terjatev in finančnih naložb ter namernemu izčrpavanju družb. Komisija glasuje proti poenostavljeni prisilni poravnavi«. »Glede na bilančno vsoto ima družba zelo nizek promet, kar kaže na to, da je ustanovljena za druge namene. Kaže na finančne mahinacije in namerno izčrpavanje družbe, sum dogovora z največjim upnikom s sedežem na Cipru«. »Nesorazmerno visoki stroški storitev odpisu vrednosti zalog in finančnih naložb, ki je običajno znak špekulacije«. »Visoko tveganje korupcije v zvezi s Termoelektrarno Šoštanj«. »Financira se preko neplačil dobaviteljev«. »Na posodobljenem seznamu je davčni zavezanec kar sama oseba«. »Zavezanec inštrument poenostavljene prisilne poravnave želi izkoristiti za zmanjšanje svojih obveznosti«. »Sum predhodnega dogovora o potrditvi poenostavljene prisilne poravnave z upniki«. »Družba ne plačuje redno prispevkov za zaposlene, njihova funkcija je samo ta, da najemajo poceni delovno silo in jo dražje dajejo v najem naprej, pri čemer ne plačujejo obveznosti zaposlenih. Tipično poslovanje, ki omogoča manever izogibanja plačevanja obveznosti, kaže na finančne mahinacije in poskus izkoriščanja instituta«. »Povezane osebe, visoki odpisi terjatev, velika nihanja v bilančni vsoti. Menimo, da takšen primer podjetja nebi smel biti predmet poenostavljene prisilne poravnave«. »Imajo dovolj sredstev za poplačilo obveznosti, v preteklosti pa so načrtno ustvarili situacijo, s pomočjo katere izkoriščajo institut«. »Potrebno je razmisliti o ustrezni spremembi zakonodaje«.</font><br>
<font size="4">	Glejte to. Od začetka veljavnosti zakonodaje lahko samo berem naprej. Od začetka leta 2014 ena za drugo koordinacijska skupina ugotavlja kršitve, napake, nepravilnosti, utaje, zlorabe. Ministrstvo za pravosodje pa verjame Nini Plavšak in ne spreminja zakonodaje. </font><br>
<font size="4">	Zdaj, vprašajmo se kakšna je potem odgovornost poslancev v tem pogledu. Namreč, Državni zbor je na predlog vlade Alenke Bratušek potem po hitrem postopku, nujnem postopku sprejel ta zakon. Ampak, veste kaj? To, kar sem prej pokazal, vsi ti citati FURS-a in Državnega pravobranilstva – do parlamenta pa niso prišli. Do parlamenta pa niso prišli, poslanci pa o tem nismo bili obveščeni, ne v letu 2014 v poročilu o davčnem dolgu, ki ga obravnavamo na Komisiji za nadzor javnih financ, sele v letu 2015, ampak zgolj s sestavkom, pa primerjajte ta stavek s stavki, ki sem jih prej predstavil: »v postopku poenostavljene prisilne poravnave lahko upnik izglasuje delni odpis dolga od 50 do 95 % in odložitev njegove dospelosti«. To je edini zapis, ki smo ga na Državni zbor dobili s stvari relevantnih deležnikov. Zdaj, na mestu je vprašanje, ki si ga moramo danes postaviti: kako je možno, da že ob takojšnjem opozarjanju relevantnih institucij, tiste, ki so pravilno opozarjale, FURS, Državno pravobranilstvo, od začetka leta 2014, imamo leta 2019 še povsem identično zakonodajo s spremembo 2016 samo zato, da se pač FURS-ovi odpisi ne izvajajo več, ampak da se te zadeve ne more pisati? Vprašam se, kdo v tem pogledu ni naredil svoje naloge? Ko je FURS na eni od sej implementacijske skupine opozarjal na to, kar sem prej rekel, da je treba spremeniti zakonodajo, je bil odgovor spet prej omenjenega sekretarja z Ministrstva za pravosodje Aljaža Permeta, citiram: »sprememb insolvenčne zakonodaje ni v normativnem programu vlade, zato ni predvidena sprememba ZFPPIPP«. Ob besedah, ki jih je ob vsaki poenostavljeni prisilki ugotavljala koordinacijska skupina, od večkratnih </font><br>
<br>
<b><font size="4">6. TRAK: (VP) 13.25</font></b><br>
<br>
<font size="4">	(nadaljevanje) očitkih oziroma Ministrstva za finance oziroma FURS-a, Državnega pravobranilstva, Ministrstvo za pravosodje odgovori: sprememba ni v normativnem pregledu oziroma načrtu vlade. </font><br>
<font size="4">Skratka ugotovimo lahko, da Ministrstvo za pravosodje bolj zaupa Nini Plavšak, da gre za fiktivne primere, kot Državnim institucijam, ki vsakič znova ugotavljajo, da se ta institut zlorablja za razdolžitev in za izogibanje plačevanja upnikom. Naj povem, da je za spremembo te novele Nina Plavšak prejela 9 tisoč 900 evrov bruto, Srečo Jadek, še en od ustvarjalcev tega zakona, pa 7 tisoč 724 evrov bruto – za to, da sta pripravila lobističen zakon, preko katerega smo država oziroma davkoplačevalci samo zaradi davčnega dolga izgubili 8 milijonov evrov, da ne omenjam vseh tistih izgub, ki so jih utrpela državna podjetja na podlagi velikih odpisov, ko so dolgovala te. V bistvu je prav neverjetno, da se zakonodaja, ki ureja postopek poenostavljene prisilne poravnave kljub opozorilom s strani uradnih institucij, kjer bi morali zvoniti vsi alarmi, do danes ni spremenila. Moje mnenje je, da gre odgovor za to ne-spremembo iskati ravno v seznamu tistih, ki so se poslužili tega instituta. Če boste malo pogledali, boste zelo hitro videli, da na njem najdete Sergeja Racmana, Denisa Pereta, družino Janković, Zlatka Sraka, Zorana Šolaja, Miklič Željka – 33. nekdaj najbogatejšega Slovenca, ki se je znebil preko toliko in toliko milijonov evrov - z odpisi, ki so bili neverjetni. Pri prisilni poravnavi je en celo 99,85 %. Pa mi povejte, če je to normalno? Hotel Kubo. Ugotovili boste, da vsi izhajajo iz več ali manj istih krogov, tudi v povezavi z ljubljanskim županom, ki je bil hkrati tudi član stranke, ki je vodila vlado, ki je predlagala spremembo te zakonodaje.</font><br>
<font size="4">Zdaj, nekateri posamezniki so bili še bolj podjetni, uporabili so prav vse institute, ki jih je omogočal ta zakon. Najprej so se znebili na prisilni poravnavi svojih dolgov z novelo F, ki je to omogočala tudi še pred, recimo nekateri, iztekom prve prisilne poravnave, ker je ta omogočila drugo prisilno poravnavo še pred zaključkom prve prisilne poravnave. Vemo, kdo je bil glavni lobist, ravno Srečko Jadek in vemo za katero firmo je šlo to v prvem primeru. Potem so se znebili dolgov preko poenostavljene prisilne poravnave za svoja zasebna podjetja, potem so se znebili pa še osebnih dolgov na podlagi osebnega stečaja. Poglejte primer Zlatke Sraka. Vem, firma Energoplan. Firma Energoplan je dolgovala 106 milijonov evrov. Preko navadne prisilne se je najprej razdolžil leta 2012 za 50 %, ker takrat je še veljala omejitev 50, potem je pa leta 2016 se še drugih razdolžil. Veste, s koliko? Z 99,85 %. Zdaj pa vi meni povejte, nekdo, ki dolguje 106 milijonov, potem se pa preko postopka dvojne prisilne poravnave, na koncu dolžen plačati, veste koliko? 60 tisoč evrov. še enkrat – dolguje 106 milijonov, na podlagi te zakonodaje pa pripelje na koncu do dolga 60 tisoč evrov. Če vam to preračunam v kredit, ki bi ga vzeli za stanovanje, recimo, da vzamete za stanovanje 100 tisoč evrov, pa potem ne morete plačati in se vi razdolžite. In veste, koliko bi po tem odstotku banki na koncu dolgovali? 56 evrov. A mislite, da bi vi prišli prepričati banko, da vam namesto 100 tisoč evrov, odpusti dolg za 56 evrov? Ne. Zlatku Sraki pa so. Pa to ni vse, potem je imel še dve zasebni firmi, kjer se je po postopku poenostavljene prisilne poravnave </font><br>
<br>
<b><font size="4">7. TRAK: (VP) 13.30</font></b><br>
<br>
<font size="4">	(nadaljevanje) za 97,8 % izbrisom znebil 12,2 milijona evrov, potem je imel pa še osebni stečaj preko 10 milijonov evrov. Za 130 milijonov evrov se razdolžiš na podlagi te zakonodaje, ki jo Ministrstvo za pravosodje podpira, za reci in piši manj kot pol milijona evrov. Zdaj mi pa povejte, ali ni lepo v tej domovini biti dolžnik? Če bi sodstvo vsaj delovalo ali pa ustrezne institucije ali pa ustrezna ministrstva, bi to še razumel, ampak pri nas tudi te institucije ne delujejo. Poglejte, Državno pravobranilstvo je glasovalo proti poenostavljeni prisilni poravnavi v 92 % primerov. 92 %. To vam nekaj pove, ne? Če je za 92 % primerov reklo, da ali bi morali iti v stečaj ali pa da gre za kršitve ali zlorabe ali pa načrtne zlorabe, potem že ta podatek pove, da je zakonodaja popolnoma neprimerna. Ampak, ko smo gledali te dokumente, šele v letu 2018 se je pritožilo zoper postopek poenostavljene prisilne poravnave in to enkrat samkrat. Vse prej pa samo glasujemo proti in spuščamo poenostavljene prisilne poravnave naprej. Če so zlorabe, kakršne so, katere sem prej prebral, ki so v uradnih dokumentih koordinacijske skupine, oprostite, jaz ne razumem zakaj niso vložili pritožbe na postopek. In verjamem, da bi v teh pritožbah zmagali, ampak ne, niso. </font><br>
<font size="4">	Mogoče to razložijo besede FURS-a, ki pa je rekel, ko jim je bilo očitano zakaj inštitucije bolj aktivno v to ne posežejo. Citiram: »edini vzvod, ki ga FURS, kot upnik, lahko uporabi na podlagi veljavne zakonodaje, je, da po zaključenem postopku poenostavljene prisilne poravnave zoper dolžnika sproži tudi kazenske ovadbe oziroma stečajni postopek, kar pa v večini primerov niti ni v interesu države«. Ne vem zakaj. »Lahko bi vlagali tudi kazenske ovadbe ali odškodninske tožbe zoper dolžnike oziroma njihovo poslovodstvo, vendar pa bi bilo v večini primerov to mogoče šele po izpeljanih inšpekcijskih postopkih« - zakaj pa imamo FURS, če ne za to, da izpelje inšpekcijski postopek? Oglobi vsakega, ki goljufa za en evro, ko imamo pa stomilijonske odpise, pa pravi, da bi morali izpeljati inšpekcijski postopek. In naprej: »vse to pa po našem mnenju niso učinkoviti ukrepi, temveč zgolj dodatno delo za finančno upravo, poleg tega pa bi bili postopki dolgotrajni in obremenjujoči tudi za druge organe«. Kradejo, zlorabljajo, goljufajo, ampak, ker bi to pomenilo dodatno delo za finančno upravo in bi bilo obremenjujoče tudi za druge organe, pa pač tega ne počnemo. In potem pridemo do primerov, do kakršnih smo se pač srečali pri pregledu te insolvenčne zakonodaje. </font><br>
<font size="4">	Zdaj, ugotovili smo, da namen in cilj zakonodajalca v tej F noveli ZFPPIPP, ki je tudi že novela E je to uvedla, ampak novela F je to dodatno razdelala, niso bili doseženi, da se je izrazito postavilo na eno stran in da se je tudi zakonodaja v primeru te novele, ta novela F novembra, sprejemala neustrezno. Neverjetno, šlo je za ekspresno spremembo. Veste, kaj je novela F vse prinesla? Dvojno prisilko, umik 50 % praga, razširitev praga ZPPP, poenostavljeno prisilno poravnavo, skratka take spremembe, ki so bistveno vplivale na varnost upnikov. A veste, v kolikem času je bilo to sprejeto? V dvajsetih dneh. Delovna skupina, ki jo je vodil Srečo Jadek, ob njem pa tudi Nina Plavšak in Miodrag Đorđević, ki je danes podpredsednik vrhovnega sodišča, je v dvajsetih dneh pripravila zakonodajo, ki jo je potem vlada v naslednjem tednu sprejela - ne boste verjeli - na dopisni seji, na dopisni seji in potem po hitrem postopku v Državnem zboru po nujnem postopku uveljavila. Zakaj se je pa mudilo? Zakaj se je pa mudilo? Zakaj pa niste razmislili glede na daljnosežne posledice, ki jih je ta zakonodaja prinesla tako da davkoplačevalski denar kot za pač upnike, </font><br>
<br>
<b><font size="4">8. TRAK: (VP) 13.35</font></b><br>
<br>
<font size="4">	(nadaljevanje) ki so v tem postopku darovali v bistvu največ. Zdaj, takrat smo preverili, prej sem omenil že, da, če bi, recimo že vse funkcije nebi delovale, pa če bi vsaj sodišča delovala, potem bi imeli upniki vsaj to možnost, da bi se pritoževali. Ampak, poglejte, tudi v tem primeru nimajo te možnosti.</font><br>
<font size="4">	Že prejšnjič smo omenjali, na prejšnji seji, primer Electe in kako je tam potekal postopek. Eden od upnikov se je sicer pritožil, in sicer je rekel, da dolžnik je predlog za začetek prisilne poenostavljene poravnave vložil le zato, da bi se izognil stečaju, da so podatki v poročilu o finančnem položaju očitno neresnični in da je načrt finančnega prestrukturiranja na prvi pogled neutemeljen in neprimeren. Dolžnikov seznam terjatev ni vseboval terjatev družbe TCK, evidentirana pa je bila tudi terjatev družbe Glanz, ki je bila po mnenju pritožnika očitno fiktivna. Enaki očitki kot jih je FURS oziroma tista koordinacijska skupina vseskozi ugotavljala pri pregledu posameznih zahtev za odobritev poenostavljene prisilne poravnave. Ampak višje sodišče v Ljubljani je pa takole reklo: »presodi, da dolžniku ni mogoče očitati zlorabe procesnih pravic, saj gre za kompleksna in še ne zaključena pogodbena razmerja, v katerih je udeleženih več pravnih oseb. Po presoji sodišča upnik ni uspel verjetno dokazati, da je ravnanje dolžnika v nasprotju z načelom dobre vere in poštenja«, gre za družino Janković, še enkrat, »da v ravnanju dolžnika ni zaznati namenov za doseganje ciljev, nezdružljivih z namenom poenostavljene prisilne poravnave«. In je bilo 95 % dolga odpisanega. Sprašujem se, če bi enako ravnali tudi pri vseh ostalih, ki ne sodite v ta klan priviligiranih. In tudi tukaj je sodišče narobe ravnalo. Glejte posodobljen seznam terjatev v družbi je bil dopolnjen naknadno z navedbo povezanih oseb, kar zakon prepoveduje in seznam je bil bistveno spremenjen tudi glede na upnike, kar na podlagi oziroma po ustaljeni sodni praksi ni dopustno, pa je sodišče kljub vsemu dopustilo ta postopek. Obstaja tudi utemeljen sum, da so v konkretnem primeru za poenostavljeno prisilko glasovali upniki, ki so bodisi odkupili terjatve ločitvenih upnikov ali pa terjatev sploh niso imeli. Če grete gledati knjige poslovne tistih, ki so priglasili in se soglašali s poenostavljeno prisilno poravnavo, boste videli, da v letih 2017 in 2018 teh postavk sploh ni v njihovih izkazih. Sprašujem se, normalno sodišče bi to preverilo in takšno poenostavljeno prisilno poravnavo zavrglo. A pri nas pa ne – odbori, celo tistega, ki se pač pritoži, pobije s svojo argumentacijo, kot sem rekel, da gre za »kompleksna in še nezaključena pogodbena razmerja«.</font><br>
<font size="4">	Skratka, poenostavljena prisilna poravnava je tipičen primer lobističnega zakona, ki je v bistvu uzakonil sistemsko korupcijo. O tem bom mogoče še malo v nadaljevanju. Vprašanje za predstavnike vlade oziroma pa predvsem Ministrstva za pravosodje pa je: zakaj ste verjeli Nini Plavšak, ne pa vsem relevantnim deležnikom, ki so vas opozarjali? In zakaj ste tako hiteli s pripravo te zakonodaje? Zakaj je bilo treba v dveh dneh oziroma v dvajsetih dneh pripraviti to zakonodajo? In zakaj tudi po tem, ko so posamezniki predlagali spremembe tega zakona, je Ministrstvo za pravosodje vztrajalo pri ne-spremembi tega zakona in nadaljevanju v bistvu kraje upniškega denarja na račun tistih dolžnikov? </font><br>
<font size="4">Samo še to povem. Tisti, ki so se razdolžili za 80 ali več odstotki, torej ta seznam, ki sem ga kazal, veste, kakšno škodo so naredili slovenskemu gospodarstvu - malim podjetnikom, podizvajalcem, ki so delali? Preko 225 milijonov evrov. Preko 225 milijonov evrov so se znebili dolgov na račun tistih, ki se ne morejo braniti. </font><br>
<font size="4">Tako, da sprašujem Ministrstvo za pravosodje zakaj vztraja oziroma </font><br>
<br>
<b><font size="4">9. TRAK: (VP) 13.40</font></b><br>
<br>
<font size="4">	(nadaljevanje) zakaj 6 let vztraja pri takšnem zakonodajnem predlogu oziroma takšni zakonodajni rešitvi.</font><br>
<font size="4">	Tako, da zdaj pa beseda vabljenih gostov.</font><br>
<font size="4">	Prosim, gospod Strojin.</font><br>
<br>
<font size="4">	</font><b><font size="4">GREGOR STROJIN: </font></b><font size="4">Pozdravljeni. Hvala za besedo in hvala za izhodiščno vprašanje. </font><br>
<font size="4">	Tudi sam delim ogorčenje in zgražanje, ki izhaja iz vaših besed, ne želim pa in ne morem soditi za ravnanja ministrstva v preteklosti. Ministrstvo za pravosodje v različnih mandatih vodijo različni ministri in sprejemati odgovornosti za nazaj ali za druge ne morem. Prav tako to verjetno tudi ni primeren forum, da bi lahko na nivoju parlamentarne preiskovalne komisije preiskovali v celoti kaj se je dogajalo. Lahko pa pogledamo dejstva in pa predvsem kakšne so rešitve za naprej. </font><br>
<font size="4">	Očitke, da je Ministrstvo opuščalo dolžna ravnanja in davkoplačevalcem povzročilo večmilijonsko škodo, kar bi lahko smiselno sklepali iz gradiva, ter da se ni storilo nič v zvezi z izvajanjem postopkov poenostavljenih prisilnih poravnav, se lahko sicer relativizira in v veliki meri tudi zavrže. Menimo namreč, da je pripravljavec gradiva zaključke napravil na podlagi posameznih iztrganih izsekov iz obsežnega gradiva in pomanjkljive predstavitve celotnega gradiva. Ministrstvo za pravosodje se je trudilo, da je v kratkih rokih komisiji posredovalo vso zahtevano dokumentacijo in tudi dokumentacijo za katero je bilo zaprošeno naknadno, brez posebnih sklepov. Prav obsežnost gradiva iz katerega izhaja obseg preteklih razprav ter podanih pojasnil s strani Ministrstva za pravosodje pa kaže na dejansko aktiven pristop ministrstva tako v razpravah kot tudi v pomoči drugim državnim organom v preteklosti. </font><br>
<font size="4">	Zdaj, če pogledamo kaj se je dogajalo leta 2013, ko je bila novela F pripravljena, obravnavana in sprejeta v Državnem zboru jeseni - sicer res v zelo kratkem časovnem obdobju, saj makroekonomska neravnovesja v Sloveniji, ki je ugotovila Komisija Evropske unije niso več dopuščala odlašanja. Če se spomnite, takrat so bili po vseh časnikih in v političnih razpravah pozivi in grožnje glede trojke, glede podobnih scenarijev kot so se dogajali v Grčiji in podobno. In to je verjetno v tistem obdobju pomembno vplivalo na dogajanje v tem prostoru. Sam sem bil takrat povsem nekje drugje in predvsem predstavniki medijev, nekateri, se lahko spomnijo, da sem takrat opozarjal, bolj v osebni kapaciteti, ker drugih pristojnosti nisem imeli, na težave s spreminjanjem insolvenčne zakonodaje, ne le na področju prisilne poravnave, ampak tudi na področju osebnih stečajev. Ampak to je druga zgodba, zdaj sem tu in lahko govorim o tem kaj bomo delali naprej. če se vrnem nazaj, kaj se je takrat 2013 dogajalo. Konec maja 2013 je Svet Evropske unije sprejel priporočila za Slovenijo, med drugim tudi to, da naj ta do septembra 2013 pripravi potreben pravni okvir za izvensodno prestrukturiranje in pri tem zagotovi, da je skladen z obstoječimi določbami o insolventnosti ter zagotavlja spodbude tako za upnike kot za delničarje, da se bodo odločali za sprejemanje izvensodnih dogovorov o prestrukturiranju. V noveli oziroma pripravi novele je sodelovala koordinacijska skupina, ki jo je na povabilo takratnega ministra za pravosodje odvetnik Pensa, ozirom Srečo Jadek, se opravičujem za priimek. Čeprav je sama priprava novele potekala izredno hitro, zakonodajna obravnava novele pa po nujnem postopku, je bil čas za strokovno razpravo omogočen in vsebina rešitev se je usklajevala tudi z mednarodnimi organizacijami – Mednarodnim denarnim skladom, Evropsko banko za prestrukturiranje in razvoj ter Evropsko centralno banko. Rešitve in razlogi zanje so bili poslancem predstavljeni in poznani preko zakonodajnega gradiva, podrobno so bile zakonske rešitve predstavljene v drugi obravnavi predloga novele F pred matičnim delovnim telesom. Geneza nastajanja novele je razvidna iz besedila javno objavljenega predloga zakona, iz poročila Odbora za pravosodje in </font><br>
<br>
<b><font size="4">10. TRAK: (VP) 13.45</font></b><br>
<br>
<font size="4">	(nadaljevanje) magnetograma seje odbora oziroma plenuma, zato je na tem mestu, ni potrebno retrospektivno ponavljati. Morda pa lahko ponovim ključne razloge.</font><br>
<font size="4">	Črtanje praga 50 % poplačila v 4 letih sta predlagala tudi Mednarodni denarni sklad in Evropska banka za prestrukturiranje in razvoj, ker predpisani prag ni bil ekonomsko upravičljiv in ker je bila teza, da naj bo upnikom zagotovljena prožnost pri odločanju. Razširitev uporabe postopka poenostavljene prisilne poravnave na majhne družbe je prišla iz vrst Gospodarske zbornice Slovenije, ker večina družb, ki so razvrščene med majhne družbe, le minimalno odstopajo od meril za razvrstitev med mikrodružbe. Veliko sprememb v pomenu upada v obsegu poslovanja in zmanjšanja števila zaposlenih se je takrat v teh družbah zgodilo v zadnjih dveh letih. Ker po šestem odstavku 55. člena Zakona o gospodarskih družbah, se družbe razvrščajo na mikro, majhne, srednje ali velike družbe na podlagi podatkov dveh zaporednih poslovnih let, te družbe, čeprav so takrat že ustrezale merilom za mikrodružbe, še dve leti nebi bile razvrščene med mikrodružbe. </font><br>
<font size="4">Vloga Ministrstva za pravosodje ni vezana zgolj na pripravo predlogov zakonodaje, le-to nenazadnje lahko vloži tudi vsak poslanec, temveč je med drugim osredotočena tudi na spremljanje izvajanja zakonodaje v praksi. To je še zlasti pomembno, da se za postopke v teku išče rešitve v zakonodaji, ki obstaja oziroma takrat velja. Vsakokratne napovedane ali načrtovane spremembe ne rešijo vprašanj in zlorab v postopkih, ki tečejo, žal jih le prikrijejo. Zato je bil prvi odziv Ministrstva za pravosodje na posamezne domnevne zlorabe, ki se začnejo kazati, iskanje rešitev v smeri sprejete in veljavne zakonodaje, še posebej, če ravnanja posameznikov niso v skladu z nameni in cilji, ki se jih s predlogom zakona lahko zasleduje. Na primer, že v začetku 2014, januarju, februarju 2014, torej 2 meseca po uveljavitvi novele F, je Ministrstvo za pravosodje podalo obširno pojasnilo Gospodarski zbornici Slovenije, in tudi objavljeno je bilo to v časniku Finance in nekaterih drugih medijih, glede poenostavljenih prisilnih poravnav glede položaja holdingov – torej, da ne smejo biti predmet prestrukturiranja v poenostavljenih prisilnih poravnavah – in o konkurenci med postopkom poenostavljene prisilne poravnave in stečajnim postopkom, da je treba sicer omogočiti dolžniku prestrukturiranje in ne stečaj, vendar pod nadzorom upravitelja nad poslovanjem dolžnika. Pri tem pa je seveda potrebna aktivnost upnika, da predlaga stečaj nad dolžnikom. Drug konkretni primer, ki je v gradivu prikazan izven konteksta, se nanaša na prizadevanje Ministrstva za pravosodje, da bi se država kot upnik lahko že po takrat veljavni zakonodaji poslužila varovalk, ki so namenjene zlorabam. S tem se ustrezno lahko naslovi in prepreči sporne prakse, ki so že nastale, kajti za nazaj sprememba zakonodaje ne more regulirati oziroma urediti. Tako je bilo na takratnem sestanku, ki je februarja 2015 potekal na Ministrstvu za finance v zvezi z obvladovanjem davčnega dolga in z uvedbo morebitnih dodatnih ukrepov za učinkovitejše poplačilo dolga in je posebej izpostavljen tudi v gradivu za današnjo sejo, je bilo pojasnjeno, da v primerih, ko je šlo za zlorabo postopka poenostavljene prisilne poravnave, pa je take postopke zamejilo tudi že sodišče. V okviru spremljanja sodne prakse smo lahko ugotovili, da je višje sodišče v Ljubljani že oblikovalo prakso, da je vložitev predloga za poenostavljeno prisilno poravnavo na podlagi katerega ni mogoče utemeljeno pričakovati, da bo odpravljena dolžnikova insolventnost, lahko v nasprotju z načelom dobre vere in poštenja in zato ne more uživati pravnega varstva, saj lahko pomeni zlorabo pravic. V zvezi s tem imamo celo vrsto konkretnih primerov sodne prakse vezanih na konkretne primere, kjer so bile tovrstne zlorabe učinkovito preprečene ob ustrezni aktivnosti upnikov. In glasovanje proti sprejemu sklepa o potrditvi prisilne poravnave je le eden od ukrepov. Imamo seveda tudi možnost pritožbe glede na posamezne odločitve, imamo tudi možnost predloga stečaja. </font><br>
<br>
<b><font size="4">11. TRAK: (VP) 13.50</font></b><br>
<br>
<font size="4">	(nadaljevanje) Teh ukrepov se upniki, tudi kjer gre za državo, so se posluževali le redko. </font><br>
<font size="4">	Zakaj je odziv Ministrstva za pravosodje po sprejemu nove zakonodaje primarno usmerjen v izvrševanje v skladu z namenom zakonodajalca in zakaj očitki o neodzivnosti Ministrstva za pravosodje ne držijo. </font><br>
<font size="4">	Prvič. V kolikor postopki in pritožbe niso sproženi in se relevantno gradivo, ki v konkretnem primeru kaže na zlorabe postopka, ni predloženo in uveljavljano pred sodišči, ni mogoče resnično ovrednotiti učinkov posameznih institutov. Posledično je zakonodajni odziv lahko preuranjen in usmerjen le še v večje konkretiziranje in opredeljevanje posameznih izrecno dovoljenih in pa izrecno nedovoljenih položajev. Ti po eni strani vedno veljajo le za naprej, posledično pa se s tem tudi onemogoči, da bi sodišče že v okviru prej veljavne zakonodaje takšne prakse in položaje spoznalo za nedopustne. Takšen zakonodajni odziv prepreči oziroma povzroči, da so zakonske norme še bolj določne in konkretne – želi se preprečiti tipična nedopustna ravnanja – ampak to za v prihodnje onemogoči sodišče, da bi z metodami razlage vrednotila in razrešila posamezne podobne primere, ki v prihodnosti nastanejo. Ravno zato Ministrstvo za pravosodje kot prvi odziv na pokazane ekscese vse ključne deležnike v teh postopkih pozove k uporabi pravnih sredstev, ki jih pravni red in zakonodaja že vsebujeta. Ministrstvo je zato vseskozi samostojno in tudi za razpravo na ravni implementacijske skupine želelo, da bi se čim več rešitev za zaplete v konkretnih primerih poiskalo že v okviru veljavne zakonodaje. Le ukrepanje v skladu z veljavno zakonodajo lahko učinkovito prepreči zlorabe, ki nastajajo v tistem trenutku v konkretnih primerih. Napoved zakonskih reform ali pa zgražanje brez ustreznih ukrepov ne reši trenutnih zlorab. In Ministrstvo za pravosodje tu sprejema stališča, ki bi nepravilnosti v postopkih preprečila. Neodvisno od nezavezujočih stališč ministrstva ali pa implementacijske skupine, pa lahko ugotovimo, da je sodna praksa, to je praksa sodišč, sproti vsebinsko ves čas dopolnjevala zakonski okviru in s tem tudi spremenila in omejila zakonodajo. Torej navedbe, da se nič ni zgodilo v zadnjih letih, ne držijo že zaradi vpliva sodne prakse, sodna praksa pa se lahko razvija le v prostoru, v katerem je zakonodaja vsaj nekaj časa stabilna in ni deležna sprememb ob vsakokratnem pojavu ekscesnega primera. Kajti sanira ga lahko že sodišče oziroma bi ga lahko saniralo, če bi povod za to dal upnik. In tu še enkrat na tem mestu: upniki in, v okviru pristojnosti te Komisije za nadzor javnih financ, Država, bi se lahko večkrat posluževali predlogov stečaja ali pa pritožb. To drži.</font><br>
<font size="4">	Drugič, kot ključna točka. Ministrstvo za pravosodje je po uveljavitvah novele F uvedlo sistematično statistično spremljanje postopkov zaradi insolventnosti. Ravno takšna razprava omogoča, da se vsebinska razprava o tej zakonodaji izvede na strokovni ravni v okviru implementacijske skupine, torej s strani deležnikov, ki jo v praksi dejansko uporabljajo. Pri tem pa se, vsaj v tem mandatu, z vso odgovornostjo zavedamo tveganj, da posamezni člani takšne široke implementacijske skupine, ki lahko nastopajo v vlogah upnikov, njihovih pooblaščencev, zastopnikov dolžnikov, na primer stečajni upravitelji, ali zastopnikov kupcev ali pa tudi sodnikov, ki odločajo v konkretnih primerih, zasledujejo druge, parcialne interese, s katerimi se srečujejo v teh postopkih. Še najbolj je tu recimo neproblematična vloga sodnika, ampak tudi slednji lahko stremijo k pretirani poenostavitvi postopkov in njihovi določnosti z vidika zagotavljanja hitrosti sojenja. Zaradi teh različnih interesov vseh akterjev poudarjamo, da mora – in k temu smo v tem mandatu jasno pristopili in na tej komisiji </font><br>
<br>
<b><font size="4">12. TRAK: (VP) 13.55</font></b><br>
<br>
<font size="4">	(nadaljevanje) tudi že poudarili – biti vloga implementacijske skupine predvsem v tem, da ministrstvo seznanja z izvajanjem zakona, da opozarja o težavah z izvajanjem in je forum za razpravo glede izvajanja posameznih institutov. Seveda so dobrodošli tudi predlogi za spremembe, vendar smo glede tega posebej previdni. Menimo, da mora biti ključna odločitev končna odločitev o načinu in obsegu sprememb pri organu, ki zasleduje javni interes, to je pa pri ministrstvu. Posledično smo po sestanku implementacijske skupine, ki je podala svoje mnenje glede posameznih točk, ki smo jih na ministrstvu kot problematične uvrstili na seznam, sklicali sestanek s ključnimi ministrstvi in s kabinetom predsednika vlade glede priprave izhodišč za konkretne rešitve, ki jih bo vlada pripravila, za prestrukturiranje in bodo naslovili vsa opozorila, ki so se podala tudi na tej komisiji septembra. Hkrati pa želimo, da te rešitve malemu gospodarstvu še naprej omogočajo enostavnejše prestrukturiranje. Sestanek medresorske skupine je bil opravljen 5. novembra. Razprava je bila izjemno koristna in menimo, da gre v pravo smer. Naloge so že razdeljene, delo že poteka. Načrtujemo, da bomo vsaj v delu, ki se nanaša na poenostavljeno prisilno poravnavo, predlog sprememb pripravili januarja. </font><br>
<font size="4">Ministrstvo je že v preteklosti odreagiralo z ustreznimi normativnimi spremembami, ko je bil zbran zadosten empiričen in vsebinski substrat, da je nujna normativna intervencija. Tako je bilo z novelo G poenostavljena prisilna poravnava omejena na mikropodjetja in obveznosti iz naslova davkov - te so bile izvzete iz postopkov. Navedeno je namreč predstavljalo glavna tveganja zlorab, ki jih glede na obstoječe zmožnosti in pa okoliščine ni bilo mogoče odpraviti drugače. Glede na ugotovitve analize in spremljanja izvajanja poenostavljene prisilne poravnave tudi po tej noveli in v luči nedavno sprejete direktive o preventivnem prestrukturiranju, ministrstvo že najavlja na tem mestu in že septembra, da so na tem področju spremembe potrebne, vendar pa menimo, da morajo biti te ustrezno premišljene in pripravljene. </font><br>
<font size="4">Torej hitenje za reševanje povsem konkretnih težav iz preteklosti, le-teh ne bo odpravilo. Zavedanje kje so tveganja že obstajajo, upniki so že bolj pozorni, institucije so že bolj pozorne. Kaj bomo pa za naprej naredili, pa ne sme omejiti možnosti za prestrukturiranje gospodarstva, še posebej ob napovedujočih raznih tveganjih na makroekonomski ravni. Gotovo bi bilo najbolj enostavno institut poenostavljene prisilne poravnave črtati, vendar pa menimo, da takšno ravnanje ni odgovorno, če se hkrati malemu gospodarstvu ne ponudijo nove možnosti za prestrukturiranje in ob dejstvu, da morajo tudi obstoječi lastniki nositi pravično breme prestrukturiranja. Zavedamo se, da ostre zakonske norme prisilnega prestrukturiranja lastnike silijo, da se še pred nastopom insolventnosti sprožijo in izvedejo vsi ukrepi, da insolventnost sploh ne nastane. </font><br>
<font size="4">V luči tega, kot rečeno, ne moremo soditi za ravnanja ministrstva ali pa drugih organov za nazaj, lahko pa sprejmemo odgovornost za naprej. </font><br>
<font size="4">In ključna izhodišča za spremembe na področju poenostavljene prisilne poravnave bodo: </font><br>
<font size="4">Dodatna omejitev subjektov, ki se tega instituta lahko poslužijo pod enostavnejšimi in posledično cenejšimi, ugodnejšimi pogoji, to je brez revidiranih poročil in mnenja pooblaščenega ocenjevalca podjetij. Ključno bi bilo subjekte omejiti samo na dolžnike, ki imajo obveznosti manjše od 500 tisoč evrov in morda ta prag še znižamo na 300 tisoč evrov, torej, da se približamo tako po strukturi podjetij ne samo na dva od treh kriterijev po zakonu o gospodarski družbi, ampak po vseh treh kriterijih; in pa da dolg, višino dolga spustimo iz nerazumnih milijonov v zameno za cenejši postopek na nek razumen dolg, ki ga družinska podjetja, ki naj bi bila upravičenec do te ugodnosti, tudi po navadi imajo. </font><br>
<br>
<b><font size="4">13. TRAK: (VP) 14.00 </font></b><br>
<br>
<font size="4">	(nadaljevanje) Drugič. Vloga upravitelja ne bo vezana zgolj na primer, da je hkrati predlagan stečaj, ampak v vsakem primeru, da opravi preizkus terjatev, s tem pa se odpravi vloga in zahteva, da se seznam terjatev pripravi v obliki notarskega zapisa. Torej dvigne se kredibilnost navedbe katere terjatve obstajajo in kakšne sploh so. </font><br>
<font size="4">	Tretjič. Možnost, da upniki, če želijo, dosežejo absolutno prednost. To, z drugimi besedami, pomeni, da pridejo v lastniško strukturo dolžnika. Torej ne samo, da se odpisuje, ampak, da se lahko konvertira terjatev v lastništvo. </font><br>
<font size="4">	Nadalje, uvede se možnost ugovora zoper poenostavljeno prisilno poravnavo enako kot za redno prisilno poravnavo, ker načrt prestrukturiranja na primer ne odpravlja insolventnosti ali pa, ker dolžnih sploh ni insolventen.</font><br>
<font size="4">	Nadalje, v primeru, da je poenostavljena prisilna poravnava neuspešna, to pomeni stečaj. Konec špekulacij.</font><br>
<font size="4">	Nadalje, olajša se in zelo pomembno, olajša se procesni položaj upnikov v primeru, da je poenostavljena prisilna poravnava sprejeta na goljufiv način. Torej večje možnosti pri navajanju in uveljavljanju trditev, da gre za fiktivne terjatve. </font><br>
<font size="4">	Na ministrstvu se v okviru tega mandata z vso odgovornostjo in resnostjo zavedamo orodij, ki morajo biti na razpolago gospodarstvu tako iz vidika dolžnikov, ki se lahko v nezavidljivem položaju znajdejo tudi ne zgolj po svoji krivdi. Vemo, da takrat 2013 je kriza nastopila predvsem zaradi slabih kreditov, zaradi neustreznega kreditiranja s strani bank in položaja v katerem se je znašla Slovenija takrat v širši evropski perspektivi. Krize tovrstne si verjetno zdaj več ne obetamo. Upam, da so se banke in ta vidik, da je prišlo do izkušenj, do spametovanja, do zavedanja česa se ne sme početi. Do nadaljnjih kriz lahko pride zaradi upada povpraševanja na evropskih in svetovnih trgih, torej manj prometa lahko pripelje manjša, zlasti manjša podjetja do tega, da posameznih obveznosti ne morejo izpolnjevati v želenih ali pa zahtevanih rokih ali v obsegu. Verjetno to ni posledica njihovega neustreznega poslovnega modela, ravnanja, odgovornosti vodstev in tu moramo dopustiti njihovim pogodbenim partnerjem, upnikom, da v sodelovanju z njimi vidijo, če obstajajo tudi kakšne alternativne rešitve kot pa zgolj zahteva po stečaju ali pa previsokih zahtevkih za poplačilo obveznosti. Iz tega vidika orodja za preventivno prestrukturiranje morajo obstajati. Da pa se ne sme dopuščati zlorab, pa kot rečeno, v enem delu se moramo zanašati na same upnike, na državo tudi in tiste, ki so upravičenci v postopkih, da uveljavljajo pravna sredstva v celoti in s tem tudi prispevajo k krepitvi zakonodaje in zakonskih možnosti. Kadar se pa ugotovit, da to sistemsko ne zadošča, pa seveda pripraviti nove ukrepe, nove rešitve, ampak dovolj tehtno, da s tem na zablokiramo sistema ali pa povzročimo dodatnih krivic ali pa, še huje, možnosti dodatnih špekulacij.</font><br>
<font size="4">	Upam, da sem s tem povzel odgovore na vprašanja, ki so bila smiselno zastavljena. Predvsem pa, da sem tudi predstavil odgovornost, ki se je na Ministrstvu za pravosodje zavedamo za sedaj in za naprej in da se tega tudi lotevamo s pospešenim in poglobljenim tempom, pa ne samo na ravni ministrstva, ampak, kot izhaja že iz tega, da je šlo za medresorsko skupino, z vključitvijo deležnikov iz Ministrstva za finance, ministrstva za gospodarstvo in kabineta predsednika vlade, na nivoju celotne vlade. </font><br>
<br>
<font size="4">	</font><b><font size="4">PREDSEDNIK DR. ANŽE LOGAR: </font></b><font size="4">Hvala. </font><br>
<br>
<b><font size="4">14. TRAK: (VP) 14.05</font></b><br>
<br>
<font size="4">	(nadaljevanje) Mogoče se bom tukaj vključil, ker se sicer strinjam močno s tem, kar ste v drugem delu svojega izvajanja predstavili. Absolutno se pa ne strinjam s tem, kar ste v uvodu govorili. </font><br>
<font size="4">	Namreč, vi ste v uvodu pokrili, dobesedno pokrili vso prehodno dogajanje na Ministrstvu za pravosodje in češ, da so bili tudi vsi postopki pravočasno izpeljani in na pravi način. Svarili ste pred spremembami, ker mora biti zakonodaja stabilna, ob tem, da so vsi kričali o tem, da je zakonodaja neprimerna, razen tisti, ki so pisali ta zakon. Tisti, ki so ocenjevali zakonodajo so bili tisti, ki so pisali to zakonodajo. In pravite, da hitenje za reševanje ni na mestu po šestih letih neustrezne zakonodaje, v predlogih, ki ste jih ravno na koncu izpostavili, ki bi bili nujni že takoj, da se to sploh nebi zgodilo, pa se ni zgodilo zaradi tega, ker se je očitno moral kdo razdolžiti. </font><br>
<font size="4">Povedali ste jasno, da je predloge bilo narejeno na podlagi vpliva ali pa poziva nekaterih zunanjih deležnikov. Jaz ne vem, kako je lahko IMF ali pa Evropska komisija pomembnejša od tega, kar pravi FURS in ne vem, kako je lahko gospodarska zbornica tista, ki pripelje, da se razdolžijo tudi velika podjetja z deset in več milijonskimi dolgovi po postopku poenostavljene prisilne poravnave, skratka samo potrdili ste, da je šlo za lobističen zakon, novela F. </font><br>
<font size="4">In rekli ste »ne morem soditi za nazaj«. Glejte, to je pa tisto ključno, kar je v Sloveniji narobe. Ker vsi rečejo »ne moremo soditi za nazaj, pustimo preteklost, osredotočimo se na prihodnost«. Pa bom za boljšo ponazoritev predstavil še kakšno je bilo pa dogajanje na implementacijski skupini, ki jasno pokaže na to, da Ministrstvo za pravosodje ni opravilo svoje naloge, kot bi jo moralo. </font><br>
<font size="4">Glejte, 30.6 2014. To je bilo razprava na implementacijski skupini po tem, ko je Državno pravobranilstvo že pokazalo kako napačna je zakonodaja kar se tiče poenostavljene prisilne poravnave, kar sem prej predstavil. Nina Plavšak pa, brez težav: »statistike Vrhovnega sodišča Republike Slovenije že sedaj izkazujejo tako spodbudne premike glede dejanske uporabe novih in prenovljenih institutov kot tudi spodbuden trend obvladovanja pripada reševanja zadev«. In kaj je bil sklep implementacijske skupine, še enkrat poudarjam, ko je Državno pravobranilstvo že jasno opozorilo na neprimerno zakonodajno rešitev? Da se pripravi nova analiza poenostavljene prisilne poravnave, tokrat že druga analiza. In seveda, družno na implementacijski skupini ste to sprejeli.</font><b><font size="4"> </font></b><br>
<font size="4">Naprej, eno leto je trajalo oziroma malo več kot pol leta je trajalo, da je bila naslednja seja implementacijske skupine. Med tem je Državno pravobranilstvo pri vsaki, skoraj, ugotavljalo nepravilnosti in poskuse zlorabe. Tudi Združenje bank Slovenije je reklo na implementacijski skupini: »poenostavljena prisilna poravnava v praksi ne izpolnjuje pričakovanj upnikov, ker ne omogoča kontrole in je kot sredstvo zlorabe«. Tudi Ministrstvo za finance je reklo, da ta institut predstavlja problem. In Banka Slovenije, viceguverner: »v postopkih poenostavljene prisilne poravnave lahko pride do fiktivnih prijav terjatev«. Toda, imamo Srečo Jadeka, ki je bil vodja skupine, ki je pripravljala novelo F, pa pravi: »temeljna značilnost poenostavljene prisilne poravnave je prav v njegovi poenostavitvi in stroškovni razbremenitvi dolžnika. Pred morebitnim zakonodajnim posegom je tako treba najprej pretehtati«, to ste tudi izpostavili, »ali je smiselno uvesti spremembe, ki bi zagotovile dodaten nadzor za upnike, saj bo to posledično povzročilo kompleksnejši postopek in večjo strokovno obremenitev«. Nina Plavšak pa: »predlagam, da ZBS«, torej Združenje bank Slovenije, »in Ministrstvo za finance pripravi sistematično analizo konkretnih primerov«. In imamo sklep potem implementacijske skupine, naj se pripravi še tretja analiza teh primerov. Naprej, daljša razprava potem na tej analizi implementacijske skupine, kjer celo na Ministrstvu za pravosodje pravite, da so določeni problemi, ki se jih da razrešiti le z nadgradnjo obstoječe ureditve v smeri zagotavljanja večje preglednosti in nadzora nad dolžnikom poslovanja, kar pa bi predstavljalo določeno podražitev postopka poenostavljene prisilne poravnave. zdaj pa stik z realnostjo, sem, mislim, da tudi že sam to izpostavil, udeleženci so se strinjali, vsi so se strinjali, da je treba storiti več na izobraževanju podjetnikov, na področju poslovnih financ in podpori dobrim projektom. </font><br>
<br>
<b><font size="4">15. TRAK: (VP) 14.10</font></b><br>
<br>
<font size="4">	(nadaljevanje) FURS, Državno pravobranilstvo, upniki, vsi kričijo kako nesmotrna je ta zakonodaja, kako škodljiva je, na implementacijski skupini pa ugotovite, da je treba izobraziti upnike, da bodo znali bolj primerno se odzvati na novo zakonodajo. Bravo mi. </font><br>
<font size="4">	Zdaj, na sestanku konec leta 2015 sodeluje tudi državna sekretarja. O tem je bilo torej obveščeno najvišje vodstvo ministrstva. Takole začne: »zadnja novela insolvenčne zakonodaje pomembno izboljšala veljavno insolvenčno ureditev. Pri njeni pripravi smo pokazali, da znamo tvorno sodelovati kljub temu, da ocenjujemo, da je veljavna ureditev zelo dobra«, zelo dobra, »drži, da je lahko tudi izboljšana«. In Nina Plavšak predlaga, da se znotraj implementacijske skupines sestavi ožja delovna skupina, ki bo pripravila gradivo in strokovno usklajevanje. Nje bi poleg v tej skupini sedela tudi Nina Plavšak in še kdo. In državna sekretarka je seveda za.</font><br>
<font size="4">	Sledi potem leto mrtvila. Rekli ste, da ste redno na implementacijski skupini to spremljali. Sledi leto mrtvila, nato pa 8. 11. 2016 celo Ministrstvo za pravosodje prizna: »v praksi so še vedno zaznane anomalije, obstajajo posamični primeri, ko dolžniki z ustvarjanjem fiktivnih terjatev vplivajo na rezultat glasovanja. Ne gre za zanemarljiv segment družb. Gre sicer za družbe, ki se razvrščajo med mikrodružbe, vendar pa gre hkrati za družbe z veliko premoženja«. Pa imamo Sergeja Racmana, Electa, pa imamo vse ostale, Hutel Kubo in tako naprej, ki se na ta način razdolžijo. Ampak zanimivo, ne? Ministrstvo za pravosodje to ugotavlja, zakonodaje pa ne spremeni. In nato skoraj tri leta nič, nobenega sestanka.</font><br>
<font size="4">Potem pa seja Komisije za nadzor javnih financ, kjer smo obravnavali tisti izbris 29 milijonov in 14 dni za tem potem nova seja skupine, implementacijske, pri ministru za pravosodje in Ministrstvo za pravosodje pripravi oziroma predstavi analizo postopka. In, Nina Plavšak: »predlog je, da se postopek poenostavljene prisilne poravnave nadomesti s posebnimi pravili za majhne in mikro družbe. V zvezi s tem bi bilo treba natančno pregledati in analizirati učinke« - še četrta analiza. Še četrta analiza, kot ste rekli, da mora biti zakonodaja stabilna in da svarite pred hitenjem, hitenje na mah ni oziroma »hitenje za reševanje ni na mestu«. In Srečo Jadek: »ustvari naj se skupina, v kateri ne bodo le pravniki, ampak tudi ekonomisti in makroekonomisti in se začne razmislek o tem kakšne bodo bodoče insolvence«. Po šestih letih, ko že vsi vejo, da je vse narobe, naj se ustanovi še nova skupina, kjer bodo spet ugotavljali kaj je narobe. Nina Plavšak se seveda strinja in poudari, pozor: »treba bo napraviti ponovno analizo«, peto analizo, » o tem ali dajati določenim subjektom prednost do brutalnosti ali vse skupaj relativizirati«. Pa sprašujem Ministrstvu za pravosodje. Če tvorec zakonodaje pove, da je sedanja zakonodaja dala prednost nekomu do brutalnosti, kako ste dopustili, da je ta prednost do brutalnosti šest let ostala na strani dolžnikov na račun upnikov? In Srečo Jadek: »upoštevati je treba, da so bila orodja v dosedanji zakonodaji pripravljena za banke kot upnice, v bodoče se bodo morda pojavljali drugi centri moči in že danes bi bilo treba prilagajati orodja za te nove situacije razmerja moči. Trenutna orodja so vzvod bankirjem. Če bankirji v prihodnosti ne bodo več tudi vzvod moči, zakonodaja ne bo več ustrezna«. </font><br>
<font size="4">Zakonodaja, pripravljena na podlagi za nekoga, da je vzvod moči, brutalna do upnikov na račun oziroma za dolžnike, avtorja zakonodaje to brez težav priznata, pa sta še danes člana implementacijske skupine. Pa se sprašujem, če nista tudi člana medresorske skupine, ki pripravlja novele zakonodaje. Sprašujem se. </font><br>
<font size="4">Skratka, spoštovani generalni sekretar na Ministrstvu za pravosodje, treba se je ozreti tudi nazaj, treba je ugotoviti tudi odgovornost za nazaj. Treba je ugotoviti zakaj je ta lobistična zakonodaja, ki ima vse prvine sistemske korupcije, da so se posamezni bogati krogi razdolžili svojih dolgov, zakaj se je to omogočilo </font><br>
<br>
<b><font size="4">16. TRAK: (VP) 14.15</font></b><br>
<br>
<font size="4">	(nadaljevanje) ob asistenci Ministrstva za pravosodje tja do vrhov. Naj povem, da smo vabili tudi prejšnjega ministra, ki je to omogočil, dr. Senka Pličaniča. Ni se opravičil, ampak ni prišel na ta sestanek, je pa v enem krogu že takrat, ko se je sprejemala zakonodaja v širšem krogu, rekel, da je petkrat prebral to zakonodajo pa je še zdaj ne razume - pa jo kljub temu predlagal na vladi po hitrem postopku oziroma na dopisni seji, da je potem po nujnem postopku v Državnem zboru. in, oprostite, državni sekretar, mislim, da je potrebno ugotavljati odgovornost za to zakaj je do tega prišlo.</font><br>
<font size="4">	Zdaj pa naprej, kdo še želi razpravljati?</font><br>
<br>
<font size="4">	</font><b><font size="4">GREGOR STROJIN: </font></b><font size="4">Jaz bi vam želel odgovoriti.</font><br>
<br>
<font size="4">	</font><b><font size="4">PREDSEDNIK DR. ANŽE LOGAR: </font></b><font size="4">Ja, saj boste. Samo, če je še kdo drug-</font><br>
<br>
<font size="4">	</font><b><font size="4">GREGOR STROJIN: </font></b><font size="4">V 13. členu vašega poslovnika, glede na to, da se je nanašala na mojo razpravo vaša razprava-</font><br>
<br>
<font size="4">	</font><b><font size="4">PREDSEDNIK DR. ANŽE LOGAR: </font></b><font size="4">Saj vam bom dal besedo, saj. Ni težav. Vabljenim bom dal, ne bom poslancem dal. </font><br>
<font size="4">	Še kdo od vabljenih želi? </font><br>
<font size="4">	Prosim, gospod Zaman.</font><br>
<br>
<font size="4">	</font><b><font size="4">GREGOR STROJIN: </font></b><font size="4">Se opravičujem-</font><br>
<br>
<font size="4">	</font><b><font size="4">PREDSEDNIK DR. ANŽE LOGAR: </font></b><font size="4">Glejte, ne posegati v besedo. </font><br>
<font size="4">	Hvala.</font><br>
<font size="4">	Gospod Zaman.</font><br>
<br>
<font size="4">	</font><b><font size="4">MARKO ZAMAN: </font></b><font size="4">Hvala lepa. Marko Zaman, zbornica upraviteljev.</font><br>
<font size="4">	Jaz samo, saj pač, seveda hvala lepa za vabilo in hvala lepa za besedo. Jaz sam opozarjam na kratko ali pa opozarjam, samo pač naglas razmišljam, da smo že pravzaprav enkrat razpravljali o tem kaj je ustrezno in kaj je neustrezno znotraj te ureditve poenostavljene prisilne poravnave. Potem drži, da se je pač potem sestala neka komisija, ker lahko rečem vsaj strokovnjaki, ker tisti ljudje, ki sodelujejo v komisiji, pač so strokovnjaki z insolvenčnega področja in nekatere organizacije, med drugim tudi zbornica upraviteljev, seveda pač ima interes sodelovanja na tem, pa ne samo zaradi upraviteljev ampak zato, ker pač seveda ima tudi velik pregled nad tem kaj se v praksi dogaja. </font><br>
<font size="4">	In, da se ne ponavljam, tudi zbornica upraviteljev kmalu po uveljavitvi te zakonodaje, je pravzaprav se pridružila tudi stališčem Ministrstva za finance, da je neustrezno in da ni prav, da pač v teh postopkih praktično ni nadzora upraviteljev. Ko je bil sestanek implementacijske skupine, zadnji, smo pač nekako vsi strokovnjaki s tega področja ugotovili, da potrebe po spremembi te zakonodaje obstajajo. in seveda ne obstajajo samo potrebe spremembe zakonodaje s področja poenostavljene prisilne poravnave, ampak opozarjamo, pa sem vesel, da potem pač taka stvar ostane tudi na magnetogramu, da obstaja pač enaka problematika, pač mogoče z majčkeno drugačnega zornega kota, tudi na drugih področjih – da imamo postopek preventivnega prestrukturiranja, ki pač ne služi, po mojem mnenju, temu, čemur bi moral služiti in praktično tudi tam prihaja do takšnih in drugačnih anomalij, da je potrebno spremeniti, po našem mnenju, kompletno, se pravi spremeniti metodološki pristop na splošno k postopkom prisilne poravnave skratka, z poudarkom na srednjih in majhnih družbah. Celotna Evropska unija bo pač seveda temu namenila veliko pozornost, sploh pač SME-jem, glede na to, da to zahteva direktive od Slovenije in da direktiva pač ima določen rok v katerem, govorim o direktivi o preventivnem prestrukturiranju, v katerem bo potrebno te institute implementirati. In vprašanje, če bo na takšen način kot je bilo rečeno – samo s spremembo poenostavljene prisilne poravnave – to mogoče doseči. </font><br>
<font size="4">Pa da ne grem zdaj preveč v detajle, ker gre za pač zelo strokovna vprašanja, pa nebi vas rad ujel nepripravljene, dejstvo je, da smo dali številne predloge sprememb na implementacijsko komisijo in upam, da bo tudi to Ministrstvo za pravosodje preučevalo, ne samo poenostavljene prisilne poravnave, pa rešitve teh dveh, treh primerov, ki so se žal že zgodili. </font><br>
<font size="4">Samo toliko v razmislek.</font><br>
<font size="4">Hvala lepa.</font><br>
<br>
<b><font size="4">PREDSEDNIK DR. ANŽE LOGAR: </font></b><font size="4">Še kdo od ostalih vabljenih?</font><br>
<font size="4">Prosim, pa če se predstavite za magnetogram. </font><br>
<br>
<b><font size="4">BOJAN OBLAK: </font></b><font size="4">Bojan Oblak, združenje stečajnih upnikov. Hvala za vabilo in hvala za besedo.</font><br>
<font size="4">Torej, lepo je bilo poslušati gospoda državnega sekretarja s pravosodnega ministrstva, ko je teoretično predstavljal svoj vidik oziroma vidik ministrstva, katerega zastopa v tej zadeva. Jaz sam osebno zelo spoštujem akademike, spoštujem doktorje pravnih znanosti in vse druge pravne teoretike, ampak vsa ta znanost nam pravzaprav v teh postopkih ne pomaga dovolj, ko se enkrat spustimo v konkretne postopke. V konkretni praksi pa se dogajajo popolnoma drugačne stvari kot se dogajajo v raznih analizah in teoretičnih razpravah in kot so morda z zakonom celo dobronamerno zamišljene. </font><br>
<font size="4">Gospod Strojin je predvsem apeliral na večjo angažiranost upnikov in je naslovil na njih nek apel naj se bolj angažirajo, da </font><br>
<br>
<b><font size="4">17. TRAK: (VP) 14.20</font></b><br>
<br>
<font size="4">	(nadaljevanje) bo prišlo do neke sodne prakse in do izpodbijanja nekih spornih ravnanj v teh postopkih. Ampak apelirati neke male upnike, ki imajo relativno majhno terjatev, pa za njih morda kljub temu morda eksistencialno pomembno, da se bodo zoperstavili nekemu velikemu sistemu za lastne stroške, ki jih potem niti ne dobijo povrnjene, s tem pa reševali kožo nekim velikim upnikom, med temi tudi državi, katerim je povzročena bistveno večja škoda – apelirati na takšne upnike je iluzorno. Torej apelirati bi morali predvsem na državne institucije, ki se v teh postopkih pojavljajo kot zelo veliki upniki, pa kljub temu, da imajo velike kadrovske, strokovne in drugačne resurse in so povrh vsega še oproščeni plačila nemajhne sodne takse, ne storijo ničesar.</font><br>
<font size="4">	Gospod predsedujoči je danes lepo predstavil, da se v teh postopkih državne institucije oziroma njihov zastopnik Državno odvetništvo - prej pravobranilstvo - ne poslužuje pravnih sredstev za izpodbijanje spornih pravnih ravnanj. V teh postopkih niti ne uporablja oziroma ne spoštuje 145. člena Zakona o kazenskem postopku, ki mu nalagajo, ne samo dajo pravico, pač pa nalagajo obveznost vlaganja kazenskih ovadb v vseh zadevah, kjer obstaja najmanjši sum eventualnih storitev kaznivih dejanj. Vse to je prepuščeno malim, prava-neukim in tako rekoč bogaboječim ali pa sodiščaboječim upnikom, ki naj se v potu svojega obraza za lastne stroške borijo proti tem anomalijam. </font><br>
<font size="4">Kot prvo bi moral reči takole. Premalo je apelirati na dolžnike naj bodo pošteni, kajti ta zakon je pisan za poštene upnike. Premalo je apelirati na neko osveščenost vseh deležnikov. V prvi vrsti za preprečitev tovrstnih zlorab bi bilo potrebno okrepiti vlogo upnikov v insolvenčnih postopkih. Ne govorim samo o postopkih poenostavljenih prisilnih poravnav, govorim tudi o rednih prisilnih poravnavah, govorim tudi o stečajnih postopkih tako nad pravnimi kot fizičnimi osebami, se pravi osebnih stečajih, kjer vse nastaja oziroma smo soočeni z določenimi anomalijami. In v vseh teh postopkih so upniki kot stranke, kot ključne stranke, ki bi morali biti dominus litis postopka, odrinjeni na obrobje brez nekih vsebinskih konkretnih uporabnih pravic, ki bi jim omogočale, da bi se zoperstavili določenim nepravilnostim in učinkoviti zaščitili svoje lastne interese. Še več, verjetno so stranke insolvenčnih sodnih postopkov edine stranke sodnih postopkov, ki nimajo pravice niti do pregleda listin, vezanih na konkretne postopke. Kako naj se tako neosveščeni in neoboroženi s ključnimi informacijami zoperstavljajo določenim zlorabam, če nimajo niti pravice do vpogleda v dokumentacijo? Ali pa dokazovanja določenih zlorab, ki v teh postopkih nastajajo? </font><br>
<font size="4">In kdo jim je to pravico odvzel? ZFPIP, torej zakonodaja, ki še vedno velja. In navkljub neštetim opozorilom, ki jih je naše združenje, ki že 17 let dela v javnem interesu in ima status nevladne organizacije v javnem interesu na področju pravosodja, opozarja vse ključne deležnike - v prvi vrsti pravosodno ministrstvo – na te anomalije oziroma na to neuravnovešenost med položajem upnika na eni in dolžnika na drugi strani, kljub vsem tem opozorilom se v vsem tem času ni zgodilo praktično nič. Položaj upnikov in njihove pravice ali pa vzvode, mehanizmi delovanja se niso povečali, kvečjemu poslabšali. </font><br>
<font size="4">Da konkretiziram, torej vrnimo se na apel po uporabi pravnih sredstev. Za uporabo pravnih sredstev upniški odbor, ki je recimo ustanovljen nekem insolvenčnem postopku, sploh nima procesne legitimacije, ker ni stranka postopka. Pa bi edini lahko bil seznanjen ali pa imel pravico ali pa možnost ali pa bil usposobljen vlagati pravna sredstva, posamezni upnik pa mora za vlaganje, prvič, pridobiti dokumentacijo, do katere ne more, drugič, plačati nemajhno sodno takso, ki je ne dobi povrnjene niti, pač tako je predvideno, niti v primeru, da v pritožbenem postopku uspe in pa koristi za njegovo eventualno uspešno izpodbijanje bodo predvsem deležni tisti, ki so pasivno </font><br>
<br>
<b><font size="4">18. TRAK: (VP) 14.25</font></b><br>
<br>
<font size="4">	(nadaljevanje) spremljali celoten postopek in niso uporabljali nobenih pravnih sredstev. </font><br>
<font size="4">	Mi smo se v preteklosti precej ukvarjali tudi z opozarjanjem tako pravosodnega ministrstva kot Ministrstva za finance, ki se najpogosteje pojavljajo kot upniki v teh postopkih, pa tudi državnega pravobranilstva, sedaj odvetništva in jim sporočali konkretne informacije kje prihaja do konkretnih zlorab posameznih insolvenčnih postopkov, na primer do ponavljajočih se prisilnih poravnav z neko inscenirano insolventnostjo in kasneje zrežiranim postopkom prisilne poravnave, v katerem prihaja do velikih odpisov, vse skupaj pa seveda na nek zrežiran način, ki ga lahko imenujemo zloraba. Na ta naša opozorila se državno pravobranilstvo ni odzivalo in ni sprožilo, kot smo pač kasneje ugotavljali, niti enega samega postopka.</font><br>
<font size="4">	Tako, da apel državnega sekretarja bi moral iti predvsem na svoje, bi rekel kolege znotraj državnih institucij naj opravljajo svoje delo. Kajti oni, kot sem že povedal, za razliko od ostalih navadnih upnikov, niso zgolj upravičeni uporabljati določena pravna sredstva kot je kazenska ovadba, prijava domnevnih oškodovanj in tako naprej, ampak so po 145. členu to dolžni storiti. Očitno bo naše združenje poleg vseh nalog, ki si jih je doslej zadalo, odslej moralo vlagati tudi kazenske ovadbe zoper tiste državne uslužbence, ki svojega dela na tem področju ne opravijo. Kajti opustitev vlaganja kazenske ovadbe v primeru, ko je državni uslužbenec seznanjen s sumi storitev kaznivih dejanj, predstavlja samostojno kaznivo dejanje. </font><br>
<font size="4">	Toliko zaenkrat.</font><br>
<font size="4">	Hvala.</font><br>
<br>
<font size="4">	</font><b><font size="4">PREDSEDNIK DR. ANŽE LOGAR: </font></b><font size="4">Hvala.</font><br>
<font size="4">	Zdaj, če ni druge, aha. </font><br>
<font size="4">Prosim. </font><br>
<br>
<b><font size="4">PETER JENKO: </font></b><font size="4">Hvala za besedo. Peter Jenko iz finančne uprave.</font><br>
<font size="4">Zdaj, jaz bom poskušal biti zelo kratek predvsem glede na to, da je bila finančna uprava danes že velikokrat omenjena, predstavljene so bile precej natančno aktivnosti, ki jih je FURS izvajal v preteklih letih v smeri spremembe zakonodaje.</font><br>
<font size="4">Mogoče bi dodal še to, da smo pravzaprav že pri pripravi zakonodaje, pri pripravi novele ZFPIP-E konec leta 2012, torej še preden je začela novela veljati, izpostavljali, da v bistvu predlagana ureditev vsebuje tveganja za zlorabe, pa takrat pravzaprav te pripombe niso bile nekako slišane, upoštevane.</font><br>
<font size="4">Menim pa, da je potrebno izpostaviti še eno zadevo. Večkrat danes smo slišali, da bi bilo potrebno več pozornosti namenjati vlaganju konkretnih pravnih sredstev, kazenskih ovadb, najbrž tudi davčnih nadzorov in tako naprej. ampak glede na to, da smo se v finančni upravi in še prej v davčni upravi že od začetka zavedali, da gre za neke vrste sistemsko anomalijo, mislim, da se danes pač o tem, mislim, da je nek splošen konsenz glede tega. Pomembno pa tudi je to, da pač po našem mnenju se sistemskih anomalij ne rešuje oziroma ni najbolj učinkovito reševati na konkretnih postopkih, treba si je pač prizadevati za to, da se taka zakonodaja, ki take anomalije vsebuje, čim prej spremeni. </font><br>
<font size="4">In te naši predlogi so bili konec koncev potem upoštevani oziroma deloma upoštevani v letu 2016 z novelo G. Takrat so bili predlogi sicer širši kot so pa bile vsebovane rešitve v noveli G, bili so taki kot jih je danes predstavil državni sekretar  iz Ministrstva za pravosodje za naprej - pač, že tisti so bili takrat upoštevani. </font><br>
<font size="4">Toliko na kratko.</font><br>
<font size="4">Hvala lepa</font><br>
<br>
<b><font size="4">PREDSEDNIK DR. ANŽE LOGAR: </font></b><font size="4">Hvala. </font><br>
<font size="4">Gospod Strojin. </font><br>
<font size="4">Ne, sem že dal besedo. </font><br>
<br>
<b><font size="4">GREGOR STROJIN: </font></b><font size="4">Še enkrat. V prvem delu sem rekel, da ne želim soditi in ne morem soditi zaradi tega, ker se dobro </font><br>
<br>
<b><font size="4">19. TRAK: (VP) 14.30</font></b><br>
<br>
<font size="4">	(nadaljevanje) zavedam kaj pomeni sojenje – možnost uravnoteženega podajanja stališč vsem, ki so obtoženi nečesa, možnost zaslišanja in to, da lahko predstavijo svoje stališče. Prav tako želel sem samo navesti par argumentov, ki so bili v preteklosti tudi podani, zakaj se je takšen pristop uveljavil oziroma izvajal. </font><br>
<font size="4">Istočasno sem pa dal tudi zelo jasen zadržek, pridržek, da to ni stališče trenutne vlade oziroma trenutnega mandata Ministrstva za pravosodje. S tem ne dovolim, da bi se generaliziralo, da gre tu za aktivnosti Ministrstva za pravosodje tudi sedaj. In udeležba posameznikov, ki so bili izpostavljeni na nivoju podaje različnih predlogov in stališč, je nekaj, česar ne moremo preprečiti – kot ne moremo preprečiti nobenemu državljanu ali pa kateremukoli drugem udeležencu v družbi, še posebej kadar gre za nekoga, katerega stališča lahko potem lahko primerjamo s stališči drugih. Gre za udeležence v konkretnih postopkih. Je lahko dobrodošla informacija, ki pa mora biti potem z odgovornostjo pretehtana s strani tistega, ki naj bi zaseldoval in ki zasleduje, po mojem osebnem prepričanju, javni interes. Torej odgovornost za sprejemanje končnih odločitev je na ravni ministrstva, ne pa posameznih posameznikov. </font><br>
<font size="4">In odgovor, direkten, na vaše vprašanje ali pri tej medresorski delovni skupini ali pa delovni skupini za pripravo zakonodaje sodelujeta Nina Plavšak, je ne. </font><br>
<font size="4">Prav tako bi lahko podobno zgodbo potegnili tudi iz stvarnopravnega zakonika, ki ga imamo sedaj v pripravi, kjer je tudi v preteklosti eden od pripravljavcev oziroma pripravljavk bila Nina Plavšak in ima tudi sedaj ona določene pripombe oziroma velike predloge kako bi morala biti stvarnopravna zakonodaja urejena. Ravno zaradi tega, ker se z njenim pristopom na ministrstvu ne strinjamo, je tudi sam predlog zakonodaje pod velikim pritiskom s strani različnih deležnikov. Takšnih stvari vnaprej ne moremo izključiti, lahko se jih pa zavedamo in z vso odgovornostjo tudi pretehtamo potem katere odločitve sprejemamo sedaj. </font><br>
<font size="4">Gospod Oblak je želel, da bi pri izpostavljanju možnosti oziroma odgovornosti upnikov za podajanje različnih predlogov, pritožb, zahtev za sprožitev stečaja in podobno se osredotočil predvsem na večje oziroma državo. To, če boste pogledali magnetogram, sem vsaj dvakrat tudi izrecno naredil – izrecno sem svojo pripombo glede tega omejil na državo oziroma smiselno na tiste večje. Se strinjam, da lahko imajo manjši predvsem logistično-tehnične izzive zaradi nesorazmernosti vložka in interesov, ki so sicer v postopku. </font><br>
<font size="4">Zaključno v odziv, ki je replika in do katere mislim, da bi moral imeti po vašem poslovniku možnost takoj po tem, ko je bila že podana replika na moje izvajanje, po 12. členu »takoj, ko je to možno«-</font><br>
<br>
<b><font size="4">PREDSEDNIK DR. ANŽE LOGAR: </font></b><font size="4">Glejte, ne me učiti glede, samo povejte, kar imate za povedati, da dam naprej besedo.</font><br>
<br>
<b><font size="4">GREGOR STROJIN: </font></b><font size="4">Mislim, da imam kot predstavnik tu vso pravico. </font><br>
<font size="4">Ampak v luči tega bi samo povzel-</font><br>
<br>
<b><font size="4">PREDSEDNIK DR. ANŽE LOGAR: </font></b><font size="4">Jaz imam pa vso pravico, da vam besedo vzamem, če se nameravate glede postopkov iti.</font><br>
<br>
<b><font size="4">GREGOR STROJIN: </font></b><font size="4">Verjamem, ampak ravno na ta način na dolgi rok ne pridemo do ta pravih rešitev. </font><br>
<br>
<b><font size="4">PREDSEDNIK DR. ANŽE LOGAR: </font></b><font size="4">Ja, saj šest let do sedaj nismo prišli na pravo rešitev. Zdaj kaže, da očitno bomo.</font><br>
<br>
<b><font size="4">GREGOR STROJIN: </font></b><font size="4">Delamo na tem. </font><br>
<font size="4">Odgovornosti za nazaj sam ne mislim prevzemati. Za naprej pa z odgovornostjo delamo.</font><br>
<font size="4">Hvala.</font><br>
<br>
<b><font size="4">PREDSEDNIK DR. ANŽE LOGAR: </font></b><font size="4">Jaz bi samo rekel, da vsi, ki so bili izpostavljeni in njihovi citati, so bili tudi vabljeni na današnjo sejo, pa se je niso udeležili.</font><br>
<font size="4">Še tam je bila ena razprava. Prosim, če se predstavite. </font><br>
<br>
<b><font size="4">JURIJ GROZNIK: </font></b><font size="4">Hvala, gospod predsednik. Jurij Groznik iz Državnega odvetništva.</font><br>
<font size="4">Glede na to, da je Državno odvetništvo kar nekajkrat bilo izpostavljeni, mi dovolite par besed </font><br>
<br>
<b><font size="4">20. TRAK: (VP) 14.35</font></b><br>
<br>
<font size="4">	(nadaljevanje) s katerimi bi pač pojasnil vlogo Državnega odvetništva v insolvenčnih postopkih. </font><br>
<font size="4">	Uveljavljanje terjatev Republike Slovenije v postopku zaradi insolventnosti ureja Pravilnik o postopku uveljavljanja terjatev Republike Slovenije v postopku zaradi insolventnosti, ki je nadomestil prej veljavni pravilnik. Oba pravilnika tudi določata, da skrbnik terjatve, v primeru davkov in prispevkov je to Finančna uprava RS, določi višino terjatve in spremlja njen obstoj od njenega nastanka do prenehanja ter za račun nosilca terjatve izvaja vse potrebne ukrepe uveljavljanja terjatev s ciljem, da doseže njeno plačilo. Tako skrbnik terjatve tudi spremlja objave sklepov sodišč o začetih postopkih zaradi insolventnosti. V primeru obstoja terjatve do dolžnikov, ki so v insolventnem postopku, skrbnik terjatve o tem obvesti Državno odvetništvo in mu predloži vse podatke ter listine potrebne za uveljavljanje terjatve v postopku insolventnosti. Nato Državno odvetništvo v skladu s prejetim obvestilom in tudi podatki zastopa nosilca terjatve v postopkih. naj pojasnim, da ne glede na to, da Zakon o državnem odvetništvu ne vsebuje več tako imenovanih usmeritvenih navodil, Državno odvetništvo pravice Republike Slovenije v postopkih zaradi insolventnosti uveljavlja glede na predhodno usklajena stališča z zastopanimi subjekti, v primeru prijave terjatve v postopek insolventnosti iz naslova davkov, torej iz finančne uprave. V primerih kadar je potrebno glasovati oziroma glasovanje glede načrta finančnega prestrukturiranja, pa mnenje oziroma soglasje izdela Ministrstvo za finance, pri katerem deluje prej izpostavljena strokovna komisija, ki v postopkih prisilnih poravnav in poenostavljenih prisilnih poravnav obravnava vse terjatve Republike Slovenije. Po prejemu tega mnenja oziroma soglasja za potrditev predlagane poenostavljene prisilne poravnave, pa Državno odvetništvo le-to sporoči v insolvenčni postopek, ki teče pred sodiščem. </font><br>
<font size="4">Ministrstvo za finance v enem izmed gradiv ocenjuje, da je bil proti v 92 %. Naj primeroma povem, da je po naših podatkih bilo v postopkih pred okrožnim sodiščem v Ljubljani kot največjim sodiščem v državi Republike Slovenije, v sedmih zadevah za potrditev poenostavljene prisilne poravnave.</font><br>
<font size="4">Določena pojasnila sem dolžan tudi glede vlaganja pritožb in tožb v teh postopkih. </font><br>
<font size="4">V primerih, ko je bila upnica Republika Slovenija in je bilo Državno odvetništvo s strani skrbnika terjatve seznanjeno z nekimi razlogi, ki bi lahko utemeljevali podlago za razveljavitev poenostavljene prisilne poravnave, je Državno odvetništvo dejansko tudi začelo z ustreznimi postopki oziroma je vložilo pravna sredstva. Načeloma  pa velja: če je bila predlagana prisilna poravnava izglasovana čeprav je Republika Slovenija glasovala proti sprejetju, to še ni razlog za pritožbo, saj je bilo očitno dovolj ostalih upnikov za potrditev prisilne poravnave. Torej, če nisi za potrditev prisiljene prisilne poravnave to pomeni, da nisi za prestrukturiranje terjatev kot predlaga dolžnik - kar pa ne pomeni, da je prišlo do potrditve poenostavljene prisilne poravnave iz razlogov, ki bi bili lahko predmet pritožbe, na primer kršitev procesnih pravil ali materialnega prava. </font><br>
<font size="4">Zakon predvideva, da je zoper potrjeno poenostavljeno prisilno poravnavo tudi dopustna tožba. V tožbi pa je treba zatrjevati dejstva in dokaze in seveda v pravdi zatrjevana dejstva tudi dokazati. Treba je vedeti, da je Državno odvetništvo tisto, ki zgolj zastopa Republiko Slovenijo pred sodišči v civilnih postopkih na podlagi dejstev, ki jih Državnemu odvetništvu sporočijo drugi državni organi. Državno odvetništvo namreč ni nek preiskovalni organ. In niti nima teh pooblastil, saj je zgolj odvetnik države in s tem njen zastopnik v postopkih pred sodišči. Če ponazorimo, je bilo v času, ko je poenostavljena prisilna poravnava učinkovala na davke in prispevke, vloženih šest tožb. Od tega je bil v petih zadevah tožbeni zahtevek zavrnjen kot neutemeljen, ena zadeva je pa še odprta. </font><br>
<br>
<b><font size="4">21. TRAK: (VP) 14.40</font></b><br>
<br>
<font size="4">	(nadaljevanje) za kompleksne finančnopravne situacije, ki se v postopkih pred sodišči načeloma ugotavljajo s sodnimi izvedenci. </font><br>
<font size="4">Iz gradiva je razvidno, da je Državno odvetništvo aktivno sodelovalo in spremljalo tu obravnavano problematiko. Tako bo tudi v nadaljevanju aktivno sodelovalo v implementacijski skupini predvsem s predstavitvijo zaznav v postopkih, v katerih zastopa Republiko Slovenijo.</font><br>
<font size="4">Hvala.</font><br>
<br>
<b><font size="4">PREDSEDNIK DR. ANŽE LOGAR: </font></b><font size="4">Dobro.</font><br>
<font size="4">Odpiram razpravo za poslance in poslance.</font><br>
<font size="4">Gospod Verbič.</font><br>
<br>
<b><font size="4">MAG. DUŠAN VERBIČ (PS SMC): </font></b><font size="4">Hvala lepa za besedo, predsednik. Lep pozdrav poslancem, posebno pa še tudi prisotnim gostom.</font><br>
<font size="4">V moji razpravi prav gotovo mislim, da je nesmiselno, da se spuščam v samo bistvo in vsebino poenostavljene prisilne poravnave, vendar kljub vsemu je prav, da namenim vsaj en stavek kako si sam predstavljam to poenostavljeno prisilno poravnavo. Kajti cilji ali nameni postopkov zaradi insolventnosti dolžnika, predvsem redni, tako imenovana redna poravnava ali poenostavljena poravnava, imajo več teh ciljev ali namenov. </font><br>
<font size="4">Sam sem pa trdno na stališču predvsem na dveh ciljih. In sicer, da bi morala poenostavljena prisilna poravnava slediti ohranjanju, če temu lahko tako rečem, zdravih jeder podjetja ali družbe, ki je v končni fazi tudi osnova za finančno prestrukturiranje. In drugi, ki je tudi zelo pomemben element, pa je zavarovanje interesov upnikov oziroma novih investitorjev. </font><br>
<font size="4">Žal se pa s tem instrumentom dogaja to, da je bistveno večjo, pomembnejšo vlogo in tudi odločilno vlogo, da ne bom govoril, da je celo režiser in glavni igralec v tem postopku – dolžnik. Nebi se spuščal zdaj v neke strokovne dialoge in razprave okrog tega, samo popolnoma nelogično je. Kajti postopki insolventnosti dolžnika pomeni kaj? V kolikor se v zakonskih določilih ta postopek izvede, se upnik mora zavezati, da preprosto odpiše dolg. In to, kar je iz gradivih in tudi predsednik uvodoma omenil, mislim, da je celo rekord v enem primeru, da je odpis dolga v višini 98,5 % pri posamezniku. Zanimivo. Zelo spretno in dobro. </font><br>
<font size="4">In takoj že v osnovi lahko rečem, da je očitno ta institut, če temu lahko tako rečem, ki se je dodal pri tako imenovani redni prisilni poravnavi, namenjen predvsem za osebe, ki so dobro poučene in vešče prava. Kdo je to in zakaj, pa mislim, da si vsak lahko zelo dobro misli. </font><br>
<font size="4">Dejstvo je, da upnik prav gotovo je v podrejenem položaju v tem postopku. Strinjam se tudi z enim od gostov, ki je govoril »ja, sodno varstvo malih upnikov«. Res je, da ta zakonodaja dopušča, ampak te mali upniki so praviloma preglasovani pri sprejetem sklepu o uvedbi postopka poenostavljene prisilne poravnave. In kaj njim pomaga sodno varstvo, če mora za sodno varstvo založiti še dodatna sredstva, ki jih je že itak izgubil in lahko kar pozabi na kakršnokoli povrnitev teh stroškov. Tako, da tukaj ena od mnogih zadev, ki gre v škodo upnika, je ravno to, kot sem omenil, da on se zaveda nekaj – v koliko je tudi aktivni upnik in da je udeležen pri glasovanju, je kar nekaj zadev, ki postavlja njega v dilemo ali se sploh spustiti v ta postopek in dati svoje soglasje, kajti ob dejstvu, da mora odpisati od 50 do, smo rekli 98,5 % svojega dolga, je še v dilemi ali bo ta isti dolžnik, ki je scenarist, režiser in glavni igralec tovrstnega postopka, bo sploh bil sposoben v tistem letu ali v štirih letih plačevati tisti preostanek simboličnega dolga oziroma ali bo sploh </font><br>
<br>
<b><font size="4">22. TRAK: (VP) 14.45</font></b><br>
<br>
<font size="4">	(nadaljevanje) obstal še na trgu. To so riziki. In da je močna vloga dolžnika v tem postopku, je tudi v tem delu.</font><br>
<font size="4">Kajti res, da sodeluje tukaj notar v tem postopku pri sami izjavi, če temu lahko tako rečem, glede tako imenovane finančnega poslovanja ali finančnih izkazov in da je potem tudi notar vključen v tisti postopek praktično o soglasju upnikov, ampak ključno pri tej zadevi pa je vprašanje zakaj noben od akterjev v postopku poenostavljene prisilne poravnave ne ugotavlja tako imenovan obstoj zdravega jedra, kot sem prej omenil, ki je osnova ali podlaga za finančno prestrukturiranje. </font><br>
<font size="4">Očitno je ta zakonska podlaga urjena tako, da je edina prava pot poenostavljene prisilne poravnave in ki je, kot je bilo tudi rečeno, za podjetnike oziroma mikrodružbe, resnična prava pot predvsem v tem, da se zelo hitro in poceni razdolži. Mislim, da je to daleč od tistega pravega bistva, ko bi moral biti interes zaščita upnikov. </font><br>
<font size="4">Ne bom se spuščal več v vsebino glede na to, da je bilo kar nekaj stvar rečenih in bi se samo ponavljal. Si bom pa dovolil par odgovorov dati tudi na spoštovanega državnega sekretarja, ki se s nekimi zadevami preprosto tudi sam ne morem strinjati. </font><br>
<font size="4">Dejstvo je, da, kot ste omenili, lastniki nosijo tudi breme v postopku poenostavljene prisilne poravnave. Sam sem trdno na stališču, da to ne drži, kajti obstoječa regulativa urejanja področja poenostavljene prisilne poravnave, če se lahko izrazim z besedo strižejo zgolj upnike in ne lastnika. Zato je tudi tukaj na mestu vprašanje, ko je govora in ko ste tudi predstavil, da se dela na spremembi tega segmenta insolvenčne zakonodaje, pa moram priznati, da se kar skeptičen kar se tega tiče. Pa bom tudi povedal zakaj. Mislim, da vsaj tisti, ki nekako poznate malce bolj to vsebino, recimo temu insolvenčne zakonodaje, da je slabost slovenskega pravnega reda že od osamosvojitve dalje in insolvenčna zakonodaja ni nič drugačna. To omenjam zaradi tega in bom se skliceval tudi na primer, ko smo se pred leti pogovarjali o nastanku tako imenovane pet milijardne bančne luknje in je bilo s strani vrhovnega državnega tožilca zelo lepo povedano na naša poslanska vprašanja v razpravi zakaj se stvari ne premikajo potem organov pregona, učinkovitejšega pregona gospodarskega kriminala in podobno. In njegove besede so bile zelo preproste: vse zlo je bilo storjeno v Državnem zboru, kjer se je sprejela taka zakonodaja. To je pač kruta realnost, ki se je mora Državni zbor zavedati kot zakonodajalec, ki sprejema določene zakone. Tudi ta insolvenčni zakon je bil sprejet v tem Državnem zboru, tako kot je predsednik lepo omenil. In tisto, ki nekako nasprotujem tisti vaši uvodni predstavitvi, je pa v tem, da se je velika verjetnost, da se je slovenski pravni red, ki temelji na germanskem pravnem redu, ker to je splošno znano, prepisana avstrijsko-nemška zakonodaja v večini primerov, in slabosti je, da ta tisti, ki pripravljajo zakonodajo, ki gre potem v to proceduro sprejema na vladi in potem tudi v Državni zbor, da preprosto zavestno ali, bom rekel kar hote v celoti ne prepišejo zakonodajo, ki zelo dobro ureja in preprečuje zlorabo na posameznih področjih. In če sem sedaj v tem delu poenostavljene prisilne poravnave sem tudi trdno na stališču, dokler ne bo drugače argumentirano, da je nekaj podobnega.</font><br>
<br>
<b><font size="4">23. TRAK: (VP) 14.50</font></b><br>
<br>
<font size="4">	(nadaljevanje) Pripravljavci tega zakona v letu 2013 preprosto so vzpostavili koncept, ki je nekoliko drugačen kot velja v Nemčiji. In ena ključnih zadev je uporaba načela, pa rečemo kar s kratico AR, kar pomeni načelo absolutne prednosti v postopkih poenostavljene prisilne poravnave. Ne bom se zdaj spuščal, ker je precej strokovno, kar se tiče tega načela. Dejstvo je, da v Nemčiji definitivno je to uveljavljeno-</font><br>
<br>
<font size="4">	</font><b><font size="4">PREDSEDNIK DR. ANŽE LOGAR: </font></b><font size="4">Tukaj pa ne.</font><br>
<br>
<b><font size="4">	MAG. DUŠAN VERBIČ (PS SMC): </font></b><font size="4">Kar pomeni, nekaj – da najprej morajo biti upniki poplačani v celoti, v kolikor je likvidnostnih sredstev dovolj na razpolago. In če kaj ostane, potem ostane tudi podjetniku, lastniku ali kakorkoli. In, glejte, pri nas je pa to na glavo postavljeno, pri nas se pa reže 50, 60, smo rekli 98 in toliko upnikom, lastnik je pa nedotaknjen s svojim lastniškim deležem. In se potem čudimo zakaj imamo take primere in koliko zlorab se dogaja. </font><br>
<font size="4">Res je, iz tega gradiva je razvidno 284 primerov. Ali je to veliko ali ne? ampak ključno pa je, da se v javnosti nesporno dogaja tisto, kar ne želi noben od nas – da se upravičeno lahko govori ali smo državljani enakopravni ali v sodnih ali v katerihkoli drugih postopkih. In ključni zlo je ravno v tem, če smo pri poenostavljeni prisilni poravnavi. </font><br>
<font size="4">Zdaj, ali bo spremenjena zakonodaja šla v smer, da bo v celoti prepisala že uveljavljeno, kajti treba je še enkrat na glas povedati: v Nemčiji tovrstnih primerov ni. Preprosto jih ni, kajti lastnik ne more ostati nedotaknjen v teh postopkih. </font><br>
<font size="4">Druga stvar je kar se tiče teh tako imenovanih poenostavljenih prisilnih poravnav, na čem temelji. Mi imamo dobesedno osnovo ali ti sodni postopki, ki temeljijo na teh ali sploh postopke poenostavljene prisilne poravnave, je vezana predvsem na kapitalsko ustreznost podjetnika ali družbe. V Nemčiji temelji na tako imenovani plačilni nesposobnosti. In smo spet pri teh razlikah zakaj je dopuščeno, da se pri nas na tak ali drugačen način izigrava ta zakon.</font><br>
<font size="4">Spodbudilo me je za to razpravo tudi zelo, če temu lahko tako rečem, vsebinski dober, dobra priloga, ki smo ga imeli v gradivu in je opažanje s strani Državnega pravobranilstva ali danes Državnega odvetništva. kakršnakoli zapažanja ali pripombe, ki ste naslavljali v tem primeru na ministrstvu za pravosodje, je odgovor s strani, tudi tukaj je zapisano pojasnjevanje s strani prof. Nine Plavšak ali dr. Nine Plavšak. In ko se malce bolj vsebinsko poglobiš, vidiš popolnoma naslednje stališče. O nobenem zdravem jedru ni govora, ki je podlaga za kakršnokoli finančno prestrukturiranje, pa čeprav je to mikrodružbe. Ampak tisto, kar pa dobesedno bode v oči, pa je, da so odgovori s strani na vaša postavljena vprašanja izredno akademski in profesorski in daleč od realnosti, da se dogajajo primeri. In preprosto iz teh odgovorov ni zaznati, da se prepozna bistva, in to je, da so upniki oškodovani. Tako, da to moram priznati, da je potrebno, da se izpostavi. Še zanimivejše je pa nekaj. Pri odgovoru, ki ste ga postavili predvsem o smiselnosti poenostavljenega postopka prisilne poravnave, je, če temu lahko tako rečem, akademski odgovor, in sicer, pa bom uporabil samo besede, ne cel stavek, da imamo poštene in nepoštene dolžnike. Ja, potem, če je to kriterij, poštene in nepoštene dolžnike, bom dal primer potem tudi Zakon o bančništvu. To pomeni, da potem tudi Zakon o bančništvu mora v neki svoji strukturi imeti navedeno, da imamo poštene in nepoštene kreditojemalce. </font><br>
<br>
<b><font size="4">24. TRAK: (VP) 14.55</font></b><br>
<br>
<font size="4">	(nadaljevanje) Ki mi nikakor ne gre tudi iz tega, akademske sfere nekako odgovor, ker se mi zdi, da je rahlo podcenjujoče, predvsem na opozarjanje tistih, ki se soočajo s tem, lahko kar rečem nekim problemom v družbi, in sicer na področju pač insolvenčne zakonodaje. </font><br>
<font size="4">	Če bi se nekako taki primeri dogajali v germansko govorečih državah, si upam trditi, da to nebi ne projektna skupina, ne resorno ministrstvo nebi čakalo toliko časa, da to popravi. V to sem prepričan. Lahko samo pogledamo malce čez mejo kako imajo te zadeve urejeno. Ampak tisto, kar je pri tej zadevi pa ključno, je pa še nekaj drugega. Tudi udeleženci na trgu v tem primeru konkretno pojavljajo kot, recimo temu dolžniki, si preprosto ne dovolijo tovrstnih zlorab tudi, če v zakonu obstajajo tako imenovane pravne praznine. Kajti zavedajo se, da je kljub vsemu, če ne dotična, pa druga zakonodaja, ki jim onemogoča neke zlorabe predvsem na račun tako imenovanih javnih sredstev ali pa sredstev privatnega upnika, da ne govorim potem o bankah. Kajti bistvo pri tovrstnih postopkih je, kot sem tudi uvodoma omenil, razbremenitev predvsem teh tako imenovanih dolžniških razmerij iz naslova pogodb s kreditodajalci. </font><br>
<font size="4">	Tako, da lahko rečem, deloma se, spoštovani državni sekretar, strinjam z vami, deloma pa so pomisleki. </font><br>
<font size="4">In si bom dovolil, ko ste tudi sam omenil v svoji predstavitvi, da nekaj podobnega se srečujete ali zelo trudi pri spremembi stvarnopravnega zakonika. Moram priznati, da tudi tam nekako, kolikor sem imel priložnost, sem malce previdnejši, da ne bom govoril skeptičen, kajti neki tako imenovani strokovnjaki, zunanji, izven ministrstva za pravosodja, se nekako tudi pojavljajo pri pisanju tovrstnih zadev, ki so tudi zelo občutljive, ne samo te, ki smo rekli, na področju dolžniško-upniških razmerij v postopku insolventnosti. Tam imamo morda še bolj občutljivo zadevo kot so tako imenovane stavbne pravice, neposestne zastavne pravice in podobno, ki je še kako zanimiva tržna niša v današnjem sodobnem svetu, sploh pa v Sloveniji, ki, da ne bom govoril o neurejenosti etažne lastnine in podobno. Tako, da je prav gotovo neka previdnost.</font><br>
<font size="4"> 	Zdaj, za zaključek bi si pa vseeno dovolil še primerjavo dati.</font><br>
<font size="4">	Vesel sem, da je bilo danes rečeno, da je nujno in v čim krajšem času potrebna insolvenčna zakonodaja. To pomeni ne samo poenostavljena prisilna poravnava, temveč tudi osebni stečaj. Preprosto tukaj kakšnih posebnih besed ni bilo. Vemo, da se tudi tam marsikaj je dogajalo, ampak če pa damo v primerjavo, ki je bil uveden pred leti institut in sreča, da se ga je tudi ukinil, je bil pa zemljiško-knjižni dolg. In dejstvo je, da bolj ko vsebinsko človek te zadeve gleda, vidi, da ima nek  skupni imenovalec. In zato je res na nas poslancih dolžnost, da smo res še bolj previdni pri uvajanju nekih sprememb zakonodaje, ki se tičejo določenih zadev, predvsem zaradi tega, kajti noben zakon prav gotovo nikoli ne more biti optimalno napisan, da ne pride do nekih pravnih praznin ali zlorab. Ampak zavedati se pa moramo, da v kolikor se posamezne zadeve dogajajo, potem je relativno hitro potrebno spremeniti in temu primerno ukrepati, sploh pa, če se, sploh državna inštitucija kot je Državno pravobranilstvo, FURS in podobno, odzivajo na to, tudi Ministrstvo za finance, je nerazumsko, da se te zadeve vlečejo v leta in leta v škodo, bom rekel predvsem upnikov.</font><br>
<font size="4">	Hvala lepa. </font><br>
<br>
<font size="4">	</font><b><font size="4">PREDSEDNIK DR. ANŽE LOGAR: </font></b><font size="4">Hvala. </font><br>
<br>
<b><font size="4">25. TRAK: (VP) 15.00</font></b><br>
<br>
<font size="4">	</font><b><font size="4">JANEZ IVAN JANŠA (PS SDS): </font></b><font size="4">Hvala lepa. </font><br>
<font size="4">	Zdaj že nekaj tednov spremljamo sago v Državnem zboru v zvezi z dodatki za delovno aktivnost, kjer gre, mislim, da za 14 milijonov, skoraj je koalicija razpadla zaradi te vsote. Banka Slovenije je nedavno s svojim ukrepom pripeljala na dan podatek, da je več kot 300 tisoč ljudi v Sloveniji kreditno nesposobnih. In jaz mislim, da sta oba ta dejstva povezana z današnjo razpravo. Recimo, samo gospodu Sraki, ki je bil hišni gradbinec gospoda Jankovića, se je preko teka inštituta odpisalo desetkrat večja vsota kot pa je potrebna za ta dodatek za delovno aktivnost. Po tem ni bilo nikjer nobene razprave, nobene resne, nobenih resnih vprašanj kako je to možno. </font><br>
<font size="4">	Zdaj, ko vse to skupaj seštejemo, pridemo do astronomskih zneskov, ki so bili tukaj pokradeni s pomočjo tega inštrumenta in zaradi katerih so v Sloveniji, zaradi katerih je v Sloveniji 300 tisoč ljudi kreditno nesposobnih, so penzije prenizke, ni denarja za tretjo razvojno os in še marsičesa. In tudi zdaj, ko je stvar zelo očitna, poslušamo tukaj veliko sprenevedanje o tem kako je do tega prišlo, pa krivimo gospodarsko krizo, pa finančno krizo, pa ne vem kaj še. Saj ni samo Slovenija imela krize. Tudi drugi so jo imeli, pa se česa takšnega, po moje, ne dogaja v nobeni drugi državi članici Evropske unije. Zelo težko najdemo tudi v Afriki kakšno državo, kjer bi imela v zakonu namerno napisano tako luknjo, ki omogoča drugo fazo ali pa zakritje ali pa drugo fazo kraje.</font><br>
<font size="4">Tukaj ne gre samo za sistemsko korupcijo, gre za funkcioniranje klasične hudodelske združbe, ki lahko deluje samo, če ima seveda svoje pozicije v vseh vejah oblasti. In to, kar je bilo na začetku povedano, zelo nazorno razloži kje so ti nastavki. In tudi imena, ki so nastopala, nič ne presenečajo, ker se svaljkajo s podobnimi zadolžitvami skozi celo slovensko zgrešeno tranzicijo. Vse je, bom rekel nek utečen sistem. Naredi se pač prava koalicija, kjer se ve, za kaj se gre, postavi se ministra, ki ve, za kaj se gre. Ali pa je nevede minister, pa pač uradništvo svoje pripravi - važno je, da so v delovnih skupinah prave Nine in ostali, ki napišejo predlog tako, da pač zadosti svojim ciljem. Potem se to sprejme, visokoleteče besede so ob sami inavguraciji predloga tukaj v Državnem zboru. Ko je zakon sprejet ali pa, ko je rešitev sprejeta in ko se takoj pokaže, da pač deluje natančno tako kot je bila zamišljena in na škodo vseh ostalih, se začnejo delati analize. Seveda nihče noče biti odgovoren, ustanovijo se neke delovne skupine. Ugotavljajo, da ni vse v redu, ampak da je treba stvar še malo preučiti. Pa mine eno leto, pa spet preučijo. Tukaj so štirikrat delali to analizo ali petkrat. Če nebi bilo te seje, bi jo verjetno še dvakrat, dokler se zadeva oziroma dokler ukrepu nebi potekel rok trajanja, rok trajanja pa poteče takrat, ko je stvar na podlagi tega končana. Vmes seveda pravobranilstvo opozarja na zadevo, ampak se ne pritoži, ne, in je sokrivo. Višje sodišče, če se kakšen upnik pritoži, to zavrne češ, da je zadeva kompleksna, mislim, prav groteskna je ta sodba. Pristojno ministrstvo, ko je na to opozorjeno, naredi še eno analizo. Naredijo jo seveda isti ljudje, ki so predlog napisali. Finančna uprava opozarja, ampak zelo, zelo diskretno, da se ja nebi slišalo. Mimogrede, vaše direktorice še nikoli nismo videli, samo vi nastopate v javnosti tako, da se sprašujem ali sploh obstaja. Lahko bi sklicala kakšno tiskovno konferenco, pa na te stvari opozorila, ker gre za, bom rekel temeljni problem. </font><br>
<br>
<b><font size="4">26. TRAK: (VP) 15.05</font></b><br>
<br>
<font size="4">	(nadaljevanje) Tukaj imamo zdaj pač neko stanje, ki je očitno, kjer so imena znana, kjer so povezave znane, kjer je praktično potrebno samo še lisice natakniti. Ampak, seveda Nacionalni preiskovalni urad, ki je bil ustanovljen zaradi takšnih zadev, se pravi za preganjanje kriminala velikega obsega, se ne bo zganil. Direktor je postavljena oseba, ki je spustila skozi pranje milijarde evrov za Iran v NLB-ju in je zdaj pač nagrajena in seveda težko pričakujemo, da se bo kdo zganil. Da ne govorim o specializiranem tožilstvu, ki je tudi ustanovljeno ravno za takšne primere, pa se nič ne dogaja. iluzorno je tudi pričakovati, da bo sodstvo se zganilo. Saj, človek, ki je sodeloval tukaj, je zdaj podpredsednik vrhovnega sodišča. Tako, da je pač poskrbljeno za vse. Gre za sistemsko korupcijo na najvišjem nivoju, za klasično hudodelsko združbo, ki deluje tukaj že dolgo časa in ima lovke pač povsod. </font><br>
<font size="4">	Spomnimo se prejšnjega ministra za pravosodje, ki je tekal od televizije do televizije, pa kričal kako bodo padale zaradi bistveno manj banalnih primerov. Tukaj se ni nikjer oglasil. Tudi sedanja ministrica niti enkrat ni naslovila tega problema, pa gre za stotine milijonov. Nasprotno, na prireditvah sedi zraven ljudi, ki jim je bil ta zakon pisan na kožo, in direktno ali pa neposredno po tem tudi odpisani dolgovi. </font><br>
<font size="4">	Seveda se bodo stvari spremenile, tudi zaradi te seje. Ministrstvo za pravosodje bo v nekem času prineslo neke spremembe in te bodo sprejete ravno takrat, ko bo ta inštrument potrošen – ko bo prvorazrednim odpisano vse. In potem bomo spet poslušali »saj, za nazaj ne glejmo, stvar je rešena, sistemsko smo jo rešili«, ne? In tako do naslednje faze. Če se kaj drugega zgodilo, če bo kdo iz te verige od teh imen, ki so bila tukaj navedena, odgovarjal, bom jaz zelo presenečen. Mislim pa, da v tej dvorani ni nikogar, ki bi v to verjel. </font><br>
<font size="4">Bomo pa razpravljali, ko bo zdaj proračunska razprava o pol milijona za neko cesto, ki jo ljudje čakajo že 50 let. O domu za ostarele - od leta 2008 ni bil še noben zgrajen, pa bi s temi milijoni jih lahko zgradili na desetine. O šolah, ki nimajo telovadnice, o tem koliko časa porabijo Korošci za to, da pridejo v Ljubljano, o rešitvah, ki jih ni zato, ker se Ljubljana duši v prometu. Zjutraj ali pa popoldan ne samo, da ne moreš v Ljubljano ali iz nje, ne moreš niti mimo. Za te rešitve je potreben denar. Denar pa puhti v takšnih primerih.  </font><br>
<font size="4">Tako, da na neki točki se bo to zrušile. Tudi lisice bodo zaregljale. In ko bodo ti ljudje, ki so bili tukaj omenjeni, bom rekel v nekih zelo omejenih sobanah, takrat bo v Sloveniji drugače. </font><br>
<font size="4">/ izklopljen mikrofon/</font><br>
<br>
<b><font size="4">LUKA MESEC (PS Levica): </font></b><font size="4">Hvala za besedo in lep pozdrav.</font><br>
<font size="4">Zdaj, jaz se z večino tega, kar je predlagatelj povedal, v bistvu strinjam. Saj vsi se nekako zavedamo problema, ki je nastal s to vrsto poravnave. Imam pa par problemov. </font><br>
<font size="4">Prvi problem je, da se o problemu pogovarjamo takrat, ko je večina postopkov že razrešenih. Se pravi, imeli smo desetletje, ki se je začelo s finančno krizo, ki se je prelevila v dolžniško krizo. In na začetku tega desetletja, se pravi 2013, je bil s 84 glasovi za in nič glasovi proti, je bila sprejeta novela zakona, s katero je bila uvedena ta poravnava. Zdaj, od takrat naprej so bili oproščeni dolgov številni – od Mandarića, Sergeja Racmana, Denisa Pereta,</font><br>
<br>
<b><font size="4">27. TRAK: (VP) 15.10</font></b><br>
<br>
<font size="4">	(nadaljevanje) Holdinga Mercata, družine Janković in tako naprej, saj imena so se danes vrtela v tej sobi. </font><br>
<font size="4">	In, prva stvar, ki me moti, je, da mi v bistvu pač problem rešujemo po tem, ko je toča že prenehala, po tem, ko so bili neodgovorni lastniki že oproščeni svojih dolgov, ne? Se pravi, zdaj bomo pa vsi skupaj tukaj pametni in bomo rekli »ja, ureditev, ki jo imamo, ni v redu, predvsem ni v redu za prihodnje primere« po tem, ko je glavnina primerov že mimo. To je prva stvar, ki mislim, da jo je pač treba na glas povedati.</font><br>
<font size="4">	Druga stvar. Ko govorimo o neodgovornih lastnikih, mislim, da je treba pač pogledati tudi v odgovornost tistih, ki smo v tej sobi ali pa ste v tej sobi ali pa, ki jih ni v tej sobi. Če se najprej obregnem ob predlagatelja. Dve noveli pač tukaj tega ZFPIP-a sta bili ključni. Novela E, sprejeta 23. 5. 2013 – 84 glasov za, tudi poslanska skupina SDS ga je podprla, nihče proti. Druga novela je novela F, ki je ukinila ta obvezen prag, ki ga je danes predlagatelj omenjal. Sprejeta je bila 27. 11. 2013 – 51 glasov za v Državnem zboru, samo 2 proti. Ampak danes pač predlagatelj tega ni povedal, povedal pa je, da je poslanska skupina SDS ves čas opozarjala na ta problem. Torej jaz vidim predvsem ne poskus sprejemanja odgovornosti za nastalo stanje, ampak poskus umivanja rok nad nastalim stanjem.  </font><br>
<font size="4">	Druga stvar. Če pogledam drugo stran mize, imamo tukaj na listi povabljenih kup ljudi, od predsednika vlade, ministra za pravosodje, ministra za finance, generalnega državnega odvetnika, predsednika Komisije za preprečevanja korupcije, generalne direktorice finančne uprave. Nikogar od teh ni. A, vi ste, se opravičujem. Ampak skratka tri četrtine povabljenih manjka, z Ministrstva za pravosodje so pa poslali človeka, ki je tam - koliko časa se zaposleni? Eno leto? Državni sekretar, ki seveda pač ne more sprejemati odgovornosti za nastalo stanje. Tudi druga stran mize kar se tiče odgovornosti ni veliko boljša od predlagatelja. </font><br>
<font size="4">Tako, da zdaj jaz vidim zadevo malo drugače. Vidim, da smo pač – ali pa, da ste – ustvarjali sistem brez odgovornosti. Imamo lastnike brez odgovornosti. Imamo gospodarstvo, kjer se je v zadnjih 10 letih kvečjemu poslabšala transparentnost. Saj za pol firm sploh ne vemo, kdo so lastniki. Ali kdo zna z imenom in priimkom povedati, kdo je bil lastnik sklada, ki je potopil Adrio? Ne, ne? Ali vemo, kdo se skriva za temi skladi, ki kupujejo slovenske firme, sklad York in tako naprej, kdo so ti ljudje oziroma s kom v Sloveniji sodelujejo? Vse skupaj je pač ena velika dimna zavesa. Ko govorimo o upravljanju državnega premoženja, pa imamo tam slabo banko in Slovenski državni holding, pa se zamenja neka uprava Petrola – nihče ne ve, zakaj se je ta zamenjala oziroma, če boste koga v vladi vprašali bodo rekli »to naj odločijo tisti, ki so boljše plačani od nas«. Skratka, imamo sistem brez odgovornosti na vseh nivojih – brez politične odgovornosti v parlamentu, brez gospodarske odgovornosti ali pa lastniške odgovornosti v gospodarstvu. In zdaj bi ga mi reševali kako? Tako, da predlagatelj pravi, da je glavna akterka tukaj notri neka Nina Plavšak, ki je predlagala pač koncept, ki je zgrešen in s tem se lahko strinjamo, ampak zdaj kot, bom rekel politična kasta, bi žrtvovali pač eno svetovalko ministrstva in rekli »ok, ta ženska je kriva, torej smo vsi ostali lahko nedolžni« - vsi tisti, ki smo glasovali za te zakone smo nedolžni, vsi tisti, ki si vodili ministrstva so nedolžni. Vsi so nedolžni, dobili smo popolno žrtveno jagnje. To je približno tako kot če bi po finančni krizi leta 2007 rekli »okej, ta kriza je nastala zaradi procesa sekuritizacije oziroma listinjenja« in pogledali kdo si je ta koncept izmislil in boste našli, da si ga je izmislil nek Lou Rentin – nekaj takega je bil – leta 1977, zaposlen na </font><br>
<br>
<b><font size="4">28. TRAK: (VP) 15.15</font></b><br>
<br>
<font size="4">	(nadaljevanje) na eni ameriški banki, in rekli »evo, ta človek je kriv, ki si je to izmislil«. Niso bili krivi politiki, niso bile krive banke, ki so špekulirale, niso bili krivi skladi, niso bili krivi regulatorji – ne, pač tam imamo zdaj človeka, ki je idealna tarča za to, da obesimo odgovornost nanj. Jaz mislim, da imamo pač malo večji problem od tega. In to je problem, da se vsi v tej državi - na čelu s politiko - izmikajo odgovornosti, da ste ustvarili kapitalizem brez odgovornosti. </font><br>
<font size="4">In, če se hoče ta začaran krog presekati, ga ne bomo presekali tako, da bomo spet pač našli Nino Plavšak in rekli »ona je kriva«, ampak da mogoče začnemo s tem, da tisti poslanci in tisti, ki so politično odgovorni, da so ti zakoni preživeli obravnavo v Državnem zboru in da niso bili popravljeni v zadnjih šestih, sedmih letih, mogoče dvignejo roke in rečejo »res je, mi smo krivi za to, da smo sprejeli te slabe zakone, ki so pripeljali do teh slabih odločitev«. Tako pa danes v celi tej zgodbi ne vidim drugega, kot je umivanje rok. </font><br>
<br>
<b><font size="4">PREDSEDNIK DR. ANŽE LOGAR: </font></b><font size="4">Hvala.</font><br>
<font size="4">Jaz bi samo kolega Luko Meseca pač opomnil, da dr. Nina Plavšak ni uslužbenka Ministrstva za pravosodje. In če pri priprave tovrstne zakonodaje nekdo od poslancev govori o neki Nini Plavšak, potem pa žal ne pozna sploh dimenzije razprave, ki jo imamo danes na tej komisiji. </font><br>
<font size="4">Gospod Černač se je javil k besedi.</font><br>
<br>
<b><font size="4">LUKA MESEC (PS Levica): </font></b><font size="4">A vam lahko repliciram? </font><br>
<br>
<b><font size="4">PREDSEDNIK DR. ANŽE LOGAR: </font></b><font size="4">Lahko, seveda.</font><br>
<br>
<b><font size="4">LUKA MESEC (PS Levica): </font></b><font size="4">Hvala.</font><br>
<font size="4">Glejte, rekel bi samo to, še enkrat, zakaj govorim. Vem, kdo je Nina Plavšak. Njeno vlogo pa relativiziram zaradi tega, ker njena vloga nebi imela absolutno nobene teže, če njenih konceptov nebi posvojilo ministrstvo in če njeni koncepti nebi preživeli obravnave v Državnem zboru. </font><br>
<font size="4">Pa so jo. Prvič, vključno z vašimi glasovi pri noveli E. Pri noveli F sta bila 2 glasova proti. Kje so bili kritični glasovi takrat, ko je problem nastajal? In zakaj ga rešujemo zdaj, ko je prepozno, ko je, kot ste sami povedali, 225 milijonov poniknilo v takšnih in drugačnih odpisih? To je moj problem – da pač rešujemo stvar v napačnem času in da vidim, da tudi tisti, ki ste zakone izvorno podpirali, danes o tem niste spregovorili in nihče, ponovno, nihče noče prevzemati odgovornosti. </font><br>
<br>
<b><font size="4">PREDSEDNIK DR. ANŽE LOGAR: </font></b><font size="4">Ja, kolega Mesec, novela zakona E ni sporna. Novela zakona F je sporna. Žal niste bili tu med prezentacijo, ko je bilo potem tudi posebej predstavljeno. Tako, da vam je verjetno kakšna beseda umanjkala ali pa kakšen argument. Glede opozarjanja umika praga smo pa zelo jasno predstavljali opozorila Državnega pravobranilstva in FURS-a, ne pa ene od strank v Državnem zboru.</font><br>
<font size="4">Gospod Černač, beseda je vaša. </font><br>
<br>
<b><font size="4">ZVONKO ČERNAČ (PS SDS): </font></b><font size="4">Jaz mislim, da danes nismo za to, da bi ugotavljali kdo je glasoval za in kdo proti. konec koncev je bilo 51 glasov za in če bi bili vsi ostali proti, bi bila ta novela, ki je sporna, F jeseni 2013 ravno tako sprejeta. Je pa Slovenska demokratska stranka oziroma poslanska skupina SDS takrat jeseni 2013 vložila amandma glede črtanja tega praga 50 % in je bil na odboru zavrnjen. Mi smo na to opozarjali in opozarjali še večkrat kasneje, to je bilo danes tudi že večkrat povedano, še večkrat pa na seji, ki smo jo imeli pred dvemi meseci 12. septembra, te komisije. </font><br>
<font size="4">Jaz moram reči, da danes, po dveh mesecih, sem jaz osebno pričakoval od vlade ne glede na to kakšno vlado imamo, od Ministrstva za pravosodje, da bomo danes izvedeli kako in na kakšen način bo to, o čemer je bilo govora, uveljavljena odgovornost za nazaj. Kajti očitno to, da je šlo za zlorabe v teh primerih, ki jih imamo danes na mizi, ni nobenega dvoma, nobenega dvoma. Pri teh zlorabah so sodelovali tudi notarji, o tem nobenega dvoma. Gre za, ne za desetine, za stotine milijonov evrov fiktivno odpisanih dolgov na podlagi fiktivnih terjatev in o tem nismo slišali ničesar. Celo več, slišali smo, da se ne sme hiteti. Šest let je zdaj minilo od tega, po šestih letih se ne sme hiteti, potrebno je v miru pripraviti spremembe. Dva meseca sta za nami, jaz ne vem, koliko časa je še potrebno, da se pripravijo spremembe zakonodaje, za katero je več kot očitno, da ni ustrezna. A še kdo od teh tajkunov še ni pakiral svojih dolgov oziroma še ni bil deležen tega odpisa, pa mora to storiti v naslednjih mesecih, ali kaj? A niso še vsi poskrbeli, po vaše, za to, kar je bil namen te zakonodaje takrat, ko se je </font><br>
<br>
<b><font size="4">29. TRAK: (VP) 15.20</font></b><br>
<br>
<font size="4">	(nadaljevanje) sprejemala? Ker ne vidim drugega razloga za to, da se stvari, ki so slabe, ne spremenijo. Za to ni treba velikih analiz, za to ni treba velikih študij, podatki so na mizi in jasno kažejo kaj je potrebno spremeniti. Nekaj od tega ste tudi, državni sekretar, v drugem delu svojega uvodnega izvajanja povedali. </font><br>
<font size="4">	Ampak drugi del je bolj bistven, glede katerega pa ni bilo nobenega govora. A zdaj vsi ti gospodje – Sraka, Janković in vsi ostali – bodo pa kar šli tako skozi ali kaj? Vemo, da so zlorabili te institute, ki niso bili namenjeni tem odpisom dolgov, ki so jih oni uspeli uveljaviti in nihče ne bo v tej državi nič naredil, nihče. Tako sem jaz razumel to, kar je bilo danes tukaj povedano. </font><br>
<font size="4">Kajti ta insolvečna zakonodaja je bila takrat sprejeta, dajmo si ponovno obuditi spomin, da bi zagotovila večje možnosti učinkovitega in realnega prestrukturiranja insolventnih podjetij, ohranjanja zdravih jeder gospodarstva. Kakšno zdravo jedro je bilo v primeru teh podjetij ohranjeno? Zaščita upnikov piše v namenih te zakonodaje, novih investitorjev. Zaščita posameznega upnika, zagotovitev bolj učinkovitega poslovanja Državnega pravobranilstva za uveljavljanje pravic države v postopkih zaradi insolventnosti, to je bilo jeseni 2013 napisano. In pri postopku poenostavljene prisilne poravnave še mikropodjetjem omogočiti hitro in poceni razdolžitev, hkrati pa omogočiti ohranitev zdravih jeder mikrodružb. Res je bilo v primeru Electe ohranjeno kakšno zdravo jedro, pa v primeru Energoinvesta ali plana ali kakorkoli se je še klical nepremičninski konglomerat gospoda Sraka oziroma kinematograf in vse ostalo gospoda Racmana. Kakšno zdravo jedro je bilo tukaj ohranjeno? Koliko delovnih mest je bilo tukaj ohranjenih, koliko jih je bilo pa izgubljenih? V primeru tega nepremičninskega podjetja na desetine podizvajalcev in njihovih družin je ostalo dobesedno brez kakršnihkoli prihodkov. Ti dolgovi, ki so se verižili, so povzročili stečaje vseh tistih, ki pa dejansko bi jih bilo treba ohraniti, pa so zaradi teh zlorab insolvenčne zakonodaje s strani teh posvečenih gospodov vsi izgubili posel in perspektivo. In številna družinska podjetja so zato šla ne v postopek poenostavljene prisilne poravnave, ampak v stečaj. Uničila se je ena velika masa podjetij, ki so pošteno poslovala, zaradi tega, ker je, oprostite, nekaj barab zlorabilo to zakonodajo, ki jo očitno še danes zagovarja gospa, ki je bila danes že večkrat omenjena, pa verjetno še kdo drugi, Nina Plavšak. </font><br>
<font size="4">Vsako leto se dogajajo neki dnevi insolvenčnega prava pod pokroviteljstvom pravne fakultete, v mesecu januarju mislim, da se to dogaja. in jaz sem zdajle malo pogooglal in eden izmed panelov je bil Ocena učinkovitosti ZFPIPP v luči zadnje gospodarske krize. Kaj mislite, kdaj se je ta panel dogajal? 2014, 2013, mogoče 2012? Ne, letos januarja. Letos januarja, gospa Nina Plavšak, prej je bil omenjen s strani Ministrstva za pravosodje sekretar Aljaž Perme in tako naprej. Tisti ljudje, oprostite, generirajo mlatenje prazne slame ali pa škodljivih odločitev še naprej. In vi jih vključujete v reševanje te situacije v bodoče, če jaz prav to razumem. Ne bo šlo, ne bo šlo. Jaz mislim, da je ta komisija tista, ki mora dobiti zelo jasne odgovore kaj in na kakšen način bo Ministrstvo za pravosodje in seveda ne samo Ministrstvo za pravosodje, imamo tudi  neko policijo, neko specializirano policijo v tej državi, imamo FURS in vse ostale, kaj boste naredili, da boste te barabe spravili tja, kamor sodijo in da se boste končno uspeli usesti na njihove jahte in vse ostalo kar so uspeli skriti? Kajti to, da so ti gospodje reveži, verjetno nihče v tej dvorani ne verjame. Ali pač? </font><br>
<font size="4">Poseben problem je FURS. FURS je, moram reči, zelo učinkovit - jaz odkar sem ponovno poslanec sem dobil že kar nekaj obiskov v svoji poslanski pisarni - ko je treba, bom povedal konkreten primer od neke frizerke, ki je zamudila tri dni s plačilom obveznosti, ki jih mora plačevati vsak mesec, izterjati 20 evrov. Pa se ji je zato blokiral račun, pa je imela zaradi neplačanih 20 evrov okrog 80 evrov stroškov. Zanjo je to ogromno. Veste, koliko glav mora ostriči za 80 evrov? Deset. Pa ste bili zelo učinkoviti. V dveh dneh je dobila izvršbo, v dveh dneh, ker se ji je pač zalomilo, imela je nekaj več stroškov in ni niti pod razno želela </font><br>
<br>
<b><font size="4">30. TRAK: (VP) 15.25</font></b><br>
<br>
<font size="4">	(nadaljevanje) biti davčna dolžnica. In še na stotine je takih primerov, verjamem. Kako je mogoče, da v primeru kar nekaj podjetij ne mesece, leta niso bili plačani prispevki od plač? In FURS, mislim, da je Adria en tak zadnji primer, Adria Airways, ki je bila že omenjena, kako je to mogoče, da pri deset tisočih, sto tisočih, milijonih terjatev te učinkovitosti te izvršbe ni, potem se pa pri nekaj deset evrih FURS pohvali z večjo učinkovitostjo? In mi imamo v današnjem gradivu primer koliko znašajo ti odpisi - kar je neposredna škoda za davkoplačevalce - v teh primerih potrjenih poenostavljenih prisilnih poravnav v letih 2013 do 2019, koliko znaša ta škoda, koliko je bil odpisan znesek glavnice iz naslova neplačanih davčnih obveznosti. 8 milijonov 59 tisoč 333 evrov, 8 milijonov evrov, največ v letih 2014, 2015 in 2016, večinoma od dolžnikov, ki jih vidimo vsak dan na ljubljanskih ali pa portoroških ulicah kako se prevažajo v najnovejših Mercedesih. In potem preberemo 30. oktobra na uradni spletni strani FURS-a Tweet, Finančna Uprava Republike Slovenije: »vam želimo lepe praznike«, pustimo vsi sveti, pa vse ostalo, »bodite pridni in izpolnjujte svoje davčne obveznosti ali pa pridemo na dom« in zraven en kratek filmček enih par gospa, ki očitno imajo v službi preveč časa, namesto da bi izterjevali milijonske dolgove, se lahko s tem igrajo. Kolikokrat ste bili na domu pri gospodih Sraka, Janković v zadnjih letih? Kolikokrat ste terjali te davčne obveznosti, ki jih bodo morali namesto njih plačati tisti ljudje, ki vsak dan z vsakodnevnim delom, če hočete, da bom banalen, striženjem las polnijo to državno blagajno? </font><br>
<font size="4">O tem se je treba vprašati danes, tudi na tej komisiji. In na to želimo odgovore. </font><br>
<font size="4">Kajti jaz mislim, da ta država mimo teh odpisov na tak način, da bomo rekli »kar je bilo, je bilo«, je rekel državni sekretar, »mi tega ne moremo spremeniti«. Se pravi, gospodje, sončite se še naprej na vaših vilah in jahtah, kjerkoli jih že imate večino varno skritih, za naprej bomo pa še nekaj mesecev, tam nekje do januarja in februarja, ko bodo ponovno dnevi insolvenčnega prava, pa nam bo gospa Nina mogoče povedala kaj naprej spremenili to insolvenčno zakonodajo. Neresno in neodgovorno. Jaz mislim, da je ta komisija tista, ki mora nekatere odločitve sprejete. In zanimivo, glejte, ko smo sedeli 12. septembra najprej v tej dvorani, potem smo se pa preselili v malo dvorano, ker ni bilo več prostora, ker je nek drug odbor zasedal za nami, je bilo rečeno »nič ne moremo narediti, vsi ti postopki so zaključeni«, potem se pa zgodi pritožba naslednji dan. Zdaj ne vem, če bo uspešna, ampak v enem izmed Jankovićevih postopkov naslednji dan je bila vložena pritožba po seji komisije, zanimivo. Tukaj je pa bilo en dan prej rečeno, da nič več ni mogoče narediti. In ko ste govorili o primerih sodne prakse, kako je naše sodišče oblikovalo sodno prakso, ja, moram reči na zelo čuden način. Isto sodišče, višje sodišče v Ljubljani, je leta 2018 poenostavljeno prisilko, potem jo je pa leto dni potrdilo. Verjetno pa se je sestava tega senata spremenila. In to je problem, ker se sodi po obrazih, ne pa po stvareh, ker se sodi ad personam, ne pa ad rem. </font><br>
<font size="4">Tako, da jaz predlagam, da ne glede na to, kar je bilo slišano danes tukaj na koncu, ta komisija le sprejme neke zaključke. Ker mislim, da gospodje, ki so zlorabili insolvenčne postopke in so to počeli zavestno in vsi tisti, ki so pri tem sodelovali vključno s vsemi notarji, ki so tukaj zraven sodelovali in vsemi ostalimi, morajo odgovarjati. Take stvar ne smejo nikoli zastarati. </font><br>
<br>
<b><font size="4">PREDSEDNIK DR. ANŽE LOGAR: </font></b><font size="4">Hvala.</font><br>
<font size="4">Gospod Lenart.</font><br>
<br>
<b><font size="4">JOŽE LENART (PS LMŠ): </font></b><font size="4">Hvala lepa, predsednik.</font><br>
<font size="4">Ja, danes je vse usmerjeno v poenostavljeno prisilno poravnavo in pa seveda vso problematiko, ki iz tega izhaja. Ampak kljub temu bi želel opozoriti, da gre pa za enotno zakonodajo, ki je nastajala nekje popolnoma v drugih časih.</font><br>
<br>
<b><font size="4">31. TRAK: (VP) 15.30</font></b><br>
<br>
<font size="4">	(nadaljevanje) Glejte, na tri obdobja bi razdelil, seveda po naši samostojni Sloveniji. Večji problemi so seveda začeli nastajati z izgubo Jugoslovanskih trgov in ti veliki sistemi si takrat prehajali v veliko krizo. In pa seveda potem druga faza, da tranzicija, ki je sigurno daljše obdobje in pa seveda podjetja so se potem prilagajala na samo tržno gospodarstvo. In iz tega so bili veliki problemi. In pa seveda potem to tretje obdobje, obdobje gospodarske krize po letu 2007, kakorkoli. Zakaj to omenjam? Zato, ker tudi ta Državni zbor nosi veliko odgovornost temu. Ampak bodimo odkriti, v tistih časih se je gledalo čisto z drugačnimi očmi na to zakonodajo. Z, bom rekel z vsemi kripljami, oprostite izrazu, smo se vsi trudili, da z vidika sociale in tudi ostalih dokumentov pomagamo tem podjetjem, da ohranimo delovna mesta. In takrat, priznajmo si, zelo slabo smo razmišljali tržno, ekonomsko ali kako naj rečem in s tem smo delali tudi na drugi strani veliko škodo. Glejte, še v letošnjem letu, se spomnim enega odbora na gospodarstvu, je bilo rečeno, saj ni važno. V Prekmurju zadnji ostanki Mure že tretjega ali četrtega podjetja. pomagajmo tem 250 zaposlenim, da še to obdržimo. Pa vem, da je takrat, a ne, tudi sam sem razpravljal, pa ni govora. Gre za delovno intenzivne panoge, ki v tem delu Evrope pač z ekonomskega vidika ne morejo preživete sploh, če želimo ljudi plačati z enim poštenim plačilom. Zato smo tudi uvedli dvig minimalne plače, da bi ljudje normalno preživeli, ampak seveda drugo dejstvo je, da določene panoge, tako kot v Evropi že desetletja poteka, ne morejo preživeti in se selijo pač drugam, kjer je delovna sila cenejša. </font><br>
<font size="4">	Da ne dolgovezim, saj veste, kaj želim s tem povedati – da je to zapleteno področje, sistem, ki ga moraš z zelo veliko zornih kotov gledati, da bi lahko potem zadevo pravično in pravilno opredelil. In seveda zato me moti danes, da govorimo samo enostransko. Seveda ta zakonodaja, insolventna, je namenjena vsem podjetjem, to se pravi tako tem delovno intenzivnim panogam kot visokotehnološkim kot tudi mogoče tistim privatnikom, ki so sposojali si denar, pa tam, kjer so bili viški, posojali naprej in potem zapadli recimo, tudi tu so nastajale prisilne poravnave nepremičninarjem in tako naprej. vsi so pod to isto zakonodajo. V tem je ta problem in te zadeve moramo tudi znati ločiti. Na koncu koncev iz vsega tega so nastajale tudi te bančne luknje. </font><br>
<font size="4">Zdaj, treba je o tem povedati, da je tu ta problem te poslovne prakse odnos do kapitala, ki pa seveda v tej tranziciji sploh ni bil v naših glavah in smo se obnašali seveda precej drugače. Mogoče tisto, kar smo 10 let ali pa 20 nazaj mislili, da delamo zelo dobro, zelo pozitivno, se danes izkaže kot ni najbolj dobro. </font><br>
<font size="4">Zdaj, glejte, ta preobrat, ki ga jaz vidim, kakorkoli. Vloga bank po tej krizi, ko je zaostrila te pogoje, se mi zdi zelo, zelo koristna. To se pravi, ko so se zaostrili ti pogoji za kreditiranje, se mi zdi, da smo napravili še največ, tudi v povezavi s to insolvenčno zakonodajo. Seveda tista podjetja, ki so bila na nekih mejah, so potem nujno, da so sprožila prisilno poravnavo ali celo stečaj, ampak, glej, zadeva danes izčistila in na tem področju so potem vstopala druga podjetja z drugimi dejavnostmi z dosti višjimi dodanimi vrednostmi. Vmes je seveda potekala ves čas ta privatizacija, tudi bom rekel sposobnost ali nesposobnost domačih lastnikov, da so preživeli. Najboljši so.</font><br>
<br>
<b><font size="4">32. TRAK: (VP) 15.35</font></b><br>
<br>
<font size="4">	(nadaljevanje) Bom rekel več teh tujih lastnikov, ki pa so prihajali in kupovali naša podjetja, pa se mi zdi tudi, glejte, podatki, ki so, največjo dodano vrednost ustvarjajo ta podjetja. In tudi od njih se moramo včasih učiti. Seveda žal pa tudi ne vse ne, da nebi zdajle napačno izpadel. In moramo biti pri tem previdni. </font><br>
<font size="4">	Želim na to še v tretji zadevi opozoriti, na to preventivno delovanje, ki pa je sama insolvenčna zakonodaja oziroma bom rekel tisti odgovorno ali kakorkoli naj se izrazim, bom rekel vsi skupaj smo tud padli na izpitu in tega nismo upoštevali. Glejte, točno vemo kdaj naj bi prisilna poravnava, kakšni so kriteriji, kdaj je treba uvesti, da presega 50 % kapitala 60 dni od zapadlosti teh terjatev in tako in tako naprej, ampak 31. člen zakona pa govori o naslednjem, o teh tveganjih, da mora družba gospodariti z viri in naložbami tako, da je v vsakem trenutku sposobna izpolniti vse svoje zapadle obveznosti. Recimo 32. člen: »družba mora zagotoviti vedno, da vedno razpolaga z dovolj dolgoročnimi viri« in »poslovodstvo mora redno spremljati in preverjati ali družba dosega kapitalsko ustreznosti«. To so neki členi, ki se včasih sprašuješ zakaj so notri. V praksi pa sem prepričan, pa tu sedite strokovnjaki, poznate skoraj vse primere, ki so, večina teh podjetij je krepko, krepko zamujala, ko je uvajala, recimo preventivno pa praktično malokdo je deloval, da bi recimo delal finančno reorganizacijo pred temi postopki in ukrepal uradno. V glavnem, ko so te zadeve nastajale, je bilo v glavnem že vse prepozno. Preventivno delovanje pa govorim tudi s tega vidika – poznamo veliko teh velikih podjetij, ki mesece in mesece niso plačevali prispevkov, pa nihče ni odreagiral. Vsak se je nekje skrival in smo se potem čudili zakaj se pa ni prej ukrepalo. S tem smo delali ogromno škodo okrog sebe, s tem se moramo strinjati, ko ste nekateri to poudarili. </font><br>
<font size="4">Ampak jaz želim poudariti: zakonodaja, insolvenčna, se nanaša na vse družbe, ali zasebne ali države ali kakorkoli hočemo reči, danes pa izpostavljamo samo en del, ki je pač iz nekega vidika izpadel. In to se mi ne zdi prav. Saj na koncu danes, ko bomo sprejemali sklepe in dajali nalogo ministrstvu in ostalim, bomo dali nalogo, da celo področje rešuje, ne pa samo to področje, ko vidimo zdaj neke posamezne firme, ki izhajajo. </font><br>
<font size="4">To sem hotel opozoriti, da se ta zadeva širše upošteva.</font><br>
<font size="4">Hvala.</font><br>
<br>
<b><font size="4">PREDSEDNIK DR. ANŽE LOGAR: </font></b><font size="4">Hvala.</font><br>
<font size="4">Gospod Vrtovec.</font><br>
<br>
<b><font size="4">JERNEJ VRTOVEC (PS NSi): </font></b><font size="4">Hvala, predsedujoči.</font><br>
<font size="4">Zdaj, to je eklatanten primer ali pa celoten nauk te zgodbe je ta, da je parlament lahko tudi poligon različnih interesnih združenj, takšnih in drugačnih elit in kako se lahko uzakoni legalno krajo. In to v bistvu ni bil edini ali pa prvi primer, ko se je to zgodilo. In ne bo država to, kar e gospod Mesec govoril, da ni bilo glasov proti. So bili proti, pa tudi glasna opozorila proti temu so bila, vsaj s strani Nove Slovenije, v takratnem obdobju, ampak če si glas vpijočega v puščavi, nič ne pomaga, če imaš na drugi strani določeno večino, ki sprejema odločitve, takšne in drugačne, pa kljub temu, da so že na prvi pogled eklatantno vidne za kaj se gre in kakšen je končni cilj teh odločitev. In točno tako je bilo pri sprejemanju te zakonodaje. Ali pa, če gremo naprej. Zakon o javnem naročanju je bil zakon, ki je bil sprejet, končno, v prejšnjem mandatu ZJN-3 na primer, eden od takšnih zakonov, ko se je črtalo ven direktno poplačilo podizvajalcev. / nerazumljivo / ministrstvo spet joče, da bi šli spet to spremembo narediti, kajti v tretji v verigi, podizvajalci, ostajajo ponovno nepoplačani. V bistvu je zelo podoben primer na kakšen način, z neko nonšalantnostjo se sprejema zakonodaja, ki v bistvu potem tisti zadnji v verigi, upniki ali pa podizvajalci na primer, so tisti, ki kratko potegnejo in imajo od tega, resnično se dogajajo potem osebne grozote.</font><br>
<br>
<b><font size="4">33. TRAK: (VP) 15.40</font></b><br>
<br>
<font size="4">	(nadaljevanje) Zdaj, veliko je bilo povedanega tudi o organih pregona in njihovega dela. Jaz se resno večkrat sprašujem, tudi skozi, ne vem, eno preiskovalno komisijo, ki jo vodim, v kakšni državi živimo. Resnično, dajmo se vprašati zlasti na Ministrstvu za pravosodje v kakšni državi živimo, da se lahko izigrava tudi to zakonodajo. Kajti jaz verjamem kljub vsemu, da če je nekaj sprejeto, je lahko sprejeto sicer v dobri veri, si zaveden, ampak kljub temu se določena stvar izigrava. In danes skozi celotno sejo mislim, da je bilo že uvodoma zelo dobro predstavljeno, da ta zakonodaja, ki je sprejeta, se izigrava in kakšno imamo tudi pravno prakso na tem nivoju. Zaradi tega imate tudi tukaj en predlog tretjega sklepa glede posebnih sodišč ali pa specializacije sodišč, kjer bi dodal še en del – tožilstva, če je potrebno. Ampak tudi za te primere, ki so tukaj bili, kajti, če je bila zakonodaja izigrana, potemtakem lahko zahteva odgovornost. Torej absolutno je potrebno okrepiti delo specializiranega tožilstva izključno za te primere, pa tukaj ni predstavnika tožilstva, da bi lahko o tem spregovorili, ali pa sodišča. Kajti, če se bomo vnaprej delili, da je nekaterim dovoljeno vse in da se nepoštenost splača, potem bo to v tej državi tako kot se že zdi, da je to postalo, to postalo sprejemljivo. Ampak potem imamo en velik problem, da se v tej državi nobenemu več ne bo pošteno izplačalo tukaj živeti, če se bo ta praksa na takšen način nadaljevala. Ampak spet, tukaj imam en primer iz prejšnjega mandata, zdaj se bo gospod Verbič dobro spominjal, ki je bil takrat predstavnik največje vladne stranke. Kljub temu, da je ta Državni zbor na primer na problematiki bank in bančnega kriminala sprejel poročilo o tem, da se ustanovi specializirana sodišča in tožilstva za pregon bančnega kriminala, smo stvar pripravili skoraj do konca, dokler se ena sodnica v parlamentu ni oglasila, da to pa je nezaslišano. Spet je Državni zbor bil tisti posrednik, ki je prekinil to debato o tem, da bi se lahko kriminalce uspešno preganjalo, uspešnejše. Pa celo državni tožilec tukaj je predlagal, da se to zakonodajo sprejema. </font><br>
<font size="4">	Torej imamo dejansko v tem prostoru posameznike, ki ne delujejo v vsesplošno korist, enostavno ne.</font><br>
<font size="4">	Zdaj, tretjič, kako naprej, pa sem malce zaskrbljen z vidika tega, kar je tudi državni sekretar govoril. Upniki. Gospod državni sekretar, tukaj imate eno odgovornost. Ali boste pač državni sekretar, ki je na funkciji eno leto, dve in potem je to, to - pač, politična funkcija pride in mine – ali pa kot nekdo, ki se bo se zapisal, ki bi lahko to zakonodajo uspešno spremenil. Zdaj, če boste nadaljevali v tem stilu kot ste dejali, »upniki bi se lahko večkrat polsuževali stečaja« in potem naprej »in drugačnih postopkov v prisilkah« in tako naprej. Pa si dajmo zdaj predstavljati kako zgleda tipičen upnik na primeru Stožic, to so, ste lahko gledali eno oddajo Tarča. Mislim, da je bila 14 dni nazaj, tri tedne nazaj ravno ta temo Stožic. In dajte se v vlogo tistega upnika, ki je delal železno konstrukcijo. Ali pa, poznam enega upnika, ki je z bagri kopal tisto luknjo, pa se je lepo spet pod nosom obrisal. Ali pa predstavljajte si tistega, ki je popolnoma brez denarja, si celo kredite najame zaradi tega, da je lahko podizvajalec in potem si vi predstavljajte, da bi on bil še vedno tako močno pri denarju, da bi najel super odvetniške ekipe in se bi šel boriti napram ljubljanskemu županu Zoranu Jankoviću. Na kakšen način bi lahko ta upnik bil tukaj uspešen, ki je popolnoma brez denarja, ker je bil že prej izigran? Tukaj je država oziroma pravna država, ki ga mora zaščititi, ne? Ali pa, predstavljajte si upnika v primeru spet Janković, ki se obriše pod nosom, ker nekdo z imenom Jan Bec pokupi, se pravi in dobi 51 % terjatev. In kaj ostane ostalim 49 %? Na kakšen način se lahko borijo te ljudje? Kakšne pravne možnosti imajo? Torej imamo zakonodajo, ki je narejena tako. Torej ne moremo, vam priporočam, da ne greste spreminjati zakonodaje v smer upniki naj to in to naredijo, pa bo v redu,</font><br>
<br>
<b><font size="4">34. TRAK: (VP) 15.45</font></b><br>
<br>
<font size="4">	(nadaljevanje) ampak uberite eno drugačno pot, ki bo boljša, zlasti pa lažja za tiste na koncu verige, da ne bodo se dogajali nenazadnje tudi samomori na primeru takšnih gradbenih projektov kot so bile na primer Stožice in drugi. Zdaj, lahko si zapišete, da boste tako naredili, kar vam govorim, ali pa kot eden izmed državnih sekretarjev v nizu, ki pridejo, pa se zamenjajo in pač kot pač politična funkcija.</font><br>
<font size="4">	Glede sklepov, ki so predlagani, jih bova predstavnika Nove Slovenije zagotovo podprla. </font><br>
<font size="4">Ampak, zanimivo, jezi me to, državni sekretar, da ene in iste osebe v tem našem sistemu kolobarijo. S to gospo se srečujemo še v nekih drugih postopkih, ki jih imamo. In ne morem verjeti, da ta gospa, gospa Nina, predava na sodniških dnevih na primer v Portorožu in uči sodnike in v bistvu govori sodnikom kaj se sme, kaj se ne sme, na kakšen način. Potem se tam vzpostavi določene primere na teh sodniških dnevih in Nina Plavšak reče »ne, to bi morali pa drugače vi urediti«. V kakšni državi živimo, če se na takšen način vrtijo diskusije? Ali pa recimo ta ista gospa svetuje podjetju napram DUTB-ju in potem, kot kaže, jo DUTB boljše plača in začne svetovati DUTB-ju. Ampak do tega bomo prišli nekje spomladi v okviru ene druge preiskovalne komisije. Ampak priporočam vam, da vi ne morete več s temi osebami sodelovati. </font><br>
<font size="4">Zaradi tega imate tukaj šesti predlog sklepa, ki ga bomo mi resnično z veseljem podprli, pa zlasti tukaj tretji glede sodišč in posebnega oddelka sodišča za insolvenčne postopke. Kajti kot kaže moramo tudi tukaj stroko podkrepiti oziroma organe, da bodo začeli hitreje in boljše delati na tem področju.</font><br>
<font size="4">Hvala.</font><br>
<br>
<b><font size="4">PREDSEDNIK DR. ANŽE LOGAR: </font></b><font size="4">Hvala. </font><br>
<font size="4">Ima Ministrstvo za pravosodje še kaj za pred zaključkom? </font><br>
<font size="4">Aha, še razprava. Gospod Vojko Starović.</font><br>
<br>
<b><font size="4">VOJKO STAROVIĆ (PS SAB): </font></b><font size="4">Hvala lepa za besedo. Lepo vsi pozdravljeni. </font><br>
<font size="4">Pogovarjamo se pač o insolvenčni zakonodaji, ki je očitno zelo slaba in neprimerna. Insolvenčna zakonodaja skozi prisilni postopek bi morala zasledovati, da podjetje preživi, če zaide v finančne težave tudi na ta način, da se upniki strinjajo, da preživi in da posluje naprej in da pri tem preživetju, bi rekel, če ima za to osnove, za preživetje, da živi naprej in deluje, sodelujejo tudi upniki s tem, da se del terjatev odpiše. Prisilna, normalna poravnava ima svoj postopek, ima sodišče, ima prisilnega upravitelja in tako naprej in se v biti te stvari ne dogajajo pri enostavni, pa so se očitno na široko dogajale te stvari. In mislim tako kot so že moji predhodni razpravljavci razpravljali, da je to treba pač omejiti. Ne vem, je bilo tudi omenjeno kje je lahko maksimalna vsota, koliko so lahko te upniki. Kjer so pa zlorabe, pa se popolnoma strinjam, ker so bile zlorabe, ker je povezano. Pusti, zakonodajo lahko uporabiš mimo njenega interesa, ampak še vedno nisi v področju kaznivega dejanja, ampak če so bile tudi goljufije, navidezne terjatve, pa je že to goljufija in mislim, da so vse osnove za pregon. </font><br>
<font size="4">Zraven pa bi opozoril še na nekaj, ko je bilo govora o zdravih jedrih. Tudi pri stečajnem postopku imamo vedno vgrajeno napako, da ni poskrbljeno za zdravje jedra, čeprav je bilo tukaj nekaj govora o tem. Ampak ni poskrbljeno za zdravje jedra, ker stečajni upravitelj – zdaj pa imamo upravitelja, pa imamo še vse organe zraven – kolikor jaz poznam in kolikor mi je bilo povedano, popravite me, če sem v napaki, če obdrži delujoči del podjetja, ki bi lahko preživel, to na svoj rizik prevzame. To bi morali tudi nujno popraviti, ker kolega Verbič se je tudi skliceval na Nemčijo. Jaz sem pač imel priliko, da sem bil tudi v družbi s podjetnikom leta v Nemčiji. / nerazumljivo / kupil, ampak to že pred leti je kupil proizvodnjo železa, če tako rečem, eno železarno ob Renu za par evrov, bi rekel za nič. Ampak je kupil to zdravo podjetje, zraven je imel še obveznost prevzeti </font><br>
<br>
<b><font size="4">35. TRAK: (VP) 15.50</font></b><br>
<br>
<font size="4">	(nadaljevanje) toliko zaposlenih, ta del, in je zadevo potem uspešno, zelo uspešno laufal naprej. Jaz mislim, da bi morali tudi to, ko razmišljamo, jaz pač razmišljam za nazaj, se strinjam, kjer je, tam mora biti pregon, ampak za naprej moramo najti tudi rešitve, ki bodo zasledovale ekonomski in podjetniški interes. In pri tej prisilki za mala podjetja, jaz sem jo tako razumel, ko sem takrat čul, »aha, fajn, bomo pomagali ta malim, da preživijo«, za nazaj govorim, ko sem bil še podjetnik tudi sam, pomagati, da preživijo. Samo pri tem se moramo tudi zavedati, ko rečemo zdaj »ubogi upniki«. Niso tako ubogi. Jaz, ko sem firme vodil, jaz sem zelo pazil s kom sem šel poslovati. S kom sem šel poslovati in nisem šel poslovati s tistimi, ki so se igrali na finančnih trgih, ker sta me dva okrog prinesla, tudi jaz sem imel tudi to izkušnjo, zdaj veliki imeni v našem prostoru, sta bila takrat. Ampak tisti so zavozili, ta podjetja ni nič več v nič, ker so vlagali v neke delnice, na neke svetovne trge so se / nerazumljivo /, špekulirali, naredili v glavnem vse. In na žalost moram povedati, če nekateri mislite, da je tega denarja kaj veliko ostalo, vse so ga zagonili za prazne papirje, v glavnem je vse šlo za to od veliki firm, Istrabenza in tako. Ali so se pa zagnali v neke nepremičnine, ko so mislili, da bo trg vedno rasel in so potem propadala na tem gradbena podjetja večja in tako naprej, sploh pa majhna, da ne govorimo, ko so šli tudi v neke špekulacije. In kolikor poznam teh primerov, ki ste jih našteli, te privatniki so šli v velikem delu špekulacije in mislim, da so na žalost, fajn bi bilo, če bi jim lahko ta denar nazaj vzeli, ampak mislim, da so ta denar zagonili za prazne papirje.</font><br>
<font size="4">	Hvala lepa.</font><br>
<br>
<b><font size="4">PREDSEDNIK DR. ANŽE LOGAR: </font></b><font size="4">Državni sekretar. </font><br>
<br>
<b><font size="4">GREGOR STROJIN: </font></b><font size="4">Hvala za celotno vsebinsko razpravo, ki mi nalaga, da se odzovem na določene pripombe. Poskušal jih bom po sklopih obdelati.</font><br>
<font size="4">Mogoče na začetku poslanec Verbič. Mogoče sva se narobe razumela. Rekli ste, da ne drži, da zakonske norme lastnike silijo, da sprožijo vse ukrepe, češ da je to bila moja teza. Moja teza je bila, da se zavedamo, da takšne norme morajo lastnike siliti, da izvedejo ustrezne ukrepe. In iz tega sem potem naprej navedel katere ukrepe načrtujemo. Za preteklost se vsi čisto dobro zavedamo, da temu ni tako. In med temi ukrepi, ki so predvideni trenutno, na katerih delamo konkretno, je med drugim tudi APR, ki ste ga omenjali. Izrecno sem povedal, da je eden od ukrepov možnost, da upniki, če želijo, dosežejo absolutno prednost in preidejo v lastniško strukturo dolžnika. In strinjam se, da je 6 let, kot ste rekli, predolgo, ampak tu se pa moramo vsi zavedati odgovornosti, ki jo imamo pri svojem nastopanju in pri opravljanju svojih funkcij in vlog. Kdo je imel v preteklih štirih letih resor Ministrstva za pravosodje? Sami ste bili poslanec v sklicu in je vaša stranka imela ta resor. Ostali imamo tudi odgovornost kako ravnamo glede posameznih izzivov, ki so pred nami, v luči pristojnosti in možnost, ki jih imamo. In nebi želel tudi s svoje pozicije govoriti v prazno z namenom nabiranja zgolj političnih točk o zadevah, o katerih se vsi strinjamo in spreobračati besede, ki jih je kdo podal. In besede, ki sem jih sam podal glede odgovornosti, ki jih sam, na Ministrstvu za pravosodje prevzemamo, so bile izrecno za sprejemanje odgovornosti za naprej glede konkretnih rešitev. Za nazaj ni šlo za kakršnekoli trditve, da se s tem ne mislimo ukvarjati – »kar je bilo, je bilo, nič ne bomo rekli« in tako naprej. Govoril sem izrecno, da v okviru tovrstne razprave kot je tu sam si ne dovolim sojenja, ker vprašanje sojenja jemljem zelo resno in odgovorno v smislu, da mora biti podana možnost </font><br>
<br>
<b><font size="4">36. TRAK: (VP) 15.55</font></b><br>
<br>
<font size="4">	(nadaljevanje) ustreznega postopka. </font><br>
<font size="4">	Zdaj, prav tako ni res, da ni več možnosti in da se zdaj pogovarjamo, ni več možnosti za reševanje situacije kot je nastala v zadnjem obdobju. Seveda so. In poslanec Černač, vi ste izpostavili kako je možno, da je en dan po komisiji, ki je bila 12. 9., bila vložena pritožba. Tu je šlo za pobudo prav Ministrstva za pravosodje državnemu odvetništvu, da se pogleda o možnosti kako postopkovno ustrezno tudi vložiti pritožbo. In Državno odvetništvo je to pobudo strokovno tudi obravnavalo in na njih je bila tudi odgovornost za odločitev ali jo sprejme ali ne. V tem primeru so jo, ampak to je bila pristojnost Državnega odvetništva kot zastopnika interesov Republike Slovenije, ne Ministrstva za pravosodje. Mi tu lahko nudimo strokovno pomoč, kjer je možno in predvsem kjer imamo informacije. In v tem primeru smo identificirali posamezen primer in ga tudi uvedli. In če pogledamo širše možnosti ne le za pritožbe, ampak predvsem za tožbe na razveljavitev sklepov o potrditvi poenostavljenih prisilnih poravnav, obstajajo še v obdobju dveh let po tem, ko je bil ta sklep potrjen, kar pomeni, še za obdobje za dve leti nazaj se lahko pri vseh teh poenostavljenih prisilnih poravnavah pogleda in s strani tistih, ki so prizadeti, vloži ustrezna pravna sredstva oziroma tožbe. Nikakor nebi želel, da iz tovrstnega foruma, ki ga spremlja javnost, pride zaključek kot je bilo slišano, da se ne da nič narediti. Ampak tudi je potreben ustrezen angažma pristojnih organov. </font><br>
<font size="4">Če gre mogoče celo za vprašanje kazenske odgovornosti, je tu odgovornost pri tistih, ki razpolagajo – razpolagate - s konkretnimi dokazi, da jih tudi predložite organom pregona. Prej je bilo povedano, da ta obveznost obstaja do mere, da opustitev te obveznosti predstavlja samostojno kaznivo dejanje. Če pa zgolj govorimo kaj je narobe in tega ne konkretiziramo, pa tvegamo žaljive obdolžitve, razžalitve, glavnih vprašanj pa ne razrešimo. Naša odgovornost je, da rešujemo zadeve tam, kjer jih lahko sedaj, za naprej. In seveda tudi za nazaj, kjer jih lahko. Ostalo je izguba časa.</font><br>
<font size="4">In ne drži, da se ministrica Andreja Katič ni oglasila na to temo. Na prvi seji te komisije 12. 9. je bila ravno ona prisotna in je tudi napovedala spremembe. Med drugim je ministrica za pravosodje tudi zahtevala nadzor glede ravnanja notarjev v teh zadevah. </font><br>
<font size="4">Glede spreobračanja besed, kot sem omenil, da mi določene posameznike vključujemo v reševanje. Večkrat sem povedal kakšen je naš odnos do konkretnih oseb oziroma kakšen je naš pristop do sprejemanja predlogov zakonskih rešitev. In to preprosto ne drži. Ali je nepozorno poslušanje, neustrezno razumevanje ali pa zavestno zavajanje. Prav gotovo je pa neresnica. </font><br>
<font size="4">Za zaključek mogoče čisto vsebinsko še nazaj na to, kar je poslanec Vrtovec izpostavil glede upnikov. Še enkrat pojasnilo. Da bi morali vlagati je nekaj, kar bi si lahko želel za nazaj, ko ugotavljamo kje so neizkoriščene priložnosti bile v dosedanjem sistemu, torej, da bi morali vlagati pravna sredstva ali pa predloge za stečaj, da nebi prišlo do potrditve neustrezne prisilne poravnave. Izrecno sem pa med ukrepi, ki jih načrtujemo, navedel okrepitev položaja upnikov oziroma njihovega procesnega položaja za različne situacije - med drugim kadar se ocenjuje, da je te sprejeta na goljufiv način ali pa, da se jim na splošno izboljša položaj pri ugotavljanju </font><br>
<br>
<b><font size="4">37. TRAK: (VP) 16.00</font></b><br>
<br>
<font size="4">	(nadaljevanje) dejstev.</font><br>
<font size="4">	Toliko, kar se tiče odziva na povedano.</font><br>
<br>
<font size="4">	</font><b><font size="4">PREDSEDNIK DR. ANŽE LOGAR: </font></b><font size="4">Dobro, hvala. </font><br>
<font size="4">	Zaključujem razpravo in prehajamo na odločanje o predlogu sklepov. </font><br>
<font size="4">	Zdaj, pripravili smo šest predlogov sklepov, ki ste jih prejeli na mizo. Glede na razpravo sem pripravil še sedmi predlog sklepa, pa tudi prejšnjega se mogoče vsaj za malenkost, drugi sklep, popravil. </font><br>
<font size="4">In sicer bi pa samo še nekaj rekel, tukaj bi pa dal še eno besedo ravno zaradi tega, ker je s strani FURS-a bilo izrečeno, da niso vlagali pritožb zaradi tega, ker je bila za njih ta novela zakona F predmet ali pa tipičen primer sistemske anomalije. Mislim, da je to dober izraz za ta zakon, s tem, da bi dodal samo še, da je bila namerna sistemska anomalija. Da pa dodam še na to zakaj je nujno potrebno ugotavljati tudi odgovornost na Ministrstvu za pravosodje, imam pa tukaj še poročilo Ministrstva za pravosodje iz januarja 2015 o evropski komisiji, torej zunanjim deležnikom, o ravno noveli zakona ZPPIPPF ali kako že gre, kjer pa ta institut poenostavljene prisilne poravnave predstavlja kot »success« oziroma kot uspeh. Pa vam bom samo citiral kaj piše na 17. strani: »pri njeni implementaciji«, torej te noveli, »v praksi, so bile odkrite nove, nepredstavljive rešitve, ki so se potem tudi uporabile oziroma se uporabljajo. Zato trenutno ni potrebe po spremembi veljavne zakonodaje«. Še enkrat, »nove, nepredstavljive rešitve«. To so tiste nove, nepredstavljive rešitve, ki so 30 milijonov odpisale z diskontom 95 ali pa 100 milijonov z 99,85. Kolega Verbič, ni 98,5 prav. 99,85. Ko iz 100 milijonov nastane 60 tisoč dolga, je za Ministrstvo za pravosodje leta 2015 to nova, nepredstavljiva rešitev, ki jo z veseljem uporabljajo tudi naprej. </font><br>
<font size="4">Zato smo predlagali šest predlogov sklepov. Glasovali bomo o njih ločeno. </font><br>
<font size="4">Gospod Starović, ločeno. Zdaj veste? Okej. </font><br>
<font size="4">Bom pa prebral vsakega od sklepov.</font><br>
<font size="4">In sicer, prvi sklep zaradi tega, ker v drugem sklepu tudi nekaj še dodajam. Torej, prvi sklep. Komisija za nadzor javni financ zahteva, da Ministrstvo za pravosodje oziroma vlada v roku treh mesecev od dneva sprejetja tega sklepa v Državni zbor pošlje zakonodajni predlog, s katerim se bodo odpravila zloraba instituta poenostavljene prisilne poravnave (bodisi z ukinitvijo tega instituta bodisi z njegovim noveliranjem). </font><br>
<font size="4">Potem rahlo spreminjam člen oziroma predlog sklepa dva zaradi razprave enega od poslancev glede odgovornosti. Komisija predlaga, da organi odkrivanja in pregona ter Komisija za preprečevanje korupcije preiščejo sum sistemske korupcije in sum priprave lobističnega zakona s strani bivšega ministra za pravosodje dr. Senka Pličaniča in – dodajam – Ministrstva za pravosodje in tedanje predsednice vlade Alenke Bratušek in zunanjih sodelavcev implementacijske skupine, predvsem dr. Nine Plavšak ter Sreča Jadka, v zvezi z novelama ZFPPIPP-E in ZFPPIPP-F ter o tem poročajo Državnemu zboru. </font><br>
<font size="4">Predlog sklepa tri. Komisija predlaga, da Ministrstvo za pravosodje razmisli o oblikovanju posebnega sodišča oziroma posebnega oddelka sodišča za insolvenčne postopke. Ministrstvo za pravosodje naj komisijo v roku enega meseca obvesti o svojem mnenju na to temo. </font><br>
<font size="4">Predlog štiri. Komisija priporoča Vladi Republike Slovenije, da razmisli o oblikovanju tako imenovane črne liste, na katero bo uvrstila zunanje pripravljavce zakonodajnih predlogov, ki so se v praksi izkazali za izrazito škodljive oziroma katerih zakonodajni predlog ustrezajo definiciji lobističnega zakona. </font><br>
<font size="4">Sklep pet. Komisija predlaga Ministrstvu za pravosodje, da pristopi k celoviti prenovi insolvečne zakonodaje na način, da pripravi nov zakon, ne pa, da zgolj novelira obstoječo zakonsko podlago. Pri pripravi novega zakona naj ne sodelujejo osebe, ki so sodelovale pri pripravi novele F. Ministrstvo za pravosodje naj komisijo v roku enega meseca obvesti o svoji odločitvi glede tega sklepa.</font><br>
<font size="4">Šesti sklep. Komisija predlaga, da Ministrstvo za pravosodje nemudoma prekine sodelovanje z dr. Nino Plavšak in Srečom Jadkom. O tem naj komisijo obvesti v roku enega meseca. </font><br>
<br>
<b><font size="4">38. TRAK: (VP) 16.05</font></b><br>
<br>
<font size="4">	(nadaljevanje) In na podlagi razprave še sedmi sklep. Komisija predlaga, da ustrezni organi (Ministrstvo za pravosodje, Ministrstvo za finance, Državno odvetništvo, FURS) opravijo revizijo spornih primerov, za katere je koordinacijska skupina pri Ministrstvu za finance ugotovila sume zlorabe instituta in namena poenostavljene prisilne poravnave ter kršitve postopka poenostavljene prisilne poravnave z navedbo ali bo vložena pritožba na uveden postopek prisilne poravnave oziroma drugi ustrezni postopek (ugotavljanje odškodninske oziroma kazenske odgovornosti). O tem naj v roku enega meseca obvesti Komisijo za nadzor javnih financ.</font><br>
<font size="4">	Zdaj pa odpiram razpravo o predlogu sklepov. </font><br>
<font size="4">	Gospod Verbič se je prvi javil.</font><br>
<br>
<font size="4">	</font><b><font size="4">MAG. DUŠAN VERBIČ (PS SMC): </font></b><font size="4">Predsednik, jaz samo sprašujem v zvezi z prvim sklepom. Malce me moti beseda »zahteva«. Je to v pristojnosti komisije, da lahko zahteva? Samo to bi prosil za odgovor. </font><br>
<br>
<font size="4">	</font><b><font size="4">PREDSEDNIK DR. ANŽE LOGAR: </font></b><font size="4">Tudi mene bi načeloma motila, če nebi 6 let čakali, da sistemska anomalija še naprej vztraja. In tukaj si pač morda dovolim tudi rahel preseg, ki si ga drugače ne, ampak v tem primeru mislim, da glede na vse, kar je bilo danes slišano, je nedopustno, da ta zadeva še ni spremenjena in mislim, da potrebujemo tako dikcijo. </font><br>
<font size="4">	Gospod Lenart.</font><br>
<br>
<font size="4">	</font><b><font size="4">JOŽE LENART (PS LMŠ): </font></b><font size="4">Ja, tudi sam sem želel. </font><br>
<font size="4">Podpiram to, da ločeno glasujemo po sklepih, ker sigurno je smiselno določene zadeve podpreti. In tudi moj predlog je bil, da se samo ta beseda »zahteva« zamenja za »predlaga«, če je to sprejeto. </font><br>
<br>
<b><font size="4">PREDSEDNIK DR. ANŽE LOGAR: </font></b><font size="4">Hvala. </font><br>
<font size="4">Vztrajam, ne bom zamenjal.</font><br>
<font size="4">Še kakšna razprava. </font><br>
<font size="4">Če ne, prehajamo na glasovanje o predlogih sklepov. </font><br>
<font size="4">Torej, najprej prvi sklep. Verjetno mi ga ni treba brati? Okej. Prvi sklep, dajem predlog na glasovanje.</font><br>
<font size="4">Začenjam glasovanje. Glasujemo. </font><br>
<font size="4">Kdo je za? (8 članov.) Kdo je proti? (Nihče.)</font><br>
<font size="4">Ugotavljam, da je predlog sklepa sprejet.</font><br>
<font size="4">Sklep številka dve z dodatkom, da se za Senkom Pličaničem doda Ministrstvo za pravosodje, tedanje predsednice vlade Alenke Bratušek. Dajem predlog na glasovanje. </font><br>
<font size="4">Začenjam glasovanje. Glasujemo. </font><br>
<font size="4">Kdo je za? (7 članov.) Kdo je proti? (1 član.)</font><br>
<font size="4">Ugotavljam, da je predlog sklepa sprejet.</font><br>
<font size="4">Predlog številka tri, dajem na glasovanje. </font><br>
<font size="4">Začenjam glasovanje. Glasujemo. </font><br>
<font size="4">Kdo je za? (9 članov.) Kdo je proti? (Nihče.)</font><br>
<font size="4">Ugotavljam, da je predlog sprejet.</font><br>
<font size="4">Predlog številka štiri, sklep štiri dajem na glasovanje. </font><br>
<font size="4">Začenjam glasovanje. Glasujemo. </font><br>
<font size="4">Kdo je za? (8 članov.) Kdo je proti? (Nihče.)</font><br>
<font size="4">Ugotavljam, da je sklep sprejet.</font><br>
<font size="4">Predlog številka pet, dajem na glasovanje. </font><br>
<font size="4">Začenjam glasovanje. Glasujemo. </font><br>
<font size="4">Kdo je za? (8 članov.) Kdo je proti? (Nihče.)</font><br>
<font size="4">Ugotavljam, da je sklep sprejet.</font><br>
<font size="4">Predlog sklepa številka šest</font><br>
<br>
<b><font size="4">VOJKO STAROVIĆ (PS SAB): </font></b><font size="4">Predsednik. </font><br>
<br>
<b><font size="4">PREDSEDNIK DR. ANŽE LOGAR: </font></b><font size="4">Prosim?</font><br>
<br>
<b><font size="4">VOJKO STAROVIĆ (PS SAB): </font></b><font size="4">Ali lahko dam k temu šestemu še svoj komentar? </font><br>
<br>
<b><font size="4">PREDSEDNIK DR. ANŽE LOGAR: </font></b><font size="4">Obrazložitev glasu, lahko date. Samo mikrofon bi bilo dobro, če prižgete, razen, če hočete kar tako.</font><br>
<br>
<b><font size="4">VOJKO STAROVIĆ (PS SAB): </font></b><font size="4">Zdaj se me čuje, dobro. Hvala lepa za obrazložitev glasu.</font><br>
<font size="4">Jaz tudi za ta šesti sklep, tako kot za drugi sklep, ne bom glasoval, ker se pač omenjajo imena in jih že postavljamo na nek pediestal brez ustreznega postopka in ugotovitve in možnosti obrambe. Čisto tako bom povedal, čisto formalno je to tako.</font><br>
<font size="4">Hvala.</font><br>
<br>
<b><font size="4">PREDSEDNIK DR. ANŽE LOGAR: </font></b><font size="4">Drugače so bili vabljeni, pa niso se udeležili razprave.</font><br>
<br>
<b><font size="4">VOJKO STAROVIĆ (PS SAB):</font></b><font size="4"> Alenko Bratušek smo tudi vabili? </font><br>
<br>
<b><font size="4">PREDSEDNIK DR. ANŽE LOGAR: </font></b><font size="4">Ne. Alenke Bratušek nismo, samoto govorite o šestem sklepu. V šestem sklepu ne vidim Alenke Bratušek.</font><br>
<br>
<b><font size="4">VOJKO STAROVIĆ (PS SAB): </font></b><font size="4">Ja, to je pa drugo. Jaz sem obrazložil tudi zakaj za drugega nisem glasoval.</font><br>
<br>
<b><font size="4">PREDSEDNIK DR. ANŽE LOGAR: </font></b><font size="4">Hvala, v redu.</font><br>
<font size="4">Dajem predlog na glasovanje.</font><br>
<font size="4">Začenjam glasovanje. Glasujemo.</font><br>
<font size="4">Kdo je za? (7 članov.) Kdo je proti? (1 član.)</font><br>
<font size="4">Ugotavljam, da je sklep sprejet.</font><br>
<font size="4">In še predlog številka sedem, dajem predlog številka sedem na glasovanje.</font><br>
<font size="4">Začenjam glasovanje. Glasujemo.</font><br>
<font size="4">Kdo je za? (8 članov.) Kdo je proti? (Nihče.) </font><br>
<font size="4">Ugotavljam, da je tudi predlog sklepa številka sedem sprejet. </font><br>
<br>
<b><font size="4">39. TRAK: (VP) 16.10</font></b><br>
<br>
<font size="4">	(nadaljevanje) S tem smo zaključili in izčrpali današnji dnevni red. </font><br>
<font size="4">Vsem se zahvaljujem za udeležbo na današnji seji in vas lepo pozdravljam in zaključujem 13. sejo Komisije za nadzor javnih financ. </font><br>
<br>
<b><font size="4">Seja se je končala 13. Novembra 2019 ob 16.10.</font></b>