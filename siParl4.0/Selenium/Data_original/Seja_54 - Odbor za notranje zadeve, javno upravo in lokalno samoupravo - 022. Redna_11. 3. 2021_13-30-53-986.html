<h5 class="label"><span>Vsebina zapisa seje</span></h5><div align="center">
<p><b><font size="4">REPUBLIKA SLOVENIJA</font></b><br>
<b><font size="4">DRŽAVNI ZBOR</font></b><br>
<b><font size="4">ODBOR ZA NOTRANJE ZADEVE, JAVNO UPRAVO IN LOKALNO SAMOUPRAVO</font></b><br>
<b><font size="4">1. nadaljevanje 22. seje</font></b></p></div><div align="center"><b><font size="4">(11. marec 2021)</font></b><br>
</div><br>
<b><font size="4">Sejo je vodil mag. Branko Grims, predsednik odbora.</font></b><br>
<b><font size="4">Seja se je začela ob 18.04.</font></b><br>
<br>
<b><font size="4">1. TRAK: (VP) </font></b><br>
<br>
<b><font size="4">	PREDSEDNIK MAG. BRANKO GRIMS: </font></b><font size="4">Spoštovani, vsem prav lep pozdrav. Začenjamo 1. nadaljevanje 22. seje Odbora za notranje zadeve, javno upravo in lokalno samoupravo.</font><br>
<font size="4">	Danes sta dva opravičena, in sicer gospod Robert Polnar in gospod Dušan Verbič.</font><br>
<font size="4">	Gospod Zmago Jelinčič nadomešča gospoda Dušana Šiška, gospod Leon Merjasec nadomešča poslanko mag. Eleno Zavadlav Ušaj, poslanec dr. Matej T. Vatovec nadomešča poslanca gospoda Boštjana Koražijo in poslanka gospa Alenka Jeraj nadomešča poslanko gospo Anjo Bah Žibert. </font><br>
<font size="4">	Glede ukrepov upam, da jih vsi spoštujemo, tudi tisti, ki so gostje.</font><br>
<font size="4">	Se pravi, zdaj vabim k besedi k predlogu stališča Republike Slovenije do predloga uredbe Evropskega parlamenta in Sveta o spremembi uredbe o vzpostavitvi, delovanju, uporabi schengenskega informacijskega sistema na področju policijskega sodelovanja in pravosodnega sodelovanja v kazenskih zadevah glede vnosa razpisa ukrepov s strani Europola. Vabim torej predstavnika vlade k uvodni predstavitvi. </font><br>
<font size="4">	Prosim.</font><br>
<br>
<font size="4">	</font><b><font size="4">JOŽE SENICA: </font></b><font size="4">Hvala za besedo, predsedujoči. Lepo pozdravljeni. Opravičujem našega ministra, ki je na poti v Državni zbor. </font><br>
<font size="4">	V nadaljevanju, kot je bilo rečeno, bom predstavil predlog stališča Republike Slovenije do predloga uredbe Evropskega parlamenta in Sveta glede vzpostavitve, delovanja, uporabe schengenskega informacijskega glede t.i. vnosov razpisov ukrepov s strani Europola. Znotraj Evropske unije, kot veste, obstajajo omejitve glede izmenjave informacij s strani tretjih držav ali mednarodnih organizacij z uradniki na terenu v državah članicah. Da bi se to ustrezno uredilo, je Evropska komisija lani decembra predstavila predlog sprememb uredbe glede uporabe schengenskega informacijskega sistema glede vnosa razpisa ukrepov s strani Europola. Cilj predloga je nasloviti trenutne pomanjkljivost deljenja in dostopa do informacij v schengenskem informacijskem sistemu in vzpostaviti t.i. novo kategorijo opozoril v sistemu za Europol, da bi bile potem te informacije na voljo končnim uporabnikom in da se zagotavljajo neposredno v realnem času, mi pravimo, da pridejo te informacije do končnega uporabnika, do naših policistov. </font><br>
<font size="4">	Predlog Europolu omogoča izdajanje t.i. informativnih razpisov. To pomeni, da ne gre za izvršne razpise, gre za informativne razpise ukrepov za osumljence in za storilce kaznivih dejanj kot nove kategorije razpisov v schengenskem informacijskem sistemu, ki jo v posebnih okoliščinah in natančno opredeljenih primerih in okoliščinah uporablja izključno Europol. To pomeni, da to ni nobena zaveza za države članice. Europol bi lahko te razpise izdajal na podlagi svoje analize informacij, na podlagi informacij pridobljenih od tretjih držav ali od mednarodnih organizacij ter seveda v obsegu kaznivih dejanj, za katera je pristojen, to pomeni za kazniva dejanja, za katera ima mandat, in le za državljane tretjih držav. Namen te nove kategorije razpisov je, da bi v primeru t.i. zadetka uradnik na terenu, da bi bil obveščen, da Europol hrani te informacije o osebi. Obveščen bi bil tudi o tem, o razlogih za domnevo, da določena oseba namerava izvršiti ali izvršuje katero od kaznivih dejanj, za katero je pristojen Europol, in da je mogoče na podlagi celovite informacije, ki jo ima, agencija Europol domnevati, da bi lahko ta oseba storila kazniva dejanja v prihodnje. </font><br>
<font size="4">	Predlog tudi vsebuje natančne določbe o postopkovnih zahtevah, ki jih mora Europol izpolniti pred vnosom ukrepa v informacijski sistem. </font><br>
<br>
<b><font size="4">2. TRAK: (VP) 18.10</font></b><br>
<br>
<b><font size="4">	</font></b><font size="4">(nadaljevanje) To tudi pomeni zakonitost vnosa razpisa ukrepa in prednostno obravnavo ukrepov, ki jih vnesejo pa same države članice. Ter tudi morebiten ugovor držav članic, to pomenim, da ima vsaka država članica možnost ugovora na podan razpis, ki ga bi vnesel Europol. </font><br>
<font size="4">	Glede predloga sprememb uredbe predlagamo stališče, da Slovenija predlog podpira, saj prepoznavamo vrzel dostopa do informacij, ki jih Europolu posredujejo tretje države. Menimo tudi, da te predlagane rešitve v uredbi ustrezno naslavljajo to ugotovljeno varnostno vrzel in da bodo zagotavljale v nadaljevanju učinkovito delovanje organov pregona. Prav tako ocenjujemo, da je sprememba potrebna, saj Europolu daje aktivno vlogo, s katero bo lahko zapolnil vrzel odnosa / nerazumljivo/ za primere, za katere same države članice niso zmožne vnesti ukrepa v schengenski informacijski sistem, da se bo s tem tudi preprečil neznan vstop ali pa potovanje oseb, ki pa predstavljajo grožnjo notranji varnosti Evropske unije.</font><br>
<font size="4">	Hvala lepa. </font><br>
<br>
<font size="4">	</font><b><font size="4">PREDSEDNIK MAG. BRANKO GRIMS: </font></b><font size="4">Hvala.</font><br>
<font size="4">	Odpiram razpravo članic in članov odbora. </font><br>
<font size="4">	Želi kdo besedo? Ugotavljam, da nihče.</font><br>
<font size="4">	Potem prehajamo na glasovanje, in sicer predlagam naslednji predlog sklepa: </font><br>
<font size="4">	Odbor za notranje zadeve, javno upravo in lokalno samoupravo podpira predlog stališča Republike Slovenije do predloga Uredbe Evropskega parlamenta in Sveta o spremembi Uredbe o vzpostavitvi, delovanju in uporabi schengenskega informacijskega sistema na področju policijskega sodelovanja in pravosodnega sodelovanja v kazenskih zadevah glede vnosa razpisa ukrepov s strani Europola, EPA 1703-VIII, EU U 996, ki ga je predložila vlada, in predlaga Odboru za zadeve Evropske unije, da predlog stališča sprejme.</font><br>
<font size="4">	Želi kdo obrazložiti svoj glas? Ugotavljam, da nihče.</font><br>
<font size="4">	Imate vsi kartice? Potem glasujemo.</font><br>
<font size="4">	Začenjam glasovanje. Glasujemo.</font><br>
<font size="4">	Kdo je za? (8 članov.) Kdo je proti?(Nihče.)</font><br>
<font size="4">	Ugotavljam, da je predlog stališča sprejet.</font><br>
<font size="4">	S tem zaključujem to točko dnevnega reda.</font><br>
<br>
<font size="4">	In prehajamo na </font><b><font size="4">NASLEDNJO TOČKO DNEVNEGA REDA, TO JE PREDLOG ZAKONA O SPREMEMBAH IN DOPOLNITVAH ZAKONA O TUJCIH </font></b><font size="4">v drugi obravnavi, ki ga je Državnemu zboru predložila Vlada Republike Slovenije. </font><br>
<font size="4">	Med nami zdajle ravno v pravem trenutku pozdravljam ministra gospoda Aleša Hojsa in ga kar vabim k uvodni predstavitvi. Ker pa opozarjam, da je to druga obravnava, bodo na začetku dobili besedo vabljeni, poleg ministra tudi ostali vabljeni na sejo pod pogoji, ki so pač sprejeti v okviru pač dogovora na kolegiju. </font><br>
<font size="4">	In pa predlagam, da se razprava o vseh členih in vloženih amandmajih pač opravi tako, da gremo po členih in amandmajih in da nato glasujemo o vseh členih skupaj. Kdo temu nasprotuje? Če ne, potem prehajamo na uvodne predstavitve.</font><br>
<font size="4">	Najprej vabim k besedi gospoda ministra Aleša Hojsa.</font><br>
<font size="4">	Prosim.</font><br>
<br>
<font size="4">	</font><b><font size="4">ALEŠ HOJS: </font></b><font size="4">Hvala lepa, spoštovani predsednik odbora. Spoštovane poslanke, spoštovani poslanci, lep pozdrav.</font><br>
<font size="4">	Torej Zakon o tujcih ureja vstop in bivanje tujcev v državi ter seveda zapustitev državi. To pomeni, da ureja pravila vstopa v državo, vizume, dovoljenja za prebivanje, nezakonito prebivanje in vračanje tujcev. Ne ureja pa področja mednarodne zaščite, ker to ureja Zakon o mednarodni zaščiti. 	Morda za začetek nekaj statističnih podatkov. V letu 2020 je v državo nezakonito več kot 14 tisoč 500 tujcev, kar je nekaj procentov, bolj natančno 8 %, manj kot lepo poprej. </font><br>
<br>
<b><font size="4">3. TRAK: (VP) 18.15</font></b><br>
<br>
<b><font size="4">	</font></b><font size="4">(nadaljevanje) Kljub tej števili, ki je nekaj nižja, seveda so številke še zmeraj izjemno, izjemno visoke. Največ je bilo državljanov Pakistana, Afganistana in Maroka. Okoli 4 tisoč ljudi je v teh postopkih izrazilo namero za oziroma podalo prošnjo za mednarodno zaščito, torej približno ena tretjina njih torej je prosilo za mednarodno zaščito, ostali pa te prošnje niso izdali, kar nedvomno kaže, da gre za ekonomske migrante. V letu 2020 je bilo v Sloveniji izdanih manj 70 tisoč dovoljenj za začasno prebivanje državljanom tretjih držav, torej to so državljani, ki niso državljani EU, in to je skoraj za 7 tisoč manj kot leto poprej. Glavna razlika v teh številkah je seveda potrebno pripisati covid situaciji, vezano na to, da je bilo pač malo potreb po zaposlovanju. Kajti sicer običajno je približno polovica, torej približno v običajnih letih tam okrog nekje 90 tisoč takih dovoljenj izdanih za stalno prebivanje, 80 dovoljenj pa le za začasno prebivanje. </font><br>
<font size="4">	Torej kaj je vsebina oziroma predlog tega zakona, ki ga bomo danes na odboru uporabljali? Torej razdelal bom ta svoj uvod na nekaj ključnih točk, kasneje pa seveda od člena do člena pojasnjeval oziroma bomo s kolegi, s kolegicami pojasnjevali, kaj so vsebine.</font><br>
<font size="4">	Torej najprej tisto, kar je najbolj pomembno povedati, je seveda kompleksna kriza na področju migracij. Gre za predlog uvedbe t.i. kompleksne krize. Te komplekse krize seveda ne uvajamo kot nek nov termin, ta termin je v Zakonu o Vladi že opredeljen, opredeljen pa je seveda kot dogodek, pojav, situacija hujših temeljnih oziroma ogrožanja temeljnih vrednot, družbenih vrednot, kot so hujše naravne nesreče, druge nesreče, zadeve, ki trajajo razmeroma kratek čas, seveda pa posegajo v odzivne zmožnosti posameznih ministrstev, vladnih služb, podsistemov in vseh tistih ljudi, ki seveda managirajo s tako kompleksno krizo. Zdaj, lahko se spomnite ene od takih kompleksnih kriz nedolgo nazaj, to je bilo leta 2015-2016, ko smo imeli sto tisoče migrantov na naših mejah in ko smo pravzaprav to migrantsko krizo reševali tako, da smo te ljudi zgolj transportirali preko naših meja. To je sistem, ki trenutno ni opredeljen v zakonih, zato ga v zakonu implementiramo. Seveda pa pri tem želimo poudariti ali pa želim poudariti posebej to, da je po naši oceni, tudi po posvetovanju s pravno stroko, ta dikcija, ki je pred vami na mizi, povsem v skladu z odločitvijo Ustavne sodišča. Kot veste, je Ustavno sodišče že odločalo o tem členu, ga tudi razveljavilo. Naš predlog je sedaj drugačen, zato je prav, da ga nekako bolj natančno pojasnim. </font><br>
<font size="4">	Ukrep torej predvideva, da bi se tujcu, ki bi po odločitvi Državnega zbora – tukaj naj povem še to, da je v osnutku zakona bil ta zakon na vladi sprejet tako, da je kompleksno krizo razglasila vlada na podlagi pripomb zakonodajno-pravne službe Državnega zbora, teh pripomb je bilo kar precej, kar veliko, v nadaljevanju bomo tudi povedali, kaj smo upoštevali in kaj nismo upoštevali, smo pa se odločili, da to pripombo Zakonodajno-pravne službe, ki je eksplicitno povedala, da po njenem mnenju potrebno, da to kompleksno krizo razglasi Državni zbor in ne zgolj vlada, tako pripombo zakonodajne službe z Državnega zbora upoštevali. Torej upoštevali smo jo zato, ker so tam jasno povedali, da ker gre za začasno suspendiranje dela zakonodaje, je prav, da o tem odloča Državni zbor in ne zgolj vlada. Torej v tem duhu bomo individualno, posebej je potrebno seveda povedati, da gre za individualno obravnavo, preverjali sledeče stvari. Ali v sosednji državi, iz katere tujec vstopa, obstajajo sistemske pomanjkljivosti v zvezi s postopkom mednarodne zaščite in pogoji za sprejem prosilca, ki bi lahko povzročile nevarnost mučenja, nečloveškega ravnanja s tem človekom ali kaj podobnega. </font><br>
<br>
<b><font size="4">4. TRAK: (VP) 18.20</font></b><br>
<br>
<b><font size="4">	</font></b><font size="4">(nadaljevanje) Torej gre za individualno obravnavo v tem smislu, da če nekdo vstopa iz Hrvaške, so mednarodne inštitucije, tukaj seveda govorimo predvsem o sodiščih, ki bodo povedali ali je Hrvaška ena od takih držav, za katero je potrebno pač oceniti, da so tam te postopki, tako zaprosila za zaščito ali pa obravnavanja teh prosilcev migrantov, take narave, da pač ta država teh pogojev ne izpolnjuje. Potem bomo individualno obravnavali tudi to ali je tujec verjetno in tehtno izkazal, da je njemu osebno v sosednji državi, torej temu prosilcu v sosednji državi, grozila resnična nevarnost mučenja, nečloveškega ali poniževalnega ravnanja in da iz utemeljenih razlogov v tej državi ni mogel zaprositi za mednarodno zaščito. Individualno bomo obravnavali zdravstveno stanje tujca ali njegovega družinskega člana oziroma v primeru očitno ugotovljenega dejstva, da je napotitev vsled tega stanja v sosednjo državo nemogoča, tudi to upoštevali. Torej seveda je zelo pomembno tudi, da upoštevamo ali gre, tako po videzu, obnašanju, drugih okoliščinah, za mladoletnika brez spremstva. Pomembno je povedati, da je ravno na tem področju izrazita zloraba sistema. Imamo torej primere, ko je že na oko jasno, da ne gre za mladoletnika brez spremstva, pa se je vendarle, seveda izgubili so vse dokumente, pod narekovaji seveda, izkazujejo ali pa izražajo se oziroma zagotavljajo pa, da so mladoletniki. Torej če se pri tujcu ugotovi ena od teh okoliščin, ki sem jih navedel, se mu dovoli podaja prošnje za mednarodno zaščito. V nasprotnem primeru pa se namera zavrže, tujca privede do države meje in napoti v sosednjo državo članico EU. Torej gre seveda za relativno jasno nalogo glede na to, da nas obkrožajo zgolj članice EU. Torej še enkrat naj poudarim, da gre za drugačen urejen postopek od 10.b člena, kot je bil sprejet leta 2008, saj za vsakega tujca predvidevamo individualno obravnavo, tako kot je to zahtevalo Ustavno sodišče. </font><br>
<font size="4">	Drugi sklop, materija tega zakona, je prenos obveznosti iz EU pravnega reda. Prenaša se direktiva o pogojih za vstop in prebivanje državljanov tretjih držav za namene raziskovanja, študija, opravljanja pripravništva, prostovoljnega dela, programov izmenjave učencev ali izobraževalnih projektov, dela varušk in podobno. Prenašajo se določbe za vse kategorije tujcev, ki jih direktiva naslavlja, torej za študente, raziskovalce, prostovoljce, pripravnike, ne prenašajo pa se določbe glede varušk, ki so neobvezne kategorije. S prenosom direktive Republika Slovenija sledi ciljem Evropske unije, s katerimi želi postati privlačnejša za državljane tretjih držav, ki želijo izvajati raziskovalno delo v Evropski uniji, za njihove družinske člane, prav tako pa s predlogom zakona sledimo izboljšanju in poenostavitvi pogojev za vstop in prebivanje študentov, ki prihajajo v Republiko Slovenijo z namenom študija in izobraževanja. </font><br>
<font size="4">	S predlaganimi spremembami se na novo ureja ali uvaja sedem vrst dovoljenj za začasno prebivanje. </font><br>
<font size="4">	In sicer uvaja se kratkotrajna in dolgotrajna premestitev raziskovalcev in njihovih družinskih članov ter mobilnost študentov znotraj držav članic EU. Gre za ureditev, ki je že del Zakona o tujcih in velja za premestitve tujcev znotraj gospodarsko povezanih družb. Rok za prenos direktive je sicer pretekel že leta 2018, zato smo s tem poglavjem ali v tej zvezi v zaostanku, bomo pa seveda ta zaostanek s sprejemom tega zakona nadoknadili. </font><br>
<font size="4">	Vzpostavljajo se pravne podlage za izvajanje spremenjene uredbe o enotni obliki dovoljenja za prebivanje za državljane tretjih držav in uredbe o okrepitvi varnosti osebnih izkaznic državljanov Evropske unije. S tem bo obstoječa biometrična izkaznica dovoljenje za prebivanje tudi varnostno okrepljena. Enotni obliki biometričnih dovoljenj za prebivanje pa sledijo tudi izkaznice, ki se izdajajo državljanom EU in njihovim družinskim članom, državljanom Švicarske konfederacije in njihovih družinskim članom ter družinskim članom slovenskih državljanov. Izjema so državljani </font><br>
<br>
<b><font size="4">5. TRAK: (VP) 18.25</font></b><br>
<br>
<b><font size="4">	</font></b><font size="4">(nadaljevanje) EU in državljani Švicarske konfederacije, ki jim biometrični podatek o podobi obraza in prstnih odtisov ne bo vzet. </font><br>
<font size="4">	S predlogom zakona se v okviru zakona zagotavlja tudi implementacija sporazuma o izstopu Združenega kraljestva, Velike Britanije in Severne Irske iz Evropske unije in evropske skupnosti seveda za atomsko energijo v delu, ki ureja pravice v zvezi s prebivanjem in izdajo dokumentov za prebivanje državljanov Združenega kraljestva in njihovih družinskih članov, ki zakonito prebivajo v Sloveniji, po poteku prehodnega obdobja, ki pač je pričel 31. 12. 2020, in bodo v Republiki Sloveniji prebivali tudi po poteku tega prehodnega obdobja. </font><br>
<font size="4">	Potem je tretji sklop sprememb, ki jih je potrebno izpostaviti, to so pa druge spremembe, bolj na splošno opredeljene. </font><br>
<font size="4">ž	Torej zelo pomembna zadeva je vračanje tujcev, ki v državi prebivajo nezakonito. Torej predlog predvideva spremembe tudi na tem področju, torej za tiste, ki na naših tleh prebivajo nezakonito. </font><br>
<font size="4">	Na novo se opredeljuje pojem prostovoljnega odhoda, ki nadomešča dosedanji pojem prostovoljne vrnitve, ki nastopi kot posledica ukrepa prostovoljne vrnitve, izdane z odločbo o vrnitvi. Z namenom tolmačenja nezakonitega prebivanja ter enotne kaznovalne politike se uvaja tudi pojem nezakonitega prebivanja ter enotna globa za tovrstne prekrške, ki se lahko storijo v različnih oblikah. Ker so se od prenosa določb direktive o vračanju pokazale posamezne pomanjkljivosti, se le-te s predlogom zakona odpravljajo. Predlog zakona tako predvideva enostopenjski sistem nalaganja obveznosti nezakonitim prebivajočim tujcem. Zdaj imamo dvostopenjski sistem. To pomeni, da bo policija neposredno izvrševala odločbe upravnih organov, če tujec ne bo sledil izreku le-teh. Ob tem se na novo uvaja enotni 10-dnevni rok za zapustitev države, ki ga tujcu določi upravna enota v primerih, ko tujec ne izpolnjuje več pogojev za izdajo dovoljenja za prebivanje, ter 30-dnevni rok za prostovoljni odhod, v katerem mora tujec zapustiti našo državo. Na novo se določa tudi prepoved vstopa za obdobje enega leta, ki pa se ne izvrši, če je tujec državo zapustil v roku za prostovoljni odhod, razen v za to izrecno določenih primerih v zakonu. S predlogom zakona se upoštevajo tudi priporočila Evropske komisije, prav tako pa se priznavajo odločbe o vrnitvi, izdane s strani druge države članice. </font><br>
<font size="4">	Z namenom spodbujanja prostovoljnih odhodov nezakonito prebivajočih tujcev se uvajajo novi ukrepi v primeru neupoštevanja rokov za prostovoljni odhod, in sicer globa, prepoved vstopa ter zavrnitev izdaje vizuma in dovoljenja za prebivanje, razen za prebivanje zaradi združitve družine. Z namenom jasnejše vsebinske razmejitve presoja načela nevračanja v postopku odstranitve v primerjavi s presojo načela nevračanja v postopku mednarodne zaščite pa se spreminja opredelitev načela nevračanja iz 72. člena Zakona o tujcih. </font><br>
<font size="4">	Poglavje, ki govori o združitvi družine. Torej podaljšuje se obdobje za pridobitev pravice do združitve družine iz enega na dve leti. Z namenom zagotovitve uresničevanja načela največje otrokove koristi pa predlog dodatno izjema od tega pravila, pa predlog, se pravi imamo dodatno izjemo od tega pravila, in sicer če imata oba starša ali skrbnik izdano dovoljenje za začasno prebivanje v Republiki Sloveniji oziroma če ima dovoljenje za začasno prebivanje tisti od staršev, kateremu je otrok zaupan v varstvo in vzgojo ter v primeru, če starša ne živita skupaj ali če ima otrok samo enega od staršev. </font><br>
<font size="4">	Znanje slovenskega jezika. Na novo se uvaja pogoj znanja slovenskega jezika na vstopni ravni A1 po skupnem evropskem jezikovnem okviru za podaljšanje dovoljenja za začasno prebivanje iz razloga združitve družine ter pogoj znanja slovenskega jezika na osnovni ravni A2, torej po skupnem evropskem jezikovnem okviru, za izdajo dovoljenja za stalno prebivanje na podlagi petletnega neprekinjenega zakonitega prebivanja v Republiki Sloveniji. </font><br>
<font size="4">	Nadalje imamo dokazila, s katerimi dokazujejo sredstva za preživljanje. </font><br>
<br>
<b><font size="4">6. TRAK: (VP) 18.30</font></b><br>
<br>
<b><font size="4">	</font></b><font size="4">(nadaljevanje) Glede dokazovanja zadostnih sredstev za preživljanje se s predlogom zakona z dokazili, s katerimi lahko tujec izkaže zadostna sredstva za preživljanje, izvzeta povračila stroškov v zvezi z delom, ki obsegajo tudi stroške za prehrano med delom, za prevoz na delu in iz dela ter povračila stroškov, ki jih ima zaposleni pri opravljanju določenih nalog in nalog na službenem potovanju. Torej ravno na tem področju so bile zlorabe neizmerne, ko so ljudje pravzaprav plačo dobivali v potnih stroških ali pa v dnevnicah in tako naprej in izkazovali to kot plačo, kar pa dejansko ni bila plača, ampak je bilo v bistvu sredstvo, ki so ga porabili za svoje bodisi prehrano, potovanje in tako naprej. Kot sredstva, ki se upoštevajo pri dokazovanju zadostnih sredstev za preživljanje, pa se pri izdaji dovoljenja za začasno prebivanje zaradi upravnega, raziskovalnega dela, študija in pripravništva na novo upoštevajo tudi sredstva, ki jih prejme organizacija in jih nameni tujcu. To je ena od stvari, na katero so opozarjale posebej visokošolske organizacije ali pa inštituti. Pri izdaji dovoljenja za prebivanje zaradi študija se ukinja možnost dokazovanja zadostnih sredstev za preživljanje s pisno izjavo staršev, ki so tujca, ki zaprosi za izdajo dovoljenja za prebivanje zaradi študija, po pravi države, katere državljan je, dolžni preživljati. Potem imamo naslednji pogoj izkazovanja zadostnih sredstev za preživljanje. V postopku podaljšanja oziroma izdaje dovoljenja za prebivanje se na novo uvaja sistem avtomatičnega periodičnega preverjanja sredstev s strani upravnih enot, in sicer na podlagi povezave z evidencami, ki jih vodi davčni organ. Na ta način se bo v postopku po izdaji dovoljenja za prebivanje sistematično, na podlagi vzpostavljenih povezav, opravil prenos informacij ali tujec še vedno izpolnjuje pogoj zadostnih sredstev za preživljanje. </font><br>
<font size="4">	Kar se tiče mnenja Zakonodajno-pravne službe moram reči, da smo kljub relativno velikim številom pripomb, mnoge od teh v celoti upoštevali. Mislim, da je kljub vsemu še nekaj napak v zakonu oziroma nomotehničnih napak, ki jih bomo gotovo odpravili bodisi z današnjimi amandmaji oziroma na plenarki.</font><br>
<font size="4">	Bi pa s tem ta uvod, vezan na Zakon o tujcih, končal in se odzval na eventualne razprave drugih vabljenih, kajti v postopku smo seveda sodelovali tudi z nevladnimi organizacijami oziroma z drugimi, ki so na zakon podali pripombe. </font><br>
<font size="4">	Hvala za uvod.</font><br>
<br>
<font size="4">	</font><b><font size="4">PREDSEDNIK MAG. BRANKO GRIMS: </font></b><font size="4">Hvala. </font><br>
<font size="4">	Zdaj vabim k besedi predstavnico Zakonodajno-pravne službe, če želi.</font><br>
<font size="4">	Prosim.</font><br>
<br>
<b><font size="4">	MIROSLAVA PALHARTINGER: </font></b><font size="4">Dober dan. Hvala za besedo.</font><br>
<font size="4">	ZPS je pripravila pisno mnenje, ki je dokaj obsežno. Obsežen pa je pravzaprav tudi predlog zakona, zato smo uvodoma opozorili, da bi glede na to, da je besedilo predlaganih sprememb ali dopolnitev v principu bistveno preseglo tretjino členov veljavnega zakona, da bi bilo iz tega vidika treba pristopiti k pripravi novega zakona in ne zgolj k noveli. To je bila ta uvodna nomotehnična pripomba. </font><br>
<font size="4">	Sicer se v svojem mnenju najbolj obsežno ali pa v največji meri ukvarjamo z določbama 5. in 6. člena. </font><br>
<font size="4">	Opozarjamo v zvezi s 5. členom, ki uvaja pojem kompleksne krize na področju migracij, opozarjamo oziroma najprej povzemamo, da gre za odločitev, ki je v predlogu zakona predvidena, da naj bi bila na strani vlade, s predlaganim amandmajem se to spreminja. Se pravi ta odločitev o izvajanju kriznega upravljanja in vodenja v kompleksni krizi naj bi se sprejela na predlog ministrstva pristojnega za notranje zadeve, podlaga zanjo pa naj bi bila ocena, tudi ministrstva, da je zaradi spremenjenih razmer na področju migracij ali drugih okoliščinah iz šestega odstavka 20. člena Zakona o Vladi v Republiki Sloveniji nastala kompleksna kriza. Pri tem pa smo opozorili, da iz določb tega člena ni mogoče razbrati dovolj jasnih elementov, ki bi zagotavljali jasno presojo, kakšne in kolikšne naj bi bile spremembe migracijski tokov, da bi jih bilo mogoče </font><br>
<br>
<b><font size="4">7. TRAK: (VP) 18.35</font></b><br>
<br>
<b><font size="4">	</font></b><font size="4">(nadaljevanje) opredeliti kot hujše ogrožanje temeljnih družbenih vrednot, za kar pri kompleksni krizi sicer gre, in kako naj bi bila ta ogroženost izkazana. Določitev izhodišč za opredelitev kompleksne krize je na področju migracij in s tem posledično tudi za uporabo ukrepov iz 10.b člena zakona, je zato po presoji ZPS bistveno presplošna in pomensko preohlapna, kar je treba posebej preveriti. </font><br>
<font size="4">	Prvotno predlagana določba drugega odstavka za odločanje o nastanku kompleksne krize, kot sem že rekla, izključno pooblašča vlado. Ta bo odločitev sprejela na predlog ministrstva pristojnega za notranje zadeve. Predpogoj za presojo, da je taka kriza nastopila, je ocena, da bi bila lahko pomembno ogrožena nacionalna varnost in hujše ogrožanje temeljne družbene vrednote. Predlog zakona pri tem navaja vrsto kriterijev, katerih nabor pa je zelo širok, sega na različne vidike stanja v družbi, vse od delovanja pravne in socialne države do učinkovitega delovanja gospodarstva, zdravja in življenja prebivalstva, do stopnje varnosti v družbi. Spremljanje teh vidikov po naši oceni in glede na sistemsko ureditev presega delovno področje ministrstva pristojnega za notranje zadeve, zato je treba pretehtati ali je oceno razmer na teh področjih mogoče opredeliti kot izključno nalogo tega ministrstva. Opozarjamo še, da se kot kriterij ohranja tudi možnost izvajanja zakona, ki ureja mednarodno zaščito, izvajanje zakonodaje pa je tudi v bistveno oteženih okoliščinah odgovornost države. Glede na razsežnost okoliščin, ki pravzaprav pogojujejo nastanek neke krize, ki se jo označi kot kompleksno, smo izpostavili tudi vprašanje ali je poleg ukrepov, ki so vezani na migracijske tokove, smiselno predvideti tudi druge ukrepe naravnane k razreševanju teh okoliščih in teh krize. Teh namreč predlog zakona ne določa. </font><br>
<font size="4">	Sicer smo, kar se tiče 5. člena, v mnenju izpostavili tudi vprašanje meril za določitev območja, na katerem naj bi se ukrep uporabljal, na nejasno razmerje med predlaganimi rešitvami in določbami Zakona o vladi in tudi na ureditev prenehanja uporabe 10.b člena, pa tudi na vprašanje objave odločitev sprejetih na podlagi tega člena. </font><br>
<font size="4">	Kar se tiče 5. člena ZPS ugotavlja, da je k predlagani določbi, kot je bilo že povedano, vložen amandma dveh poslanskih skupin, ki pristojnost odločanja o uvedbi ukrepa prenaša na Državni zbor; ta naj bi po tem amandmaju odločitev sprejel z navadno večino. Drugih pomislekov, ki smo jih pa sicer zdajle že tudi predstavili, pa ta amandma ne odpravlja. Izpostaviti je treba tudi, da je rešitev v členu nedosledno izpeljana tudi z amandmajem, saj se v petem odstavku ohranja rešitev, da o prenehanju ukrepa odloča vlada, tukaj pa bi morala dodati, da na to vprašanje pa odgovarja amandma oziroma predlog amandmaja, ki ga je predlagala Poslanska skupina SMC. </font><br>
<font size="4">	V zvezi s 6. členom, ki spreminja 10.b člen zakona, je treba posebej opozoriti na načelo nevračanja. Gre za načelo, ki je izraz prepovedi mučenja, in to načelo posamezniku zagotavlja pravico dostopa do poštenega in učinkovitega postopka. In tudi na koncept varne države, tudi sosednje, je treba posebej opozoriti, in tudi ta koncept narekuje, da mora biti v postopku zagotovljena individualna, podrobna in natančna presoja ali bi vrnitev tujca povzročila ogroženost življenja ali svobode oziroma izpostavljenost mučenju ali nečloveškemu in poniževalnemu ravnanju. Ta postopkovna jamstva izhajajo iz 18. člena Ustave in veljajo tako za tujce, ki so izrazili namero zaprositi za mednarodno zaščito, kot tudi za tiste, ki tega ne storijo. </font><br>
<br>
<b><font size="4">8. TRAK: (VP) 18.40</font></b><br>
<br>
<b><font size="4">	</font></b><font size="4">(nadaljevanje) V zvezi s 6. členom je ZPS opozorila, da je treba preveriti ali je s predlaganimi določbami navedenim zahtevam zadoščeno. Prav tako je opozorila, da ni jasno, na podlagi kakšnih kriterijev se bodo na meji lahko izkazovale in ugotavljale specifične okoliščine vsake osebe in kako naj bi zahtevno presojo teh okoliščin opravila policija. Zato je treba ponovno oceniti ali so v predlaganih rešitvah vgrajene ustrezne varovalke, ki onemogočajo možnost arbitrarnega odločanja. </font><br>
<font size="4">	Posebej smo opozorili tudi, da v okviru določbe drugega odstavka 10.b člena ni upoštevana pravica do družinskega življenja, tu gre za načelo združevanja družine, saj omogoča vračanje družinskih članov tujcev, ki zakonito prebivajo v Republiki Sloveniji, in ločevanje družin na meji, ko bi morda le pri enem od njih obstajale okoliščine, ki očitno onemogočajo izvedbo ukrepa. </font><br>
<font size="4">	Posebno opozorilo v zvezi s tem členom smo namenili tudi vprašanju učinkovitosti pravnega sredstva zoper sklep o zavrženju namere podati prošnjo za mednarodno zaščito. Predlagana ureditev sicer tujcu, ki mu je bil tak sklep izdan, dopušča možnost pritožbe, vendar ta ne zadrži izvršitve sklepa. Pritožba tujcev v okoliščinah, ko je sklep že izvršen, pa ne zagotavlja učinkovitega pravnega sredstva, s katerimi bi lahko zavaroval svoje pravice. Zato je predlagana rešitev sporna z vidika 22. člena Ustave, ki vsakomur zagotavlja enako varstvo pravic v postopku pred sodiščem in pred drugimi organi, ki odločajo o njegovih pravicah, dolžnostih ali pravnih interesih. </font><br>
<font size="4">	Izmed pripomb v nadaljevanju mnenja bi opozorila še na nekatere. </font><br>
<font size="4">	Glede 29. člena smo v povezavi z izpolnjevanjem znanja jezika izpostavili rešitev, ki predvideva obvezno dokazovanje z izvedencem in hkrati tujcu nalaga tudi breme stroškov, katerih povrnitve pa predlog zakona v primeru uspešnosti dokazovanja ne predvideva. Zato smo tudi v zvezi s to rešitvijo opozorili na ustavno določbo 22. člena, ki govori o enakem varstvu pravic strank v postopkih. </font><br>
<font size="4">	Glede 30. člena ostaja nepojasnjeno, zakaj naj bi bila možnost vročanja preko mednarodne organizacije vezana na soglasje begunca, predvsem pa zakaj naj bi ga bremenili tudi stroški take vročitve. </font><br>
<font size="4">	Glede 43. in 46. člena ostaja nejasno, na kakšne vidike neodvisnosti izvajalcev pravnega svetovanja se določbi nanašata, predvsem pa kako naj bi se ta v postopku izbire tudi dejansko zagotovila, kakšne pogoje naj bi ti izvajalci izpolnjevali in za kakšno obdobje bi bili izbrani.</font><br>
<font size="4">	Opozorilo 55. členu glede predlagane ureditve omejitve gibanja in nastanitve tujca v centru je podano z vidika 32. člena ustave. Da bi bil predlagani poseg v pravico do svobodnega gibanja ustavno skladen, ga je treba posebej in dodatno utemeljiti z vidika nujnosti, primernosti in sorazmernosti. </font><br>
<font size="4">	Pripomba ob 65. členu je povezana prav tako z enakim varstvom pravic iz 22. člena Ustave, nanaša pa se na predlagani način vročanja odločbe z javnim naznanilom na oglasni deski upravne enote in na državnem portalu e-uprava. Predlagana sprememba ni ustrezno pojasnjena, zato je način vročanja, ki ne zagotavlja, da naslovnik dokumente dejansko dobi in se z njimi seznani in zoper njega uporabi pravna sredstva, treba ponovno pretehtati.</font><br>
<font size="4">	Nazadnje bi izmed teh pripomb opozorila še na pripombo k 97. členu. Ta se nanaša na prekrškovno določbo, ki jo je treba z vidika določnosti in jasnosti, torej načela zakonitosti, ki je v prekrškovnem pravu še posebej pomembno, ponovno preveriti. </font><br>
<font size="4">	Še ugotovila bi, da je k predlaganemu zakonu res vloženo tudi veliko amandmajev, ki sledijo našim pripombam. Gre predvsem za pripombe, ki so pretežno nomotehnične narave ali podane z vidika jasnosti. Opozorila bi na tri, kjer so </font><br>
<br>
<b><font size="4">9. TRAK: (VP9 18.45</font></b><br>
<br>
<b><font size="4">	</font></b><font size="4">(nadaljevanje) po našem pregledu nastale neke napake, ki bi jih bilo treba še dodatno odpraviti, oziroma nekatere nejasnosti.</font><br>
<font size="4">	In sicer amandma k 61. členu, tukaj bi opozorila, da je v svojem prvem odstavku napačen, saj se ne nanaša na ustrezen člen. Glede drugega dela amandmaja pa bi opozorila, da spreminja naravo ukrepa in ga v bistvu dodatno postrožuje, izvedba pa še vedno ostaja nedoločna in neurejena. Po našem mnenju je treba ta vidik seveda preveriti in dograditi. </font><br>
<font size="4">	Glede 64. člena menimo, da je treba ponovno preveriti potrebnost določbe, ki je predlagana, o zastopanju s strani državnega odvetništva. In sicer to rešitev pretehtati v razmerju do zakona o državnem odvetništvu.</font><br>
<font size="4">	Za konec pa še določbo 90. člena, ki je kazenska določba, je treba dopolniti tudi v smislu ustreznega sklicevanja na določbo 24. člena, kar je v predlaganem amandmaju umanjkalo.</font><br>
<font size="4">	Hvala. </font><br>
<br>
<font size="4">	</font><b><font size="4">PREDSEDNIK MAG. BRANKO GRIMS: </font></b><font size="4">Hvala.</font><br>
<font size="4">	/ nerazumljivo/ opazili amandmaje, sicer bi to vprašal posebej.</font><br>
<font size="4">	Zdaj pa bi opozoril še, da poslanec gospod Nik Prebil nadomešča poslanko gospo Tino Heferle, poslanec gospod Matjaž Nemec pa nadomešča poslanca gospoda Predraga Bakovića.</font><br>
<font size="4">	Želi besedo zdaj predstavnica policije še? Posebej ne. Hvala. Potem želi besedo predstavnik Državnega sveta gospod Fajt? </font><br>
<font size="4">	Prosim.</font><br>
<br>
<font size="4">	</font><b><font size="4">RAJKO FAJT: </font></b><font size="4">Spoštovani gospod predsednik, hvala za besedo. Spoštovane gospe, gospodje. </font><br>
<font size="4">	Predlog zakona je obravnavala Komisija za državno ureditev in seveda odprla kar nekaj vprašanj. Predlog zakona namreč predvideva pojma kompleksna kriza in določene ukrepe vezane na to krizo.	</font><br>
<font size="4">	Na komisiji je bilo opozorjeno na mnenje Zakonodajno-pravne službe in tudi na komisiji so posamezni člani opozorili na vprašanje ustavnopravne narave, ko naj bi Ministrstvo za notranje zadeve kot predlagatelj na podlagi števila migracij ugotovil, da so v nevarnosti, da nastane škoda za državo na področju gospodarstva, zdravja, pravnega reda, in bi na osnovi tega dalo predlog vladi, da sprejme odločitev o uvedbi kompleksne krize in s tem o uvedbi posebnih ukrepov. V primeru takšnega postopanja gre za ustavno kršitev načela legalitete, saj ni jasno upoštevano ustavno načelo delitve oblasti med zakonodajno, izvršno in sodno vejo oblasti. Pojasnjeno je bilo, tako kot je tudi že predstavil minister, da je pripravljen amandma, ki bo nivo odločanja o razglasitvi kompleksne krize z vlade prenesel na Državni zbor.</font><br>
<font size="4">	S strani članov komisije je bilo opozorjeno tudi, da gre za zelo kompleksno in problematično področje, saj ima razglasitev kompleksne krize za posledico izključitev uporabe Zakona o mednarodni zaščiti in instituta mednarodne zaščite. V vsakem primeru pa ni možno posegati v pravico,  ki izhaja iz 18. člena Ustave Republike Slovenije, ki določa prepoved mučenja in je izraženo s pravilom nevračanja. Pri tem je pomembno, da je ta pravica absolutna in se je ne more odvzeti niti v primerih izrednih razmer. </font><br>
<font size="4">	Opozorjeno je bilo tudi na nedorečenost oziroma pomanjkljivo razdelane kriterije, na podlagi katerih bodo sprejete odločitve o razglasitvi kompleksne krize. Prav tako po mnenju nekaterih članov komisije ni predviden jasen postopek ugotavljanja situacije in ni zagotovljena celovita ocena stanja. </font><br>
<font size="4">	Na komisiji je bilo izpostavljeno še opozorilo glede pritožbe tujca po izvršitvi sklepa, saj to ne predstavlja učinkovitega pravnega sredstva, ker ne zadrži izvršitve sklepa. Takšen postopek predstavlja t.i. izvotljeno pravico, saj nekdo, ki je že odstranjen iz države, lahko vlaga pravno sredstvo, ko je postopek že mimo in si pravic ne more povrniti. </font><br>
<font size="4">	Pri obravnavi določil 10.a in 10.b člena in odločbe Ustavnega sodišča je bilo opozorjeno, da je pri uveljavitvi 5. in 6. člena predloga zakona treba preveriti, da ne bo ponovno prišlo do pravnih postopkov, ki bodo na koncu uveljavitev novele zakona </font><br>
<br>
<b><font size="4">10. TRAK: (VP) 18.50</font></b><br>
<br>
<b><font size="4">	</font></b><font size="4">(nadaljevanje) zavlekli, lahko povzročili odškodninske zahtevke in neupravičeno odvzeli pravice ljudem, ki bi bili upravičenci zanje.</font><br>
<font size="4">	Glede izpostavljenih dilem in vprašanj je predstavnica predlagatelja poudarila, da so pripravljeni amandmaji, ki odgovarjajo na pomisleke Zakonodajno-pravne službe v zvezi z načelom legalitete.</font><br>
<font size="4">	Je pa komisija podprla prenos t.i. direktive o študentih in raziskovalcih in novo ureditev dovoljenj za začasno prebivanje, povezan s študijem in raziskovalnim delom državljanov iz tretjih držav. Seveda se je odprlo vprašanje zlorabe in pojasnjeno je bilo, da torej je dovoljenje izdano izključno na osnovi potrdil o izobraževanju oziroma raziskovalni dejavnosti in se avtomatsko prekine, ko so predvideni torej roki za opravljanje obveznosti, torej ko so prekinjeni ti pogoji, takrat se avtomatsko prekine tudi podaljšanje. Podobno seveda se zgodi tudi, če bi se ugotovilo, da gre za nek fiktivni vpis ali pa za ponarejeno potrdilo o vpisu. </font><br>
<font size="4">	Glede vsebinskih pripomb, ki jih je na predlog zakona izrazila Zakonodajno-pravna služba, je bil na komisiji izražen predlog, da se do obravnave novele rešitve ponovno skrbno pretehta in se poskuša z določenimi popravki novelo popraviti tako, da bo ustavnopravno vzdržna.</font><br>
<font size="4">	Komisija je predlog zakona podprla z večino glasov. </font><br>
<font size="4">	Hvala. </font><br>
<br>
<font size="4">	</font><b><font size="4">PREDSEDNIK MAG. BRANKO GRIMS: </font></b><font size="4">Hvala.</font><br>
<font size="4">	Zdaj vabim k besedi še ostale vabljene. Opozarjam pa, da imate predstavitev lahko samo na začetku o celotnem zakonu in da je, skladno z dogovorom kolegija Državnega zbora so ta stališča omejena na 5 minut. Pa vse bi prosil, da se, ko boste želeli besedo, predstavite zaradi magnetograma, ker tisti, ki magnetogram delajo, pač niso tukaj. Torej z imenom in priimkom in katero institucijo predstavljate. </font><br>
<font size="4">	Želite besedo? Prosim. Kar po vrsti.</font><br>
<br>
<font size="4">	</font><b><font size="4">GORAN LUKIĆ: </font></b><font size="4">Hvala za besedo. Lukić Goran, Delavska svetovalnica. </font><br>
<font size="4">	Ker imam na razpolago 5 minut, jih bom, upam da, učinkovito izkoristil. In sicer mislim, da tukajle moramo vsaj na začetku, in to bom poskušal zelo hitro opisati, postaviti nek kontekst, kaj se dogaja.</font><br>
<font size="4">	In sicer ko govorimo o zadevah kot je združevanje družine, o sredstvih oziroma o zlorabah na področju združevanja družin, ne samo, da moramo biti zelo previdni, ampak moramo biti tukajle tudi realni. In tukaj mislim, da je veliko, veliko populizma - pa sem tukaj zelo vljuden, ko govorim o tem, da je veliko populizma. Pa bom tudi povedal zakaj.</font><br>
<font size="4">	Prva stvar, ko sem tudi sam zelo, zelo živčen, je, da tukaj zamenjujemo vzrok s posledico. Tisto, kar je rekel minister, recimo, o tem, da se dogaja zelo veliko zlorab na tem področju. Ja, kdo pa dela te zlorabe? A delavci delajo te zlorabe? To je sistem, ki je nastal na pobudo delodajalcev, ker jim paše, da nimajo kolektivnih pogodb, in na koncu te verige je delavec, ki je v tej situaciji žrtev. In ta oseba, ki je v tej situaciji žrtev, bo zdaj padla v kolesje tega, da se ne bo mogla združevati z družino. A je to fer? Ne, ni fer. Jaz bi kakšno še bolj grozno besedo uporabil, ampak raje nebi  v tem hramu demokracije. Verjemite, da smo dobili zelo veliko zelo čustvenih odzivov, ko smo pač dobivali komentarje na vse te predloge zakonodaje. In kako lahko dopoveš družini, ki je tukaj, ki plačuje davke, prispeva tukaj, tudi če dela recimo, ne vem, zdaj je bila ena taka zgodba, ja delajo v Nemčiji in Avstriji in tukaj ne plačujejo davkov, / nerazumljivo/ se slovenskih napoti v tujino, ampak kaj lahko rečemo tej družini, ki se jo na takšen način razbija, ker se jim dajejo ven pač določena sredstva? Veliko, veliko delavcev v avto prevozništvu je že samih reklo ni šans, jaz ne bom imel sredstev, da se lahko združim z družino, ni mogoče. A je on kriv, ker ima takšen plačni sistem? A je on kriv, ker delodajalec noče niti slišati o kolektivnih pogodbah? A je on kriv, ker se mu minimalna plača zida z dnevnicami oziroma z ostalimi dodatki, ki na koncu pač znese kolikor znese? Ne, ni. A bo zdaj on kriv, ker se bo družina razbila? Tudi ne. / oglašanje iz dvorane/</font><br>
<font size="4">	A lahko samo prosim za posluh, ker mislim, da je to zelo pomembna zadeva. Hvala. Bom uporabil še tri minute, potem pa lahko naprej nadaljujete. </font><br>
<br>
<b><font size="4">11. TRAK: (VP) 18.55</font></b><br>
<br>
<b><font size="4">	</font></b><font size="4">(nadaljevanje) Skratka prva zadeva, ki je zelo pomembna. Bodimo tukajle res iskreni in jasni, kaj je vzrok in kaj je posledica. In tukaj se to zamenjuje. </font><br>
<font size="4">	In verjemite, jaz ne vem, kaj naj sploh rečem tem ljudem, ko bom prišel ven iz tega hrama demokracije, ko bo to sprejeto. Saj vemo, da bo to sprejeto, ne? Kaj naj rečem? Kaj naj jim rečem, ko se bo družina razbila? Jaz ne vem.</font><br>
<font size="4">	Druga stvar, ko je, je glede obdobja dvoletnega. Mislim, jaz sem prepričan, na žalost glede na to, kakšna je situacija družbena in klima v Sloveniji, da če bi v direktivi pisalo maksimalno, da bodo tri leta, bi tukaj pisalo tri leta, ne dve leti. In se mi spet to temelji na goljufijah - domnevnih. Spet temelji to na temu, da se v bistvu kolektivizira določene zadeve, ki so domneve. In se potem na koncu kriminalizira celo generacijo družin, celo generacijo oseb, ki na podlagi tega, okej, padejo v sistem dvoletne. In potem bo kaj? Ne vem, koliko bo obdobje po tem na koncu še. Ampak da smo si na jasnem: ko povežeš te zgodbe – nima dovolj sredstev, podaljšuje se obdobje na dve leti -, ja, kako za vraga bodo pa kadarkoli združevali se z družinami? Kako to vpliva na same družinske celice, sem vam pa sam tudi danes poslal po mailu določene zadeve. Tisto, kar sem vam poslal, je petina približno tistega, kar smo dobili, in so, ponavljam, zgodbe zelo čustvene. Dobesedno se bodo družine razbile. In to ljudje pravijo, ali se bodo razbile ali se pač že razbijajo. Ker ljudje so rekli jaz grem. A je to zdaj izraz nelojalnosti do države? Ne. To je izraz zelo velike stiske ljudi, ki preprosto ne vejo in ne morejo verjeti, kaj se dogaja z njimi. In plačujejo, delajo 200 ur, 250 ur, na koncu pa oni goljufi in njihove žene socialni paraziti. Mislim, to zagotovo res ni fer zadeva. </font><br>
<font size="4">	In tukajle bi res apeliral na vse vas, ki pritiskate na tipke, da res jasno pogledate na situacijo. Ker ne samo jaz, vsi mi tukaj, pa ne samo tukaj, res moramo imeti neko odgovornost do vse te družbe, v kateri živimo. In jaz nočem, res, biti tisti, ki bo razlagal delavcem, joj, se opravičujem, ampak tako pač je. Ne, jaz ne bom tega govoril, to boste vi rekli, tisti, ki boste na to pritiskali, ko boste se s tem strinjali. Ampak jaz sem pa tukaj dolžen vam odgovoriti oziroma predstaviti to konkretno realnost tega člena, konkretnega člena. Če se bo to sprejelo, se bo družine razbijalo. In ne na desetine, na stotine. </font><br>
<font size="4">	In mogoče za zaključek ena zadeva, ki je tudi mogoče z vidika ekonomije pomembna. Ja, kdo bo pa še vozil tovornjake? Saj jih ne bo. Transport se bo ustavil. Recimo en primer, samo en sektor. Zaradi tega, ker tam se zidajo plače. Tam delodajalci to delajo, še enkrat ponavljam, ker to hočejo, ker jim paše. Na koncu pa delavec je tisti, ki bo na koncu zaradi tega nastradal. </font><br>
<font size="4">	Pomislite na konkretno družino, pomislite na ekonomsko okolje, socialno okolje. In še enkrat, in tukaj bom pač zaključil s to zadevo, res apeliram na vas. Konkretno imamo situacije, ko bodo vaši členi razbijali družine. </font><br>
<font size="4">	In samo še ena hitra zadeva. Glede slovenskega jezika bi rekel takole. Kako bo to se A1 in A2 pri podaljševanju bivanja in združevanja družine oziroma pri stalnem bivanju, kako se bo to realiziralo? Kdaj se bo to realiziralo, v kakšni količini se bo to realiziralo? Kako bo to operativno izgledalo – dnevno kako bo to izgledalo? S kom ste se konzultirali? Kakšna bo operativa na dnevni ravni? Že pri Zakonu o urejanju trga dela so bile težave pri operacionalizaciji, zdaj pa še to. Tako, da tukajle je veliko operativnih vprašanj. </font><br>
<font size="4">	Ampak če potegnem črto, in tukajle res bom uporabil svojih 5 minut do konca, še enkrat vam ponavljam. Ogromno, ogromno imamo tukajle konkretnih odzivov delavk, delavcev, družin njihovih, ki so res v izjemno velikih stiskah, ko to poslušajo, kaj se dogaja s tem zakonom. In verjemite, tudi po tem dnevu današnjem bodo spremljali, kaj se dogaja. Če ne drugega, jih bomo mi obvestili, bomo zelo konkretno obvestili, kaj se je zgodilo. In še enkrat, in tukaj bom res zaključil, pa se res bom ponavljal in kakorkoli je možno bom ponavljal ves čas apel odločevalcem: prenehajte s temi stereotipi, s tem preganjanjem na osnovi domnev in kolektivnim zvaljevanjem krivde na najšibkejši člen. </font><br>
<font size="4">	Tako, da tukajle bi res zaključil s tem, da ta zadeva se mora umakniti glede združevanja družin dve leti in glede zadeve, ki se tiče neupoštevanja povračila stroškov. To delavci niso krivi.</font><br>
<font size="4">	Hvala. </font><br>
<br>
<font size="4">	</font><b><font size="4">PREDSEDNIK MAG. BRANKO GRIMS: </font></b><font size="4">Hvala.</font><br>
<font size="4">	Želi še kdo od vabljenih besedo? Prosim.</font><br>
<font size="4">	</font><br>
<b><font size="4">12. TRAK: (VP) 19.00</font></b><br>
<br>
<font size="4">	</font><b><font size="4">BLAŽ KOVAČ: </font></b><font size="4">Hvala, gospod predsednik. Jaz sem Blaž Kovač iz Amnesty International Slovenije. Spoštovani poslanci in poslanke.</font><br>
<font size="4">	Države morajo prevzeti svoj pravičen delež odgovornosti in skrbi kar se tiče beguncev. Treba je vzpostaviti tudi neko evropsko rešitev, zagotoviti varne vstopne poti, zakonite vstopne poti do mednarodne zaščite, da si ljudje pač ustvarijo neko novo življenje, ko bežijo pred vojnami in oboroženimi spopadi, preganjanjem. Tako bodo tudi soprispevali lahko k tej evropski družbi.</font><br>
<font size="4">	Prejšnji petek smo vam predali 1063 podpisov pod peticijo Amnesty International Slovenije, s katero so ljudje izrazili svoje globoko nasprotovanje tem predlaganim spremembam Zakona o tujcih, in pač vas pozivamo, da sporne zakonodaje ne sprejmete. </font><br>
<font size="4">	Jaz bi se tukaj osredotočil na kompleksno krizo migracij, ki bi pač, tako kot je predlagana, omogočala oblastem neprodušno zapreti meje, preprečiti podajanje prošenj za mednarodno zaščito in pač glede na besedilo tudi preprečiti varovalke absolutnega načela nevračanja. In to je treba opozoriti. Načelo nevračanja je absolutno. Tukaj ni izjem. Prepoved mučenja ne dovoljuje izjem. Država osebe nikoli ne sme izgnati oziroma prisilno vrniti v državo, kjer bo lahko ogroženo njeno življenje oziroma človekove pravice. Tako kot je predlog zapisan, menimo, da tem varovalkam ne zadosti.</font><br>
<font size="4">	Zdaj, po predlogu bi kompleksno krizo razglasila vlada. Danes smo slišali, da je tukaj pripravljen amandma na to temo, da bo pač politično odgovornost prevzel Državni zbor, vseeno pa ostaja nek manko pravnih ukrepov zoper tako odločitev. V bistvu edina možnost, ki je, je pač posredovanje Ustavnega sodišča, kjer pa so težave s pravnim interesom in tako naprej. Vse to navedeno je po našem mnenju v nasprotju z mednarodnim pravom in zaradi tega nedopustno. </font><br>
<font size="4">	Vsi skupaj se moramo zavedati, da zapiranje meja v resnici ne reši ničesar. To ni rešitev, to je navidezna rešitev, to je nek izgovor za neukrepanje, za ne-prevzemanje odgovornosti. In tukaj je treba opozoriti na to, pač kaj se dogaja za našimi mejami. Treba je opozoriti na stanje v popolnoma neprimernih taboriščih v Bosni in Hercegovini, treba je opozoriti na nepreiskane očitne nasilja in poniževalnega ravnanja hrvaške policije. Za oboje je odgovorna tudi naša država. Z vračanjem oseb hrvaškim oblastem si država umije roke in zatisne oči, čeprav so vsi te očitki oblastem dobro znani; nenazadnje je lani jeseni, mislim da oktobra, pričela s preiskavo tudi evropska Ombudsmanka pač glede postopkov hrvaške policije nad begunci. Očitki so drugače dobro javno znani. Ko smo sami leta 2018 obiskali ta taborišča v Bosni in Hercegovini, so nam številni pričali, da so dosegli Slovenijo, ampak enostavno niso mogli podati namere oziroma prošnje za mednarodno zaščito, očitke o mučenju in grdem ravnanju hrvaške policije pa so oblasti pač preslišale. To se dogaja na podlagi tega medvladnega sporazuma, brez odločb o vračanju, ki jih mora po evropski zakonodaji izdati Hrvaška, ampak se to ne dogaja. In ko so osebe vrnjene nazaj v Bosno in Hercegovino, se krog zavrti znova in znova in znova. </font><br>
<font size="4">	Omenil sem, da je tukaj v bistvu potrebna evropska rešitev. Evropska komisija je lani predstavila predlog novega migracijskega pakta, ki naj bi bil nek nov začetek, v resnici pa gre za preobleko in pač viša zidove, krepi ograje in derogira pravo človekovih pravic. Namesto na človekove pravice se pač naslanja na temeljne pravice EU, vsebinsko pa to seveda ni isto. Odstopanje od teh pravil o azilu in postopkih vračanja v kriznih razmerah in primerih višje sile po našem mnenju ni dopustno in mi si bomo pač prizadevali, da se ta pakt v tej obliki ne sprejme. </font><br>
<font size="4">	Mi verjamemo, da smo Slovenci in Slaveke, Evropejci, Evropejke, pripravljeni podpreti pravico vseh do varnosti brez razlikovanja. To nas uči tudi naša zgodovina, ne? Konec koncev tudi moja babica in dedek v času fašistične Italije sta bila internirana – in kaj bi si ona mislila o tej zakonodaji? Ne vem. Pandemija pa nas uči tudi, da moramo graditi mostove, ne pa da utrjujemo in gradimo nove zidove in prepreke med nami. </font><br>
<br>
<b><font size="4">13. TRAK: (VP) 19.05</font></b><br>
<br>
<b><font size="4">	</font></b><font size="4">(nadaljevanje) Hvala za besedo. Če boste želeli kakršnekoli odgovore, bom tukaj na voljo. Hvala.</font><br>
<br>
<font size="4">	</font><b><font size="4">URŠA REGVAR: </font></b><font size="4">Pozdravljeni. Urša Regvar s Pravno-informacijskega centra nevladnih organizacij. </font><br>
<font size="4">	Uvodoma bi želela najprej poudariti, da 10.a in 10.b člen sta neustavna in na to opozoriti. V svoji osnovi posegata v pravico do mednarodne zaščite. Mednarodna zaščita pa je namenjena najbolj ranljivim, tistim, ki v bistvu bežijo pred preganjanjem – pred preganjanjem na podlagi vere, pred preganjanjem na podlagi narodnosti, ker pripadajo določeni družbeni skupini, sem spadajo tudi ženske, ki so preganjane na podlagi spola, in pa zato, ker bežijo pred vojno ali ker so preganjani na podlagi svojega političnega prepričanja. To so osebe, ki potrebujejo zaščito in zato sem prihajajo. 10.a in 10.b člen, v kolikor bosta aktivirana, osebam ne bosta omogočila, da bi v Sloveniji to zaščito, ki jo nujno potrebujejo, tudi dobili. Pri tem seveda se spomnimo, da je po svojem bistvu enak zakon že presojalo Ustavno sodišče in da je odločilo, da je tovrstni predlog, tovrstni zakon neustaven. Slovenija si ne sme privoščiti, da bi kršila konvencijo o statusu beguncev in temeljne mednarodne pravne akte, ki ščitijo najranljivejše skupine pred preganjanjem. In kakršnekoli lepotne modifikacije tega zakona ne preprečijo kršitve temeljne človekove pravice, ki pripada vsem, ki bežijo. </font><br>
<font size="4">	Pri tem pa bi rada opozorila, da to ni edini člen, ki bo bistveno vplival na pravice oseb. Izredno nas skrbi, da v bistvu predlog zakona v bistvu izničuje institut dovolitve zadrževanja. Institut dovolitve zadrževanja je institut, ki je namenjen tistim, ki jih ni več mogoče vrniti v izvorno državo, predvsem pa otrokom, družinam in otrokom brez spremstva. Omogoča jim, da v kolikor jih ni mogoče vrniti v izvorno državo, da ostanejo v Republiki Sloveniji in si eventualno uredijo in pridobijo dovoljenje za začasno prebivanje. Otroci, družine, otroci brez spremstva, v kolikor bo novi zakon sprejet, tega ne bodo več mogli narediti. To pomeni, da bodo porinjeni v brezizhodni položaj, iz katerega se ne bodo mogli nikakor izkopati, ker jim zakon tega ne bo več omogočal. Osebe, ki so v postopku vračanja, so ene izmed najbolj ranljivih skupin. Menimo, da bi jim bilo treba omogočiti, da lahko v Sloveniji ostanejo in si uredijo prebivanje, ker jih ne moremo tja vrniti. Pri tem to od nas zahteva tudi konvencija o otrokovih pravicah. Slovenija si ne more privoščiti, da bi otroke brez spremstva pustila na tleh Slovenije brez kakršnekoli pravne podlage, da so prepuščeni sami sebi in postavljeni še v bolj ranljiv položaj, v katerem se sploh že nahajajo. </font><br>
<font size="4">	Zato si izredno želimo, da zakon v obliki, kakor je do sedaj, nebi bil sprejet, ker posega v temeljne človekove pravice – pravico do mednarodne zaščite, pravico do združitve družine in pravice do prebivanja, v kolikor vrnitev osebe v izvorno državo ni več mogoča.</font><br>
<font size="4">	Hvala.</font><br>
<br>
<font size="4">	</font><b><font size="4">PREDSEDNIK MAG. BRANKO GRIMS: </font></b><font size="4">Kar, prosim. Naprej z besedo. </font><br>
<font size="4">	Gospa mora izklopiti mikrofon, da ga lahko vi vklopite.</font><br>
<br>
<font size="4">	</font><b><font size="4">FRANCI ZLATAR: </font></b><font size="4">Pozdravljeni in hvala za vabilo tudi v mojem imenu. Sem Franci Zlatar iz slovenske Filantropije.</font><br>
<font size="4">	Zdaj, k temu, kar so kolegice in kolega, kar sta povedala, bi morda dodal samo še to, da z nekako vsemi temi členi, ki sta jih že omenila, pa tudi z vsemi tistimi komentarji, ki smo vam jih poslali, menimo, da pač Slovenija bistveno niža neke standarde sprejema in integracije priseljencev. Zdaj, jaz bi mogoče tukaj se dotaknil neke potrebe v današnjem času, da bi pač te migracije kvalitetno urejali, žal pa pač vidimo, da vsi ti členi oziroma predlog tega zakona nekako temelji na </font><br>
<font size="4">	</font><br>
<b><font size="4">14. TRAK: (VP) 19.10</font></b><br>
<br>
<b><font size="4">	</font></b><font size="4">(nadaljevanje) nekih, kot je že kolega prej omenjal, domnevah o zlorabi, tako zlorabi socialnih transferjev, nazadnje tudi zlorabi azilnega sistema. Zdaj, seveda zavedamo se, da to je pač treba naslavljati, ampak ne z nekimi takimi zakonodajnimi ukrepi, ki so neustavni, ki nenazadnje tudi lahko teptajo človekove pravice in nenazadnje, kar je mogoče tudi nekako s širšega vidika slovenske družbe gledano, lahko tudi zelo škodljivo, tudi z nekimi integracijskimi ukrepi, ki mogoče tudi lahko zelo negativno vplivajo na slovensko gospodarstvo. Zdaj, jaz mislim, da bi se morali zavedati, zelo zavedati tudi demografskih sprememb in potreb po nekem aktivnem prebivalstvu v naslednjih letih, desetletjih v Sloveniji. In skladno s tem bi morali tudi oblikovati to migracijsko politiko. </font><br>
<font size="4">	Zdaj, jaz mogoče bi naštel par stvari, ki bi jih pričakovali, da se v prihodnje vpeljejo, se pravi neko izboljšanje integracijskih ukrepov. Potrebno bi bilo verjetno narediti več za vključevanje otrok priseljencev v šolo. Več bi bilo potrebno narediti, zdaj tukaj je govora o slovenskem jeziku – slovenski jezik seveda, ampak ne kot omejevalni kriterij za pridobitev statusa. Verjetno bi bilo treba priseljencem ponuditi možnost za več raznovrstnih tečajev glede na njihova predznanja, nenazadnje tudi neke sposobnosti, ne pa da tečaji potekajo tako, da so skupaj priseljenci iz držav bivše Jugoslavije in recimo tisti iz Konga, ki imajo nekako pač popolnoma druga predznanja, pa tudi z nekega drugega kulturnega okolja prihajajo. Zdaj, seveda mi mislimo tudi, da bi bilo potrebno to integracijsko politiko premakniti na nek lokalni nivo. Po drugi strani bi bilo potrebno tudi nekako ugotoviti potrebe gospodarstva lokalnega in skladno s tem tudi načrtovati priseljevanje. Tako, da, pa še cel kup je takih ukrepov. </font><br>
<font size="4">	Zdaj, če govorimo o solidarnosti Slovenije, vidimo, da pač v begunskih taboriščih v Bosni v nekih zelo slabih razmerah bivajo ljudje, katerim bi Slovenija nenazadnje lahko ponudila delovna dovoljenja v vsaj delu teh nekih takih panogah, kjer so take potrebe. Ne pa, da nekako samo jih nenehno vračamo tja, ker pač nekako ne morejo si urediti življenja. </font><br>
<font size="4">	Mogoče bi tudi jaz še dodal to, kar je kolegica omenjala, to je oženje tega polja razlogov za dovoljenje za zadrževanje, tudi zelo problematično. S tem dejansko, sploh če se zdaj dotaknemo družin, otrok brez spremstva, izgubimo eno varovalko, se pravi, nekako ne moremo slediti največji koristi otroka v teh postopkih. Zdaj, če vemo, da pač otroci obiskujejo šolo, recimo, če je potem družina tega otroka dobila nek negativni status in se je potem šlo v vračanje, je zdaj lahko počakala, da je otrok še končal s šolanjem. Zdaj takih varovalk več ne bo. </font><br>
<font size="4">	Jaz bi tukaj zaključil, pa mogoče potem še, če koga kaj posebej zanima, lahko dodam. </font><br>
<br>
<font size="4">	</font><b><font size="4">PREDSEDNIK MAG. BRANKO GRIMS: </font></b><font size="4">Moram opozoriti, da kasneje, po tistem dogovoru kolegija, ne dobite več besede. Šele pri naslednjem zakonu. Tako, da če želite še kaj dodati, je zdajle čas.</font><br>
<br>
<font size="4">	</font><b><font size="4">FRANCI ZLATAR: </font></b><font size="4">V naslednjem zakonu. Hvala.</font><br>
<br>
<font size="4">	</font><b><font size="4">PREDSEDNIK MAG. BRANKO GRIMS: </font></b><font size="4">Hvala. </font><br>
<font size="4">	Potem prehajamo na razpravo; drugih vabljenih na sejo ni.</font><br>
<font size="4">	Še enkrat bi samo opozoril, da skladno s prej sprejetim dogovorim in skladno s scenarijem, ki ga je pripravila strokovna služba, bomo danes opravili razpravo o vseh členih in vloženih amandmajih v skladu s prvim odstavkom 128. člena poslovnika Državnega zbora. To pomeni, da bomo razpravljali o vseh in potem posebej opravili glasovanje o amandmajih in na koncu glasovali o vseh členih skupaj. Ta čas, to se pravi do konca razprave, je tudi čas, ko lahko še predlagate predloge za amandmaje odbora, če kdo to želi. Seveda to velja za kvalificirane predlagatelje. </font><br>
<font size="4">	Odpiram torej razpravo. Želi besedo kdo od članic in članov odbora o celotnem zakonu, se pravi o vseh predlaganih amandmajih in o členih? </font><br>
<font size="4">	Prosim, gospod Vatovec. Prosim. </font><br>
<br>
<b><font size="4">15. TRAK: (VP) 19.15</font></b><br>
<br>
<b><font size="4">	</font></b><font size="4">(nadaljevanje) Potem je Nik Prebil naslednji, potem pa / nerazumljivo/.</font><br>
<br>
<font size="4">	</font><b><font size="4">DR. MATEJ TAŠNER VATOVEC (PS Levica): </font></b><font size="4">Najlepša hvala, predsednik.</font><br>
<font size="4">	Mogoče uvodoma glede vabljenih samo toliko. Zdaj, skladno s poslovnikom imajo tudi vabljeni možnost dopolniti svoja stališča. To je jasno zapisano v poslovniku, tako da jaz predlagam, da se glede na to, da je tudi namen razprave v okviru delovnega telesa, da se nekoliko tudi podrobneje seznanimo s stališči, ki jih imajo v civilni družbi oziroma v organizacijah, ki se ukvarjajo s konkretnimi vsebinami tega zakona, da imajo potem, če bo kakšna nejasnost, še možnost dopolniti svoje stališče, tako kot veleva poslovnik.</font><br>
<font size="4">	Zdaj pa k samemu zakonu.</font><br>
<font size="4">	Okej. Zdaj tisto, kar je prva stvar običajno, ki jo naredim, ko dobimo zakone v Državni zbor, je počakam na mnenje Zakonodajno-pravne službe, ko pridemo tako daleč, da smo v drugi obravnavi. In to mnenje, ki je bilo danes tudi predstavljeno, ima 13 strani, 13 strani zelo konkretnih pripomb. Prva, s katero se zelo strinjam, je ta, da v bistvu to ni novela zakona, ampak je pravzaprav nek nov zakon. In spet pod pretvezo nekih evropskih direktiv dobivamo cel kup spornih določb v tem zakonu, ki se nanašajo na vse drugo kot na te evropske direktive. </font><br>
<font size="4">	Zdaj, tisto, kar je bistvo tega zakona kot ga vidimo v Levici, je to, da ne gre za nič drugega kot za v bistvu suspenz veljavne zakonodaje in suspenz tudi mednarodnih konvencij s področja, ki ga ureja Zakon o tujcih. Zdaj, v bistvu tisto, kar je na nek način značilnost tega zakona, je, da ga določa neka ksenofobna podstat. Njegovo bistvo je v osnovi ksenofobno zato, ker so njegove obrazložitve v bistvu na tak način zapisane, da v bistvu jasno kažejo na to, da ne razumejo sodobnega fenomena migracij, ne razumejo zgodovinskega fenomena migracij, ne razumejo niti, kaj migracije oziroma tudi tujci v neki posamični državi pravzaprav sploh pomenijo. Tako, da na žalost se spet namesto, da bi se pogovarjali o tem, kako zagotoviti, da bi država ustrezno in na uspešen način integrirala tujce, ki pridejo v našo družbo, se spet soočamo s tem, da je pač treba še bolj vrata zapreti, še višje zidove dvigniti, še večje žice na meji potegniti, da ja nebi kdo prišel čez Kolpo. </font><br>
<font size="4">	Zdaj, kot smo že slišali tudi uvodoma, je najbolj sporna rešitev ta t.i. institut kompleksne krize. Ta institut, ki v bistvu ne počne nič drugega kot da legalizira trenutne oziroma že obstoječe prakse, kar se tiče vračanja tujcev. Zdaj vemo, da je pač Ustavno sodišče že o teh praksah odločalo in jih tudi zavrglo, in zdaj vlada skuša s tem novim pojmom kompleksne krize poskusiti še enkrat s tem nečloveškim zaostrovanjem. Ampak tisto, kar je zares zastrašujoče, je ta definicija te kompleksne krize, ki razume v bistvu migracije kot neko naravno katastrofo. Zdaj, če pogledamo Zakon o vladi, je kompleksna kriza definirana kot pojav, dogodek ali situacija hujšega ogrožanja temeljnih družbenih vrednot in hujše naravne ali druge nesreče ter s tem povezane velike negotovosti in razmeroma kratek čas za ukrepanje - tako si vlada Republike Slovenije predstavlja migracije. Tako si Vlada Republike Slovenije predstavlja ljudi, ki prepotujeo na tisoče kilometrov zato, da najdejo pribežališče, iz takšnih ali drugačnih razlogov – kot hujše naravne ali druge nesreče in kot nekaj, kar bo ogrozilo temelje družbenih vrednot. Tako, da že iz tega vidika ta kompleksna kriza ne more biti nek institut, ki bi bil vnesen v ta zakon. Je pa, še enkrat poudarjam, tu zato, da legalizira že obstoječe prakse, že obstoječe pushbacke oziroma nezakonita vračanja, ki se dogajajo. Imamo na tisoče strani poročil v t.i. črni knjigi vračanj, imamo stotine pričanj ljudi, ki so bili vrnjeni na Hrvaško  brez, da bi šli skozi ustrezne postopke, in seveda bili tam tudi podvrženi nečloveškemu ravnanju in tako naprej, ampak ministrstvo oziroma minister Hojs si zatiska oči pred tem oziroma trdi, da teh pushbackov ni, </font><br>
<br>
<b><font size="4">16. TRAK: (VP) 19.20</font></b><br>
<br>
<b><font size="4">	</font></b><font size="4">(nadaljevanje) čeprav je zelo jasno, da so, in s tem zakonom v bistvu, ki suspendira mednarodno pravo, te pushbacke samo legalizira. Pred kratkim je italijansko sodišče odločilo, da je vračanje ljudi, na tak način kot jih vračajo iz Italije v Slovenijo, nezakonito, kar je precedenčna sodba v Evropski uniji in mislim, da je tudi pomembna za neko širšo sodno prakso in je mogoče tudi lahko kot opomnik na to, da lahko do takšnih odločitev pride tudi v drugih državah, kjer se vrstijo takšna ravnanja. </font><br>
<font size="4">	Zdaj, kot rečeno, zakon je v nasprotju z, zelo verjetno, tako kot je napisan, tako z Ustavo Republike Slovenije, ampak predvsem s konvencijo o statusu beguncev. Predstavlja suspenz človekovih pravic in, še enkrat, poskuša še enkrat vpeljati nekaj, kar je Ustavno sodišče predlani že ugotovilo kot protiustavno. Se pravi načelo nevračanja je ustavna pravica, načelo, da ima vsakdo pravico do azila oziroma mednarodne zaščite, je nekaj, kar je zagotovljeno in se teh stvari ne da kar tako suspendirati, kar skuša ta zakon tudi početi. </font><br>
<font size="4">	Zdaj, nerazumevanje migracij je seveda jasno tudi v tem, da se na nek način v bistvu, pa ne samo ta vlada, tudi kakšna prej, ne zna pogledati širše oziroma jih razumeti širše. Migracije so dejstvo, to vemo vsi. So dejstvo, ki se dogaja in se seveda bistveno bolj dogaja, dajmo reči zadnjih 50 let. Ampak vzroki so seveda zelo široki. </font><br>
<font size="4">	Vzroki gredo od tega, da smo zaradi naše nemarnosti, ki ji botruje ta potrošniška družba, v kateri živimo, oziroma težnja po čim večjih dobičkih, in vpliva na okolje. Okolijske migracije so nekaj, kar je vedno bolj prisotno, vedno močneje, in zaradi podnebnih sprememb se vedno več življenjskih okolij spreminja v neživljenjske in zaradi tega ljudje bežijo. </font><br>
<font size="4">	Druga stvar, vojne. Vojne, ki jih producira zahod, vojne, ki jih producira tudi t.i. zavezništvo Nato oziroma Nato pakt, v katerem zelo radi sodelujemo. Združene države in velikokrat tudi Nato kot celota je pravzaprav povzročilo številne konflikte. Na Bližnjem vzhodu imamo v bistvu ne konflikt, ki traja skorajda brez prekinitve praktično od konca druge svetovne vojne, in je to tudi eden od motorjev migracij in eden od motorjev kriz, zaradi katerih ljudje bežijo iz določenih območij. </font><br>
<font size="4">	Če malo pogledamo številke v zadnjih 50-ih letih. V sredini 70. je jugovzhodno Azijo zapustilo skoraj 3 milijone ljudi. Konec 70. in v začetku 80. je po stopnjevanju konfliktov v Afganistanu zbežalo več kot 6 milijonov ljudi. In tako naprej. Afriški rog je med leti 1988 in 1990 zapustilo 2,2 milijona ljudi. Afrika še naprej, Mozambik 5,7 milijona ljudi od leta 1976 do 1992, Sirija od 2015 12 milijonov bežečih, 4,5 milijonov Iračanov, 1,6 milijona Nigerijcev, Mjanmar zaradi Rohing tudi več kot milijon ljudi, 5,2 milijona Palestincev ...</font><br>
<br>
<font size="4">	</font><b><font size="4">PREDSEDNIK MAG. BRANKO GRIMS: </font></b><font size="4">Vatovec, tole je Zakon o tujcih. Zakon o azilu bo na vrsti jutri. Naštevate o beguncih, ne? </font><br>
<br>
<font size="4">	</font><b><font size="4">DR.</font></b><font size="4"> </font><b><font size="4">MATEJ TAŠNER VATOVEC (PS Levica): </font></b><font size="4">Saj Zakon o tujcih definira ...</font><br>
<br>
<font size="4">	</font><b><font size="4">PREDSEDNIK MAG. BRANKO GRIMS: </font></b><font size="4">Vi govorite zdajle o beguncih.</font><br>
<br>
<font size="4">	</font><b><font size="4">DR.</font></b><font size="4"> </font><b><font size="4">MATEJ TAŠNER VATOVEC (PS Levica): </font></b><font size="4">Definira tujce in s konceptom ... </font><br>
<font size="4">	Predsednik?</font><br>
<br>
<font size="4">	</font><b><font size="4">PREDSEDNIK MAG. BRANKO GRIMS: </font></b><font size="4">Dajte se omejiti na zakon.</font><br>
<br>
<font size="4">	</font><b><font size="4">DR.</font></b><font size="4"> </font><b><font size="4">MATEJ TAŠNER VATOVEC (PS Levica): </font></b><font size="4">Ja, saj. Obrazlagam, zakaj je koncept kompleksne krize nesmisel in zgrešen z vsakršno zdravo pametjo, gospod predsednik. In vas prosim, da me ne prekinjate; sami tudi dobro veste, da je pač ob 1. členu v obravnavi širša razprava. In ne mi reči, da številke, ki jih sedaj navajam, niso povezane z Zakonom o tujcih. </font><br>
<font size="4">	Okej. Potem pa še primerjava v številkah – zakaj spet je ta koncept, </font><br>
<br>
<b><font size="4">17. TRAK: (VP) 19.25</font></b><br>
<br>
<b><font size="4">	</font></b><font size="4">(nadaljevanje) ki ga izkazuje Vlada Republike Slovenije, zgrešen, ko razume migracije v okviru kompleksne krize kot neko hujše ogrožanje temeljnih družbenih vrednot ali pa neko naravno nesrečo. Zdaj, če vzamemo samo primer Libanona. Libanon ima 6 milijonov prebivalcev, od tega je 30 % prebivalcev Libanona beguncev, 1,5 milijona. V Evropski uniji – Evropska unija šteje približno 513 milijonov prebivalcev, mogoče kaj več – je ta odstotek 0,4. Ne? In zdaj če to primerjate, pač država Libanon kljub vsemu ni ostala brez nekih temeljnih družbenih vrednot in tudi še vedno obstaja kot država. Pa je še nekaj takih držav, kjer je veliko število beguncev. Ni se sesula, ne? Vi pa zdaj pravite, da potrebujemo koncept kompleksne krize, ki bi suspendiral mednarodno pravo, zato, ker bi lahko v bistvu ljudje, ki pač skušajo pridobiti nek status v Evropi, povzročili nek razpad temeljnih družbenih vrednot. V Sloveniji je 0,04 % beguncev, vseh tujcev skupaj 6,6 %. Tako, da tudi tukaj je potrebno nekoliko vklopiti razum in začeti razumeti določene stvari. </font><br>
<font size="4">	Kar je dalje problematično v tem zakonu, je tudi, kot je bilo že omenjeno, omejevanje oziroma zaostrovanje združevanja družin iz enega leta na dve leti pod pretvezo tega, da se ta insititut združevanja družin zlorablja oziroma uporablja za zlorabo socialnih transferjev. Kar je še en od popolnoma skreganih argumentov. Tukaj ni vprašanje ali se te stvari dogajajo ali ne, ampak vprašanje je ali res kaznujemo nek celoten segment družbe zaradi nekaj kršitev. Podobno poslušamo pravzaprav praktično pri vsakršnih takšnih zaostrovanjih, ko prihajajo predlogi iz Ministrstva za notranje zadeve, ampak tu, še enkrat, dajte izboljšati nadzor, ne pa kaznovati v bistvu cele skupine ljudi, ne? Nenazadnje, kolikor uspem razumeti, je ta vlada neka vlada, ki zagovarja družinsko politiko, ki zagovarja neke družinske vrednote, in kot ste prej slišali, če bo ta zakon sprejet v takšni obliki kot je, boste v bistvu razbijali družine, ne? Nič drugega ne boste počeli kot to, da v bistvu do teh združevanj ne bo moglo priti v nekem do sedaj urejenem času, ampak seveda to podaljšujete z namenom, da to seveda pomeni tudi nek način odvračanja. Medtem, ko seveda te tujci, ko so tukaj in delajo dela, ki jih recimo, za katera se ne da dobiti delavcev v Sloveniji, za to so pa dobri, ne? Pač ko je potrebno izkoristiti ljudi, da pač delajo, da opravljajo službe, ki jih drugi v Sloveniji nočejo, je okej, ampak ko govorimo pa o pravicah, ki bi jih lahko imeli te delavci, pa se hitro zatakne in se začenja te stvari omejevati oziroma odpravljati.</font><br>
<font size="4">	Podobno vidimo tudi znanje slovenskega jezika, ki se vpeljuje kot pogoj za podaljšanje dovoljenja zaradi združitve družine. Jaz mislim, da je prav, da se najde način, kako spodbujati poučevanje oziroma uspešno osvajanje slovenskega jezika, ker pomeni to dober štartni položaj za integracijo oziroma za uspešno integracijo v družbi. Mislim pa, da ni prav, da se to uporabi kot pogoj za združevanje z družino oziroma konkretno kot mehanizem za omejevanje združevanja z družino. Jaz mislim, da je tudi diskriminatoren, ker ta ukrep ne velja za državljane Evropske unije, evropskega gospodarskega prostora ali pa Švice, in v bistvu je iz tega vidika, če že ne drugo, diskriminatoren, se pravi, delate razlike med različnimi skupinami, kar nebi smelo biti dopustno. </font><br>
<font size="4">	Seveda ima ta zakon še več težav, ki smo jih skušali nasloviti v amandmajih, in jih bom potem tudi kasneje obrazložil. </font><br>
<br>
<b><font size="4">18. TRAK: (VP) 19.30</font></b><br>
<br>
<b><font size="4">	</font></b><font size="4">(nadaljevanje) Veliko težav ima ta zakon z omejevanjem in z manjšanjem delavskih pravic, ki jih imajo tujci v Sloveniji; konkretno to, kateri prihodki se štejejo v dovoljšna sredstva za preživljanje. To je eden od takih ukrepov, ki zelo jasno kaže na to, da pač skušate čim manj ljudem omogočiti, da bi lahko ostali v Sloveniji, in iz tega vidika kaže v bistvu pravo plat tega zakona oziroma prave namene tega zakona. Ampak , rečeno, bom o tem več potem, ko pridemo to teh členov, obrazlagal še pri amandmajih.</font><br>
<font size="4">	Za zaključek samo to, da ta zakon v bistvu kaže pač napačno razumevanje vprašanj. Kaže na to, kakšna so očala, skozi katera ta vlada, očala, skozi katera gleda minister Hojs, in kakšen je odnos te vlade do tujcev - ne bom ga zdaj opisoval s pridevniki, ampak je zelo jasno, da je pač vse okej, dokler je tujec, ne vem, uspešen, dokler je tujec nekdo, ki je po možnosti belopolt, ki je visoko izobražen, in iz tega vidika je to nek dobrodošel tujec. Vse, kar odstopa od tega modela oziroma od te percepcije, pa je nezaželeno in je treba odvračati, in ta zakon govori ravno o odvračanju vseh, ki so drugačni.</font><br>
<br>
<font size="4">	</font><b><font size="4">PREDSEDNIK MAG. BRANKO GRIMS: </font></b><font size="4">Hvala.</font><br>
<font size="4">	Besedo ima gospod Prebil, za njim sem jaz, potem gospod Moškrič.</font><br>
<font size="4">	Prosim, gospod Prebil.</font><br>
<br>
<font size="4">	</font><b><font size="4">NIK PREBIL (PS LMŠ): </font></b><font size="4">Najlepša hvala, gospod predsednik. Kolegice in kolegi, lepo pozdravljeni, minister in vabljeni gostje. </font><br>
<font size="4">	Ja, zakon, ki je, oziroma zakona, ki si sledita eden za drugim, torej Zakon o tujcih in Zakon o mednarodni zaščiti, vsekakor odpirata tematiko, ki je v slovenskem družbenem prostoru izredno občutljiva in nenazadnje ima velik vpliv na tujce, ki v Slovenijo prihajajo. Zdaj, jaz sem to že na prvi obravnavi, seji Državnega zbora, povedal, da če težav nebi bilo z zakonom, ki je pred nami, se verjetno o njem sploh nebi dosti pogovarjali. Zdaj, ker zakon vsebuje kar nekaj spornih določb, medtem ko so nekatere resnično hude, je prav, da se o zadevah pogovorimo. </font><br>
<font size="4">	Zdaj, prva od tistih izredno spornih, je vsekakor ta pojem kompleksne krize. Zdaj, 92. člen naše modre knjižice, imenovane Ustava Republike Slovenije, po kateri naj bi se, pa kot vidimo se ne, ozirali vsi državni organi tej državi in nenazadnje tudi vsi prebivalci in prebivalke in državljanke in državljani, govori o vojnem in izrednem stanju. No, in to, spoštovani, sta edini dve krizi, če lahko tako rečem, ki jih ustava pozna, in skladno s temi dvemi določbami sta te dve krizi opredeljeni tudi v zakonodaji. In že iz tega vidika je pojem kompleksne krize hudo sporen iz vidika ustavnih določb in po mojem mnenju, pa nisem strokovnjak za ustavno pravo niti ne želim prejudicirati odločb Ustavnega sodišča, vendar tudi ustavno sporni. S terminom, ki ga uvajate, pravzaprav želite narediti obvod ustavi zaradi tega, ker veste, kaj pomeni za državo razglasitev izrednega stanja, kamor je migracijska kriza vsekakor lahko vključena, tako kot je vanjo lahko vključena epidemiološka kriza, v kateri smo danes, a jasno veste, da bi z razglasitvijo izrednih razmer poslabšali ugled države v mednarodnem prostoru, kar med drugim itak počnete z drugimi stvarmi, ampak dobro, imeli bi težave na domačem političnem parketu in še številne druge – zato se uvaja ta institut kompleksne krize in zaradi tega takemu institutu v LMŠ ostro nasprotujemo.</font><br>
<font size="4">	Zdaj, druga stvar, ki je. Minister, povejte mi, kje ste še videli novelo zakona, dolgo 200 strani, novelo zakona, h kateri je vloženih 100, sta vložena 102 amandmaja. Jaz mislim, da če že spremembe zakona so potrebne, bi moral sprejeti nov zakon po postopku z neko temeljito javno razpravo in soočanjem mnenj, katere spremembe so </font><br>
<br>
<b><font size="4">19. TRAK: (VP) 19.35</font></b><br>
<br>
<b><font size="4">	</font></b><font size="4">(nadaljevanje) nujne. Ker, a veste, jaz nimam težav z zaostrovanjem, če zaostrovanje rešuje določeno težavo, imam pa hudo težavo, ko gre za zaostrovanje na sumu pač nečesa splošnega brez neke podlage, in še huje, če gre za zaostrovanje za dosego neke politične agende, ki jo tukaj pač SDS nedoumno ima, tukaj pa vedno nastane določena težava. </font><br>
<font size="4">	Jaz sem na prvi seji razpravljal v smeri do določenega razumevanja problema, ki vsekakor na eni strani obstaja, to je to, da imamo mogoče v določeni meri migracijsko politiko nekako luknjavo in nekaterih zadev ne ureja dovolj. Ampak to še vedno ni razlog, da zakon v celoti omejuje pravice tujcev v naši državi. A veste, naloga države je, da če pride do kršitev in zlorab, da te kršitve zazna, torej da najde način, ki bo kršitve sankcioniral, ne pa zato, ker pač imamo verjetno kakšen primer kršenja ustrezne zakonodaje, sankcioniral in kaznoval bistveno huje vse druge. To enostavno, po mojem mnenju, ni način. </font><br>
<font size="4">	Nadalje zakon določa, seveda pod krinko implementacije direktive, ki pa je nujna iz vidika spoštovanja pravnega reda Evropske unije, torej pod krinko implementacije direktive, ki ureja položaj raziskovalcev in študentov, seveda uvajate en kup nekih novosti in zaostritev, ki jih do zdaj ni bilo. Kar se mi morda zdi izredno sporno, je to, da v določeni meri pooblastila prenašate zgolj in samo na policijo, ki za to presojo ni usposobljena. Pa daleč od tega, da je to kritika policiji; jaz policijo spoštujem in bom jo spoštoval vedno, seveda je pa ta policija zelo odvisna od človeka, ki to policijo vodi. In to, da se naloge v bistvu odločanja o tem, kdo si zasluži neko določeno ukrepanje, tudi po tistem zakonu, h kateremu pridemo v naprej, zakonu o azilu, zgolj in samo na policijo, ki nima ustreznih kompetenc za te postopke, je napačna usmeritev. </font><br>
<font size="4">	Zdaj, kar se tiče združevanja družine. Tukaj so gospodje iz institucij, ki se s temi ljudmi, ki po Zakonu o tujcih združujejo družino, srečujejo na dnevni ravni, so povedali, v čem je težava. Predvsem to, da, in jaz sem si tudi nekaj od teh elektronskih sporočil, ki so danes prišla na naše naslove, prebral, pravzaprav ne gre za člen, ki združuje družino, čeprav še vedno je v sklopu direktive, ampak gre za člen, ki družino nekako razdira. Poglejte, mnogi od njih so napisali, glejte, načeloma nimam težav s tem, da se uvaja strožje znanje slovenskega jezika, prav je, da znamo jezik, vendar ta določba o združevanju družine naše družine razdira. In marsikdo bo na podlagi tega zakona in določb, ki bodo sprejete, pač tudi odšel od Slovenije. In minister, vi, jaz vem, da vi globoko v sebi se tudi zavedate, da Slovenija kot država s slabo demografsko sliko, potrebuje določen kader iz tujine. Zraven tega v zakonu niso samo tisti migrantje in begunci, ki pridejo iz Maroka, Alžirije, ne vem, iz kjerkoli drugje, Sirije, ampak so tudi številni prebivalci bivše države, torej Bosne, Srbije in tako dalje. In te ljudje v Sloveniji na podlagi tega verjetno bivajo in delajo že nekaj časa, si želijo družino pripeljati v Slovenijo, kjer bi delali, plačevali davke, se ustrezno institucionalizirali in vpeljali v slovensko družbo, a vendar jim tega nekako ne omogočamo, čeprav po drugi strani vsi in vse stranke tega Državnega zbora tulijo v isti rog, da nam primanjkuje tako delovne sile kot visoko izobraženega kadra na določenih področjih. </font><br>
<font size="4"> </font><br>
<b><font size="4">20. TRAK: (VP) 19.40</font></b><br>
<br>
<b><font size="4">	</font></b><font size="4">(nadaljevanje) Ampak dobro, to je verjetno razprava še za kakšen drug odbor.</font><br>
<font size="4">	Bom v tej prvi fazi morda tukaj zaključil. Še kar nekaj stvari je, ki bi jih bilo potrebno popraviti. Mi svojih amandmajev v LMŠ nismo vlagali, ker so bili s strani Levice vloženi amandmaji k velikemu številu členov, tudi na predlog vabljenih gostov in tudi drugih, ki ustrezno rešujejo zadeve, ki so najbolj sporne. Kot rečeno, pa tako sam kot LMŠ vedno jasno poudarjamo: slovenska zakonodaja in pa tudi mednarodna zakonodaja, tista, kateri smo se zavezali z veliko večino ob vstopu v Evropsko unijo, je tam zato, da se jo spoštuje. Tam so tudi zato številne konvencije, kot je recimo Ženevska, kamor smo pristopili v slogu modernih držav, liberalnih držav, tistih, ki spoštujejo človekove pravice in njihove vrednote, za zaščito najranljivejših, in pričakujem, da se to tudi spoštuje. Po mojem mnenju oba zakona, ki sta danes pred nami oziroma ki bosta pred nami še jutri, v določenih zadevah zadevo kršita. </font><br>
<font size="4">	Tako, da tukaj zaenkrat zaključujem. Hvala. </font><br>
<br>
<font size="4">	</font><b><font size="4">PREDSEDNIK MAG. BRANKO GRIMS: </font></b><font size="4">Hvala.</font><br>
<font size="4">	Zdaj imam krajšo razpravo, gospe in gospodje.</font><br>
<font size="4">	Preden začnemo govoriti o predlogu, ki je pred nami, je treba poznati, kako to urejajo sosednje države oziroma druge države Evropske unije. Tam so tovrstne spremembe zakonodaje, kot so predlagane danes, bile sprejete ponekod že pred petimi leti, v bistvu pa skoraj ni države, kjer v zadnjih dveh letih nebi že doživeli sprememb – takih kot so predložene, pa tudi globljih, širših, ostrejših. V marsikaterem delu ta zakon ni tako oster kot so nekatere določbe primerljivih držav. Lahko, recimo, vzamem Francijo, lahko vzamem Avstrijo nekatere določbe, pa boste videli, da to, kar je predloženo, ne samo, da ni tako ostro, ampak je zelo blago. </font><br>
<font size="4">	Še več, predlagani so tudi amandmaji, ki nekatere ostre rešitve še dodatno obrazložijo, utemeljijo in tudi omilijo. Med temi amandmaji, sam osebno ko sem jih videl, prvič nisem bil pretirano navdušen, vendar, gospe in gospodje, to so bili amandmaji, ki so bili usklajeni znotraj koalicije, tako kot osnovno besedilo zakona, in so torej rezultat tega, kar je znotraj te koalicije bilo mogoče uveljaviti, mogoče argumentirati, mogoče zagovarjati. Je preživelo vsa usklajevanja, ki so bila potrebna, z drugimi partnerji, z javnostjo, z zainteresiranimi. Konec koncev tudi danes so tukaj predstavniki nekaterih nevladnih organizacij, ki so pač izrazile željo in sem jih takoj po tem, ko so to izrazile, tudi povabil, da lahko pridejo na sejo in izrazijo svoje poglede. To se pravi, ne govoriti o tem, da ni bilo usklajevanj in javne razprave. </font><br>
<font size="4">	Drugo, kar je treba reči, pa je preprosto to. Glejte, ko govorimo o zakonih, ki so danes pred nami, to je Zakon o spremembah Zakona o tujcih in potem kasneje še o azilu, je treba seveda se zavedati, da govorimo o nekaterih ustavnih normah, da govorimo o ustavnih temeljih. Konec koncev, a veste, zakaj so nastale države? V temelju so nastale države zato, da se pač horde kogarkoli niso mogle prosto valiti vedno znova preko posameznih področij in pri tem ropati, uničevati, prinašati vse, kar so s sabo prinašali. Država v modernem pomenu besede je dom, je dom znotraj katerega živimo državljanke in državljani. In vsakdo, ki spoštuje svoj dom, ima seveda pravico odločati, kdo lahko vam stopi in pod kakšnimi pogoji. To je etično, pravno, moralno, človeško in, če hočete, tudi edino pravilno, in o tem danes v resnici govorimo. In če že govorite o ustavnih in pravnih normah, o čemer je se veliko danes govorilo, vas moram ponovno spomniti na prvi </font><br>
<br>
<b><font size="4">21. TRAK: (VP) 19.45</font></b><br>
<br>
<b><font size="4">	</font></b><font size="4">(nadaljevanje) odstavek 3. člena Ustave Republike Slovenije, ki bi ga moral vsakdo znati citirati na pamet: Slovenija je država vseh svojih državljank in državljanov, ki je utemeljena na neodtujljivi pravici slovenskega naroda do samoodločbe. Slovenski narod je v samem ustavnem temelju Slovenije, države Slovenije. In seveda Slovenija je država vseh svojih državljank in državljanov. In zaradi tega preprosto ne razumem nekaterih razprav, ki so bile danes tukaj izrečene, kajti zakon, ki je pred nami, ne glede na vse pomisleke, še kako podpiram, ker je velikanski korak naprej glede na dosedanjo logiko pravne ureditve, ko se je dopuščalo številne zavestne manipulacije, ko se je dopuščalo nepregledne zlorabe prava, masovne zlorabe prava, in to vsi dobro veste, na tem področju in vedno znova se je izgovarjalo, da zakon ni jasen, da pravzaprav se ne ve ali bi lahko to ali nebi bilo, in potem se je veliko govorilo o integraciji. In ravno o tem danes govorimo. Ja, pa jaz vas vprašam, kaj pa je večja integracija kot zahtevati od tistega, ki pride in izrazi željo in voljo, da tu živi kot tujec, da obvlada vsaj osnove slovenskega jezika. To je ja prvo in osnovno, kar je temelj vsake integracije. A vi veste, zakaj je med drugim tudi Švica Švica? Zato, ker tam, ko nekdo hoče državljanstvo, se vpraša tudi v okolju, v katerem ta človek živi, ali se je integriral, ali obvlada jezik, ali komunicira z okoljem, ali je sprejel navade, ceni tradicijo države Švice. Zato, gospe in gospodje, je Švica Švica. Tukaj smo šele na majhnem prvem koraku do tega, ampak ta korak je izjemno dragocen, ker nas približuje tudi ureditvi v ostalih državah Evropske unije. Poglejte samo sosednjo Avstrijo. Tam za katerokoli pravico boš zaprosil kot tujec, je prvo in osnovno znanje pač nemščine, jezika. Če tega nimaš, sploh dobesedno ne moreš niti zaprositi za določene stvari. Potem se šele začne integracija, in to se pri njih zelo hitro stopnjuje, tudi zahtevano znanje jezika in vse ostalo. Tako pač ravnajo države, ki želijo zaščititi svoje prebivalstvo, svoj narod, Slovenija pa je glede števila zelo majhna. Nekateri ste rekli, ja, nujno potrebujemo masovne migracije – ni res. Masovne migracije skozi vso zgodovino prinašajo samo uničenje in konec civilizacije. Ni primera v zgodovini, da bi prišlo do masovnih migracij, ki bi prinesle nekaj pozitivnega tistim ljudem, ki so na osnovnem ozemlju živeli. Tisto, kar Slovenija potrebuje, je seveda odprt prostor, meje, kjer pa bodo jasna pravila igre. Vsakdo, ki tukaj živi, ki k nam pride kot tujec pod pogoji, ki jih mi določimo z zakonom, je dobrodošel in seveda uživa vse tiste pravice, ki mu jih daje slovenski pravni red, tukaj ni nobenega dvoma. Ne vem, zakaj namigovanja, da se zdaj nekaj suspendira. Vsakdo, ki stopi na ozemlje Republike Slovenije na legalen, zakonit način, mu pripadajo vse tiste temeljne pravice, ki jih daje slovenska ustava in slovenski pravni red. Vsi, ki ste trdili drugače, zavestno zavajate ali pa preprosto teh ustavnih temeljev ne poznate. </font><br>
<font size="4">	Potem, veliko vas je navajalo, kako naj bi bil sporen člen, ki določa pač možnost uvedbe posebnih ukrepov, kadar pride do teh masovnih kršitev. In zraven je bilo takoj, kako je to neevropsko in ne vem kaj še vse. Gospe in gospodje, tisti, ki ste to govorili, si prosim pejte prebrat sodbo Evropskega sodišča za človekove pravice, staro zdaj že kar eno dobro leto dni, v kateri je presodilo, da če se masovno vdre na ozemlje neke države, potem vsi tisti, ki to storijo, izgubijo tudi pravico do individualne obravnave celo. In ne boste verjeli, to, kar je predlagano danes z zakonom, je bolj milo kot tista sodba Evropskega sodišča za človekove pravice. In preprosto ne razumem te razprave. Je ne moreš razumeti, če veš, da je tisto </font><br>
<br>
<b><font size="4">22. TRAK: (VP) 19.50</font></b><br>
<br>
<b><font size="4">	</font></b><font size="4">(nadaljevanje) zgled, da je to precedenčni primer, potem je jasno, da bi lahko tudi tak člen zelo jasno in direktno zapisali v zakon, pa je tukaj ta varovalka, ki je zdaj predložena in je tudi prenešena iz vlade na Državni zbor. Samo upam, da če bi prišlo do takega stanja, da bo Državni zbor ravnal bolj odgovorno kot je nazadnje ravnalo Ustavno sodišče, ker so celo ustavni pravniki ocenili kot enega največjih škandalov v zgodovini Ustavnega sodišča, ko je razveljavilo člen, po katerem bi lahko zaprli meje, če bi prišlo do takih okolišečih, da bi bile ogrožene te, pazite, temeljne dejavnosti države. Ne, treba je dajati prednost tujcu, tudi če se država zato uniči, ne? To je logika, ki jo je potem dalo Ustavno sodišče. Jaz pa trdim, da je ta logika protiustavna glede na tisti prvi odstavek 3. člena slovenske ustave, ki sem ga prej citiral. Ustavo je treba pač brati kot celoto in ne moreš samo vzeti in členček ven, ki ti ravno paše. In treba je tudi gledati, kako se pač organizirajo ostale države, in stvari so se spremenile. Stvari so se zelo zaostrile, stvari se spreminjajo v Evropi na bolje. Ne povsod, ampak v večini držav pa. In temu ta predlog zakona sledi. Še enkrat povem, mnoge države imajo, ko gre za posamezne rešitve, celo ostrejše rešitve kot so predlagane v tem zakonu, države Evropske unije. Kar pejte pogledat, boste videli, kaj vse se je že sprejelo v minulih petih letih. Pa vendar je ta zakon izjemno dragocen, ker je po dolgih letih prvi korak v pravo smer. Prej je nekdo postavil retorično vprašanje, kaj pa naj rečemo, kakšno bo sporočilo, če bo ta zakon sprejet. Preprosto, gospe in gospodje. Sporočilo bo, da končno imajo večino in oblast v Sloveniji ljudje, ki na prvo mesto, skladno s slovensko ustavo, postavljajo slovenske državljanke in državljane in se zavedajo, da nobenega pravica nobenega tujca ne more biti nad pravico slovenskih državljank in državljanov, da imajo vse tiste pravice, ki jim jih daje slovenska ustava, da imajo varnost, da imajo blaginjo, da imajo pravico do življenja na način, ki ga sami želijo. Za to v resnici pri organiziranju države sploh gre in to bi moralo biti izhodišče, ki bi bilo komurkoli, ampak v zadnjih letih se je na celem svetu go izhodišče izgubilo. In žal mi je, da tudi velik del razprave zdajle tukaj je šel v napačno smer. Nič od tega, kar je predlagano, ni izven okvirov norm, ki jih določajo evropski normativi, to sem trdno prepričan. Celo trdim, da je ponekod še kar nekaj manevrskega prostora, ki bi ga veljalo morda ob neki naslednji noveli izkoristiti. Sam osebno bi si želel, da bi bilo že zdajle tako, ampak povedal sem, da pač zakon, ki je pred nami, je odraz tistega, kar je bilo mogoče sprejeti kot kompromis, kot skupni imenovalec, za katerim stoji vlada in z njo koalicija v Državnem zboru. In upam, da bo tudi do konca glasovanj ohranila to enotnost in da bo sprejeto vse tisto, kar je vlada predložila v takem besedilu kot tudi je predložila, vključno z amandmaji, ki so vloženi kot amandmaji koalicije.</font><br>
<font size="4">	Toliko z moje strani. </font><br>
<font size="4">	Imate repliko. Izvolite.</font><br>
<br>
<font size="4">	</font><b><font size="4">NIK PREBIL (PS LMŠ): </font></b><font size="4">Ja, hvala lepa, predsednik. Jaz moram vam replicirati, ker glede na vašo razpravo in insinuacije se več kot očitno nisva dobro razumela.</font><br>
<font size="4">	Zdaj, vi želite prikazati tukaj poslance opozicije, ki kritično naslavljamo določene člene zakona, da smo proti državljankam in državljanom Republike Slovenije, proti varovanju slovenske države. Daleč od tega, to ne drži in je preusmerjanje pozornosti in izkrivljanje besed, ki so bile tukaj izrečene.</font><br>
<font size="4">	Rekli ste tudi, da je večina današnje razprave potekala v napačno smer. Zdaj jaz ne vem, kaj je to večina, ampak govorila sva samo jaz in kolega Tašner Vatovec. Tako, da jaz pričakujem, da bo razprava še bila. S tem, da vi po sebi insinuirate, kaj je ta napačna razprava, ker pač imate drugačno stališče in bistveno bolj ostro stališče do teh vprašanj. Zdaj pa, da je pa z zakonom vse popolnoma v redu, pa ne vem. Jaz sem prej zelo dobro poslušal predstavnico Zakonodajno-pravne službe, ki si, hvala bogu, je vzela svoj čas in predstavila zelo izčrpno in dolgo poročilo in pripombe Zakonodajno-pravne službe, ki niso v prid ne amandmajem koalicije niti v prid določbam zakona, ki ga navajate, ker je, kot rečeno, v določenih zadevah zelo presplošen in nejasen in ne vemo niti, kako se bo izvajal. </font><br>
<br>
<b><font size="4">23. TRAK: (VP) 19.55</font></b><br>
<br>
<b><font size="4">	</font></b><font size="4">(nadaljevanje) Toliko samo. Hvala.</font><br>
<br>
<font size="4">	</font><b><font size="4">PREDSEDNIK MAG. BRANKO GRIMS: </font></b><font size="4">Kar se amandmajev tiče, se jih je, kot veste, pravna služba dotaknila za hip bolj na koncu, medtem ko je bil ves osnovni del posvečen tistemu osnovnemu besedilu zakona, ki pa ga zdaj ti amandmaji spreminjajo v smeri, ki sem jo tudi opisal. Kar pa se tiče tega, kako kdo želi koga predstaviti, jaz mislim, da se sami predstavite na točno določen način.</font><br>
<font size="4">	Zdaj ima pa besedo, gospod minister se je javil. </font><br>
<font size="4">	Prosim.</font><br>
<br>
<font size="4">	</font><b><font size="4">ALEŠ HOJS: </font></b><font size="4">Hvala, predsednik.</font><br>
<font size="4">	Torej zdaj, kar se tiče amandmajev in tega, kar je gospod iz LMŠ zdaj povedal, moram reči seveda, da imamo mi tukaj pripravljene še amandmaje, ki v tistih najbolj ključnih upravičenih pripombah, ki jih je Zakonodajno-pravna služba dala, bomo predlagali oziroma bomo povedali. Sam pa sem že povedal, da se nam je zdela najbolj ključna tista pripomba, ki je odločanje o kompleksni krizi pač prenesla zopet na Državni zbor, tako kot ste verjetno nekateri želeli.</font><br>
<font size="4">	Zdaj kar se tiče same ostrine ali pa ne-ostrine, je točno tako kot je predsednik Grims že povedal, ta zakon je pač možen dosežek znotraj koalicije. Moram reči, da smo ga dolgo časa usklajevali, moram reči, da smo ga pretežno dolgo časa uglasovali z našimi partnerji v SMC-ju, in zato, verjamem seveda, da bo dobil tudi ustrezno podporo glede na to, da smo pravzaprav vse tisto, kar je v zakonu napisano, upoštevali, oziroma vse tisto, kar so želeli v zakon, upoštevano, razen tega, da so gospodje oziroma gospa iz SMC-ja jasno povedala, da bodo verjetno si pridržali pravico, da bodo glasovali o tem, da o kompleksni krizi ne odloča vlada, ampak Državni zbor, ampak to smo zdaj že sami popravili, tako da ni nobenega razloga, da nebi tudi tega podprli.</font><br>
<font size="4">	Zdaj pa nekaj splošnih odzivov na vaše razprave.</font><br>
<font size="4">	Zdaj, najprej moram reči, da to, kar je gospod Vatovec, govoril, izpustil bom tisti del, ki je nekako pravzaprav ponižujoč ali pa jaz ne vem, kako je mogoče, da je sploh kaj takega govoril, govoril je o tem, da je ta zakon napisan za belce, pa samo za neke prave migrante in tako naprej. Se pravi, nič od tega ni bilo v zakonu ne omenjeno in nič od  tega nisem jaz govoril. Več kot očitno gre za to, da se zopet želi podtikati nekaj, o čemer nihče ni govoril, in seveda s čisto drugimi, bom rekel političnimi agendami. </font><br>
<font size="4">	Zdaj, tudi kar se tiče 10.a in 10.b člena gre očitno za eno veliko nerazumevanje. Gospod Vatovec je govoril o tem, kako bo ta vlada in ta zakon omogočil, da bomo legalizirali to, kar že zdaj vedno počnemo. Torej jaz tega sploh ne razumem, kaj bomo legalizirali. Ne razumem, kaj nezakonitega zdaj počnemo.</font><br>
<br>
<font size="4">	</font><b><font size="4">DR. MATEJ TAŠNER VATOVEC (PS Levica): </font></b><font size="4">Pushbacke, saj sem povedal. / oglašanje iz dvorane/ </font><br>
<br>
<font size="4">	</font><b><font size="4">ALEŠ HOJS: </font></b><font size="4">Oprostite, gospod Vatovec, nobenega pushbacka ni naredila slovenska policija. Zdaj jaz ne vem, kje vi živite. Ne vem, kje živite, poglejte. Najbrž ne veste, da je med Slovenijo in Hrvaško in med vsemi partnerji v Evropski uniji podpisan bilateralni sporazum, ki govori o tem, da se pač vračajo tisti, ki ne zaprosijo za azil. </font><br>
<font size="4">	In poglejte, vi govorite o tem, da bomo aktivirali nekaj, kar je pravzaprav čisto nemogoče aktivirati, dokler res ne pride do neke izjemne situacije. Ta izjemna situacija, oprostite, je pa v zadnjih šestih letih bila samo leta 2015 oziroma 2016. Lani smo imeli, kot sem povedal, 10 tisoč oziroma 14 tisoč ilegalnih migrantov, leto prej recimo 13, še leto prej 14, kakorkoli, se pravi, govorimo o številkah, ki so s tega vidika, da bi se ta člen lahko aktiviral, popolnoma nemogoče. Se pravi, v takih številkah je taka aktivacija nemogoča. Ko pa imate na naših mejah, in to se je zgodilo leta 2015/2016, 300 tisoč, 400 tisoč, 500 tisoč ljudi, pa boste težko prepričali mene ali pa kogarkoli v tej Sloveniji, da to ni izjemna situacija. Ko policija tega ni bila sposobna kontrolirati, ko vojska tega ni bila sposobna kontrolirati, ko nismo vedeli ali bo vseh teh 300 tisoč ljudi ostalo znotraj Slovenije ali bodo transporti v Avstrijo in tja, kamor so želeli priti, omogočeno, je pa verjetno malo smešno govoriti o tem, da je znotraj Evrope 0,4 ali nekaj takega ste govorili o nekih procentih migracij in dal tako primerjavo kot, ne vem, mislim, da ste govorili o Libanonu, o ne vem kakšnih milijonih. Torej mislim, da je to nekorektno in seveda popolno zavajanje. </font><br>
<font size="4">	Zdaj tisto, kar je bilo zelo velikokrat izpostavljeno, pa kar je posebej treba ponovno poudariti, kar je govoril tudi predstavnik, </font><br>
<br>
<b><font size="4">24. TRAK: (VP) 20.00</font></b><br>
<br>
<b><font size="4">	</font></b><font size="4">(nadaljevanje) če prav vem priimek, gospod Lukić, predstavnik sindikata oziroma delojemalcev, če sem prav razumel, so pa sredstva za preživljanje. Torej Levica in predstavnik delavcev in sindikata prav zagovarja to, da se naši delavci izkoriščajo. Torej to je nekaj neverjetnega. Delodajalci plačujejo delavce tako, da jim namesto, da bi jim dali plačo, namesto da bi jih plačali tako kot se spodobi, plačali prispevke, plačali zdravstveno in pokojninsko zavarovanje, plačujejo to s potnimi stroški. In ko mi povemo, da se tega ne gremo, da je to prav, da se to ne izvaja, vi to zagovarjate. Poglejte, mi imamo tukaj jasno napisano in smo to večkrat povedali, izigravanje s strani delodajalcev v praksi pomeni, da delodajalec s fiktivnim prikazom povračila stroškov v zvezi z delom, predvsem povečanja potnih stroškov tujcu, stroškov za malico, za prehrano in tako naprej, tujcu fiktivno poveča plačo, ker za to, ne plača prispevkov, ker je to najlepše opran denar, zato, da tujec izkazuje višino sredstev za preživljanje. Jaz sam ne poznam primera, kjer bi nekdo lahko rekel, da dobi stroške za prehrano zato, da ima te stroške za prehrano potem zato, da preživlja otroka. To so stroški za njegovo prehrano, ne? Pa če nekomu daš strošek zato, ker se vozi iz Ljubljane v Maribor z avtobusom, pa mu to plačaš kot potni strošek, najbrž porabi to za potni strošek. Ali prikaže to kot potni strošek, potem pa to porabi za nekaj drugega? Torej intenca zakona in želja po tem, da se upoštevajo v stroške, ki, oziroma v višini sredstev, ki so v obračunu priznani kot višina, ki jo je delavec upravičen imeti oziroma, ki jo ima zato, da lahko preživlja sebe in družino, je seveda jasno, da mora biti brez  stroškov za prehrano in pa brez stroškov za prevoz. Torej kdor zagovarja to, da temu ni tako, samo spodbuja tiste delodajalce, ki na črno plačujejo delavce, ki fiktivno povečujejo stroške prevoza in stroške malice namesto, da bi te delavce pošteno plačali. Zato so seveda take pavšalne ocene o tem, kako bo to prineslo k temu, da ne bo več delavcev, prav naravnost sprevržena. Če delodajalec ni sposoben plačati delavca s spodobno plačo tako, da mu bo za 8 ur ali pa za 12 ur dela dal tako primerno plačo, vključno z vsemi prispevki, dohodninami in tako naprej, ne pa da to preliva v stroške za prehrano ali za prevoz, tak delodajalec po moje ni vreden, da zaposluje takega delavca, in mislim, da je prav, da se proti temu borimo vsi. </font><br>
<font size="4">	Zdaj, gospod Prebil iz LMŠ-ja je povedal tudi to, da država tukaj ni za to, ne, obratno je rekel, da je država tukaj zato, da odkriva in kaznuje. Ne vem, jaz s te strani eno leto poslušam, da država ni tukaj za to, da kaznuje. Pa valda niste vi tukaj zato, da boste zdaj tam nekoga kaznovali, ki protestira, država ni zato, da kaznuje. Danes, ko obravnavamo tak zakon, pa pravi država je vendar tukaj zato, da odkriva in kaznuje. Glejte, jaz mislim, da država ni zato tukaj, jaz mislim, da je država zato tukaj, in tudi ta predlog gre v to smer, da piše zakone, ki v kar največji meri onemogoča zlorabe. Onemogoča to, da bi bilo potrebno koga kaznovati, pa da bi bilo potrebno koga preanalizirati, ampak da je to v največji meri onemogočeno in da je zakon tako napisan, da teh obvodov ni mogoče izvajati. </font><br>
<font size="4">	Zdaj, kar se tiče združevanja družine, je ta populizem, ki ste ga povedal, tudi zelo, bi rekel nevreden tega, kar ste govorili. Govorili ste o razbijanju družine. / oglašanje iz dvorane/ Vi ste govorili. </font><br>
<br>
<b><font size="4">25. TRAK: (VP) 20.05</font></b><br>
<br>
<b><font size="4">	</font></b><font size="4">(nadaljevanje) Vi ste tukaj govorili, da bomo s tem zakonom razbijali družine, to so vaše besede. </font><br>
<br>
<font size="4">	</font><b><font size="4">MATJAŽ NEMEC (PS SD): </font></b><font size="4">Predsednik, pa kaj je to!?</font><br>
<br>
<font size="4">	</font><b><font size="4">ALEŠ HOJS: </font></b><font size="4">To so vaše besede. Torej kako lahko razbijaš družino, če sploh še ni tukaj družine? / oglašanje iz dvorane/ Poglejte, mi smo pripravili ...</font><br>
<br>
<font size="4">	</font><b><font size="4">PREDSEDNIK MAG. BRANKO GRIMS: </font></b><font size="4">Najprej bom prosil vse v dvorani, da se takoj umirite. Kolege, ki so bili vabljeni na sejo, bom prosil, da pač, če želijo prisostvovati, so dobrodošli, ampak da ne mahajo in ne motijo seje in ne polemizirajo. In enako seveda velja tudi za gospoda Nemca. To se pravi, lahko ste v dvorani, ampak ne vpijte v dvorani, ker sicer bom dal opomin. </font><br>
<font size="4">	Besedo ima gospod minister. Prosim.</font><br>
<font size="4">	</font><br>
<font size="4">	</font><b><font size="4">ALEŠ HOJS: </font></b><font size="4">Hvala.</font><br>
<font size="4">	Torej, če želite združevati družino, obstoječi zakon govori o tem, da je pač potrebno eno leto. Mi to periodo podaljšujemo na dve leti, obenem pa pišemo, da v sredstva za preživljanje ne morejo šteti socialni prejemki, ki bi jih morda v prihodnosti nekdo dobil. Glejte, da ne bo dileme, ta zadeva je povsem v skladu z evropsko direktivo, ki jasno govori o tem, da se socialni prejemki v tem smislu ne morejo šteti kot tisti, ki so upravičeni prihodki za nekoga, ki želi združevati družino. Še več, izjema v zakonu je napisana, da če imata oba tukaj delo, čeprav oba delata, da ta dveletni, da to dveletno obdobje ne velja, torej se lahko družina kljub tem dvem letom združi brez kakršnihkoli težav. Izogniti pa se želimo temu, kar se dogaja, da pride k nam delavec, po enem letu združi družino, ta družina, torej njegova žena, če rečem grdo, ali pa mož, če dela žena, pa mož ne dela, kakorkoli, fiktivno prikaže z potnimi stroški, s prehrano ni tako naprej, dovolj velika sredstva za preživljanje, v trenutku, ko pa pride sem, pa je upravičen do vseh socialnih prejemkov. To je po moje tudi za državo nevzdržno in mislim, da je prav, da tisti, ki pač želi svojo družino preživljati, vendarle preživi svojo družino v tem času, ko jo želi združiti, z višino svojih sredstev, ki pa niso seveda nujni zgolj, da ne bo pomote, niso nujni zgolj višina tega, kar zasluži. Če imajo ljudje dohodke od premoženja ali pa če imajo sredstva na bančnem računu ali pa če jih je kdo dolžen v državi preživljati, se vse to šteje. Torej nikakor ne, da bi se štelo zgolj to, kar zaslužijo, ampak vse to, kar je po zakonu upravičeno. </font><br>
<font size="4">	In čisto na koncu še to, kar je pravzaprav, se ne bom ponavljal, kar je povedal že gospod predsednik, torej čudi me tak bes ali pa tako nasprotovanje znanju tujega jezika. Jaz nobenega Slovenca, ki dela v Avstriji, še nisem slišal, da bi se pritoževal, da mora znati nemško. Ali pa naše Primorce, ki hodijo delat v Italijo, da bi se pritoževali, da morajo znati italijansko. To je samo po sebi razumljivo in mislim, da je čisto prav, da se tudi v naši državi zahteva znanje slovenščine. Jaz vem, da bodo v nekem prehodnem obdobju gotovo težave posebej na področju, ki ga tudi sam dobro poznam, to je gradbeništvo, tam imamo množico ljudi, ki dejansko živijo tukaj že, ne vem, leta in leta, pa ne znajo slovensko. Ne vem, zakaj nebi znali te ljudje slovensko. Tudi ne vem, zakaj nebi ob tem, ko združijo družine, te družine znale slovensko. Tudi ne vem, zakaj rabimo prevajalce konkretno v zdravstvenih domovih po Sloveniji, kjer morajo tem družinam, ki so združene, prevajati v zdravstvenih domovih, ne vem, na primer iz albanščine, ko gospa ne zna slovensko, pa pride k zdravniku, pa mora nekdo iz albansko prevajati. Ali pa, ko imamo v osnovni šoli v Novem Mestu nalepke oziroma napisane, kako, </font><br>
<br>
<b><font size="4">26. TRAK: (VP) 20.10</font></b><br>
<br>
<b><font size="4">	</font></b><font size="4">(nadaljevanje) kje se bo zadeva obrazložila tudi v albanščini. Jaz, bi rekel, sicer nimam nič proti nobenemu, ampak se mi zdi prav, da pa ko pridejo sem in ko tukaj začnejo živeti, da se naučijo slovensko. In v tem zakonu ni nič drugega kot samo to, da se pač neki kriteriji o znanju slovenščine zgostijo oziroma spravijo na nek višji nivo. </font><br>
<font size="4">	Torej zaključim ta del splošnega odgovora na vaše razprave. Bom pa potem seveda predstavil še vse tiste amandmaje, ki so vezani na amandma h amandmaju glede na mnenje Zakonodajno-pravne službe, in pa še amandma, ki bo bolj jasno definiral o tem, kaj se šteje za priznane stroške oziroma kaj se šteje za to, kar se upošteva v višino sredstev, ki so potrebna za preživljanje. </font><br>
<br>
<font size="4">	</font><b><font size="4">PREDSEDNIK MAG. BRANKO GRIMS: </font></b><font size="4">Hvala.</font><br>
<font size="4">	Najprej se je javil postopkovno gospod Vatovec.</font><br>
<br>
<font size="4">	</font><b><font size="4">DR. MATEJ TAŠNER VATOVEC (PS Levica): </font></b><font size="4">Hvala, predsednik.</font><br>
<font size="4">	Zdaj, glede na to, da je minister Hojs tako direktno ne samo repliciral ali pa odgovarjal vabljenim, ki so izjavili svoja stališča na začetku, ampak je pravzaprav polemiziral z njimi in seveda tudi navrgel nekaj netočnosti in nepravilnosti, predlagam, da uporabite ta drugi odstavek 51. člena, ki določa, da lahko gostje potem tudi tekom razprave še dodatno obrazložijo svoja stališča. Še enkrat, v poslovniku je ta možnost. Glede na to, da smo tukaj priča v bistvu takim precej brutalnim obračunavanjem s stališči predstavnikov nevladnih organizacij in civilne družbe, mislim, da bi bilo to potrebno. In seveda tudi koristno za nadaljnjo razpravo, ker so konkretno v Delavski svetovalnici vsakodnevno v stiku z tujimi delavci, poznajo njihove težave, poznajo njihove tegobe in vedo, kaj pomeni sprejetje takšnega zakona. In danes ste dobili po mailu vse poslanke in poslanci, mislim, da 16, če ne več, pričevanj tega, kakšni so pogledi na te stvari - tudi na vse to, kar je minister Hojs zdaj skušal povedati. </font><br>
<font size="4">	Se pa potem še javljam za repliko.</font><br>
<br>
<font size="4">	</font><b><font size="4">PREDSEDNIK MAG. BRANKO GRIMS: </font></b><font size="4">Hvala.</font><br>
<font size="4">	Kot verjetno veste, je bil na kolegiju izrecno sprejet dogovor, da se gostom da besedo na začetku po 5 minut in da kasneje ne dobijo več besede. Tako, da vašega predloga žal ne bom upošteval. </font><br>
<font size="4">	Besedo ima gospod Prebil.</font><br>
<br>
<font size="4">	</font><b><font size="4">DR. MATEJ TAŠNER VATOVEC (PS Levica): </font></b><font size="4">Postopkovno.</font><br>
<br>
<b><font size="4">	PREDSEDNIK MAG. BRANKO GRIMS: </font></b><font size="4">Če bo na isto temo, bom štel to kot zlorabo, ker ste dobili ustrezen odgovor. Če vam ni všeč dogovor kolegija, prosim, pojdite na kolegij in se tam dogovorite.</font><br>
<font size="4">	Prosim.</font><br>
<br>
<font size="4">	</font><b><font size="4">DR. MATEJ TAŠNER VATOVEC (PS Levica): </font></b><font size="4">Jože Tanko je, ko smo sprejemali ta dogovor, se pravi podpredsednik Državnega zbora in seveda tudi član Poslanske skupine SDS, dejal, da noben tak dogovor ni nad poslovnikom. Jaz mislim, da moramo, kar se tega tiče, Jožetu Tanku kljub vsemu toliko zaupati glede na to, da je dolgoletni poslanec in se vedno sklicuje na poslovnik. In iz tega vidika veste tudi sami, predsednik, da dogovor, ki ga je sprejel kolegij ni v tem oziru zavezujoč. </font><br>
<font size="4">	Jaz na kolegiju sem bil, ne me tja pošiljati, sem tudi nasprotoval temu, da se takšna dikcija opredeli, kar sem tudi uvodoma že razložil zakaj – zato, ker so inputi, ki jih dobimo s strani nevladnih organizacij oziroma ostalih predstavnikov javnosti, včasih lahko pomembni. In danes smo v tej situaciji, ko so ta druga mnenja, ki jih zdaj vi odrekate, zelo pomembna. Ker imamo na nek način spopad pogledov uporabnikov tega zakona, tistih, ki jih bo ta zakon najbolj prizadel, in po drugi strani pač ministra Hojsa, ki v svoji maniri seveda lomasti po vseh in brez obzira seveda tudi brezsramno zavaja, kar se nekih določenih stvari tiče. </font><br>
<font size="4">	Tako, da tu uporabite, predsednik, poslovnik, ki omogoča to, da lahko še enkrat vabljeni spregovorijo in dodatno obrazložijo svoja stališča, in bo ta stvar zaključena. Ne pa se sedaj skrivati za nekimi dogovori in tem, da to sedaj ni možno; poslovnik je tisti, ki je nad kakršnimkoli dogovorom, in prav je, da ga upoštevate. In iz vidika nekega duha pluralnosti in demokratičnosti tudi mislim, da, ne vem, če bo gospod Lukić ali pa še kdo 5 minut kakšno stvar povedal, ne bo konec sveta in ne bo</font><br>
<br>
<b><font size="4">27. TRAK: (VP) 20.15</font></b><br>
<br>
<b><font size="4">	</font></b><font size="4">(nadaljevanje) nič hudega.</font><br>
<br>
<font size="4">	</font><b><font size="4">PREDSEDNIK MAG. BRANKO GRIMS: </font></b><font size="4">Besedo za repliko ima gospod Prebil.</font><br>
<font size="4">	Prosim.</font><br>
<br>
<font size="4">	</font><b><font size="4">NIK PREBIL (PS LMŠ): </font></b><font size="4">Hvala lepa, predsednik. Jaz se moram odzvati na ministra Hojsa, ker več kot očitno ne želi razumeti, o čem danes teče razprava.</font><br>
<font size="4">	Zdaj, to vaše dobro usklajevanje v koaliciji in dolgotrajno usklajevanje v koaliciji se izkazuje v 41-ih amandmajih zgolj k enemu zakonu. Toliko o tem.</font><br>
<font size="4">	Druga stvar. Kar se tiče, za kaj je država in za kaj ni država. Glejte, država je v prvi vrsti za to, da spoštuje zakonodajo, ki jo sprejme sama. Če štejem za državo ta Državni zbor in vse vladne službe. In pri vas, spoštovani, smo pa večkrat zgolj in ne samo zgolj, tudi jasno, videli, in to ste pokazali, da je to spoštovanje zgolj lari fari. Zdaj pa, ko ste govorili, da jaz govorim o kaznovanju vseh. Daleč od tega, jaz nikoli nisem govoril o kaznovanju vseh; vi pač spretno obračate besede. Jaz sem govoril o tistih in pa sankcije zoper tiste kršitelje, ki zakonodaje ne upoštevajo. In ja, minister, strinjam se lahko pa v eni zadevi z vami: država je za to, da prepreči zlorabe, drži. Ampak potem smo na napačnem cilju. Ker moramo najti, kje je težava in jo tam tudi sankcionirati, ne kar vse poklopati samo zato, da zadostite sami sebi.</font><br>
<font size="4">	Zdaj pa kot zadnje jaz res prosim, pa, predsednik, tudi vas, da ministra opozorite, ko očitno, ker jaz imam tega res dovolj, zlorablja in preobrača besede poslancev sebi v prid. Ne, pač minister ne more reči jaz sem tole slišal, ker stokrat ponovljena laž je še vedno laž, ni resnica. Jaz imam tega res dovolj tukaj, da vedno nekdo obrača besede zato, da on izpade dober. </font><br>
<font size="4">	Hvala.</font><br>
<br>
<font size="4">	</font><b><font size="4">PREDSEDNIK MAG. BRANKO GRIMS: </font></b><font size="4">Besedo ima gospod Moškrič.</font><br>
<font size="4">	Prosim.</font><br>
<font size="4">	Še repliko želite? Prosim. </font><br>
<br>
<font size="4">	</font><b><font size="4">DR.</font></b><font size="4"> </font><b><font size="4">MATEJ TAŠNER VATOVEC (PS Levica): </font></b><font size="4">Če že nočete upoštevati postopkovnih predlogov, da se lahko ljudje branijo sami, ampak saj minister je tudi, tako kot je rekel kolega Prebil, v bistvu na vse zlil nekaj svojega gneva. </font><br>
<font size="4">	Zdaj, glede pushbackov. Vidi se, da me niste poslušali, minister. Rekel sem, da se sprenevedate, seveda, ves čas, odkar ste minister, da ni pushbackov. Ampak pushbacki so dokumentirani, večkrat zabeleženi, in jih imate zapisane v mednarodnem poročilu na 240-ih straneh tudi za Slovenijo. Vi se lahko pretvarjate, da teh pushbackov ni, ampak to še vedno ne pomeni, da se ljudi ne vrača na Hrvaško brez individualnih obravnav, z vsemi ustreznimi kavtelami, brez sodnega varstva in tako naprej - na Hrvaško, kjer so deležni nečloveške obravnave in potem izgnani naprej proti Bosni in tako naprej. Vi se lahko pretvarjate, da tega ni, ampak to obstaja in je. 	Zato s tem zakonom legalizirate to, kar že zdaj počnete. Vi s tem, ko bi sklicali to kompleksno krizo, bi lahko pač opravljali pushbacke, tako kot jih že sedaj, brez kakršnihkoli pravnih zagat. Kot rečeno, pushbacki se dogajajo po celi Evropi oziroma od Italije praktično do Grčije. V Italiji že sodišče že ugotovilo, da je to v nasprotju ne samo z evropsko konvencijo in drugih mednarodnih aktih, ampak tudi s samo Ustavo Republike Italije, in podobno bi bilo pri nas. Tako, da jaz samo čakam trenutek, kdaj bo tudi v Sloveniji takšna sodba. Tako, da to je ena stvar.</font><br>
<font size="4">	Kar se tiče združevanja družin, vi pravite, da tisti, ki zagovarjajo, da se upošteva potne stroške, in to v sredstva za preživljanje, da zagovarja izkoriščanje. Jaz se strinjam, da je kakršnokoli plačilo, ki je namesto, da bi bilo ustrezno obdavčeno in seveda prikazano v celotni plači, izigravanje zakonodaje, ampak to se ne dogaja samo pri tujcih, to se dogaja povsod. In bi rad videl to vašo vnemo, minister Hojs, na vseh področjih, ko govorimo o izkoriščanju delavcev, takrat pa ni slišati kakšnih blaznih nasprotovanj temu. Sploh, če gledamo Zakon o debirokratizaciji, lahko zelo verjetno pričakujemo še več takšnih izigravanj. Ampak pustimo zdaj to; bolj je zaskrbljujoče tisto, kar ste rekli po tem. </font><br>
<br>
<b><font size="4">28. TRAK: (VP) 20.20</font></b><br>
<br>
<b><font size="4">	</font></b><font size="4">(nadaljevanje) In sicer, da ne poznate nikogar, ki bi uporabljal stroške prehrane, stroške prevoza za to, da preživlja lastne otroke. Ja, hudiča božjega, pejte pogledati dober del slovenske delovne populacije, ki z minimalnimi plačami, vključno s potnimi stroški in prehrano, ni zmožna preživljati svojih otrok, sploh če so to matere samohranilke, sploh če so to družine, kjer je samo en starš zaposlen in tako naprej. In to kaže na vaše popolno nerazumevanje stisk ljudi, ki pač nimajo dovolj visokih sredstev za preživljanje. </font><br>
<font size="4">	In enako velja za to združevanje: »ja, kako razbijamo družine, samo pač združiti se ne bojo mogli ponovno«. Mislim, to so sofizmi. Vi načrtno z vsemi spremembami, ki jih uvajate, skušate otežiti, onemogočiti, zagreniti življenja tujcem, ki so v Sloveniji, nenazadnje tudi tujskim delavcem. Delavcem, ki opravljajo dela, ki jih v tej državi nihče drug noče - to ves čas pozabljate. Za to, da garajo od, ne vem, 6-ih zjutraj pa do 6-ih zvečer ali pa še dlje, so v redu, za to, da bi pa lahko v tej naši državi živeli skupaj s svojimi družinami, ženami, z otroki, a ne, to pa ne, dajmo jim zagreniti, kolikor se da, to zadevo. In o tem sem razpravljal o svoji prvi razpravi. In ta vaša zavijanja in obračanja argumentov so samo zavržna, nič drugega.</font><br>
<br>
<font size="4">	</font><b><font size="4">PREDSEDNIK MAG. BRANKO GRIMS: </font></b><font size="4">Minister želi besedo.	</font><br>
<font size="4">	Prosim.</font><br>
<br>
<font size="4">	</font><b><font size="4">ALEŠ HOJS: </font></b><font size="4">Ja, glejte, jaz moram na to odgovoriti.</font><br>
<font size="4">	Zdaj, jaz ne vem, zgleda ste tudi malo slabo poslušali, spoštovani gospod Vatovec. Jaz nisem rekel, da nihče ne uporablja potnih stroškov ali pa tistega, kar dobi za prehrano, za to, da da to za otroke, jaz sem rekel, da to ni prav. Jaz sem rekel, da če nekdo dobi denar za malico, je prav, da jo porabi za malico. Če nekdo dobi prevozne stroške, ker se vozi iz Ljubljane v Maribor, je prav, da ta denar porabi za to, za prevoz. In jaz ne razumem, kako ne morete razumeti tega, da bo ravno ta dikcija v tem zakonu pripomogla k temu, da delodajalci ne bodo več na ta način izkoriščali delavcev. Da če bo hotel svojega delavca zaposliti na gradbišču, mu ne bo mogel plačati 300 evrov za potne stroške in 200 evrov za malico. Lahko mu bo plačal tako, še zmeraj bo to lahko delal, ampak teh 300 in 200 se ne bo vštevalo v to, da bo on dokazoval, da s tem denarjem lahko živi, ampak ga bo moral plačati tako kot plača vse ostale delavce. Jaz ne rečem, da tudi tistih, ki niso tujci, ne izkoriščajo, tega nisem govoril, govorim pa, da v tem zakonu rešujemo ta del. In nekdo, ki bo prišel in se bo izkazoval s tem, koliko zasluži, koliko zasluži zase, za eventualno združevanje družin, ne bo mogel izkazovati to, da je njegova višina zaslužka v lanskem letu bila tako visoka, ker je vključevala 300 evrov za malico vsak mesec in 200 evrov za potne stroške. Ne, delodajalec, če ga želi imeti, ga naj plača tako, da bo spodobno živel. In to je bil moj očitek tudi, očitek, saj se opravičujem, nisem mislil, da ste vzeli to tako osebno kot, da vas osebno napadam, ampak se mi zdi, da bi morala tudi Delavska svetovalnica ali karkoli ste že stremeti k temu, da bi delodajalci plačevali ljudi tako kot se spodobi, ne pa da jih z nekimi bypassi, neobdavčenim denarjem, plačujejo za to, da fiktivno izgleda, da dobro zaslužijo. </font><br>
<br>
<font size="4">	</font><b><font size="4">PREDSEDNIK MAG. BRANKO GRIMS: </font></b><font size="4">Replika, prosim.</font><br>
<br>
<font size="4">	</font><b><font size="4">DR. MATEJ TAŠNER VATOVEC (PS Levica): </font></b><font size="4">Hvala, da ste se odzvali minister, ker ste še enkrat potrdili to, kar razlagam. </font><br>
<font size="4">	Če vi veste, da delodajalci v Republiki Sloveniji izkoriščajo zakonodajo, plačujejo delavcem minimalne plače in štukajo te plače s potnimi stroški in prehrano, in to veste, ker veste, da pač to tujci izkoriščajo, potem dajte to prijaviti. Ste v vladi, naredite nekaj. Vi bi morali te delodajalce oglobiti, ne zaostrovati Zakon o tujcih. In to je problem, to je vaša sprevržena logika. </font><br>
<font size="4">	Druga stvar. Ne, ne bo vplivalo, ta zakon ne bo vplival. Zato, ker tisti delodajalec, ki na tak način izkorišča delavce, dobro ve, da bodo te delavci šli na neki točki nazaj v svoje države, in jih Bosni, v Srbiji in še kje čaka še na sto tisoče drugih, ki bodo </font><br>
<br>
<b><font size="4">29. TRAK: (VP) 20.25</font></b><br>
<br>
<b><font size="4">	</font></b><font size="4">(nadaljevanje) prišli nazaj. In jih bo lahko izkoristil, tisti se bodo vrnili, in ta cikel se ponavlja. In vi s tem zakonom tega ne rešujete. Vi samo delate to, da bodo pač lahko še toliko bolj izkoriščani, ker bodo to samski delavci oziroma sami v Sloveniji, ki bodo delali tukaj, ne vem, eno leto in bodo potem bili primorani se vrniti v svoje matične države k svojim družinam. Zato vi zaostrujete te pogoje za združitev z družino, ne zato, ker bi vas skrbele njihove delavske pravice. To bodo dejanski in konkretni učinki te zakonodaje. Nič drugega. </font><br>
<br>
<font size="4">	</font><b><font size="4">PREDSEDNIK MAG. BRANKO GRIMS: </font></b><font size="4">Hvala.</font><br>
<font size="4">	Prej je en poslanec opozoril, da ni lepo obračati besede, in to velja za vse prisotne.</font><br>
<font size="4">	Zdaj pa ima besedo gospod Moškerc. Prosim. Gospod Moškerc ima besedo. / oglašanje iz dvorane/</font><br>
<font size="4">	 Glejte, zlorabili ste postopkovno že trikrat. Če bo tudi tokrat zloraba, vam bom dal opomin. Prosim, izvolite, imate postopkovno.</font><br>
<br>
<font size="4">	</font><b><font size="4">DR. MATEJ TAŠNER VATOVEC (PS Levica): </font></b><font size="4">Lahko mi date opomin, ne bom se zaradi tega sekiral.</font><br>
<font size="4">	Predsednik, vi niste tam na tistem stolu za to, da komentirate razprave poslancev ali pa kar tako nekaj vmes. Na kakšnem mestu je bilo zdaj to, da vi ... / izklop mikrofona/</font><br>
<br>
<font size="4">	</font><b><font size="4">PREDSEDNIK MAG. BRANKO GRIMS: </font></b><font size="4">Poglejte, moja naloga je, da usmerjam razpravo in skrbim za izvajanje poslovnika. To, kar vi zdajle delate, je zloraba poslovnika. </font><br>
<font size="4">	In besedo ima gospod Moškerc. Prosim. Izvolite, gospod Moškerc.</font><br>
<br>
<font size="4">	</font><b><font size="4">DR. MATEJ TAŠNER VATOVEC (PS Levica): </font></b><font size="4">Gospod Grims, ne morete mi kar tako ... / izklop mikrofona/ </font><br>
<br>
<font size="4">	</font><b><font size="4">PREDSEDNIK MAG. BRANKO GRIMS: </font></b><font size="4">Dajem vam opomin ...</font><br>
<br>
<font size="4">	</font><b><font size="4">DR. MATEJ TAŠNER VATOVEC (PS Levica): </font></b><font size="4">Nisem niti še zaključil. </font><br>
<br>
<font size="4">	</font><b><font size="4">MATJAŽ NEMEC (PS SD): </font></b><font size="4">Postopkovno. </font><br>
<br>
<font size="4">	</font><b><font size="4">PREDSEDNIK MAG. BRANKO GRIMS: </font></b><font size="4">Dajem vam opomin. V primeru, da se bo to še dvakrat ponovilo, vas bom odstranil iz seje.</font><br>
<font size="4">	Postopkovno ima gospod Nemec.</font><br>
<font size="4">	Izvolite.</font><br>
<br>
<b><font size="4">	MATJAŽ NEMEC (PS SD): </font></b><font size="4">Spoštovani predsednik, prosim, bodite spoštljivi do kolega poslanca. Kajti to, kar počnete, je samo uzurpacija vaše moči, nič drugega, in tudi tak vtis puščate ljudem. To, kar počnete, je v bistvu neka igra močnejšega z demokracijo. Da na tak način obračunavate s kolegom, ki ima besedo, ki je tisti, ki je nosilec te vsebine, je samo to, da v bistvu zlorabljate svoj položaj in ne dopuščate javne razprave. In to ni samo stvar med vama, ampak na splošno gre za demokratično delovanje tega parlamenta.</font><br>
<font size="4">	Gospod predsednik, vi ste predsedujoči zelo pomembnega odbora, kjer mu, tako kot je kolega Vatovec, zelo vsebinsko parira ministru, še posebej v tistih ključnih delih, kjer so jasno zaznane zlorabe naše zakonodaje. In vi ne dopuščate te razprave. S tem, da kaj? Ste tik pred tem, da boste utišali glas opozicije, ko boste vzeli besedo dr. Vatovcu. A se vam to zdi primerno namesto, da bi puščali razpravo, da se izčrpa do konca. Ta uzurpacije moči v tem mandatu je nedopustna. In zato prosim, dajte se zadržati. Lepo prosim.</font><br>
<br>
<font size="4">	</font><b><font size="4">PREDSEDNIK MAG. BRANKO GRIMS: </font></b><font size="4">Gospod Nemec, prej, ko je govoril nekdo drug, ste vi vpili v dvorani. Tako, da bi vljudno prosil, da se ...</font><br>
<br>
<font size="4">	</font><b><font size="4">MATJAŽ NEMEC (PS SD): </font></b><font size="4">Postopkovno.</font><br>
<br>
<font size="4">	</font><b><font size="4">PREDSEDNIK MAG. BRANKO GRIMS: </font></b><font size="4">Tovrstnih izjav vzdržite in da ne zlorabljate postopkovnih predlogov. Jaz bom vodil točno po poslovniku, tako kot ste zadnjič vsi izrazili željo, da želite točno po poslovniku.</font><br>
<font size="4">	Besedo je želela gospa Sukič. Postopkovno. </font><br>
<font size="4">	Izvolite. </font><br>
<font size="4">	</font><br>
<font size="4">	</font><b><font size="4">NATAŠA SUKIČ (PS Levica): </font></b><font size="4">Ja, predsedujoči. Poglejte. </font><br>
<font size="4">	Če kaj v Državnem zboru ni dovoljeno, je to cenzura, odvzem besede in presoja, zloraba moči predsedujočega, da nekomu izklopi mikrofon zato, ker mu ali ji ni všeč to, kar nekdo govori. Zato postopkovno predlagam, da mesto, vaš sedež prevzame podpredsednik ali podpredsednica, ne vem, kdo to je, tega odbora in skladno s poslovnikom vodi to sejo. Vi pa se, prosim, preselite med nas poslance in razpravljajte pač kot poslanec, ne pa da ovirate razpravo komurkoli tukaj in izvajate cenzuro. To je resničen precedens in to je popolnoma nedopustno. </font><br>
<font size="4">	Tako, da prosim, da upoštevate, da se izločite, da premislite o svojem ravnanju in prenehate s temi praksami. Hvala lepa. </font><br>
<br>
<b><font size="4">	PREDSEDNIK MAG. BRANKO GRIMS: </font></b><font size="4">Kar se tiče podpredsednikov, ne boste verjeli, da nobenega ni na današnji seji. Kar se pa tiče razprave, pa seveda je moja dolžnost, da jo usmerjam skladno s poslovnikom, in to bom dosledno tudi delal naprej.</font><br>
<font size="4">	Besedo ima gospod Moškerc. Prosim. </font><br>
<br>
<font size="4">	</font><b><font size="4">JANEZ MOŠKRIČ (PS SDS): </font></b><font size="4">Hvala lepa za besedo. Lep pozdrav vsem prisotnim.</font><br>
<font size="4">	Zdaj, če zunaj parlamenta nekdo samo en del zakona citira ali pa ustave in ga hvali ali kritizira, tam še nekako dopuščeno. Da pa v tem parlamentu nekdo samo vzame tisto, kar njemu paše, pa gre za zavajanje oziroma še kaj več, za netenje politične nestrpnosti in še bi lahko kakšne termine naštel, pa jih raje ne bom. </font><br>
<br>
<b><font size="4">30. TRAK: (VP) 20.30</font></b><br>
<br>
<b><font size="4">	</font></b><font size="4">(nadaljevanje) Zato mi dovolite, da najprej preberem 32. člen Ustave, ki ga že celo leto poslušamo, kako pomemben člen je. In govori takole. Vsakdo ima pravico, da se prosto giblje in si izbira prebivališče,  da zapusti državo in se vanjo kadarkoli vrne, to je prvi odstavek. Drugi odstavek pravi takole. Ta pravica se sme omejiti z zakonom, vendar samo, če je to potrebno, da bi se zagotovil potek kazenskega postopka, da bi se preprečilo širjenje nalezljive bolezni, da se zavaroval javni red, to je bilo danes izpuščeno, se pravi, se zavaroval javni red ali če to zahtevajo interesi obrambe države. In tretji odstavek pa govori tujcem se na podlagi zakona lahko omeji vstop v državo in čas bivanja v njej. Se pravi, imamo nekako več kot samo dva področja, ko govorimo o omejitvah za vse nas ali pa tudi za tujce. </font><br>
<font size="4">	Ko govorimo o spremembi ali pa dopolnitvi Zakona o tujcih lahko razdelim na dva področja; eno je vezano na begunce, drugo pa je vezano na tujce, ki želijo delati v Republiki Sloveniji. Ko govorimo o beguncih, je zelo pomembno, da termine pravilno ali kolikor se da pravilno tudi uporabimo. Danes smo slišali tudi mešanje med beguncem, internirancem, tudi izgnancem. Se pravi, interniranec nikakor ni enako kot begunec. Hvala bogu, jih je v zadnjem obdobju manj, čeprav tudi to se je na žalost še nedolgo nazaj dogajalo. Izgnanec pa potem v drugi državi postane begunec. Ali je ta begunec zaradi vojne, politike, verskega prepričanja, to ste pa tudi že povedali. </font><br>
<font size="4">	Problem je bil, ali pa predstavlja za nekatere, termin kompleksna kriza. Poglejte, Evropa se je soočala s kompleksno krizo. Zdaj, termin naše zakonodaje, torej tega konkretnega zakona, uporablja termin kompleksna kriza, ki je za nekatere znanstvena fantastika, pa je bilo povedano, da se ta termin že uporablja. Poglejte, kdaj je bila kriza, če omejim samo na krizo. V Evropi, ne samo v Sloveniji, je žalostna zgodba z ograjami. Noben jih ni omenil. Se pravi, Evropa se je soočala s krizo na področju migracij, migriranja, begunstva, vzemite vse možne variante. Zato imamo danes na več mejah Evrope, držav Evrope, ki se imamo za visoko spoštovanje demokratičnih načel, ograje, take ali drugačne. Se pravi, kriza upravljanja, zagotavljanja javnega reda skladno z 32. členom Ustave tudi Republike Slovenije se nam je že dogodila v preteklosti, in ukrepi so bili, kakršni so bili. Minister je lepo povedal. Nekako v letu 2020 je bilo za 8 % manj nezakonitih beguncev, migrantov. Zakaj? Bolj pomembno je, se pravi, migrant, ker begunec, kaj je begunec, Slovenija dobro ve. Ker nedolgo nazaj oziroma pač toliko let, ko so bile, ko je bila vojna v sosednjih državah nekdanje skupne velike države, smo sprejeli veliko vojnih beguncev. In ker smo bili prva varna država oziroma, ja, na Hrvaškem je bila tudi vojna, sprejemali smo begunce iz Bosne in Hercegovine in iz tudi Hrvaške. Se pravi, Slovenija je bila prva varna država in smo jih sprejeli, in to je načelo tudi mednarodnih in vseh pravnih norm, da se gre v prve te t.i. varne države. Ker pa v danih razmerah v letu 2014/2015 so pa te zgodbe prerasle mejo samo vojnih, držav, v katerih je vojna, v katerih je veliko političnih nemirov in tudi verskih,</font><br>
<br>
<b><font size="4">31. TRAK: (VP) 20.35</font></b><br>
<b><font size="4">	</font></b><br>
<b><font size="4">	</font></b><font size="4">(nadaljevanje) smo prišli do tega, da od 14 tisoč 500 teh nezakonitih migrantov, je zgolj 4 tisoč jih zaprosilo za mednarodno zaščito, ostali so imeli druge interese in namene. In zato se s to zakonodajo poskuša te zadeve urediti, se pravi, za tiste, ki pridejo, želijo čez Slovenijo zgolj iti. In imamo problem, ko uradne postopke izpelje država, danes že povedano velikokrat, 22. člen, vsak ima pravico, da se ga primerno obravnava in tako naprej, glejte, tega, da ta Republika Slovenija ni mogla izvajati, ker so prišli migrantje, se je začel postopek proti njemu in potem se je ugotovilo, da ni več na ozemlju Republike Slovenije. Zato se poskuša ugotoviti, kako, tudi na podlagi mednarodnih in evropskih norm kako bi zagotovili, da bi se bolje obravnavalo te ljudi. In to smo tudi na drugih odborih že sprejemali evropske direktive iz tega področja in so zelo vzporedno s to zakonodajo, ki je pred nami, da bomo čim hitreje obravnavali, jih povprašali, če po domače povemo, kaj želijo, kako, in jih tudi v en evropski skupni register vnesli. To ni samo ta zakon, naloga tega zakona, ampak tudi evropskih direktiv, če povežemo stvari skupaj.</font><br>
<font size="4">	Ko pa govorimo o delavcih migrantih, ki želijo delati v Republiki Sloveniji in ki delajo v končni fazi, ker vemo, da nam primanjkuje, jih pa spet lahko delimo na več področij. Nekateri pridejo v Slovenijo zgolj s tem, da čim hitreje preidejo v še boljšo evropsko državo od nas. Nekateri pridejo pa z namenom, da, če smem temu tako reči, socialnega turizma. To pa so delavci, tisti delavci, ki delajo nižja dela, ko je bilo že danes povedano, nekaterih jih delajo ta umazana dela in tako naprej in so slabše plačani oziroma so na minimalni plači, t.i. minimalni plači, ki velja za Republiko Slovenijo. Ti pa, in se mogoče ne čutijo sposobne tudi iti v, bom rekel iz Slovenije naprej proti Evropi ali proti zahodu, kamor že želite, pa se poslužijo drugega inštituta. To smo ugotovili in to so ugotovile lokalne skupnosti, da nekako od delodajalca izprosijo tisto zakonsko normo, ki velja že sedaj v Republiki Sloveniji in govori nekako takole, da rabi tisti, ki zaprosi za združitev družine po enem letu, rabi najmanj 60 kvadratnih metrov veliko stanovanje in pa povprečni zaslužek v zadnjih 6-ih mesecih 430 evrov na osebo. Se pravi, če vzporednico postavimo z našo minimalno plačo, lahko pripelje človek samo še ženo in se zgodba zaključi. Ker pa govorimo o družinah, in to mogoče celo številčnih družinah, pa se je dogajalo tisto, kar je povedal minister, da so nekako potem delodajalci za tiste 6 mesecev mu poskušali to normativ izpolniti, ki velja v Republiki Sloveniji, in so mu stroške oziroma prihodke dvignili na eno tako raven, da je lahko zadostil že sedaj veljavni zakonski normi. Jaz se samo to bojim, da ni prihajalo do še hujših kršitev, teh minister ni povedal, da so mogoče pa res plačo dvignili ali pa še kakšne druge dajatve dali, potem pa od teh delavcev to nazaj zahtevali. To je še hujše, kar bi bilo lahko zelo hudo. Ampak ko človek želi nekaj za sebe dobrega narediti, za svojo družino, ko ugotovi, da v lastni državi, vemo, kakšne so plače lahko v katerih državah drugih, 10 % tega, kar v Sloveniji zasluži, ali 20, potem se na žalost tudi tega poslužuje. </font><br>
<br>
<b><font size="4">32. TRAK: (VP) 20.40</font></b><br>
<br>
<b><font size="4">	</font></b><font size="4">(nadaljevanje) Potem pa se zgodi nam, da v Sloveniji pride družina v Slovenijo, drugih sredstev za preživljanje nima, seveda je takoj treba taki družini pomagati. Sedaj so veliko predstavnikov iz dvorane šlo, iz te dvorane šlo, ampak dejstvo je, da je ta država to naredila do sedaj in je pomagala vsem, ki so bili pomoči potrebni. Zato, da so lahko preživeli, so bili deležni vse podpore tako kot ostali državljani Republike Slovenije. Še celo več, se pravi še celo več, ker je prihajalo do velike razlike v jezikih, se pravi, da so otroci bili deležni vrtcev in šol, je morala ta država poskrbeti še za to, da so prišli prevajalci, da je zaposlila prevajalce, da smo lahko poskrbeli, da so se te otroci lahko sploh nekako integrirali v slovensko družbo ali pa da so lahko sploh koristili osnovne človekove pravice, se pravi, ki jih zagotavljamo. Sedaj sem dal več  poudarka, se pravi, na to to žalostno zgodbo socialnega turizma, vendar v osnovi sam smatram, da je pri migrantu delavcu ali pa tujcu delavcu, bi moralo biti pravilo drugače. Vsak, ki se odloči, da gre v drugo državo delati, ima mogoče na začetku vizijo grem, bom zaslužil, za kratek čas, za kratko obdobje. Tega so se posluževali tudi Slovenci, veste, kdaj ste že kmalu šli v Nemčijo delati, naši očetje, oziroma moj ne, ampak ta njihova generacija. So šli leto, dve, tri, vmes koristili tisti dopust, ki so ga imeli, da so se vračali v domovino k svojim družinam, mogoče celo spoznali tam partnerje, tako kot moj stric recimo, in tako potem si ustvarili v lastni državi naprej zgodbo z delom. Drugi sklop delavcev v tujini, tujcev, je pa to, da se potem, ko ugotovi, da je tukaj že leto, dve, ko se nekako integrira, ugotovi lepoto te države in tudi vseh njenih socialnih not, pa ve za zgodbo, kako je v njegovi državi, se pa odloči, ne, jaz bom pa tudi družino sem pripeljal in bom tukaj živel s svojo družino. No, to pa je ta zgodba, ki pa mora biti drugače zastavljena kot je zastavljena sedaj. On se je zavestno odločil, da bo del te družbe, ne samo kot delavec, ki bo čim hitreje prišel nazaj v svojo domovino, ampak bo del te družbe. Za njega pa morajo veljati ta pravila, da mora nekaj več zaslužiti, da lahko potem preživlja to družino, in pa predvsem, da se mora nekako integrirati skozi jezik. Osnove, se pravi, po dveh letih mora nekaj le znati tega jezika. Ko bo pripeljal svojo družino, bo moral za to družino nekako urediti osnovno dokumentacijo, ko bo pripeljal otroke, bodo imeli te otroci iste pravice kot naši otroci, se pravi, bodo lahko šli v vrtec. Je dobro, če bo ta otrok nekaj znal. Če bo šoloobvezen otrok, bo moral tudi nekaj že znati in tako bo del te družbe. Da ne govorimo, da je tretji korak, ko vemo, kaj je potem, recimo, v državljanstvo. </font><br>
<font size="4">	To so te normalni koraki, ki jih želimo urediti in ki zdaj niso bili urejeni. Se pravi, delavec začasno, delavec, ki želi nekaj dlje časa ostati, in celo na koncu človek, ki želi postati del te družbe kot državljan. In zato ni prav, da se meša in da se govori o pojmih, ki med sabo niso povezani. Noben ta zakon ne bo retroaktiven. Tisti, ki so se poslužili tega, tisti, ki so v Sloveniji, tisti pač so tukaj. Jih je veliko, delajo, so del te družbe. </font><br>
<br>
<b><font size="4">33. TRAK: (VP) 20.45</font></b><br>
<br>
<b><font size="4">	</font></b><font size="4">(nadaljevanje) Sam si srčno želim, da se čim več, vsaj mladi, se pravi, vključijo v to našo lepo Slovenijo in družbo, ker mislim, da je kljub temu, da včasih v tem parlamentu izgleda, da je vse narobe, pa ni. Ko gremo ven, vendarle ni, kljub temu, da imamo to zdravstveno krizo. Tako, da prosim vse, da imamo pred očmi, to da nekdo želi izrabljati, nekdo želi samo nekaj okoli zakona, in mi nismo imeli to dobro do sedaj urejeno in te korake želimo urediti, da bodo jasni, tako kot imajo to jasno urejeno v drugih evropskih državah. </font><br>
<font size="4">	Hvala lepa.</font><br>
<br>
<font size="4">	</font><b><font size="4">PREDSEDNIK MAG. BRANKO GRIMS: </font></b><font size="4">Hvala.</font><br>
<font size="4">	Besedo ima gospa Sukič.</font><br>
<font size="4">	Prosim.</font><br>
<br>
<font size="4">	</font><b><font size="4">NATAŠA SUKIČ (PS Levica): </font></b><font size="4">Hvala lepa ... </font><br>
<br>
<font size="4">	</font><b><font size="4">PREDSEDNIK MAG. BRANKO GRIMS: </font></b><font size="4">Za njo gospod Rajh.</font><br>
<font size="4">	Gospa Sukič.</font><br>
<br>
<font size="4">	</font><b><font size="4">NATAŠA SUKIČ (PS Levica): </font></b><font size="4">Predsedujoči.</font><br>
<font size="4">	Jaz bi se mogoče malo bolj usmerila v to, da pojasnim glede pushbackov, ki je danes bilo rečeno, kako da tega v bistvu ni. </font><br>
<font size="4">	Zdaj, raziskave in dokazi, ki so jih zbrale organizacije znotraj mreže Border Violence Monitoring Network, Info Kolpa, Amnesty International in pa pisarna Varuha človekovih pravic Republike Slovenije, potrjujejo domnevo, da se v Sloveniji z malverzacijo postopkov izvaja sistematično onemogočanje uveljavljanja pravice do mednarodne zaščite. Seveda boste, minister, rekli, da teh prošenj ni ...</font><br>
<br>
<font size="4">	</font><b><font size="4">PREDSEDNIK MAG. BRANKO GRIMS: </font></b><font size="4">Gospa Sukič. Zakon o azilu bo kasneje ...</font><br>
<br>
<font size="4">	</font><b><font size="4">NATAŠA SUKIČ (PS Levica): </font></b><font size="4">Pa dajte me nehat prekinjat, no! Mislim, razpravljam popolnoma v redu. </font><br>
<br>
<font size="4">	</font><b><font size="4">PREDSEDNIK MAG. BRANKO GRIMS: </font></b><font size="4">Gospa Sukič, samo opozarjam, da je Zakon o tujcih. Zakon o azilu, tole kar pa vi govorite, se pa izrecno nanaša na Zakon o azilu, ne? </font><br>
<br>
<font size="4">	</font><b><font size="4">NATAŠA SUKIČ (PS Levica): </font></b><font size="4">Ja, a lahko, prosim, govorimo o stvareh, ki se tičejo tega zakona, ali ne? Danes so bili pushbacki omenjeni in jaz zdaj tole razlagam. No. </font><br>
<font size="4">	Zbrana pričevanja jasno kažejo - tukaj je del teh pričevanj, še ena taka knjiga obstaja, v dveh delih je izšla; vidite, kako obsežna je -, da policija redno ignorira prošnje za mednarodno zaščito ali azil, da so ljudje v gibanju na policijskih postajah deležni pač nekih pretvez, zavajanj, da bodo sprejeti v azilni dom, da se jih primora v podpis dokumentov, ki jih seveda ne razumejo, ker so napisani v slovenščini, nato pa se jih podvrže temu neformalnemu postopku izročitve skladno z bilateralnim sporazumom, ki ga imamo sklenjenega z Republiko Hrvaško. In potem nimajo nobene možnosti pritožbe ali kakršnekoli pravne varnosti. Ampak kaj je problem? Problem je, da se ve, kaj se na Hrvaškem dogaja. Tam se brutalno izživljajo nad temi begunci, ki so vrnjeni. In mi to vemo in kljub temu to počnemo, vračamo jih tja, kjer so podvrženi tem brutalnim postopkom. In tukaj, v tej knjigi in še enem delu, so zbrani slikovni in pisni dokazi številnih pričevanj o tem, kaj se dogaja. </font><br>
<font size="4">	In ta predlog zakona, o katerem danes govorimo, na žalost ni nič drugega kot brezsramni poskus, da bi se te izgone nekako legaliziralo. Namreč predlagani amandmaji tega zakona, če bodo danes izglasovani, namreč dopuščajo možnost, da parlament z večinsko podporo razglasi t.i. kompleksno migrantsko krizo in na ta način seveda začasno prekliče pravico do azila. In tukaj pridemo do azila, spoštovani predsedujoči, ko ste hoteli odvzeti besedo. Zato so te stvari seveda jasno povezane. Slovenija z zanikanjem pravice do azila in izročanjem oseb Hrvaški namreč krši pravico do zaščite pred kolektivnim izgonom in mučenjem, ki se na Hrvaškem resnično dogaja. In prosim, minister in ostali, da si resnično pogledate ta pričevanja, ki niso izmišljena, ki so dokumenti verodostojni. Kljub neizpodbitnim dokazom, ki so tukaj notri, razsodbam sodišč in stotinam, ne desetinam, stotinam pričevanj, pristojne institucije pač na žalost še vedno zanikate, da veste, da te kršitve obstajajo. In prejšnji teden, če vam nič drugega ne bo razsvetlilo, če mislite, da jaz zdaj tukaj pretiravam, prejšnji teden </font><br>
<br>
<b><font size="4">34. TRAK: (VP) 20.50</font></b><br>
<br>
<b><font size="4">	</font></b><font size="4">(nadaljevanje) je italijansko sodišče odločilo, da je takšno vračanje ljudi iz Italije v Sloveniji nezakonito, saj je v nasprotju z mednarodnimi konvencijami, italijansko ustavo in zakonodajo. S tem je sodišče obsodilo postopke t.i. pushbackov, ki temeljijo na bilateralnem sporazumu, v tem primeru med Italijo in Slovenijo. In takšna sodna odločitev, spoštovani, je v opozorilo tudi vsem ostalim državam vključno z našo, da se poslužuje enakih metod in prav tako krši mednarodne konvencije. Zato vas opozarjamo na to. Italija je to prepoznala in prav bi bilo, da tudi mi to prepoznamo in se nehamo sprenevedati, da te stvari ne obstajajo. </font><br>
<font size="4">	Uradna statistika s strani policije navaja zmanjšanje ilegalnih prehodov, prav tako naj bi bilo zmanjšano število vloženih prošenj za azil, pravite. A kljub temu, da se je zmanjšalo število ljudi, ki so prečkali mejo na nedovoljen način, so se pač vračanja na Hrvaško na žalost izrazito povečala. In tukaj dejansko govorimo o teh pushbackih. In ta praksa je postala sistemska v prvi polovici leta 2018, ko je iz uradnih statistik razbrati velik padec števila zabeleženih namer za zaprositev za azil in sočasno povečanje števila izročitev. To je več kot razvidno, recimo, na primeru obmejne policijske postaje Černomelj, ko je iz maja na junij leta 2018 število zabeleženih namer padlo iz 371 ...</font><br>
<br>
<font size="4">	</font><b><font size="4">PREDSEDNIK MAG. BRANKO GRIMS: </font></b><font size="4">Gospa Sukič. Vse, kar govorite, se izključno nanaša na zakon o azilu. In vas lepo prosim, dajte to preložiti in povejte to takrat ko bo ...</font><br>
<br>
<font size="4">	</font><b><font size="4">NATAŠA SUKIČ (PS Levica): </font></b><font size="4">Ni res! Te stvari so povezane. Jaz sem vam povedala zakaj.</font><br>
<br>
<font size="4">	</font><b><font size="4">PREDSEDNIK MAG. BRANKO GRIMS: </font></b><font size="4">Omejite se na to, kar je zdajle predmet. Zakon o tujcih. </font><br>
<br>
<font size="4">	</font><b><font size="4">NATAŠA SUKIČ (PS Levica): </font></b><font size="4">Ker zakon, ki ga danes obravnavamo, legalizira to, da nebi več izvajali možnosti azila. Zato govorimo o teh stvareh. In danes so bili pushbacki tukaj zanikani tudi s strani ministra in zato vam pojasnjujem, kaj se v resnici dogaja. Dovolite, no, že končno razpravo, da povemo stvari takšne kot so, in nehajte, prosim, nas cenzurirati. To je vse povezano, zakon o azilu ni en zakon tam nekje. Zakon o tujcih, ki se prekleto dotika tudi azila in posredno mednarodne zaščite, te stvari so povezane medsebojno. </font><br>
<font size="4">	Skratka. Zabeleženih je bilo, torej iz maja na junij leta 2018 je število zabeleženim namer padlo iz 371 na zgolj 13, in to kljub temu, da se je število iregularnih prehodov meje v tem času povečalo – in ta padec, spoštovani, je posledica niza internih policijskih direktiv, izmed katerih je bila najmanj ena podpisana s strani Marka Gašpelina, ki je trenutno član upravnega odbora evropske mejne policije Frontex. Od leta 2018 do 31. 11. 2020 je bilo na podlagi spornega meddržavnega sporazuma o izročitvah iz Slovenije na Hrvaško vrnjenih, ne boste verjeli, 25 tisoč 296 ljudi. In to so te razsežnosti in te stvari. Vemo pa, da Hrvaška brutalno postopa s temi ljudmi. Mi pač ne, ampak jih vračamo tja, kjer vemo, da pa to poteka. In tega nebi smeli početi, morali bi narediti isto kot je naredila Italija. Treba se je zavedati, da to enostavno ne gre. In črna knjiga nezakonitih vračanj popisuje, zdaj vam bom pa povedala, 892 skupinskih pričevanj, ki natančno opišejo izkušnjo skupaj 12 tisoč 654 ...</font><br>
<br>
<font size="4">	</font><b><font size="4">PREDSEDNIK MAG. BRANKO GRIMS: </font></b><font size="4">Sukič. Jaz moram pa ponovno opozoriti, da je danes tema Zakon o tujcih, in vas prosim ...</font><br>
<br>
<font size="4">	</font><b><font size="4">NATAŠA SUKIČ (PS Levica): </font></b><font size="4">Ampak ta Zakon o tujcih, spoštovani, ki uvaja ... </font><br>
<br>
<font size="4">	</font><b><font size="4">PREDSEDNIK MAG. BRANKO GRIMS: </font></b><font size="4">Da se omejite na ta zakon in na določila tega zakona in amandmaje k temu zakonu. Reklamo za knjigo ste zdajle že naredili, opisali ste zgodbe iz Črnomlja ...</font><br>
<br>
<font size="4">	</font><b><font size="4">NATAŠA SUKIČ (PS Levica): </font></b><font size="4">Glejte, nisem delala reklame za knjigo!</font><br>
<br>
<font size="4">	</font><b><font size="4">PREDSEDNIK MAG. BRANKO GRIMS: </font></b><font size="4">Pa opisali ste Hrvaško. </font><br>
<br>
<font size="4">	</font><b><font size="4">NATAŠA SUKIČ (PS Levica): </font></b><font size="4">Pa to je višek, no. </font><br>
<br>
<font size="4">	</font><b><font size="4">PREDSEDNIK MAG. BRANKO GRIMS: </font></b><font size="4">Jaz samo upam, da se, ne vem ...</font><br>
<br>
<font size="4">	</font><b><font size="4">NATAŠA SUKIČ (PS Levica): </font></b><font size="4">Pa kaj bi vi radi!? Še enkrat, ta zakon ... </font><br>
<br>
<font size="4">	</font><b><font size="4">PREDSEDNIK MAG. BRANKO GRIMS: </font></b><font size="4">Da se ne bo kaj takega zgodilo vam, ko boste šli na morje tja, ker je očitno tako nevarna država. Jaz samo prosim, da se vrnete na temo, ki je danes, skladno s poslovnikom. </font><br>
<br>
<font size="4">	</font><b><font size="4">NATAŠA SUKIČ (PS Levica): </font></b><font size="4">Jaz sem vam lepo razložila, da predlog tega zakona bo legaliziral te izgone, če bo danes izglasovan. </font><br>
<br>
<b><font size="4">35. TRAK: (VP) 20.55</font></b><br>
<br>
<b><font size="4">	</font></b><font size="4">(nadaljevanje) Kajti predlagani amandmaji zakona, če bo torej tole, Zakona o tujcih, če bodo izglasovani, dopuščajo možnost, da naš parlament z večinsko podporo razglasi t.i. kompleksno migrantsko krizo, pri čemer imamo zelo ohlapne definicije, sploh ne vemo točno, kaj bodo sploh lahko povodi za to razglasitev, to nam je tudi Zakonodajno-pravna služba povedala, in na ta način bi se začasno preklicalo pravico tako do azila kot do mednarodne zaščite. Zato so te stvari povezane, spoštovani. In vi mi ves čas skačete v besedo in me poskušate cenzurirati kot pred mano mojega kolega dr. Vatovca. Kako si vi to sploh predstavljate? Saj to je nemogoče razpravljati.	</font><br>
<font size="4">	V glavnem, saj ste slišali. Te stvari so povezane, pushbacki se dogajajo, vemo, kaj se dogaja na Hrvaškem in vemo, kaj se dogaja v Bosni in Hercegovini z begunci, ki so na ta način vrnjeni. In vemo, kaj bo ta zakon prinesel: legalizacijo teh pushbackov, ki se že itak dogajajo. Samo podlago si pripravljate, da boste svoja zavržna dejanja kot so tovrstna vračanja, legalizirali.</font><br>
<font size="4">	Hvala lepa. </font><br>
<br>
<font size="4">	</font><b><font size="4">PREDSEDNIK MAG. BRANKO GRIMS: </font></b><font size="4">Hvala.</font><br>
<font size="4">	Besedo ima gospod Rajh.</font><br>
<font size="4">	Prosim.</font><br>
<br>
<font size="4">	</font><b><font size="4">MAG. ANDREJ RAJH (PS SAB): </font></b><font size="4">Hvala lepa, predsedujoči. Spoštovani minister, kolegice poslanke in poslanci. </font><br>
<font size="4">	Debata, bom rekel je že presegla mejo enega zdravega okusa. </font><br>
<font size="4">	Debatiramo praktično o dveh stvareh. Eno so, bom rekel izredne razmere, kompleksne razmere, drugo so pa delavci migranti. Jaz se bom zdaj v prvem delu razprave dotaknil slednjih. </font><br>
<font size="4">	Mene žalosti, da se jih v razpravi kriminalizira in predstavlja kot ljudi, ki zlorabljajo socialne transferje. To so ljudje garači, ki pridejo sem delat zato, ker jih pač v Sloveniji potrebujemo. In razprava, ki se vodi v tem Državnem zboru, se vodi na način, da se jih ponižuje, da se jih predstavlja kot manjvredne, nesposobne, neprimerne, lenuhe, kriminalce, nekoga, ki zlorablja naše socialne sisteme, in to seveda ni prav. Tudi slovenski delavci, ki hodijo na delo v Avstrijo ali pa Italijo, se soočajo s takimi posledicami in s takimi očitki. Pa poglejmo, kako se počutijo slovenski delavci migranti, ko jim avstrijska država reče, da bodo pač dobili nižji otroški dodatek, ker imajo otroke v Sloveniji. Da je avstrijski evro Avstriji več vreden kot slovenski evro. Da zato, ker živi v Sloveniji in dela v Avstriji, lahko zasluži 20 % manj kot Avstrijec. To so očitki, s katerimi se srečujejo tudi slovenski delavci v tujini, in enake nesramne očitke danes podobno slišimo tu v tem Državnem zboru pod krinko varovanja delavskih pravic. In mislim, da to ni prav, da je to škodljivo. In sam bi si iskreno želel, da so delavci vsi pošteno plačani, ampak kriminializirati ta inštitut združevanja družin pa se mi zdi zelo neprimerno. Če je cenzus okrog 400 evrov po osebi, da mora delavec zagotoviti, to pomeni, da lahko nekdo z minimalno plačo pripelje gor samo ženo brez otrok. </font><br>
<font size="4">	In znanje jezika je seveda en problem. In če se zavedamo, da te ljudje opravljajo slabše plačana dela in da jih praviloma opravljajo s svojimi sonarodnjaki, torej te ljudje praviloma nimajo ali pa imajo zelo oteženo možnost se naučiti slovensko. In če se postavljajo  taki pogoji in bom rekel take stopnje zahtevnosti, da nekdo, ki mora 12 ur ali pa 10 ur delati, na gradbiščih se poleti dela po 12 ur, in zdaj od takega delavca zahtevati, da gre po takem šihtu še na tečaj slovenščine, ni enostavno ali pa preprosto ni izvedljivo. In jaz se tu sprašujem. Eno je želja, da se ljudje integrirajo, drugo je pa v bistvu onemogočanje sploh, da začne </font><br>
<br>
<b><font size="4">36. TRAK: (VP) 21.00</font></b><br>
<br>
<b><font size="4">	</font></b><font size="4">(nadaljevanje) potem delat, če se postavi pogoj, ki ga ne more izpolniti. To ni enostavno, naša podjetja delavce potrebujejo. In če želimo, da bodo delavce imela, zato, ker jih pač ni Slovencev, ker gredo tako kot, zmeraj so te migracije praviloma iz juga na sever, tako kot naši delavci gredo v Avstrijo in dnevno migrirajo ali pa se preselijo, tako pač pridejo iz južnih držav v Slovenijo. In tudi če bi vprašali kakšnega Avstrijca, kakšen je nivo nemščine, ki ga na primer opravlja en, bom rekel manj izobražen Slovenec v Avstriji ali pa Italiji, bi verjetno slišali podobne ali pa primerljive očitke. In jaz bi v tem smislu bil zelo previden.</font><br>
<font size="4">	Dejstvo je tudi, da se v šolah soočajo s problemi, ko nekdo sredi leta pripelje, pa bom konkretno rekel, otroka iz Makedonije ali pa Kosova v Slovenijo, sredi šolskega leta. Tak otrok je tudi zgubljen, pri tem si ne smemo delati ali pa zatiskati oči, ampak to je problem šole in šolskega sistema, kako te otroke ustrezno integrirati ali pa dati tudi navodilo, da se na primer otrok sredi leta, če ne zna slovensko, ne more vpisati v tekoči razred in mora počakati na začetek šolskega leta. Ampak pravim, postavljati ene kriterije na tak način, da se nekoga kar odvrača, da bi sploh pomislil da bi si lahko tu v Sloveniji ustvaril družino ali pa bom rekel svoj cilj gibanja, torej svoje novo življenjsko izhodišče, je pa zelo, zelo nevarno. </font><br>
<font size="4">	Poglejte zdaj, ali bo naslednji korak, če se na primer enemu paru, ko pride gor in začneta obadva delati z minimalno plačo in dobijo dva, tri otroke, pa bomo rekli, ja, ti pa nimaš denarja za polno ceno vrtca. A je to naslednji korak, ko se bodo življenjski stroški upoštevali? Kdo bo prišel? Mislim, to so zelo nevarne, hočem reči da so to zelo, zelo nevarna posploševanja ali pa ene trditve, ki se v tem Državnem zboru generirajo, ki lahko v Sloveniji povzročijo ene zelo velike probleme, probleme delodajalcem in probleme tem, da pač preprosto ne bomo imeli dovolj v tem smislu prirasta prebivalcev. Poglejte, celotna Avstrija in Nemčija temelji na migracijah. Njihova gospodarska rast temelji na migracijah. In če pogledamo to razmerje med aktivnim prebivalstvom in upokojenci, boste videli, da je na primer to razmerje v Avstriji več kot 1:3, in to ne na račun Avstrijcev, ampak na račun ljudi, ki se priseljujejo. In ena učinkovita migracijska politika, ki je vključevalna, ki ljudem omogoča integracijo in ki jih ne straši iz Državnega zbora in jih ne zmerja, jih ne stigmatizira, da so to kriminalci ali pa nekdo, ki zlorablja ali pa nekdo, ki se noče naučiti slovensko. A veste, jaz si danes težko predstavljam, da bi nekdo, ko bi sem prišel, rekel jaz pa zdaj tu nočem postati polnopravni član družbe in bom živel v enem zaprtem getu, kjer me ne bo nihče pozdravil, kjer me bo vsakdo po cesti gledal zviška – to se mi zdijo zelo take posplošene generalizacije, ki so celo škodljive. Zato tudi mojih predgovornikov, ki so na tak način razpravljali, preprosto ne razumem.</font><br>
<font size="4">	Druga zadeva je seveda te druge, bom rekel masovne, bom rekel izredne kompleksne razmere. Jaz lahko razumem, da če pride 100 tisoč ljudi na mejo, da je to ena, ali pa 10 tisoč, 20 tisoč, pa jih dnevno treba to nekako sprocesirati, da je to zelo kompleksen način, ki odpira številna vprašanja, in tudi Zakonodajno-pravna služba je tu marsikaj izpostavila, </font><br>
<br>
<b><font size="4">37. TRAK: (VP) 21.05</font></b><br>
<br>
<b><font size="4">	</font></b><font size="4">(nadaljevanje) veliko težav, še posebej so jih zmotili številni amandmaji, ki so vloženi, in v tem smislu tudi nekako nakazala, da se ta postopek nebi smel peljati skozi novelo zakona, ampak skozi sprejem novega zakona. Ampak ko pa pogledamo vse te stvari, vidimo, da te kompleksne situacije moramo reševati edino skupaj kot Evropa in na način, da se eni standardi, ki jih imamo, ne šibijo. In jaz v tem smislu teh mojih predhodnih razpravljavcev, ki so na en tak način razpravljali, tudi na način, ki Slovencem v tujini onemogoča ustrezno kvaliteto življenja s tem, ker se enaki očitki, ki so jih naši državljani ali pa naši rojaki deležni v tujini, pojavljajo tudi v Sloveniji, tudi v tem Državnem zboru, preprosto ne razumem in jih obsojam. </font><br>
<font size="4">	Tako, da jaz mislim, da je tu potrebna ena temeljita širša razprava, ki je na podlagi tega zakona in teh sprememb nismo izpeljali. Menim celo, da je debata, kot se je začela v Državnem zboru, bila škodljiva tako za delodajalce kot za tujce, ki si tu želijo v bistvu ustvariti svoj, bom rekel eno nov začetek. In ne vodi k temu, da bi se sploh ljudje lahko ustrezno integrirali, ampak se jih straši in kriminalizira.  Toliko za zdaj, se bom pa še v nadaljevanju oglasil. </font><br>
<font size="4">	Hvala lepa.</font><br>
<br>
<font size="4">	</font><b><font size="4">PREDSEDNIK MAG. BRANKO GRIMS: </font></b><font size="4">Hvala. </font><br>
<font size="4">	Besedo ima gospod Černigoj.</font><br>
<br>
<font size="4">	</font><b><font size="4">ANDREJ ČERNIGOJ (PS NSi): </font></b><font size="4">Spoštovani gospod predsedujoči, hvala za besedo. Spoštovani gospod minister, spoštovani vsi prisotni in spoštovane kolegice in kolegi.</font><br>
<font size="4">	Današnja razprava me zelo veseli, je zelo pestra. Verjamem, da ni prva in tudi ne zadnja. Zelo me veseli nekako, da poskušamo ta Zakon o spremembah in dopolnitvah Zakona o tujcih nekako razdeliti na dva dela, in tudi jaz ga bom poskušal razdeliti na dva dela. </font><br>
<font size="4">	Se pravi, če govorimo o prvem delu, moramo reči, da nekako temeljni postulat človekove varnost in varnosti državljanov Republike Slovenije je nacionalna varnost. Jaz sam kot prebivalec omejen občine, občan Ilirske Bistrice, se s tem popolnoma strinjam. Tukaj gre predvsem za zaščito, za varovanje in obrambo naših nacionalnih interesov in ciljev. Za večino državljanov je varnost na lestvici vrednot pozicionirana najvišje. Tukaj vam lahko povem kot človek, ki živi ob meji, par kilometrov stran, je za nas prebivalce varnost zelo pomembna. In tukaj podpiram in tudi v Novi Sloveniji popolnoma podpiramo v bistvu v primeru kompleksne krize na področju migracij, v primeru, ko bi na določenem območju Slovenije vstopilo zelo veliko število nezakonitih migrantov, ki bi hkrati izrazili namero, da zaprosijo za mednarodno zaščito, v tem primeru Ministrstvo za notranje zadeve se nalaga, da vladi v teh primerih predlaga sprejetje odločitve o vodenju upravljanja kompleksne krize. Tukaj se s tem strinjamo. Veseli me pa po drugi strani to, da tudi Evropska unija je prepoznala problem na tem področju, tako da je v bistvu Evropska komisija in evropske inštitucije 23. septembra lanskega leta, je v bistvu Evropska komisija predložila nov pakt o migracijah in azilu. Mogoče samo na tem mestu ena moja posebna pobuda, moj predlog Evropski komisiji, da se tega problema, ki je nekako zdaj zastal, vemo, da je to začela predsedstvo Nemčije, potem zdaj se nadaljuje predsedstvo Portugalske in potem tudi Slovenije, ampak verjamem, mislim, sem realist in vem, da ta problem ne bo bil rešen, zato mogoče predlagam Evropski komisiji, da se ta problem začne reševati projektno, na tak primer, tako kot je bilo, recimo, se je Evropska komisija lotila brexita, kjer je gospod Barnier z ekipo naredil izjemno delo, predvsem pa prišel je do rešitev. </font><br>
<font size="4">	Če grem v nadaljevanju v drugem delu, jaz moram povedati par zadev. Najprej, v koaliciji smo na tem področju imeli kar ogromno usklajevanj. </font><br>
<br>
<b><font size="4">38. TRAK: (VP) 21.10</font></b><br>
<br>
<b><font size="4">	</font></b><font size="4">(nadaljevanje) Vsa usklajevanja niso bila enostavna in moram reči, da to je čar demokracije in tudi pogovarjanja in poslušanja eden drugega, da smo nekako uspeli doseči tisti konsenz najnižji, ki smo ga v koaliciji lahko dosegli. To ni nič slabega, ampak mislim, da je dobro to, da se eden drugemu pove in da nekako tudi večina v Državnem zboru potem to zadevo sprejme oziroma zavrne. </font><br>
<font size="4">	Zdaj, če se malček vrnem k razpravi tudi mojih kolegov. Glejte, jaz, teza, da če nek predlog zakona ima, na njega so podani ogromno amandmajev, da je že avtomatsko, ga lahko iz tega sledi, da je ta zakon slab, tej tezi ne morem pritrditi. Ker vsaka koalicija in opozicija ima možnost dajanja amandmajev, seveda je potem pa odvisno od večine ali so te amandmaji sprejeti ali zavrženi.</font><br>
<font size="4">	Tako. Jaz mislim, da vse te spremembe, katere v Novi Sloveniji podpiramo, bistveno ne odstopajo po rigoroznosti v drugih državah v Evropski uniji oziroma, če se bolj natančno izrazim, v jedrnih državah Evropske unije. Vse te ukrepe, ki jih zdaj malček zvišujemo, so še vedno eni blažjih v Evropski uniji. To se tudi kaže, da tujci, te delovni ljudje, ki jih jaz zelo spoštujem, zelo radi pridejo v Slovenijo. </font><br>
<font size="4">	Tukaj mogoče, če grem k drugem delu, jaz se tukaj strinjam, da se predlogom zakona se omejujejo dokazila, s katerimi lahko tujec, ki zaprosi za izdajo dovoljenja za prebivanje, izkaže zadostna sredstva za preživljanje v času prebivanja v Sloveniji, predvsem iz tega nabora v Novi Sloveniji se strinjamo, da se vzamejo vzeta povračila stroškov v zvezi z delom, ki obsegajo stroške za prehrano med delom, prevozov na delo in iz dela ter povračilom stroškov, ki jih ima zaposleni pri opravljanju določenih del in nalog na službenem potovanju. Povračila stroškov namreč ne pomenijo plačila za delo. Jaz mislim, ko bomo ta zakon sprejeli, se bo, vsaj po mojem mnenju, stanje za te delavce izboljšalo. </font><br>
<font size="4">	Po drugi strani podpiram pa tudi dvig pogoja znanja slovenskega jezika. Dali smo dva pogoja, na osnovni ravni in na vstopni ravni, mi v Novi Sloveniji to podpiramo. Zakaj podpiramo? Če gremo pogledati malček tudi v samo Ustavo Republike Slovenije, če si pogledamo 43. člen, zakon lahko, tretji odstavek, zakon lahko določi, v katerih primerih in pod katerimi pogoji imajo volilno pravico tujci. Seveda, fajn je, da te tujci tudi obvladajo jezik. Jaz bom mogoče dal ene dva primera, iz katerih sem doživel v svojem delovanju. Ena je, da vsi te tujci, ki potem najdejo delo tudi v tujini, te delavci in tudi njihove družine, to se pravi matere z otroki, brez problema se učijo, recimo, tujega jezika nemščine, že preden vstopijo v Nemčijo, ker se točno zavedajo, kakšni pogoji so v Nemčiji. Tukaj bi še enkrat rad izpostavil, otrok mora znati za vstop v osnovno šolo skoraj C1, kar tega pogoja mi v Sloveniji nimamo, ampak to je že druga tema. Druga, imel sem kolega, ki je deloval v Bruslju, ki se je potem iz nekih razlogov preselil na Dunaj. Tam je poskušal dobiti dobro plačano službo. Že prej je zelo dobro poznal in govoril nemški jezik, ampak tam na uradu za zaposlovanje so mu rekli, da on obvlada nemščino, ampak to nemško verzijo, in je moral vse tečaje opraviti, da je dobil, da obvlada tudi avstrijsko nemščino, in šele potem je lahko opravljal svojo službo, ker je imel pogoj, da v enem letu opravi vse izpite, v drugačnem primeru bi mu služba spolzela iz rok. </font><br>
<font size="4">	Zdaj, če gremo naprej. Na nas v Novi Sloveniji se je ogromno ljudi obrnilo. Mi mislimo, da je nujen, je sistemski nadzor </font><br>
<br>
<b><font size="4">39. TRAK: (VP) 21.15</font></b><br>
<br>
<b><font size="4">	</font></b><font size="4">(nadaljevanje) nad delodajalci, ki zaposlujejo tudi delovno silo. Če sem malček, sem tudi malček bolj širok, smo mnenja, da je prijava bivališča naj omogoča samo ob fizični prisotnosti vseh udeleženih v upravnem postopku, in to izključno na podlagi najemne pogodbe oziroma izkazanega lastništva. Naše mnenje, Nove Slovenije je, da je treba določiti potrebno tudi minimalne bivalne standarde. Teh naših zahtev je še ogromno, ampak tudi naši člani so nas veliko klicali, jaz moram reči, jaz sem bil z veseljem prebral tudi pismo, ki smo ga dobili iz občine Kranj, župana in celotne, kolikor sem seznanjen, celotnega občinskega sveta, ki je bilo tam ogromno predlogov. Tudi tam so opozorili, če smem opozoriti samo na težavo v številnih občinah, ki nastane ob vključitvi otrok tujcev v vrtce ali šole brez potrebnega predznanja slovenskega jezika. Ampak to ni današnja tema, to je v bistvu tema, ki naslavlja več drugih zakonov. Čisto za konec lahko rečem, da poslancem Nove Slovenije se zdi znanje slovenskega jezika ključno. Če mi kot Slovenci moramo znati tuji jezik, ko gremo delat v tujino, in jaz sem to tudi osebno izkusil, je ključno, da tujci znajo slovenski jezik za dobro sožitje in vključitev tujcev v našo družbo. Zato si bomo v drugem branju zakona prizadevali, tudi si zdaj, da se v predlog zakona vnese dodatne zahteva po znanju slovenskega jezika za različne oblike prosilcev. Ampak to bomo pa v nadaljevanju.</font><br>
<font size="4">	Mi bomo ta predlog, kot smo ga v prvem branju, podprli in se veselimo, da bo ta predlog Zakona o spremembah in dopolnitvah Zakona o tujcih prišel v veljavo.</font><br>
<font size="4">	Hvala. </font><br>
<br>
<font size="4">	</font><b><font size="4">PREDSEDNIK MAG. BRANKO GRIMS: </font></b><font size="4">Hvala.</font><br>
<font size="4">	K besedi je prijavljen ... </font><br>
<font size="4">	Želite repliko? Replika. A, postopkovno? Prosim.</font><br>
<br>
<font size="4">	</font><b><font size="4">DR. MATEJ TAŠNER VATOVEC (PS Levica): </font></b><font size="4">Spoštovani predsednik, jaz bi vas samo rad opomnil na doslednost glede na to, da ste prej mene in kolegico Natašo in še koga opominjali, da ne razpravljamo o predmetu zakona. Zdaj kolega Černigoj je govoril o Zakonu o prijavi prebivališča, pa niste niti trznili. Tako, da vam pač priporočam, da ali se držite malo doslednosti ali pa pustite vsem enake možnosti za razpravo kot vašim koalicijskim partnerjem. </font><br>
<br>
<font size="4">	</font><b><font size="4">PREDSEDNIK MAG. BRANKO GRIMS: </font></b><font size="4">Besedo ima gospod Muršič, za njo sem ponovno jaz.</font><br>
<font size="4">	Izvolite, gospa Muršič.</font><br>
<br>
<font size="4">	</font><b><font size="4">MAG. BOJANA MURŠIČ (PS SD): </font></b><font size="4">Hvala lepa, predsednik, za besedo. Spoštovane kolegice, spoštovani kolegi.</font><br>
<font size="4">	V bistvu slišali smo v zadnji razpravi, da o tem zakonu ne govorimo prvič in tudi ne zadnjič. Ne, prvič res ne govorimo, ker smo že govorili na splošni razpravi, tako da zadnjič pa mislim, da tudi ne, kajti ta zakon, ki ga imamo na mizi, bi potreboval bistveno, bistveno širšo razpravo oziroma po moji presoji glede na spremembe, ki so v samem zakonu, ki so obsežne spremembe, in glede na mnenje Zakonodajno-pravne službe in glede na amandmaje, ki jih danes imamo na mizi, ta zakon sploh ni primeren, da danes to govorimo o njem. Tako, da ključno bi bilo, da bi danes tukaj kar, bom rekla glasovali o predstavitvi mnenj, kjer bi v bistvu lahko tudi o tem govorili širše.</font><br>
<font size="4">	Zadeva glede vsega tega zakona je kar zanimiva oziroma zelo boleča, o tem smo govorili že v splošni razpravi. In res imamo danes tukaj v Državnem zboru različna si mnenja in nobena razprava ne gre v napačno smer. Vsak ima svoje poglede in moje mnenje je pač takšno, da pač vsak poslanec, pa tudi vabljeni gostje, povejo svoja stališča in svoja mnenja. Bilo je pa zelo zanimivo danes slišati, ko je minister govoril, da so pripravili že amandmaje na Zakonodajno-pravno službo, da jih bo v nadaljevanju celo obrazložil. Ne vem zdaj ali to postaja nova parlamentarna praksa. Do sedaj smo vedno poslanci v drugi obravnavi vlagali </font><br>
<br>
<b><font size="4">40. TRAK: (VP) 21.20</font></b><br>
<br>
<b><font size="4">	</font></b><font size="4">(nadaljevanje) amandmaje in jih tudi mi obrazlagali, vlada je pa vedno dajala potem komentar tem amandmajem ali se s temi amandmaji strinja ali ne. Zdaj ne vem, sicer v nadaljevanju bomo tudi to slišali.</font><br>
<font size="4">	In zdaj če se nekako osredotočim na sam zakon, da me ne boste sicer prekinjali. Moja navada sicer ni, vedno govorim o vsebini ne nekje drugje. Bom pa začela tako, da migracije so vedno bile, so in tudi absolutno bodo. Ljudje pač zapuščajo, zapuščamo svoje domove, iščemo boljše življenje in temu mislim, da vsi tukaj, ki sedimo danes, lahko tudi pritrdimo. Pritrdimo pa lahko tudi temu, da je Evropa zaradi gospodarskega blagostanja in tudi nekako politične stabilnosti vedno vabljiva za priseljevanje. Vabljiva je pa tudi zaradi tega, ker potrebujemo ali pa potrebujejo tudi priseljensko delovno silo. Popolnoma enako je tudi v naši Republiki Sloveniji, kjer pač imamo migrante, ki živijo in bivajo pri nas, in tudi dnevne migrante, tako kot Slovenci odhajamo v tujino, pa imamo tisti, kateri živimo ob meji, dnevne migrante, nekateri pa potem nekako grejo v tujino in tam tudi bivajo. </font><br>
<font size="4">	Jaz bom tako rekla, da razumem vlado, da je potreben prenos direktiv, ki pač jih moramo sprejemati oziroma sprejeti, to se pravi direktive o študentih in raziskovalcih in novo ureditev dovoljenj za začasno bivanje, povezano s študijem in tudi raziskovalnim delom državljanov. Izjemno pomembno je za Republiko Slovenijo, da tem ljudem, tem osebam omogočimo dostojno življenje v naši državi, saj nam te osebe prinašajo dodaten razvoj in napredek. Ampak ob tem se mi poraja vprašanje, kako bo potem s podaljševanjem in odvzemanjem dovoljenj za bivanje, ko pa zaključijo študij in nekako se kaže, da se poraja možnost redne zaposlitve v Republiki Sloveniji, pa še v tistem trenutku nekako ni. Pa tudi velikokrat se zgodi, da je za študij nek okviren čas, kaj pa se bo zgodilo s temi študenti, ki ne bodo uspeli v času svojega študija zaključiti tega študija, ali se jim bo takrat odvzelo dovoljenje za bivanje ali so kakšni drugi postopki. Razumem tudi implementacijo sporazuma o izstopu Združenega kraljestva, Velike Britanije in Severne Irske, iz Evropske unije in tudi v delu pravic z nadaljnjim bivanjem in izdajanjem dokumentov. </font><br>
<font size="4">	Bom pa se ustavila nekako pri treh zadevah, sicer so bile že danes kar nekajkrat izpostavljene. </font><br>
<font size="4">	Pojem kompleksne krize in določene ukrepe vezane na to krizo. Če sem si pogledala amandmaje oziroma ko sem pogledala amandmaje, vidim, da se amandmaji nekako sledijo splošni razpravi, vendar imam kljub temu nekaj težav oziroma imam težave glede večine v odločanju v Državnem zboru, čeprav sem videla tudi, da je amandma, kjer naj bi se odločalo z večino vseh poslancev. To je zelo ključno in zelo pomembno. Jaz mislim, da navadna večina poslancev za tako pomemben, tako korenit poseg, ki se razglasi s kompleksno krizo, mora biti ustrezna večina poslank in poslancev, če se jim pač da ta politična odgovornost oziroma preda politična odgovornost, da pač nebi prišlo do prekomernega posega v razglasitev kompleksne krize. Kajti razglasitev kompleksne krize ima za posledico izključitev uporabe Zakona o mednarodni zaščiti in </font><br>
<br>
<b><font size="4">41. TRAK: (VP) 21.25</font></b><br>
<br>
<b><font size="4">	</font></b><font size="4">(nadaljevanje) instituta mednarodne zaščite. Kot sem omenila, gre za izredno občutljivo, kompleksno in problematično področje, ob tem pa se tudi izključi uporaba Zakona o mednarodni zaščiti, in tukaj moramo biti izjemno, izjemno pazljivi. V vsakem primeru pa ne smemo posegati oziroma je potrebno spoštovati tudi 18. člen Ustave Republike Slovenije, ki določa prepoved mučenja in je izražena tudi s pravilom nevračanja. Pri tem je pomembno, da je ta pravica absolutna in se ne sme odvzeti niti v primeru izrednih in vojnih razmer. Tukaj gre za izjemno, izjemno pomembna pravna vprašanja, ki lahko tudi povzročijo druge zaplete, če ne bodo ustrezno urejena. Pri tej kompleksni krizi nas opozarja tudi Zakonodajno-pravna služba, da moramo biti izjemno, izjemno pazljivi. </font><br>
<font size="4">	Dotaknila se bom tudi pritožbe tujca. Po izvršitvi sklepa ne vem, kakšno pravno sredstvo lahko sploh po tem uporabi, kajti ni pravnega sredstva, ker ne zadrži izvršitve sklepa. Ko pride do takšne postopka, pomeni zame prazno pravico, saj nekdo, ki ga odstranimo iz države, lahko vlaga sicer pravna sredstva, ampak postopek je že mimo, pravic mu ne moremo več povrniti. Takšen način po presoji pravnikov in tudi zakonodaje ni skladen z mednarodnim pravom in te stvari moramo kot demokratična, v kolikor še sploh smo demokratična, država upoštevati. In v opoziciji bomo temu tudi sledili.</font><br>
<font size="4">	Dotaknila se bom tudi znanja slovenskega jezika. Moram reči, da sem ga tudi v splošni razpravi izpostavljala. In tukaj se sicer lahko strinjam, da je znanje slovenskega jezika zelo pomembno, in bi si želela, da bi vsi znali slovenski jezik, ampak se mi pri tem postavlja vprašanje, kaj bo pa potem s temi visoko strokovno kvalificiranimi ljudmi, managerji koncernov, multinacionalk v Sloveniji. Ali bodo tudi ti ljudje morali obvladati slovenski jezik? To me izjemno zanima, kajti jaz mislim, da že kar nekaj časa imamo takšne zadeve oziroma se soočamo s takšnimi ljudmi, pa ne moram reči, da ravno obvladajo slovenski jezik. Je pa res, da podpiram, da se izvajajo izobraževanja, da se poskuša te ljudi čim bolj integrirati v okolje, ampak jim je treba tudi na nekakšen način pomagati, kajti ti ljudje so res ranljiva skupina v tem pogledu. </font><br>
<font size="4">	Zdaj bi še mogoče o teh nezakonitih migrantih malce dotaknila, ki so res tudi najbolj ranljiva in najpogosteje izpostavljene nehumanim delavnim in tudi bivalnim pogojem.  Zato je zagotovitev pravnega varstva njihovih pravic toliko, toliko bolj pomembna, in si ne smemo tukaj zatiskati oči.</font><br>
<font size="4">	Zdaj, veliko stvari še je, veliko amandmajev je. Glede na to, da je že danes tudi pozna ura, ampak kljub temu smo pozno tudi začeli, se še bom oglasila pri posameznih amandmajih, kajti določeni amandmaji imajo vsebino in bi želela tudi pri njih govoriti. </font><br>
<font size="4">	Toliko zaenkrat, v nadaljevanju se še pa bom oglasila. Hvala. </font><br>
<br>
<font size="4">	</font><b><font size="4">PREDSEDNIK MAG. BRANKO GRIMS: </font></b><font size="4">Hvala.</font><br>
<font size="4">	Zdaj sem še sam prijavljen. Ampak najprej glede na razprave bi vas želel nekaj opozoriti. Pač danes poteka seja nekoliko drugače, tako smo se dogovorili na začetku, in odprta je razprava o vseh členih in amandmajih skupaj. Tako, da mnogo vas je zdaj že napovedalo, da boste kasneje predstavili amandmaje – posebne razprave o posameznem amandmaju ne bo; ko bo konec razprave, bomo šli </font><br>
<br>
<b><font size="4">42. TRAK: (VP) 21.30</font></b><br>
<br>
<b><font size="4">	</font></b><font size="4">(nadaljevanje) na glasovanje in bo potem samo še obrazložitev glasov. Tako, da počasi prihaja čas, da bi tiste amandmaje vendarle vsi predstavili in obrazložili, konkretizirali to razpravo. To čisto tako, da ne bo potem kakšnega nesporazuma. Saj razprava je odprta in lahko kadarkoli se ponovno prijavite.</font><br>
<font size="4">	Zdaj pa kar se tiče razprave. Glejte, prej sem že opozoril, da problem je masovna migracija. To je treba ostro ločiti - in s tem pojmom se stalno manipulira - od normalnih migracij, ki so značilne za vso zgodovino in so pozitivne. Nekdo sreča nekoga, dva se spoznata, par, fant, punca, se poročita, se odločita, kje bosta živela, in to je neka migracija, ki je najbolj normalna v zgodovini. Problem je, ko se je to začelo izkoriščati in potem se je to skrilo za velikanske puhlice o človekovih pravicah. Mimogrede, vdiranje preko meje v neko državo ni nobena človekova pravica. Ravno nasprotno, pravica tistih, ki v državi živijo, je, da se to ne dogaja. Pa tako je tudi, mimogrede, pravni red. Ker se veliko govori s tem v zvezi s pravnim redom. In seveda treba je imeti realno sliko, koliko je posamezna država s tem že obremenjena. Zato je zanimiv podatek, da obstaja pri organizacijah Združenih narodov, za katero upam, da je nihče pri zdravi pameti ne bo rekel, da je desna, poseben migracijski portal, ki pa ve za Slovenijo, da ima ne 0,02 tujcev, kot je prej nekdo rekel, ampak je 278 tisoč tujcev ta trenutek v Sloveniji. Če pa gre na tisti kriterij, ki ga je isti portal še nedavno uporabljal, in je uporabljal kriterij, da so pravzaprav migranti vsi, ki živijo na neki državi, tudi če so vmes že sprejeli državljanstvo, pa da so rojeni izven ozemlja te države, ki sedaj tam obstaja, je pa številka še precej višja in je bila takrat približno 22,3, če me spomin ne vara. Se pravi, tudi če gremo na to ožjo kriterij, ki je zdaj predstavljen, je to vendarle 14,2 %. Se pravi, gre za zelo veliko število ljudi in seveda to predstavlja tudi organizacijsko, pravno, socialno in sicer zelo velik problem. Zato je to treba jasno urediti z zakonom, zato da ne prihaja do zlorab, da se zlorabe maksimalno prepreči. To je poanta te zgodbe in tistega o registriranju stalnega prebivališča, ki smo ga že obdelali, in že zakona o ilegalnih migracijah oziroma azilu, ki prihaja še, o tem kasneje, na dnevni red. </font><br>
<font size="4">	Problem, s katerim se soočamo, je sorazmerno velik in se stopnjuje. Govoriti o tem, da se je v zadnjih letih to znižalo, je seveda manipulacija s številkami. Iz česa izvira? Iz tega, da se je nekdo v Evropi izmislil, da je treba kar meje odpreti in je poplava deset in več tisoč ljudi na dan šla preko naše domovine. In se je to celo organiziralo, čeprav je bilo vse nelegalno, to morate vedeti. Vse, kar se je takrat dogajalo, je bilo nelegalno, v neskladju z mednarodnimi akti, ki jih je Slovenija ratificirala, in v skladu s slovenskimi predpisi. In za to bi nekdo moral odgovarjati pravno in sicer, o tem sem trdno prepričan in sem zato tudi napisal že pred časom predlog parlamentarne preiskave o tem, ki pa žal še zaenkrat še vedno počiva. </font><br>
<font size="4">	Drugo, kar pa je, je pa vprašanje teh migracij. Poglejte, veliko vas je danes pozitivno govorilo o tem, kar je poslal Kranj. Tega sem zelo vesel. Ampak ne boste verjeli, vse tisto, kar je napisano, kot predlagatelj sem predlagal jaz, vse sklepe sem oblikoval jaz, in to sem tam zagovarjal. In ne boste verjeli, da je bilo skoraj vse soglasno sprejeti. Mislim, da pri enem sklepu, da sta bila dva proti, vsi ostali v 33-članskem mestnem svetu v Kranju so bili pa za. In zanimivo, da je bila razprava tam bistveno, bistveno manj polemična, ideološko obarvana, ampak zelo stvarna. Ker v čem je problem, s katerim se soočamo in seveda realno se soočajo s tem občine ali pa, če želite, upravne enote v Sloveniji? Da nekdo pride sem, tukaj se nekdo s tem okorišča, to je že prva zloraba in kriminal, in to organizira in za to ljudem tudi zaračuna. To je že izkoriščanje in se nebi smelo dogajati. </font><br>
<br>
<b><font size="4">43. TRAK: (VP) 21.35</font></b><br>
<br>
<b><font size="4">	</font></b><font size="4">(nadaljevanje) Potem pride sem, tukaj eno leto dela in potem po enem letu, se je zdaj mehanizem tako izvajal, da je prišlo do združitve družine. Družino je pripeljal sem, takoj je bila na naši sociali, to je kar prišel s seznamom na upravno enoto, kaj vse rabijo. In ko je bilo enkrat to urejeno, je ta isti človek, ki je bil zaposlen, šel lepo v okviru firme nekam v tujino, kjer so ga plačevali praviloma na roko, nekateri potem tako to prikazujejo, da tukaj dobivajo zajamčeni OD zato, da je malo bolj zadoščeno predpisom, velika večina pa niti to ne. In potem to nekdo to vse plačuje – kdo? Slovenski davkoplačevalci. In potem se še nekaj dogaja. Jaz bi lepo prosi, ko ste nekateri rekli, bi bilo to zanimivo videti. Obstaja posnetek te zgodbe v kranjskem mestnem svetu. Nastopili so vsi pomembni akterji od socialnega zavoda do vseh ostalih, če želite, tudi policije, ki se s temi primeri konkretno ukvarja, in te izjave so izjemno poučne. To ni bila neka desničarska razprava, kot se zdajle poskuša tukaj ideološko prikazovati, daleč od tega. Večina tistih je članov SD-ja, ki so razpravljali, tudi župan, mimogrede, tja sodi. In ne boste verjeli, še enkrat povem, vsi so bili soglasni in vsi so potrdili to, o čemer govorim, kako je to organizirano, kako se izkorišča ljudi, kako se to zlorablja, kako se izkorišča luknje v slovenski zakonodaji za to, da se pač doseže nek finančni profit, in da praviloma so žrtve na koncu vsi razen tisti osnovni organizatorji, ki na koncu še pobirajo praviloma denar tudi od tistih, ki še v tujini delajo, pa ga morajo nekam drugam pošiljati - pa ne svojim družinam. Njihove družine so tukaj na naši sociali, oni pa to pošiljajo v neko drugo državo precej bolj dol na jug, najbrž ni treba povedati, kam. In v čem je problem? Slovenski davkoplačevalci tega ne zmoremo več. Nastajajo pa tudi konflikti zaradi tega, ker se celo to dogaja, tudi o tem je tekla beseda, ne toliko konkretno na tej seji, pač pa na pripravljalni, da recimo se zgodi, da starši niti ne dovolijo otrokom, ki bi želeli govoriti slovensko. A ste to vedeli? Celo do fizičnih obračunavanj je prišlo. Zato, ker se nočejo integrirati. Ne dovolijo, da bi se otroci integrirali. Ampak isti starši, ki, mimogrede, potem sploh niso zaposleni v Sloveniji, naredijo pa neskončen cirkus in pri tem jim mnogi v Sloveniji naivno držijo štango, kot se reče, da ko gre pa otrok v vrtec ali pa v šolo, mora imeti pa učitelja, ki mora obvladati njegov tuji jezik zato, ker on ne zna niti besede slovensko, saj mu starši niso dovolili, da bi se naučil, niso mu tega omogočili, in potem vse to še dodatno plačujemo. In na koncu imaš primere v šolah, ko so po trije učitelji v razredu, od tega dva zato, da govorita nek tuji jezik. Pa to ne velja samo za prvi razred. Zdaj mi pa povejte, kje v Avstriji boste našli kaj podobnega? Ne boste. Pa v kakšni drugi evropski državi? Kolikor je meni, znano nikjer, to je zdaj prav samo slovenska posebnost. In ne mi govoriti, da je to pravica kogarkoli. To je čista zloraba sistema, kot se pri nas dogaja, to je čista zloraba. In iz tega vidika tudi zelo zavračam, in to je žaljivo, to, ko je bila prej razprava, primerjava s slovenskimi delavci v Avstriji. Oprostite, jaz ne poznam enega primera, da bi slovenski delavec v Avstriji prišel za eno leto dni delat v Avstrijo, potem pa pripeljal tja družino in jo obesil na avstrijsko socialo, potem pa v šole in ne vem kam dal, on bi šel pa nekam drugam v tujino delat. Ja, seveda. Pa tudi v Italiji se to nebi zgodilo, meni verjemite, ker tam morajo vsak mesec predložiti, kako bo in iz česa bo živel družino, in seveda socialni prispevki se v to ne upoštevajo - to je evropska norma, gospe in gospodje. Če pa tega ne zmore po dveh mesecih, tretji mesec se lepo poslovijo in se reče želimo vam srečno pot domov, lepo je bilo, dokler smo bili skupaj. Tako to delajo urejene evropske države, tukaj pa poslušamo zgodbice. Seveda, nekateri bodo ob zaslužek, jaz razumem, da je nekaterim zelo hudo, ker se stvari zapirajo in se onemogočajo vse tiste stranpoti in luknje, ki so nekaterim omogočale tukaj velike zaslužke. Ampak to so zaslužki na račun pač trpljenja ljudi po eni strani in predvsem zaslužki na račun slovenskih davkoplačevalcev, ki niso v skladu z zakonodajo, ki so v bistvu zloraba zakonodaje. In za to v resnici gre. </font><br>
<br>
<b><font size="4">44. TRAK: (VP) 21.40</font></b><br>
<br>
<b><font size="4">	</font></b><font size="4">(nadaljevanje) In več kot bomo teh možnosti zaprli, bolj urejena država bo. In manjši problem bo, če želite, tudi z integracijami. Jaz še enkrat povem, da to pa resnično ne razumem, ko se je danes kot enega največjih problemov postavljalo vprašanje tega, da se zahteva tisto osnovno minimalno, pazite, to je brez slovnice, to je par teh besed za osnovno sporazumevanje, znanje slovenskega jezika. pa to bi moralo biti samoumevno in, verjemite, pri mnogih tudi je. Koliko takih ljudi poznam. Prvo, ko so sem prišli, so šli se pač učiti slovenščino, in to ne samo osnovno, ampak so se krepko naučili. In taki ne bodo imeli s tem zakonom, verjemite, najmanjšega problema, veseli ga bodo. Ampak tisti pa, ki se ne želijo integrirati, ki celo onemogočajo svojim otrokom, da bi se integrirali, tistim je pa potreben ta zakon. Ali bodo pač sprejeli neka pravila igre ali pa bodo morali sprejeti drugačne odločitve, tukaj pač ni pardona. Ker Slovenija ne potrebuje nobenih masovnih migracij kot je bilo prej rečeno, Slovenija potrebuje urejen pravni red, kjer bo zakon veljal za vse, za vse na enak način, in pa seveda ustrezno družinsko politiko, pa ne bo nobenih problemov z migracijami. Pa seveda potem tudi dobro plačana delovna mesta, ne vzdrževanje pač del, ki se komaj živijo. To je lahko prihodnost Slovenije, vse drugo je v nasprotju s 3. členom slovenske Ustave. Za vse, ki ste ga v tem času že pozabili, ga bom še enkrat citiral: Slovenija je država vseh svojih državljank in državljanov, ki je utemeljena na neodtujljivi pravici slovenskega naroda do samoodločbe. Tujci so tukaj samo dobrodošli gostje pod pogoji, ki jih določimo mi. In temeljni pogoj je seveda spoštovane slovesnega pravnega reda. Zato so vse te velike besede in namigovanja o ne vem kakšnih kršitvah odveč. To, kar je predlagano v tem zakonu, je manj kot maksimum, ki ga dopuščajo evropske norme. O tem sem trdno prepričan, ker jih zelo dobro poznam. In če pogledate sosednje države, še enkrat vam povem, poglejte si malo Francijo, recimo, kako je spremenila svojo zakonodajo v zadnjih letih. Tudi kazensko in še drugo, da ne bom o vsem tem govoril zdajle. In potem boste videli, koliko v resnici Slovenija zaostaja. In Slovenija je premajhna, da bi si lahko privoščila, da bi bila potem zadnje pribežališče za vse, ker bi drugje ne izpolnili pogojev, rekli bi pač vi ne delate skladno z zakoni, potem bomo šli pa v Slovenijo, Slovenija / nerazumljivo/. Ja, tako to ne gre, tega ne more, ne zmore. Prvič, ni najbogatejša evropska država, drugič, Slovenk in Slovencev nas je koliko? Teoretično dva milijona, v praksi pa, če tistih 278 tisoč odštejem, pa bi jih moral še nekaj več, kaj ostane, milijon in pol. Pa si predstavljate, kakšna absolutna manjšina smo v resnici gledano z vidika globalizma, ki se zdajle dogaja? In vsa pravica nas je, da seveda pravila igre postavimo tako, da pospešimo integracijo, da spodbujamo integracijo in da jo tudi omogočimo, in za to v resnici v tem zakonu gre. Za nič slabega, ampak za tisto, kar bi moralo biti samoumevno. In še enkrat povem, za mnoge, ki pridejo, je to samoumevno, sami storijo mnogo več kot od njih zahteva ta zakon. Problem je, da obstaja pač en sloj ljudi, ki tega noče. Nikakor pa ne gre vse metati v isti koš. In tudi tisti, ki ste tako manipulirali in obračali izjave, to ni lepo. Gre pa za to, da je pravni red in da je pravni red za vse in da je pravni red jasen. In ta zakon je iz tega vidika, še enkrat povem, kompromis, vendar kompromis v pravi smeri, velik korak naprej v to, da Slovenija pač uredi stvari na tak način, da do zlorab nebi več prihajalo.</font><br>
<font size="4">	Zdaj pa vprašam še enkrat, da ne bo nesporazuma. Ali že kdo predstaviti amandmaje? Gospa Muršič, mislim, da dr. Vatovec je to napovedal. Če želite predstaviti amandmaje, je zdaj čas. </font><br>
<font size="4">	Ja, če ne želi, zdaj, glede na to, da je ura 15 do 22-ih, danes pa naj bi ob 22-ih zaključili, potem jaz predlagam, da zdajle mi zaključimo tole sejo in jo nadaljujemo jutri ob 14-ih. Ob 13-ih imamo tako in tako že sklicano sejo za eno </font><br>
<br>
<b><font size="4">45. TRAK: (VP) 21.45</font></b><br>
<br>
<b><font size="4">	</font></b><font size="4">(nadaljevanje) EU zadevo. Ker ni v istem prostoru, ne moremo kar direktno nadaljevati, tako da bi potem s to sejo pa nadaljevali ob 14. uri. </font><br>
<font size="4">	Potem vsem lep pozdrav, pa želim vam srečno pot domov. / oglašanje iz dvorane/</font><br>
<br>
<font size="4">	</font><b><font size="4">DR. MATEJ TAŠNER VATOVEC (PS Levica): </font></b><font size="4">Postopkovno. </font><br>
<br>
<font size="4">	</font><b><font size="4">PREDSEDNIK MAG. BRANKO GRIMS: </font></b><font size="4">Seja je zaključena, boste jutri lahko takoj postopkovno. </font><br>
<br>
<font size="4">	</font><b><font size="4">DR. MATEJ TAŠNER VATOVEC (PS Levica): </font></b><font size="4">Ne, ne, ne, ne, postopkovno.</font><br>
<br>
<font size="4">	</font><b><font size="4">PREDSEDNIK MAG. BRANKO GRIMS: </font></b><font size="4">No, izvolite postopkovno, če želite vztrajati. Prosim. </font><br>
<br>
<font size="4">	</font><b><font size="4">MR. MATEJ TAŠNER VATOVEC (PS Levica): </font></b><font size="4">Predsednik, dvignil sem roko, preden ste izrekli tiste tri magične besede, zaradi katerih vemo, zakaj ste to naredili. Ampak glejte, čisto dobrih 15 minut še imamo. Tako, da lahko začnemo z glasovanjem o členih. Jaz ne vidim čisto nobene težave v tem, čeprav vidim, da vaši koalicijski kolegi že pridno pakirajo svoje mape. 15 minut lahko še delamo, ne vem, zakaj nebi. Lahko dodelamo nekaj členov, izglasujemo in potem jutri nadaljujemo z glasovanjem. To so bile prakse že v preteklosti, ko so se seje prekinile sredi glasovanja. </font><br>
<br>
<font size="4">	</font><b><font size="4">PREDSEDNIK MAG. BRANKO GRIMS: </font></b><font size="4">Seja je potekala po 2. členu ...</font><br>
<br>
<font size="4">	</font><b><font size="4">DR. MATEJ TAŠNER VATOVEC (PS Levica): </font></b><font size="4">In ne vidim nobenih težav glede tega. Tako, da vam postopkovno predlagam, da nadaljujemo s sejo do 10. ure. </font><br>
<br>
<font size="4">	</font><b><font size="4">PREDSEDNIK MAG. BRANKO GRIMS: </font></b><font size="4">Glejte, ali se ne razumemo ali pa se nočemo razumeti. Jaz sem opozoril, da je seja na začetku že pripravljena tako kot so jo pripravile službe in poteka drugače. Ne bomo šli od člena do člena in opravili o posameznem členu razprave, odprta je bila razprava o vseh členih in amandmajih skupaj. Ko bo razprava zaključena, zdajle je še ne bom zaključil, ker bo spet cirkus, ampak ko bo razprava zaključena, potem ne bo več nobene razprave o posameznem amandmaju, ampak bo samo še obrazložitev glasov in glasovanje. To je način dela, ki ga sicer uporabljajo nekatera delovna telesa, recimo, kot sem bil informiran, Odbor za pravosodje kot primer. V tem smo po navadi ravnali drugače, ampak zaradi specifike današnje seje je služba pripravila to sejo na ta način. Dajte, prosim, poslušati, da ne bo potem nesporazuma. To sem že trikrat povedal. Če želite predstaviti amandmaje, bo čas še jutri, ko bo konec razprave, pa bodo samo še obrazložitve glasov in glasovanja. In potem seveda zaključno glasovanje o vseh členih skupaj, tako kot smo se dogovorili in kot tudi določa poslovnik.</font><br>
<font size="4">	Želite še enkrat besedo, gospod Vatovec? </font><br>
<br>
<font size="4">	</font><b><font size="4">DR. MATEJ TAŠNER VATOVEC (PS Levica): </font></b><font size="4">Ja, ja. Ker me očitno vi ne poslušate. </font><br>
<font size="4">	Predlagal sem, da v teh 15-ih minutah pričnemo z glasovanjem. </font><br>
<br>
<font size="4">	</font><b><font size="4">PREDSEDNIK MAG. BRANKO GRIMS: </font></b><font size="4">Glasovanja danes ne bomo končali, ker je ura 15 do desetih.</font><br>
<br>
<font size="4">	</font><b><font size="4">DR. MATEJ TAŠNER VATOVEC (PS Levica): </font></b><font size="4">Ja, nima veze, če ga ne bomo končali. Lahko ga začnemo. </font><br>
<br>
<font size="4">	</font><b><font size="4">PREDSEDNIK MAG. BRANKO GRIMS: </font></b><font size="4">No, lepo, da ste predlagali. 	</font><br>
<font size="4">	Jaz zaključujem sejo za danes ... </font><br>
<br>
<font size="4">	</font><b><font size="4">DR. MATEJ TAŠNER VATOVEC (PS Levica): </font></b><font size="4">Predsednik, ne morete ...  </font><br>
<br>
<font size="4">	</font><b><font size="4">PREDSEDNIK MAG. BRANKO GRIMS: </font></b><font size="4">In jo prekinjam in jo nadaljujemo jutri ob 14. uri. </font><br>
<font size="4">	Srečno pot domov. </font><br>
<br>
<b><font size="4">	(SEJA JE BILA PREKINJENA 11. MARCA 2021 OB 21.47.)</font></b>