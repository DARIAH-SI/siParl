<h5 class="label"><span>Vsebina zapisa seje</span></h5><div align="center">
<p><b><font size="4">REPUBLIKA SLOVENIJA</font></b><br>
<b><font size="4">DRŽAVNI ZBOR</font></b><br>
<b><font size="4">KOMISIJA ZA NADZOR JAVNIH FINANC</font></b><br>
<b><font size="4">9. seja</font></b><br>
<br>
<b><font size="4">(5. november 2019)</font></b></p></div><br>
<b><font size="4">Sejo je vodil dr. Anže Logar, predsednik komisije.</font></b><br>
<b><font size="4">Seja se je pričela ob 14.03.</font></b><br>
<br>
<b><font size="4">1. TRAK: (TB)</font></b><br>
<br>
<font size="4">	</font><b><font size="4">PREDSEDNIK DR. ANŽE LOGAR:</font></b><font size="4"> Lep pozdrav na 9. redni seji komisije!</font><br>
<font size="4">	Obveščam vas, da je zadržan poslanec Luka Mesec, ostalih zadržanih nisem dobil. Na seji kot nadomestni člani sodelujejo in sicer, poslanec Jani Prednik, namesto poslanke mag. Bojane Muršič in poslanec Marko Bandelli, namesto poslanca Vojka Starovića.</font><br>
<font size="4">Sklepčni smo, lahko nadaljujemo z sejo. Prehajamo na določitev dnevnega reda. S sklicem seje ste prejeli dnevni red seje in sicer z dvema točkama: točka 1. – Predlog zaključnega računa Proračuna Republike Slovenije za leto 2018 in točka 2. - Poročilo o stanju in gibanju davčnega dolga po stanju na dan 31. 12. 2018. Predlogov za spremembo dnevnega reda ob predvidenem roku – torej včeraj, do 12. ure - nisem prejel, zato dnevni red ostaja takšen, kot je bil predlagan s sklicem.</font><br>
<br>
<font size="4">Prehajamo torej na obravnavo </font><b><font size="4">1. TOČKE DNEVNEGA REDA - PREDLOG ZAKLJUČNEGA RAČUNA PRORAČUNA REPUBLIKE SLOVENIJE ZA LETO 2018.</font></b><font size="4"> Komisija obravnava zaključni račun kot matično delovno telo.</font><br>
<font size="4">Za obravnavo te točke imamo naslednja gradiva in sicer, celotno gradivo javnih del je objavljeno na spletnih straneh Državnega zbora. Članice in člani komisije ste v tiskani obliki prejeli spremni dopis Vlade, kazalo, tabelarni del predloga zaključnega računa in sicer splošni in posebni del in pojasnila Vlade o razlogih za nespoštovanje predlogov popravkov revizorja. Prejeli ste tudi revizijsko poročilo o Predlogu zaključnega računa za leto 2018, ki nosi oznako POSLOVNA SKRIVNOST po ZGD-1 in ste ga članice in člani</font><br>
<br>
<b><font size="4">2. TRAK: (TB) – 14.05</font></b><br>
<br>
<font size="4">	(nadaljevanje) komisije zaradi varstva podatkov prejeli v varovani predal v sistemu UDIS. Revizijsko poročilo z zakritimi varovanimi podatki je javno dostopno na spletni strani Računskega sodišča Republike Slovenije. Sestavni del gradiva je tudi Obrazložitev zaključnega računa proračuna Republike Slovenije za leto 2018 in sicer za oddelek SOVA - INTERNO, ki ste ga članice in člani komisije prejeli proti podpisu. Mnenje Komisije Državnega sveta za gospodarstvo in obrt, turizem in finance je bilo objavljeno na spletnih straneh Državnega zbora.</font><br>
<font size="4">	V zvezi z zaupnimi gradivi prosim, da v primeru, ko nameravate v svoji razpravi uporabljati podatke iz zaupnih gradiv to predhodno poveste, da bomo sejo zaprli za javnost, drugače pa toplo priporočam, da tega, pač rahlo preskočite oziroma uporabljate kakšne druge metode, da se izognete navajanju tajnih podatkov in da lahko celotno razpravo opravljamo kar na javnem delo.</font><br>
<font size="4">	K tej točki so bili povabljeni: Marjan Šarec; predsednik Vlade, ki se je opravičil, dr. Andrej Bertoncelj; minister za finance, Tomaž Vesel; predsednik Računskega sodišča, Vlada, Ministrstvo za finance in Računsko sodišče. Naknadno smo na sejo povabili še podpredsednika Komisije Državnega sveta za gospodarstvo, obrt, turizem in finance Tomaža Horvata in Komisijo Državnega sveta za gospodarstvo, obrt, turizem in finance.</font><br>
<font size="4">Predlagam, da uvodno razpravo opravi predstavnica oziroma državna sekretarka Ministrstva za finance. Potem bodo svoje ugotovitve iz revizijskega poročila povedali predstavniki Računskega sodišča, predvidevam, da glavni revizor in če bodo želeli, besedo dobijo predstavniki še drugih ministrstev, nato pa bomo prešli na razpravo poslank in poslancev.</font><br>
<font size="4">Besedo dajem torej državni sekretarki na Ministrstvu za finance.</font><br>
<font size="4">Prosim, gospa Jazbec.</font><br>
<br>
<b><font size="4">MAG. SAŠA JAZBEC:</font></b><font size="4"> Spoštovani, hvala lepa za besedo.</font><br>
<font size="4">Pred vami je Predlog zaključnega računa proračuna Republike Slovenije za leto 2018, ki ga je Vlada z dokončnim poročilom Računskega sodišča ter pojasnili za neupoštevanje posameznih predlogov popravkov revizorja, predložila Državnemu zboru v sprejem. Zaključni račun je standardiziran dokument, ki vsebuje opredelitev makroekonomskih izhodišč, poročilo o realizaciji prejemkov in izdatkov državnega proračuna, informacijo o proračunskem presežku in zadolževanju proračuna, z obrazložitvijo pomembnejših odstopanj med sprejetimi in realiziranimi prejemki in izdatki. Poleg obrazložitev splošnega in posebnega dela, Predlog zaključnega računa zajema še klasične sestavine, to so izvajanje načrta razvojnih programov, podatki iz bilance stanja, ter poročilo o upravljanju denarnih sredstev enotnega zakladniškega računa in posebne tabelarne priloge. Pojasnila so podana s primerjavo na spremembe proračuna za leto 2018, to je bil zadnji sprejeti oziroma edini sprejeti proračun za leto 2018. </font><br>
<font size="4">Naj predstavim nekaj ključnih podatkov, ki jih vsebuje predlog zaključnega računa. V preteklem letu se je v državni proračun nateklo 8,2 milijardi davčnih prihodkov, 867 milijonov nedavčnih prihodkov, 84 milijonov kapitalskih prihodkov in 794 milijonov prejetih sredstev iz EU. Prihodki so bili realizirani v višini, natančno 10 milijard evrov, kar predstavlja 103 % načrtovanih prihodkov. Iz naslova dohodnine je bila zbrana milijarda 280 milijonov, to je 11 % več od načrtovanega in je posledica višje rasti mase plač od napovedi, ter ugodnih razmer na trgu dela, medtem ko so ostali viri dohodnine odraz splošno ugodne gospodarske klime v letu 2018. 4,2 % višji prihodki iz naslova davka od dohodkov pravnih oseb, so posledica dobrega poslovanja podjetij. Prihodki iz naslova DDV so znašali 3 milijarde 756 milijonov oziroma 4 % več načrtovanega.</font><br>
<font size="4">Zbrali smo tudi milijardo 559 milijonov trošarin, kar je 31 milijonov manj, kot smo načrtovali. Ključna postavka so bili nedavčni prihodki, načrtovani v višini 584 milijonov, realizirani pa v višini 867 milijonov oziroma 50 % več, kot je bilo predvideno, država je bila namreč ob koncu letu udeležena na dobičkih in dividendah ter presežku prihodkov nad odhodki v</font><br>
<br>
<b><font size="4">3. TRAK: (TB) – 14.10</font></b><br>
<br>
<font size="4">(nadaljevanje) praktično dvojnem znesku od predvidenega, razlog je bila predvsem super dividenda NLB, v višini 260 milijonov evrov.</font><br>
<font size="4">Večje odstopanje na prihodkovni strani so prejeta sredstva iz EU in drugih držav. Realizacija je znašala 794 milijonov prihodkov, kar pomeni 72 % načrtovanih, kar je bolje pač, kot v preteklih letih. Največji razkorak ostaja na področju kohezijske politike. Izvajanje kohezijske politike v tekočem programskem obdobju zaostaja za predvidenim iz vrste razlogov, kot jih vedno sproti navajamo, to je, pozen sprejem normativnih podlag, velik obseg normativnega okvirja in novosti v sistemu na področju celostnih teritorialnih naložb, lokalnega razvoja, finančnih instrumentov, priprave predhodnih pogojenosti in tako dalje. A podatki o potrjenih projektih, dodeljenih sredstvih in sklenjenih pogodbah potrjujejo, da izvajaje evropske kohezijske politike le prihaja v fazo dejanske izvedbe na terenu.</font><br>
<font size="4">Prejeta sredstva iz proračuna EU iz naslova kmetijske in ribiške politike so bila realizirana v višini 255 milijonov evrov oziroma 91 % načrtovanih. Na odhodkovni strani smo porabili 9 milijard 463 milijonov. To je 162 milijonov oziroma 2 % manj od načrtovanega. Največji delež so drugi tekoči domači transferi – 3 milijarde 225 milijonov oziroma 94 % načrtovanega. V okviru tega namena gre največ za tekoče transfere v javne zavode – milijarda 917 milijonov, od česar gre milijarda in pol javnim zavodom s področja izobraževanja, znanosti in športa. </font><br>
<font size="4">Druga velika postavka so tekoči transferi v sklade socialnega zavarovanja – milijarda 144 milijonov evrov, od tega v ZPIZ milijarda 45 milijonov za uravnoteženje pokojninske blagajne in v zdravstveno blagajno, transfer v ZZZS je znašal 100 milijonov evrov. Za transferje posameznikom in gospodinjstvom smo namenili milijardo 303 milijone, kar je bilo 10 % več od načrtovanega, od tega največ za družinske prejemke in starševska nadomestila 531 milijonov, za zagotavljanje socialne varnosti 305 milijonov in za nezaposlene 160 milijonov.</font><br>
<font size="4">Stroški dela neposrednih proračunskih uporabnikov so znašali milijardo 226 milijonov, kar je 4 in pol odstoten porast, glede na leto 2017. Izdatki za blago in storitve so znašali 785 milijonov oziroma za odstotek več od načrtov, obresti smo plačali v višini 861 milijonov, v skladu z načrti. Investicijski odhodki – 483 milijonov evrov oziroma 86 % načrtovanih. V primerjavi z letom poprej, je poraba višja za 112 milijonov, glavni razlog je bilo pa hitrejše izvajanje projektov, za katere so bili že v preteklosti izvedeni postopki javnega naročanja. Po programski strukturi so tri četrtine teh odhodkov namenjene za cestni in železniški promet in infrastrukturo. Glede na vir financiranja, je slaba polovica namenskih sredstev, tretjina so integralna sredstva, 100 milijonov pa predstavljajo EU sredstva s slovensko udeležbo.</font><br>
<font size="4">Investicijski transferi so znašali 338 milijonov evrov oziroma 88 % načrtovanih, od tega je bilo na primer, občinam izplačanih 130 milijonov evrov, kar je za 37 milijonov več kot leto prej. Poraba sredstev ni sledila načrtom in realizacija ob koncu leta je bila 56 odstotna, ključni razlog je pa počasnejše izvajanje projektov občin, na področju ravnanja z odpadnimi vodami.</font><br>
<font size="4">Državni proračun je tako v preteklem letu izkazal presežek, presežek v višini 1,2 % BDP oziroma, če želite, v znesku, 537 milijonov evrov in je z naskokom najvišji presežek, kot je bil pač kadarkoli zabeležen v državnem proračunu. V odnosu do EU smo dosegli neto proračunski presežek, v višini 360 milijonov evrov.</font><br>
<font size="4">Če se na hitro še obrnem na B bilanco, torej prejemki računa finančnih in terjatev in naložb, so znašali 679 milijonov evrov. Glavnina so prejemki iz naslova prodaje delnic NLB. V tem računu je bilo realiziranih 299 milijonov izdatkov, kar je dobra polovica samo načrtovanega in sicer,</font><br>
<br>
<b><font size="4">4. TRAK: (JJ) - 14.15</font></b><font size="4"> </font><br>
<br>
<font size="4">	(nadaljevanje) in sicer 101 milijon posojil je dala Republika Slovenija, 16 milijonov je namenjenih spodbujanju podjetništva na problemskih območjih z instrumentom mikro kreditiranja, ki ga je izvajal Javni sklad za podjetništvo. In v izvajanju ugodnih kreditov za investicije, ki jih je izvajal Javni sklad za regionalni razvoj in razvoj podeželja. Dana posojila občinam so znašala 20 milijonov evrov oziroma 61 odstotkov načrtovanega, plačila zapadlih poroštev 62 milijonov, to je predvsem poplačilo starega deviznega varčevanja. Republika Slovenija je pa namenila tudi 196 milijonov za povečanje kapitalskih deležev in finančnih naložb. </font><br>
<font size="4">	Še C bilanca. V C bilanci so odplačila glavnic posojil znašala 2 milijardi 443 milijonov evrov, kar je bilo približno 95 odstotkov načrtovanega. In dolg državnega proračuna je na 31. 12. 2018 znašal 29,18 milijarde evrov oziroma 63,5 odstotkov bruto domačega proizvoda in se je v preteklem koledarskem letu povišal za 400 milijonov evrov. </font><br>
<font size="4">	Sestavni del zaključnega računa je tudi zbirna bilanca stanja, ki izkazuje sredstva in njihove vire v višini 33 milijard 264 milijonov evrov, to je 4,5 odstotke več kot v letu 2017. Glavne premoženjske oblike so 12,4 milijarde so finančne naložbe, 5,9 so nepremičnine, 5,1 milijarde so denarna sredstva in 2,9 milijarde so terjatve za sredstva dana v upravljanje. </font><br>
<font size="4">	Računsko sodišče je kot že nekaj zadnjih let o predlogu zaključnega računa podalo mnenje s pridržkom. Za revizijo zbirne bilance stanja pa ni podalo mnenja. Glede ugotovljenih nepravilnosti v revizijskem poročilu za zaključni račun bi rada poudarila, da je v splošnem delu edina ugotovljena napaka pri izkazovanju prejemkov in izdatkov v računu finančnih terjatev in naložb, torej tako imenovana B bilanca, in sicer za 16 milijonov, kar je glede na celotno bilanco, če pogledamo cel zaključni račun bilance A, B in C znaša 0,13 odstotka. Se pravi, če pogledamo tukaj A bilanco, vseh 10 milijard prihodkov je napake 0, vseh 9 milijard 463 milijonov je napake 0, se pravi, A bilanca je 100 procentno pravilna po mnenju Računskega sodišča. V B bilanci je to ena vrstica, eno posojilo, ki je teh 16 milijonov, s katerimi se z Računskim sodiščem že vsa zadnja leta ne strinjamo kakšen je njen dejanski pravi namen, da tako rečem, se pravi teh 16 milijonov je problematičnih oziroma jih Računsko sodišče izrazi kot napako in potem v bilanci C, v računu financiranja tudi te 2,7 milijard zadolževanja, 2,4 milijarde odplačil dolga je napaka 0. Tako da v bistvu, če se pogleda celoten zaključni račun v teh 13 milijardah in toliko je v bistvu, da rečem, je pravilno izkazano 99,9 odstotkov vseh transakcij in Računsko sodišče nam je pač dalo na to mnenje s pridržkom, kar pač moram priznati, da smo malo razočarani. To je za splošni del. </font><br>
<font size="4">	Drugi del, ki ga nadzira oziroma revidira Računsko sodišče, je pravilnost izvršitve proračuna. Ta se na nanaša tako na vladne proračunske uporabnike, kot na enega nevladnega, so pogledali Zagovornika načela enakosti. In v tem delu, torej pri izvrševanju proračuna Računsko sodišče ugotavlja, da proračunski uporabniki niso poslovali v skladu s 24 različnimi predpisi in pravnimi akti, ampak tukaj gre za na pake, kot so na primer: niso bila pravočasno posredovana izhodišča, niso bili pravočasno posredovani podatki, odločbe so bile prepozno izdane in podobno. Tako da že samo Računsko sodišče na koncu ugotavlja, da so Vlada Republike Slovenije oziroma proračunski uporabniki in Zagovornik načela enakosti v vseh pomembnih </font><br>
<br>
<b><font size="4">5. TRAK: (JJ) - 14.20</font></b><font size="4"> </font><br>
<br>
<font size="4">	(nadaljevanje) pogledih poslovali v skladu s predpisi. Pri reviziji zbirne bilance stanje je pa tudi v letošnjem letu Računsko sodišče ugotovilo, da ne more podati mnenja. Osnovo za zavrnitev predstavljajo osnovna sredstva in terjatve za sredstva dana v upravljanje. Na obeh področjih so bili že na podlagi preteklih revizij pripravljeni načrti aktivnosti, ki se redno izvajajo. Roki za njih se iztečejo v letu 2021. In te načrte aktivnosti je potrdilo tudi Računsko sodišče kot zadovoljiv popravljalni ukrep. V skladu z načrtom aktivnosti so se, recimo samo primeroma da povem, investicije v teku zmanjšale iz milijarde 400 na 790 milijonov evrov. Kar pomeni, da se je zaključilo čez 400 investicij. </font><br>
<font size="4">	Zemljiško knjižni vpisi na nepremičninah, to je bil eden od razlogov, ki jih je tudi Računsko sodišče navajalo, da ne more izdati mnenja, so urejeni v 95 odstotkih. Potem za uskladitev terjatev za sredstva dana v upravljanje, je bilo v letu 2018 tudi izvedenih več aktivnostih, ki jih je v bistvu tudi Računsko sodišče pripoznalo in tudi navedlo v revizijskem poročilu. Tako da glede na vse, tudi na to, da v letošnjem revizijskem poročilu dodatni popravljalni ukrepi niso zahtevani, mislim, da to kaže, da se stanje ureja in da ni kritično oziroma da, kot mi razumemo, se zadeve konstantno izboljšujejo. Toliko za uvod. Za nadaljnja vprašanja pa sem na razpolago. Hvala. </font><br>
<br>
<font size="4">	</font><b><font size="4">PREDSEDNIK DR. ANŽE LOGAR:</font></b><font size="4"> Hvala za predstavitev. Dajem besedo predsedniku Računskega sodišča Tomažu Veselu. Prosim. </font><br>
<br>
<font size="4">	</font><b><font size="4">TOMAŽ VESEL:</font></b><font size="4"> Hvala lepa za besedo. Lepo pozdravljeni vsi skupaj. </font><br>
<font size="4">	Računsko sodišče je kot vsako let pravočasno izdalo revizijsko poročilo izvrševanju državnega proračuna in tudi revizijsko poročilo o zbirni bilanci stanja, kjer, tako kot je bilo povedano mnenje ni izdalo, kljub temu, da imamo danes na dnevnem redu zgolj revizijsko poročilo Računskega sodišča o izvrševanju državnega proračuna, pa se v nekaterih delih seveda lahko dotaknemo tudi drugega vprašanja. </font><br>
<font size="4">	Kljub temu, da je bilo pravzaprav že veliko povedanega o ekonomskih podatkih ali pa finančnih podatkih izvrševanja državnega proračuna v revidiranem letu, pa vendarle ponovno izpostavljamo, da je razlika med načrtovanimi in realiziranimi prejetimi sredstvi iz Evropske unije še vedno zelo velika. Republika Slovenija v proračun Evropske unije smo plačali 1,2 odstotka več kot smo načrtovali v tistem letu in za Računskem sodišče je načrtovanje porabe evropskih sredstev izjemnega pomena in zato to posebej poudarjamo, vendar smo iz proračuna Evropske unije prejeli 28,5 odstotka manj kot smo načrtovali. Kljub temu, da je nekaj napredka od prejšnjega leta, pa je to vendarle podatek, ki je po našem mnenju vreden posebnega poudarka in osvetlitve zakaj je temu tako. Zakaj toliko manj? Zaradi tega, ker smo prejeli 31,6 odstotkov manj prihodkov kot načrtovano iz strukturnih skladov ter več kot 37 odstotkov manj prihodkov iz kohezijskega sklad. Tako, da razmerje med načrtovanimi in pridobljenimi sredstvi je relativno velika, zato tudi realizirani presežek močno odstopa od načrtovanega presežka z vidika evropskih sredstev in je razlika med 681 milijoni do 360 milijoni realiziranega presežka. </font><br>
<font size="4">	Računsko sodišče je podalo mnenje glede splošnega dela zaključnega računa in tudi mnenje glede pravilnosti izvršitve proračuna tako kot vsako leto in tudi kar je naša naloga. Pri mnenju glede splošnega dela zaključnega računa, torej izkazov Računsko sodišče izreka mnenje s pridržkom. Zakaj? Zaradi tega, ker smo ugotovili dve napaki, in sicer prihodki v bilanci prihodkov in odhodkov so previsoko izkazani po mnenju Računskega sodišča za 148 tisoč evrov, nekaj več od tega. Kajti med prihodki so namreč izkazane obresti od vrnjenih posojil danih na podlagi Zakona o porabi sredstev pridobljenih iz naslova kupnin na podlagi Zakona o lastninskem preoblikovanju podjetij in kar je seveda tudi bolj pomembno, zaradi tega, ker so izdatki o računu finančnih terjatev in naložb previsoko izkazani za 12,1 milijon, in sicer namreč med izdatki so previsoko izkazani izdatki za posojila Javnemu skladu Republike Slovenije za podjetništvo in Javnemu skladu Republike Slovenije za </font><br>
<br>
<b><font size="4">6. TRAK: (SB) – 14.25</font></b><br>
<br>
<font size="4">	(nadaljevanje) regionalni razvoj in razvoj podeželja. Enako opozorilo oziroma razkritje z nekoliko drugačnimi finančnimi podatki, vendar ne bistvenimi, je Računsko sodišče opozorilo v svojem mnenju tudi za leto 2016 in 2017 pri izvrševanju državnega proračuna, predlagalo popravek glede teh zneskov, pa tako Vlada kot kasneje Državni zbor teh popravkov ne upoštevata. Vendar Računsko sodišče s posebno mero vztrajnosti opozarja tudi v letošnjem letu in glede na to, da je bilo izraženo razočaranje nad podajo mnenja Računskega sodišča glede splošnega dela zaključnega računa, ker zlasti, ker se primerja na vse realizirane prihodke ali odhodke lahko mirno povem, da bi Vlada lahko to razočaranje razgradila z upoštevanjem popravka revizorja in potem bi dosegli pravzaprav dosti idilično situacijo in bi Računsko sodišče mirno podalo mnenje brez pridržkov oziroma pozitivno mnenje. Namreč naša metodologija, ki jo uporabljamo ne samo v zadnjih letih, ampak pravzaprav praktično skozi celotno revidiranje državnega proračuna daje poseben poudarek na račun financiranja, torej B bilanco in zakaj, zaradi tega, ker govori o posebnih informacijah o naložbeni politiki države, o prodajah deležev, o drugih situacijah in si na strani 46 do 48 lahko tudi natančneje v revizijskem poročilu preberete kje je pravzaprav razlog zakaj se z načinom evidentiranja glede posojil Javnemu skladu Republike za podjetništvo in pa javnemu skladu za regionalni razvoj podeželja enostavno ne strinjamo in ne najdemo skupnega jezika že nekaj let z Vlado. Glede pravilnosti izvršitve proračuna pa Računsko sodišče ravno tako izreka mnenje s pridržkom zaradi različnih razkritij. Naj omenim morda nekaj elementov teh razkritij, ki jih velja posebej omeniti, namreč gre za kršitve nekaterih predpisov, ki jih morda v preteklih letih nujno nismo razkrili, pa jih velja posebej opozoriti na njih. Med njimi so razkritje, da po Zakonu o javnih financah so bila sredstva iz proračunske rezervacije zagotovljena za namene, ki bi jih bilo mogoče načrtovati oziroma za sanacije naravnih nesreč, to je razkritje, ki se nam že sicer nekaj let pojavlja pri revidiranju državnih proračunov, pa vendarle zaradi narave teh elementov moramo vedno ponovno opozoriti, da so enostavno elementi, ki bi jih bilo mogoče načrtovati in uvrstiti v redne proračunske postavke, če smem temu tako reči. ob enem je zaskrbljujoče vprašanje, da pristojna ministrstva niso ustrezno nadzirala javnih zavodov in skupaj z Vlado niso zagotovili, da bi najemnine od oddaje stvarnih premoženj države v najem prihodek proračuna države v najem prihodek proračuna države, zavedamo se, da je v zvezi s tem kar nekaj opravil, ki jih je potrebno storiti, moramo pa na to opozoriti. </font><br>
<font size="4">	Nadalje. V programu prodaje finančnega premoženja, ki je bil edini cilj doseganja prodaje čim višje kupnine, niso bile določene metode prodaje kot so predpisane z zakonom.</font><br>
<font size="4">	Nadalje. Velja izpostaviti, da z Zakonom o izvrševanju proračuna Republike Slovenije 2017 in 2018 Vlada ni ravnala v skladu s tem predpisom, ker posrednim proračunskim uporabnikom niso bila pravočasno posredovana izhodišča za pripravo finančnih načrtov, kar je v praksi povzročilo nekaj težav tudi pri revizijah, ki smo jih izvajali, pa pri konkretnih posrednih proračunskih uporabnikih, na kar so nas posebej opozorili in to v praksi povzroča kar nekaj težav. </font><br>
<font size="4">	Nadalje. Izhodišča za pripravo finančnega načrta posrednega proračunskega uporabnika niso vključevala celotnega obsega sredstev, kar je tudi povzročilo nekaj težav, ob enem pa niso bila izdana soglasja k letnim poročilom srednjih šol, dijaških domov in višjih strokovnih šol. V nasprotju z Zakonom o financiranju občin občinam niso bili pravočasno posredovani podatki o deležih za sofinanciranje njihovih investicij, na kar občina opozarja že kar nekaj let, ravno tako z Zakonom o organizaciji financiranje vzgoje in izobraževanja niso bila predpisana merila za vrednotenje materialnih stroškov, zakonom o gimnazijah recimo niso bili določeni podrobnejši pogoji v zvezi z obsegom financiranja načinom izobraževanja tujcev, zakonom o vodah Vlada ni pravočasno izdala uredbe o rabi </font><br>
<br>
<b><font size="4">7. TRAK: (SB) – 14.30</font></b><br>
<br>
<font size="4">	(nadaljevanje) termalne vode, kar ima seveda lahko javnofinančne posledice. Zakonom o investicijah v javne zdravstvene zavode, katerih ustanovitelj je Republika Slovenija, Ministrstvo za zdravje ni zahtevalo odvajanja dela amortizacijo tistih zdravstvenih zavodov, katerih ocenjena vrednost investicijske dokumentacije pri javnem zdravstvenem zavodu je bila posamično ali pa skupaj manjša od 500 tisoč evrov. Nadalje. Zakonom o javnih skladih v sklepu Vlade ni razvidno, da se premoženje, ki ga bo prenesla država Slovenija na Stanovanjski sklad Republike Slovenije vplačuje kot namensko premoženje v kapital tega javnega sklada, podobno velja tudi za uredbo o stvarnem premoženju države in lokalnih skupnosti. Naj na zadnje še opozorim na razkritje, ki je vsebovano tako pri pravilnosti, pa tudi ukvarjali smo se glede splošnega dela proračuna, namreč pri preoblikovanju zavoda Kobilarne Lipica v gospodarstvu v družbo, po našem mnenju niso bile spoštovane vse določbe Zakona o Kobilarni Lipica, namreč na ministrstvo ni bilo preneseno vse nepremično premoženje, gre za parcele tega zavoda, ob enem pa so bile rezerve izplačanega presežka oblikovane brez ustrezne pravne podlage. Računsko sodišče je zahtevalo odziv na poročila, vseh odzivnih poročil v tem trenutku nismo prejeli tudi zaradi tega, ker rok za njihovo podajo še ni potekel, kot po navadi in kot zahteva zakon bo Računsko sodišče pripravilo porevizijsko poročilo v katerem se bomo do posameznih zahtev v odzivnih poročilih tudi opredelili. Še enkrat naj opozorim, da Računsko sodišče predlaga popravek revizorja glede prej omenjenih zadev, v tem primeru v kolikor bi do popravka prišlo bi tudi lahko podali pozitivno mnenje na splošen del proračuna Republike Slovenije. Hvala lepa.</font><br>
<br>
<b><font size="4">	PREDSEDNIK DR. ANŽE LOGAR:</font></b><font size="4"> Hvala. </font><br>
<font size="4">	Zdaj pa želi besedo še predstavnik Državnega sveta. Ga ni. Če ne odpiram razpravo za poslanke in poslance. Gospod Polnar se je javil k besedi. Prosim.</font><br>
<br>
<b><font size="4">	ROBERT POLNAR (PS DeSUS):</font></b><font size="4"> Gospod predsednik, hvala za besedo. Gospe in gospodje! </font><br>
<font size="4">	fSam zaključni račun proračuna po svoji celotni strukturi najsi bo prihodkov ali odhodkov vsebuje izjemno veliko množico podatkov, ki jih je možno interpretirati tako ali drugače. Sam pa ocenjujem, da bi za začetek moje razprave veljalo izpostaviti vsaj tri pomembne elemente, ki se mi zdijo v proračunskem uresničevanju države v minulem letu pomembni, če ne celo ključni. Prva je presežek med prihodki in odhodki, ki je dejansko bil realiziran v višini 537,2 milijona evrov in je glede na planiran presežek v višini 50,4 milijone evrov višji za 466 in še nekaj milijonov evrov. Drugo je, da je državni proračun v neto odnosu do proračuna Evropske unije ustvaril 360 milijonov evrov presežka, to pomeni, da je tudi v tem letu Slovenija bila neto prejemnica sredstev. Res pa je, da smo nekaj danes že slišali tudi o podrobnostih zakaj je temu tako, v bolj podrobno razpravo na tem področju pa se nebi spuščal zato, ker to problematika zlasti črpanja sredstev iz Evropske unije. Tisto, kar se mi zdi posebej pomembno poudariti, pa so davčni prihodki. Mi smo ustvarili v letu 2018 praktično okroglih 10 milijard evrov prihodkov, od tega so davčni prihodki 8 milijard in 247 milijonov evrov, pomeni 82,5 %. In znotraj davčnih prihodkov se mi zdi posebej pomembno poudariti, da neodvisno od celega niza davčnih vrst, ki so vir državnega proračuna, samo štiri davčne vrste tvorijo več kot 90 % vseh davčnih prihodkov, to so davek na dodano vrednost, trošarine, dohodnina in davek od dohodkov pravnih oseb. To posebej poudarjam zlasti glede davka na dodano vrednost, ki pomeni več kot 45 % celotnih davčnih prihodov, za katere ponovno poudarjam, da predstavljajo več kot 82 % vseh prihodkov,</font><br>
<br>
<b><font size="4">8. TRAK: (TB) – 14.25</font></b><br>
<br>
<font size="4">	(nadaljevanje) celotnih prihodkov državnega proračuna, govorim pa to s tega vidika da, ko se pojavljajo v tej državi težnje, tendence in namere po zniževanju davkov, bo potrebno hkrati ob idejah za zniževanje davkov, povedati tudi, katerih javnih storitev, v kakšni količini in v kakšni kvaliteti se bomo iz tega naslova odpovedali in to se mi zdi tudi zelo pomembno sporočilo Zaključnega računa proračuna za 2018.</font><br>
<font size="4">	Ko sem pregledoval zlasti obrazložitve odhodkovne strani, pardon, najprej prihodkovne strani, si ne morem kaj, da ne bi vsaj ene bizarnosti omenil, ki pa, potem, po natančnem premisleku, ni več bizarnost. Gre za davčni vir, ki se mu reče oziroma vrsto davčnih prihodkov, ki se jim pravi davki na posebne storitve in znotraj tega davek na finančne storitve. Tam je bil ustvarjen nenadejan presežek v davčnih prihodkih za dobrih 10 milijonov evrov, ki je vsaj po obrazložitvi, nastal na podlagi tega, da je en sam davčni zavezanec na podlagi samoprijave iz opravljanja finančnih storitev za leta 2013 do 2017, vplačal 7,7 milijona evrov, v letu 2018 pa 2,4 milijona evrov. Če pomislimo, da prav veliko verjetno takšnih davčnih zavezancev ni, ampak da verjetno še obstajajo taki, ki bi se lahko tudi samoprijavili, pa če bi vsakdo imel 10 milijonov davčne obveznosti, bi najverjetneje v sami strukturi davčnih prihodkov državnega proračuna imeli večji plus.</font><br>
<font size="4">	Druga pomembna reč, ki je tudi malo, tako, prikrita v obrazložitvah, se mi pa kaže na pojasnilu, koliko je pravzaprav stala tista, tako imenovana, tiha stavka policistov v letu 2018. Mi smo pri poročilu o delu policije za leto 2018 poslušali, da se pravzaprav ni čisto nič poznalo, da je bilo vse v redu. No, danes smo izvedeli oziroma v tem poročilu smo izvedeli, da je bilo glob in denarnih kazni za več kot 8 milijonov evrov manj, kot je bilo načrtovano in da je to menda tudi posledica tega, da je policija tiho stavkala. Se pravi, dobrih 8 milijonov evrov, kar ni tako zanemarljivo, vsaj osebno tako mislim.</font><br>
<font size="4">	Gospe in gospodje, ne morem si kaj, da se ne bi orientiral tudi na višino pobrane dohodnine v letu 2018, predvsem s stališča dohodnine, kot najpomembnejšega vira za financiranje lokalne samouprave. V letu 2018 je bilo pobranih 2 tisoč 642 milijonov evrov dohodnine. Na podlagi letnega proračuna je bilo vrnjenih 195,4 milijona evrov in tako je neto učinek 2 tisoč 447 in še nekaj malenkosti, se pravi, 2 tisoč 447 milijonov evrov, malo manj kot 2 milijardi in pol. Tisto, kar je pomembno pri tem poudariti, je struktura razdelitve tega vira. Občinski vir je tisoč 154,6, glavno mesto 12,5 milijona evrov, država tisoč 280,2 in kot sem malo prej omenil, letni poračun, minus 195,4. Se pravi, osnova, 100 odstotna, je 2 tisoč 447,2, za občine tisoč 154,6, kar pomeni dejansko 47,18 % celotnega deleža pobrane dohodnine. Res je, da gre za leto 2018, da bo to prišlo v poštev za izračun skupne primerne porabe občin v letu 2020, toda že tukaj se nakazuje temeljni problem financiranja občin, to je nespoštovanje tistega dela Zakona o financiranju občin, 6. člena, ki govori, da se izračun oziroma za izračun za financiranje skupne primerne porabe občin, namenja 54 % dohodnine.</font><br>
<font size="4">Zdaj pa še tisto, kar se mi zdi, da je morda malo premalo poudarjeno v proračunu oziroma v zaključnem računu in je tudi dokaz svojevrstnih težav, najprej pri načrtovanju, potem pa pri izvajanju proračuna – to je proračunski presežek. Presežek je bil ustvarjen,</font><br>
<br>
<b><font size="4">9. TRAK: (JJ) - 14.40</font></b><font size="4"> </font><br>
<br>
<font size="4">	(nadaljevanje) kot sem malo prej omenil, v višini 537,2 milijona evrov, kar je 486,6 milijona evrov več, kot je bilo načrtovano. In tukaj se mi zastavljajo vsaj tri dileme, z vidika perspektive oblikovanja in sprejemanja proračunov, ki so zdaj ravno v teku v Državnem zboru. Prva je, da nihče verjetno tako visok proračunski presežek za leto 2018 ni pričakoval in tudi ni načrtoval v bodočih finančnih projekcijah, zato se mi zdi, da se na podlagi tako visokega proračunskega presežka tudi postavlja podvprašanje, seveda v pozitivnem smislu, vzdržnost bodočih proračunov glede na predvideno izvajanje teh proračunov. Se pravi proračunov za leti 2020 in 2021. Ravno tako je z vidika presežka, ki je bil ustvarjen v letu 2018 vprašanje, ki ga je potrebno razčistiti določanje potrebnega fiskalnega napora, to pomeni višine javnih izdatkov države v prihajajočih proračunih. Mislim, da se tu stvari lahko spremenijo ravno zaradi tega nenadejano visokega proračunskega presežka in pa seveda če je, čisto iz makroekonomskega stališča izhajam, tako visok presežek, pomeni tudi analizo ali pa prej izpraševanje ustreznosti postavljenih javno finančnih ciljev s srednjeročnim makrofiskalnim okvirjem. Mi, gospe in gospodje, bomo na podlagi tega, kar je bilo ustvarjeno v letu 2018, kar je načrtovano v letu 2019 in kar je projektirano v letih 2020 in 2021 ustvarili 1854 milijonov evrov proračunskega presežka, če bo vse tako kot je načrtovano. 193 milijonov v letu 2019, 468 milijonov v letu 2020 in 656 milijonov v letu 2021. To odiram predvsem s stališča tega, da absolutno ni videti nikakršnega proračunskega vira za denimo sanacijo pokojninskega sistema zlati v tistem delu, ki govori o zviševanju odmernih odstotkov iz 57,25 na 63,5 odstotka šele v šestletnem obdobju in pa seveda v tistem delu, ki govori o vračilu tistega kar upokojencem ni bilo izplačano zlasti v letih 2012, 2014 in 2015, ko sploh ni bilo nikakršnih uskladitev pokojnin, ne rednih in ne izrednih. To je tisto kar se mi glede presežka, ustvarjenega presežka, to lahko govorimo, da je realizirana zadeva, ker je proračunsko leto 2018 neizpodbitno mimo, to se mi zdi tisto, kar je ključno potrebno izpostaviti. Hvala lepa. </font><br>
<br>
<font size="4">	</font><b><font size="4">PREDSEDNIK DR. ANŽE LOGAR:</font></b><font size="4"> Hvala. Še kakšna razprava poslank in poslancev? Gospod Šircelj. </font><br>
<br>
<font size="4">	</font><b><font size="4">MAG. ANDREJ ŠIRCELJ (PS SDS):</font></b><font size="4"> Hvala lepa. Predsednik, kolegi in kolegice, predstavniki Vlade, predstavniki Računskega sodišča! </font><br>
<font size="4">	Jaz bi se, tako kot že pri prejšnjih razpravah o zaključnih računih predvsem vrnil na eno zadevo, in sicer na odnos, da tako rečem med Vlado in Računskim sodiščem na drugi strani. Za kaj pravzaprav gre? In tudi tukaj mislim, da je predsednik Računskega sodišča zelo nazorno pokazal zakaj je Računsko sodišče dalo mnenje s pridržkom. Zaradi tega, ker Vlada enostavno v določenih primerih ne prizna ali ne upošteva stališča Računskega sodišča. Potem imamo danes še naprej napake, zaradi tega je bilo tudi to mnenje dano s pridržkom, tako sem nekako razumel, ali pa je to eden od razlogov, da je mnenje dano s pridržkom in enostavno teh napak se ne rešuje. Če se spomnimo je navsezadnje Vlada celo zakonodajo spreminjala za to, da bi zakonodaja, popravljena zakonodaja potem ustrezala tistemu stališču Računskega sodišča. Tako da s tega zornega kota je, bom rekel, kar neka indolenca Vlade </font><br>
<br>
<b><font size="4">10. TRAK: (JJ) - 14.45</font></b><font size="4"> </font><br>
<br>
<font size="4">	(nadaljevanje) zaskrbljujoča tukaj, predvsem če želimo doseči nek red na področju javnih financ, na drugi strani pa seveda še to, da se v bistvu vrhovnega revizorja, da tako rečem, enostavno ne upošteva. Mislim, da ta zadeva je v tem primeru najbolj zaskrbljujoča. Tukaj je bilo rečeno, da izdatki dveh javnih skladov za podeželje in podjetništvo so bili vprašljivi že leta 2016 in 2017, tako so tudi še sedaj v letu 2018 in skratka tukaj se dejansko nič ne zgodi. Mislim, da tukaj bi morali vsi nekaj narediti, da se to ne bi dogajalo iz leta v leto. </font><br>
<font size="4">	Drugo je, da nimamo enostavno mnenja Računskega sodišča glede bilance stanje. To pomeni glede premoženja, ki ga ima Vlada Republike Slovenije in to že nekaj let. Zdaj, če sem si prav zapisal to razlago, ki jo je dala predstavnica Vlade, je omenila, da so vknjižbe v zemljiško knjigo, če sem prav razumel, mislim, da sem, so urejene v 95 odstotkih. To je bila izjava o teh 95 odstotkov. Zdaj, Računsko sodišče pa ne daje mnenja o tej bilanci stanja. Tukaj bi rad povedal naslednje, najslabša ocena Računskega sodišča je, lahko me popravite, da ni mnenja, ker ga sploh ne more dati, ker ni podatkov. Negativno mnenje je »boljše od tega« kot to da sploh ni mnenja in to se dogaja že nekaj let. Tudi najslabša ocena, ki jo je sploh možno dati s strani Računskega sodišča je ni mnenja. In v bistvu se ne zgodi nič kaj takega, zaradi tega. Tukaj sicer predstavnica Vlade pravi, da delajo v skladu s programom in tako naprej, ki ga je potrdilo ali verificiralo tudi Računsko sodišče in tako naprej. Ampak, jaz mislim, da tukaj bi morali, če nič drugega, tudi komisija precej bolj zaostriti te zadeve. </font><br>
<font size="4">	Zdaj, naslednja zadeva, ki je, so evropska sredstva. Poglejte. Napačno načrtovanje, da tako rečem. Napačno načrtovanje predvsem tistih sredstev, ki naj bi jih prejeli. Prejeli smo jih za 28,5 odstotka manj kot smo jih načrtovali. 31 odstotkov manj iz strukturnih skladov, 37 odstotkov manj iz kohezijskih skladov. In tukaj je pa seveda vprašanje, bom rekel, strokovnosti. Tukaj se postavlja vprašanje strokovnosti oziroma vemo že kdo tukaj ni opravil domače naloge. </font><br>
<font size="4">	Zdaj, vse te zadeve, ki so tudi omenjene in so v bistvu stalne in ta razkritja, ko se govori o tem, da občine niso pravočasno dobile meril za to kako dejansko načrtovati svoja sredstva. Niso bile izkazane metode prodaje pri prodaji finančnega premoženja. Nadzor nad javnimi zavodi je stalnica. In v bistvu ministrstvo ne upošteva niti obstoječega Zakona o javnih finance, kaj šele novega zakona, ki ga zdaj sicer več ne napoveduje, ampak ga je že prejšnja vlada napovedala in rekla, da ga bo dejansko spremenila s čimer bi dejansko povečali predvsem nadzor nad javnimi skladi. Ampak tega Vlada enostavno ne naredi, zaradi tega, ker tukaj lahko rečem, nekomu ni v interesu, da bi bil nadzor večji oziroma da bi bil ta nadzor že zagotovljen s samim zakonom. Zaradi tega tudi ni novega zakona o javnih financah in tukaj vseeno predsednik, mislim, da je tukaj Vlada, ne samo Ministrstvo za finance, če ne pa predstavniki Vlade oziroma Ministrstva za finance povedo zakaj se ne zagotovijo pravne podlage za večji nadzor nad javnimi sredstvi. </font><br>
<br>
<font size="4">	</font><b><font size="4">PREDSEDNIK DR. ANŽE LOGAR:</font></b><font size="4"> Je še kakšna razprava? Gospod Jelinčič. </font><br>
<br>
<b><font size="4">11. TRAK: (SB) – 14.50</font></b><br>
<br>
<b><font size="4">	ZMAGO JELINČIČ PLEMENITI (PS SNS):</font></b><font size="4"> Hvala lepa.</font><br>
<font size="4">		Samo to zadnje nadzor nad javnimi sredstvi. To je tisto kar je najbolj pomembno. Dejstvo je, da pri nas tega nadzora ni. Recimo FURS dela nadzor nad tistimi malimi, velike pa pušča pri miru, ministrstva pušča pri miru in se jih ne dotika napam posameznikom pa vodi tajne preiskave tako imenovane finančne preiskave in tajne postopke, ki trajajo do 10 let in tako naprej. Jaz upam, da bo gospod Jenko to ukinil, da ne več, čeprav je on idejni iniciator teh variant. Ampak na ta način mi postajamo ena družba, ki izvaja represijo nad ljudmi, ne izvaja pa kontrole tiste, ki bi jo morala izvajati. In zato se dogaja, da izginjajo milijoni, desetine milijonov, stotine milijonov, pa nikomur nič. Enemu, ki bo pa, ne vem kaj, ne bo plačal ene zadeve ali pa bo pozabil plačati, mu bodo pa blokirali račun, ga bodo zaprli, mu bodo dali 6 tisoč evrov kazni in podobne zadeve. To, taka država ne sodi v normalne okvire in mi si nismo želeli take Slovenije. Ta Slovenija je zdaj postala ena čudna država, kjer se tolče po dolgem in počez, kjer se dovoljuje nekaterim krsti, izganjati pranje denarja, vse mogoče stvari, enim, tistim, ki pa delajo, po navadi tistim, ki delajo, pa se zmotijo, tiste je pa treba udariti. Zdaj samo še pričakujem, da bodo nove ideje še take, da bo lahko celo FURS tako kot hoče KPK, da bo imelo še možnost sodbe, obsodbe in izvrševanje sodb. Jaz se bojim, da tudi FURS gre v to smer. In to ni dobro. In mislim, da je skrajni čas, da se enkrat s tem neha. Denarja tam kjer je se ga ne pobira, tam kjer bi ga morali pobrati ga puščajo in recimo FURS je v letu 2018 pobral za tri milijarde več prihodkov kot leta 2014. In mene tukaj zanima, da mi finančno ministrstvo pa tudi FURS odgovori kdo je prejemnik teh 3. milijard proračunskih sredstev. In pa ali je Vlada v letu 2018 izboljšala življenjskih standard prebivalcev za 3 milijarde evrov? Ker če bi ta denar razdelili med slovenske državljane bi vsak od državljanov dobil 1500 evrov. Kje je to? Nihče ne ve kje je to. Če vzamemo davčni dolg, davčni dolg je znašal 31. 12. 2018 1,2 milijardi evrov. V poročilu je zapisano, da se dolgo znižuje že pet let. Potem se pa vprašamo zakaj se znižuje. Dolg bi se moral znižati samo takrat kadar bi bile davčne obveznosti plačane, v Sloveniji pa se davčni dolg znižuje zato, ker zadeva ali zastara ali pa se odpiše, ampak to ni nič, to je vse v sklopu kontrole javnih sredstvih, ki se ne izvaja ali se izvaja na pol oziroma se izvaja po političnih referencah. </font><br>
<br>
<b><font size="4">	PREDSEDNIK DR. ANŽE LOGAR:</font></b><font size="4"> Hvala.</font><br>
<font size="4">	Zdaj mogoče še moja krajša razprava v zvezi z zaključnim računom in mnenjem Računskega sodišča. Lahko preberemo kar nekaj ugotovitev Računskega sodišča, ki načrtovalcu letnih proračunov ali pa proračuna 2018 ne more biti ravno v… ko se z njimi pohvali, čeprav je državna sekretarka tu pred nami zelo glasno hvalila proračun oziroma zaključni račun za leto 2018. Med očitki, ki jih Računsko sodišče izpostavlja je od tega, da so šibke oziroma niso vzpostavljene notranje kontrole do tega, da se plačuje storitve preden je sklenjena pogodba, da se ne </font><br>
<br>
<b><font size="4">12. TRAK: (TB) – 14.55</font></b><br>
<br>
<font size="4">	(nadaljevanje) preverja smotrnosti porabe, da je, ne vem, ministrstvo sprejelo sodelovanje kadra, ki ni izpolnil pogojev iz razpisa in tako naprej. Skratka, teh nepravilnosti je veliko, ampak kar bode v oči, je to, na kar so nekateri kolegi že opozoril. Namreč, če boste pregledal mnenje Računskega sodišča za preteklo leto oziroma za leto 2017, pa 2018, boste ugotovil, da kakšnega napredka ni bilo narejeno, da so očitki, več ali manj, isti, kot so bili pretekli, še več, da se je očitno Ministrstvo za finance vkopalo na svojih pozicijah in vztraja, nekako v smislu pozicije moči, to si lahko dovolimo, pa naj Računsko sodišče reče karkoli želi.</font><br>
<font size="4">	Zdaj, to smo zelo plastično slišal predstavitev s strani predsednika Računskega sodišča, da gre za neko izpostavljeno nepravilnost pri Razvojno regionalnem sklad, ki je Ministrstvo za finance ne sprejme, vztraja že 3 leta na njihovi razlagi, če bi sprejelo mnenje Računskega sodišča, bi bilo to mnenje pozitivno, v tistem delu, na kar se nanaša pač ta del poročila. Zdaj se sprašujem, kdo daje mandat Ministrstvu za finance, da se postavlja nad zakonodajo in da se postavlja, na nek način, nad glavnega revizorja računovodskih izkazov državnih organov oziroma države, če zelo poenostavim?</font><br>
<font size="4">	Glejte, Zakon o Računskem sodišču je 20. členu zelo ekspliciten. Četrti odstavek pravi: »Mnenje o poslovanju, ki ga poda Računsko sodišče, mora spoštovati vsak državni organ.« Jaz mislim, če mora spoštovat vsak državni organ, organi lokalne skupnosti in uporabniki javnih sredstev, na čigar poslovanje se mnenje nanaša, si Ministrstvo za finance težko uzurpira moč, da se postavi nad mnenje Računskega sodišča. Postavite se zdaj v oči, ne vem, povprečnega davkoplačevalca, ki mora spoštovat zakonodajo. Ko mu FURS odmeri neko plačilo, neke davščine, pa sam reče, jaz se s tem ne strinjam, pa ne bom plačal. V tem primeru imamo zelo »editentično« situacijo, ko se Ministrstvo za finance postavi na vkope in reče, mi se s to razlago ali pa s tem tolmačenjem zakonodaje ne strinjamo in tega ne bomo upoštevali. Leto 2016, leto 2017, leta 2018.</font><br>
<font size="4">Imamo več takih primerov na Komisiji za nadzorovanje financ, smo že večkrat izpostavili dileme, recimo Zakona o javnem naročanju in tako naprej, bilanca in tako naprej, kjer Ministrstvo za finance, ob podpori koalicijskih poslancev, mirno vztraja na svoji poziciji, zavedajoč se, da zakon sicer predvideva upoštevanje in spoštovanje mnenj Računskega sodišča, ne pripelje pa do nobene konsekvence, nobene posledice. Spoštovani predsednik Odbora za finance bo lahko predstavil tudi drug primer, ko Ministrstvo za finance pravočasno ne predloži, ne vem, predloga zakona, ki bi določeno direktivo pripeljalo v domač pravni red, pa zamuja leto, dve, tri, štiri, pet in davkoplačevalci plačujejo kazen zaradi neaktivnosti Ministrstva za finance, potem pa na pobudo ministra za finance, na vrat na nos sprejme zakonski predlog, ki ni niti usklajen, zoper katerega Zakonodajno-pravna služba pove negativno mnenje, pa pod obrazložitvijo, da je treba pač čim prej to zadeva vpeljat v domač pravni red, koalicijski poslanci glasujejo za takšno zakonodajno rešitev.</font><br>
<font size="4">Glejte, dokler bo Državni zbor nemo upošteval ali pa glasoval za slabe predloge / nerazumljivo/ neupoštevanje področne zakonodaje ministrstev - v tem konkretnem primeru Ministrstva za finance – pač se bo to lepo mirno dogajalo. Ko bo / nerazumljivo/ parlament oziroma dotični odbor rekel, »ops«, tega pa ne bomo podprli, bo tudi Ministrstvo za finance začelo drugače obnašati. Tako da v tem primeru, iskreno jaz težko dam glas za ta Zaključni račun, s tem ko pa državna sekretarka reče, smo rahlo razočarani, ker je Računsko sodišče dalo mnenje s pridržkom, ob tem, da morate vi upoštevat, skladno z zakonodajo, to kar predlaga Računsko sodišče,</font><br>
<br>
<b><font size="4">13. TRAK: (TB) – 15.00</font></b><br>
<br>
<font size="4">(nadaljevanje) nimam pa res nobene dileme glasovati proti Zaključnemu računu, kot ga predlaga in bom glasoval vsakič, ko bom s strani ministra za finance slišal podobno obrazložitev, da se pač mi z obrazložitvijo Računskega sodišča ne strinjamo in zato vztrajamo pri svojem. Ni Računsko sodišče tisto, ki mora spremeniti stališče, ampak je Ministrstvo za finance tisto, ki se mu vrhovnemu državnemu revizorju mora uskladit svoje dokumente oziroma tiste, pač, izkaze, ki jih samo pripravlja. Tako da, v tem »progledu«, mislim da je na mestu zelo jasno opozorilo Ministrstva za finance, da ne upoštevajo zakonodajo, v tem konkretnem primeru, Zakon o Računskem sodišču.</font><br>
<font size="4">Mislim, da je bilo že izpostavljeno vprašanje evropskih sredstev, kjer smo lahko resno zaskrbljeni, če si pogledamo samo tabelo na strani 41 in lahko ugotovimo, da bi bil, kolega Polnar, ta presežek v proračunu lahko še bistveno večji in namenjen za tiste stvari, ki ste vi prej izpostavljali – uskladitev pokojnin in tako naprej – če bi recimo Služba Vlade za razvoj ali pa celotna Vlada, delala skladno z načrti. Če boste primerjal črpanje sredstev, razen kohezijskega sklada, torej vseh ostalih skladov, v finančni perspektivi 2007—2013 in 2014—2020, boste videli izjemno zaostajanje v tej novi finančni perspektivi in zelo veliko desetin milijonov, ki jih puščamo v evropski blagajni, zato ker ustrezno ne koristimo sredstva. Po drugi strani pa kot ugotovimo, nimamo težav z razmetavanjem sredstev za javne naložbe oziroma za naložbe v kapitalske deleže in to mimo letnega upravljanja z kapitalskimi naložbami.</font><br>
<font size="4">Torej, ko se minister za gospodarstvo odloči kupit nek delež, tudi mimo tega, čeprav tega ni v letnem načrtu, očitno to lahko stori, na kar opozarja Računsko sodišče in ne samo, da to stori, po mojem mnenju to stori zelo negospodarno, ko ocenjuje, recimo konkretno družba Koto, to odkupi po najvišji ocenjeni ceni, ne pa po tistem razponu oziroma z nekim gospodarnim načelom kupovanja ali pa iskanja najugodnejše rešitve. Po drugi strani pa enako, kot tudi Računsko sodišče - mislim da je predsednik Računskega sodišča to izpostavil – primer uporabe proračunske rezervacije, moram reči da, ne vem no, vsako leto znova opažamo, da Ministrstvo za finance, tu očitno, ne vem, ne zna pravilno uporabit tega, pa mi zelo enostavno razložite, recimo na strani 70 je ta tabela, da ste iz proračunske rezervacije namenil sredstva za financiranje volitev poslancev v Državni zbor.</font><br>
<font size="4">Ne vem, ali je to izjemni dogodek? Leta 2018 je bilo jasno, da bodo volitve, četudi prejšnji predsednik Vlade ne bi stopil iz Vrhovnega sodišča in rekel, jutri gremo na volitve, ker sem izgubil referendum za drugi tir, bi bilo isto let, samo nekaj tednov kasneje volitve in iz tega namena, namenjat sredstva iz proračunske rezervacije ali pa za zaposlovanje na, Zagovorniku načela enakosti, pazite no, to mora vsakemu povprečnemu državljanu vzbujat resen dvom v načrtovalce ali pa na tiste, distributerje davkoplačevalskega denarja, predvsem z vidika tega, da očitno tisti, ki to počnejo, nimajo občutka, da jih bo na koncu nekdo revidiral ali pa imajo, pa si rečejo, saj bo revidiral, saj bo povedal, pa kaj nam morejo?</font><br>
<font size="4">Tako da, v tem pogledu mislim da je potreben kar en resen razmislek, v smeri če, ne vem, pa, če lahko državna sekretarka pove, kdaj bo Ministrstvo za finance začelo upoštevat mnenje Računskega sodišča? Zdaj, konkretno v tem primeru ker, kot sem rekel, imamo več takih primerov, kjer ne upošteva in nekje je treba začet, tako da verjetno bi kar v finančni hrbtenici, hrbtenjači državnega delovanja, to veljalo upoštevat, torej v Zaključnem računu za leto 2019 in moje zelo enostavno vprašanje, ali boste torej, v Zaključnem računu 2019, ko ga bomo obravnaval tu, na Komisiji za nadzor javnih financ, dobili pozitivno mnenje Računskega sodišča ker, kot smo videli, je to v</font><br>
<br>
<b><font size="4">14. TRAK: (JJ) - 15.05</font></b><font size="4"> </font><br>
<br>
<font size="4">	(nadaljevanje) primarno v vaših rokah, skoraj bi rekel, izključno v vaših rokah. Poslanec Jelinčič ima še besedo. Prosim. </font><br>
<br>
<font size="4">	</font><b><font size="4">ZMAGO JELINČIČ PLEMENITI (PS SNS):</font></b><font size="4"> V zvezi s temi finančnimi sredstvi, ki ostajajo, ki se ne črpajo iz Evrope in v bistvu niso samo tista sredstva, ki se ne črpajo iz Evrope, ogromno teh sredstev je tudi pri nas. Konec koncev, v proračunskem dolgu, kako je moreče, da je nastalo letos za 261 milijonov novega davčnega dolga? Ali Ministrstvo za finance to kaj gleda ali gleda stran? Potem, pogojno izterljivi dolg znaša več kot pol milijarde evrov. Po domače bi bilo to rečeno, da to je dolg, ki ne bo nikoli izterjan. Zakaj ne bo izterjan? Kako to, da ne bo izterjan. To se pravi, FURS samo čaka kdaj bo zadeva zastarala. </font><br>
<font size="4">	Potem, na leto odpiše FURS za okrog 170 milijonov davčnih obveznosti. Razlogi so insolventnost, zastaranje in ostalo. In če FURS objavlja sezname davčnih dolžnikov, potem pa naj objavi tudi komu odpiše davčni dolg in koliko. Zakaj tega ni. In kako Ministrstvo za finance dela in gleda na vsa ta dejstva. Jaz mislim, da bi to morali malo pogledati. Tukaj so, zdele sem jaz, ko sem govoril vse skupaj znese skoraj ena milijarda evrov pa nikomur nič. </font><br>
<br>
<font size="4">	</font><b><font size="4">PREDSEDNIK DR. ANŽE LOGAR:</font></b><font size="4"> Hvala. Besedo ima kolega Bandelli. </font><br>
<br>
<font size="4">	</font><b><font size="4">MARKO BANDELLI (PS SAB):</font></b><font size="4"> Hvala predsednik za besedo. Jaz bom zelo kratek, samo dve zadevi me zanimajo. Tukaj sem zasledil v opomniku ampak nisem dobil tabele v Xscelu za največje dolžnike. To bi bilo zelo zanimivo, da bi tudi mi tukaj pogledali kdo so največji dolžniki. To je deset največjih dolžnikov z izterljivim dolgom, potem je 10 največjih z odpisom doga, tudi to me zanima, kdo so tisti, ki smo jim odpisali ta dolg. Zakaj smo jim ga odpisali. Če se kakršnekrat damo gor za 100 evrov, gremo v izvršbo nekomu, ki ni plačal elektrike, pa tukaj mi odpisujemo kar miljene, kot sem nekaj videl. Prosim, da bi to dobil, ali v poslansko pisarno ali meni osebno, kot je treba. </font><br>
<font size="4">	Potem so še dolžniki z najvišjim odpisom dolga… zaradi zaključenega insolventnega postopka. Tudi tukaj, zakaj je do tega prišlo. To me res zanima, če ne, je tukaj kar velika cifra od tega. Če že smo nabili davek na dobiček in ne vem kam vse skupaj, saj gre za isto cifro tukaj, govorimo o 50 milijonov, če ne grešim, kar se tega tiče. Tako, da to je en podatke, ki bi ga poslanci tukaj morali imeti.</font><br>
<font size="4">	Druga zadeva, ki me zanima in me res zanima, absurden zakon, ki je bil sprejet leta 2014, in bom rekel še enkrat, krivica in absurden zakon, je tisti 68.a člen. Mislim, poglejte, tukaj bomo mogli mi nekaj spremeniti v tej zakonodaji in jaz se bom dal na to, da bomo dobili tretjino poslancev, da bo zahtevala v Državnem zboru spremembo te zadeve. Ker to je marsikoga skoraj spravilo na štrik, če bi rekli po domače, ker je FURS neupravičeno, neupravičeno prišel do izterjave, nekaj kar ni bilo pošteno narejeno. Zdaj vam dam samo en primer…</font><br>
<br>
<font size="4">	</font><b><font size="4">PREDSEDNIK DR. ANŽE LOGAR:</font></b><font size="4"> Ali bi mogoče lahko to na naslednjo točko, ko imamo finančni dolg. Zdaj imamo zaključni račun. </font><br>
<br>
<font size="4">	</font><b><font size="4">MARKO BANDELLI (PS SAB):</font></b><font size="4"> Ja, sem hotel samo opozoriti na to zadevo, ki je bila zelo pomembna zame. </font><br>
<br>
<font size="4">	</font><b><font size="4">PREDSEDNIK DR. ANŽE LOGAR:</font></b><font size="4"> Saj, bo tudi na naslednji točki zelo pomembna… </font><br>
<br>
<font size="4">	</font><b><font size="4">MARKO BANDELLI (PS SAB): </font></b><font size="4">Ker tudi to je stvar prihodkov kot takih in bi želel vedeti koliko je FURS iztržil iz 68.a člena. In mislim, da to zanima vse, koliko je to iztržil. </font><br>
<br>
<font size="4">	</font><b><font size="4">PREDSEDNIK DR. ANŽE LOGAR:</font></b><font size="4"> Naslednja točka. Gospod Polnar že brusi zobe za naslednjo točko.</font><br>
<br>
<font size="4">	</font><b><font size="4">MARKO BANDELLI (PS SAB):</font></b><font size="4"> Jaz se opravičujem, na naslednji točki dnevnega reda se bojim, da ne bom tukaj. </font><br>
<font size="4">	Pol ste nekaj omenili prej, da je občinam posojila 61 % načrtovanega, nekaj sem slišal, da so samo to koristile. To me zanima, zakaj so koristile samo 61 %, kjer je razlog v tem, ali so občine imele toliko denarja, da ne rabijo še več denarja, kar bi bil čisti nerazumni vzrok, če bi tako rekel temu. In na zadnje bi še omenil, ker ste omenili evropska sredstva, ker pa se lahko rečem doma pri tej zadevi in kar sem in lahko potrdim, da je je izključna odgovornost </font><br>
<br>
<b><font size="4">15. TRAK: (JJ) - 15.10</font></b><font size="4"> </font><br>
<br>
<font size="4">	(nadaljevanje) nečrpanja samo v ministrstvih. Izključna odgovornost. Ni nobena odgovornost SVRH(?), ni nobena odgovornost niti občin. Ker občine delajo po razpisih, ki jih dajejo ven resorji. Se pravi, če občine ne črpajo denarja, pomeni, da je ali razpis tak, kjer so se prijavili na tega, ki je neizvedljiv, tudi to se dogaja, ker naredijo določen razpis, si zagarantirajo določena sredstva, ki potem ne morejo priti do teh sredstev zaradi raznoraznih postopkov, če bi rekel dovoljenj, od gradbenih do ne vem katerih drugih raznih, predvsem spremembe lahko tudi ob meji ali pa drugih zadev, ampak ne pridejo. Ampak ne glede na to, izključna odgovornost ne črpanja je v ministrstvih, zaradi razpisov, ker SVRH(?) samo potrjuje razpise, ki jih resorji dajo ven. In to naj bo jasno. </font><br>
<font size="4">	Se pravi, začnemo razmišljati verjetno s spremembo tudi tipa teh razpisov, da ne delamo samo razpise take, da bomo počrpali denar, ampak da so to razvojni razpisi za gospodarstvo in za Slovenijo.  </font><br>
<font size="4">	Toliko z moje strani zaenkrat. Hvala predsednik. </font><br>
<br>
<font size="4">	</font><b><font size="4">PREDSEDNIK DR. ANŽE LOGAR:</font></b><font size="4"> Gospod Verbič. </font><br>
<br>
<font size="4">	</font><b><font size="4">MAG. DUŠAN VERBIČ (PS SMC):</font></b><font size="4"> Hvala lepa za besedo predsednik. Prav lep pozdrav povabljenim in kolegicam in kolegom. </font><br>
<font size="4">	Samo v enem delu bi se rad vključil, predvsem tistim mojim predhodnim razpravljavcem, kjer je govora o Računskem sodišču in ne upoštevanju stališč Računskega sodišča. Tukaj bi res izpostavil kar javno koliko časa bo še ta tolerance, tudi v Državnem zboru, ko se pogovarjamo o tako imenovanih proračunskih obdobjih ali letnih poročilih in ker je v prisotnosti predsednika Računskega sodišča jasno izpostavljeno, da določene nepravilnosti, če temu lahko tako rečem, se pravi nadzor nad porabo javnih sredstev, ki je ugotovljeno v postopkih Računskega sodišča in je podlaga tudi v zakonih, ali v Zakonu o Računskem sodišču in potem ta matični Državni zbor, kako je soočen s tem dejstvom, da v tem primeru Ministrstvo za finance ne upošteva. Moja razprava ne govori ali ne gre v to smer, kar se tiče tega poročila, ki je pred nami. Mislim, da to ni dileme, je pa vprašanje na mestu koliko časa bo še ta toleranca, da se ne upošteva neke ugotovitve, ki nesporno izhajajo, da gre nek odklon, kar se tiče nadzora ali porabe. Prav gotovo je tako razmišljanje na mestu, kot je konkretno izpostavljen Sklad za podjetništvo, da ne govorim potem tudi ta regionalni sklad za razvoj podeželja, kjer se močno strinjam z ugotovitvami predsednika Računskega sodišča, da iz leta v leto ali v zadnjih letih eno in isto se ugotavlja, se pa v neki smeri potem očitno to z neko politično močjo finančnega ministrstva to ne upošteva. Jaz mislim, da kakorkoli že, tudi če je vsak na svoji stvari, mislim, da  neka pot bi morala biti, da nekako se ne bi potem soočili v taki predstavitvi preprosto v smeri neupoštevanja. Tudi ugotovitev Računskega sodišča, če sem si prav zabeležil, kar se tiče slabega nadzora vezano na oddajo nepremičnin, ki so v državni lasti, da ne govorim prodajo finančnega premoženja, če sem prav razumel predhodne govornike. Dejstvo je, da Računsko sodišče je ravno za to namenjeno, da opozarja in nas opominja, da moramo temu dobesedno resnično slediti in se sami tudi z našo odločitvijo iti v smer, da se tovrstne nepravilnosti odpravijo. Saj če je govora o tem, da v Zemljiški knjigi je cca 5 % ni nepremičnina vpisana, jaz moram priznati, da v prejšnjem mandatu smo štiri leta to poslušali. In je vprašanje, ali bo to vsako leto ena in ista zadeva. Ni to moj komentar sedaj neka slabost na Ministrstvu za finance. Dejstvo je, da izvršilna veja oblasti, resorno ministrstvo, to kar je ravnokar kolega razpravljal, iz leta v leto </font><br>
<br>
<b><font size="4">16. TRAK: (SB) – 15.15</font></b><br>
<br>
<font size="4">	(nadaljevanje) se razpravlja, da ne črpamo sredstva, ki so Sloveniji na voljo. Vseskozi je na tapeti resorno ministrstvo, ki pokriva kohezije. Jaz mislim, da je sedaj bilo lepo povedano. Mislim, da tudi Računsko sodišče pripomore k temu, da se bo resnično počasi začelo ali pa je že skrajni čas, da se začnem konkretizirati kje na izvršilni veji oblasti se ne upoštevajo neke jasne ugotovitve predvsem pri ne izvajanju v smeri gospodarne rabe javnih sredstev. Tako, da tukaj bom nekako na tej točki zaključil. Zame ni problem potrditev tega zaključnega računa. Srčno pa upam, se naslednje leto ne bomo pogovarjali o enaki sestavi z enakimi razlogi in da resorno ministrstvo ne upošteva stališče Računskega sodišča. Hvala lepa. </font><br>
<br>
<b><font size="4">	PREDSEDNIK DR. ANŽE LOGAR:</font></b><font size="4"> Besedo ima predsednik Računskega sodišča.</font><br>
<br>
<font size="4">	</font><b><font size="4">TOMAŽ VESEL:</font></b><font size="4"> Hvala lepa. Ker se bom moral kasneje opravičiti bi rad vendarle malo razložil mojo intervencijo, ko sem opozoril na dve napaki ugotovljeni v splošnem delu proračuna za preteklo revidirano obdobje in hotel izraziti teh omenjenih 148 tisoč evro kot eno izmed napak in kasneje druga napaka povezana z izdatki za posojila javnemu skladu za podjetništvo in javnemu skladu za regionalni razvoj. Izražamo seveda zadovoljstvo, da je tukaj prišlo do napredka in imamo prvo leto, ki se ga spomnim, da nam pri revidiranju prihodkov in odhodkov oziroma evidentiranja praktično Računsko sodišče v preteklem letu za 2018 ni ugotovilo napake. Se pravi v tem delu imamo situacijo, ki je z vidika računovodenja oziroma evidentiranja zelo dobra, žal pa ne dosežemo soglasja pri eni izmed napak, ki je pa ponavljajoča in enostavno ne pridemo do konsenza oziroma sprejema s strani Vlade, da bi se to tudi odpravilo s popravkom revizorja in bi imeli pozitivno mnenje, kajti za revizorja, ki konstantno revidira neko ponavljajoče se dejanje ali pa ponavljajoče se opravljanje neke dejavnosti kot izvrševanje državnega proračuna, za katero gre definitivno en od pomembnih revizij Računskega sodišča zaradi narave stvari in revidiranega obdobja, je pomembno, da najdemo pot kako priti do pozitivnega mnenja. Mi to pot nekako moramo imeti razdelano. Pot smo našli. Potrebujemo samo soglasje Vlade za takšno operacijo, kajti sicer bomo podobno situacijo imeli tudi v letu 2019 in eventualno 2020, 2021 dokler ne bo konec finančne perspektive, kajti ta sredstva so vezana na porabo evropskih sredstev in je tukaj potrebno enostavno pretehtati namreč razlago o tem zakaj je naše mnenje drugačno imate v tretjem in četrtem odstavku na strani 46 revizijskega poročila, je treba pretehtati nekaj nelagodja oziroma nekaj zapletov pri drugačnem evidentiranju in tudi v bilanci B potem pridemo do pozitivnega mnenja. Da bi Računsko sodišče spremenilo kljub naporom Vlade definitivno v evidentiranju prihodkov in odhodkov spremenilo metodologijo pri presoji pomembnosti v bilanci B, pa do tega ne bo prišlo, ker moramo opozoriti na napačno evidentiranje tega konkretnega dogodka in smo v neki vrsti pad poziciji, kjer si Vlada pravzaprav meni, da do popravka ne bi prišlo zaradi tega, da bi ne prišlo v poseg v pogodbe ali pa črpanje evropskih sredstev povezanih s tema dvema skladoma, ki sta omenjena. To bo potrebno enostavno dati na tehtnico in pretehtati ali v eno ali v drugo smer. Mi smo imeli niz sestankov, kolegi so imeli niz sestankov z Ministrstvom za finance, z vsemi vpletenimi, situacijo dobro poznamo in ni nam neznana, ampak jo bomo morali naslednje leto tudi ponoviti. Zame je zelo zahtevno in pomembno vprašanje zato sem tudi navedel nekaj ponavljajočih se nepravilnosti ali pa nepravilnosti, ki smo jih v prejšnjem obdobju tudi razkrili, kako priti do pozitivnega mnenja na pravilnosti izvrševanja državnega proračuna, to je pa nekaj kar je za vsakega revizorja pravzaprav velik izziv, tudi Evropsko Računsko sodišče se leta ukvarja z vprašanjem kako priti do pozitivnega mnenja pri </font><br>
<br>
<b><font size="4">17. TRAK: (SB) – 15.20</font></b><br>
<br>
<font size="4">	(nadaljevanje) pravilnosti izvrševanja. Nekaj več pozornosti bi morala imeti stalno ponavljajočim se nepravilnostim kot ste vi omenil, proračunski rezervaciji, še mogoče nekaj drugim in potem počasi iti v smer tega pridobivanja pozitivnega mnenja. Vem, da bo minilo nekaj časa, da se do pozitivnega mnenja na pravilnosti verjetno lahko pride, odvisno tudi od posrečenega izbora vzorca Računskega sodišča tudi del je tega namenjeno temu, vendar vidimo pa pot na katero priti do pozitivnega mnenja na splošnem delu proračuna. Hvala lepa.</font><br>
<br>
<b><font size="4">	PREDSEDNIK DR. ANŽE LOGAR:</font></b><font size="4"> Državna sekretarka.</font><br>
<br>
<b><font size="4">	MAG. SAŠA JAZBEC:</font></b><font size="4"> Hvala lepa za besedo, za razpravo, za vprašanja in pa predsedniku Računskega sodišča tudi za to intervencijo, ki mislim, da je izzvenela drugače kot tista prva zato, ker je to tudi naše mnenje. Jaz se bom zdaj odzvala na ene par najbolj izpostavljenih tem, če bom kaj pozabila me boste pa spomnili. </font><br>
<font size="4">	Prvo so EU sredstva. Tukaj je treba zelo natančno ločiti kaj s vplačila v EU sredstva in kaj so izplačila in kaj so povračila. Tukaj je bilo uporabljeno katastrofalno črpanje, tukaj je bilo uporabljeno izrazoslovje napačno načrtovanje. Jaz se s tem ne strinjam. Prvo kaj so vplačila v EU? Vplačila v EU so vplačila, ki jih vsaka država mora vplačati vsako leto v EU in so odvisna od tega koliko vse države skupaj načrtujejo in potem tudi črpajo EU sredstev. In zato to načrtujemo v skladu s podatki, ki jih dobimo iz Evrope, v kolikor se načrtuje, recimo prav naslednji teden bo sprejet proračun za leto 2020, evropski proračun za leto 2020 in na podlagi teh pravic porabe in pravic za plačila bodo potem določeni prispevki posameznih držav članic, se pravi prispevek, ki ga mora plačati Slovenija mi ustrezno načrtujemo v skladu s tem. To je ena zgodba. </font><br>
<font size="4">	Druga zgodba pa je koliko načrtujemo v sodelovanju z resorji, se pravi tukaj imamo organ upravljanja, ki skrbi za kohezijsko politiko, imamo organ upravljanja, ki skrbi za kmetijsko politiko in v skladu s porabniki teh politik pa še potem centraliziranih in drugih manjših programov pripravimo načrt, in sicer to pa naredimo tako, da damo na odhodkovno stran pravice porabe, se pravi koliko se načrtuje, da bo črpanja po kohezijski politiki, po kmetijski politiki, po centraliziranih in drugih programih, to dodelimo kot pravice porabe posameznim resorjem v skladu z njihovimi načrti, kar ne vemo kaj bo pustimo še na organu upravljanja, če se pač kasneje med letom, torej natančneje razjasnijo za katere namene bo ta denar šel in potem v skladu s to odhodkovno stranjo načrtujemo tudi prihodkovno stran. To imamo uravnoteženo, pač gledamo tako toliko kot se bo v posameznem letu evropskega denarja za projekte financirane iz kohezijske in kmetijske in drugih politik porabilo, bodo potem po preverki, torej če so bili pravilno porabljeni, prišlo tudi kot prihodek na prihodkovno stran državnega proračuna. In v lanskem letu je bila dejanska realizacija na prihodkovni strani blizu 80%, se pravi načrtovali smo dobro milijardo, kot prihodke smo pripeljali notri blizu 800 milijonov, kar smo pripeljali pa manj, pa pomeni, da je bilo enostavno manj porabljeno. Se pravi z vidika salda državnega proračuna je to nevtralno, če manj porabimo manj imamo prihodkov, ni pa zato v bistvu še nič izgubljeno, zato, ker kohezijska ovojnica, ki jo imamo za obdobje 2014-2020 je taka kot je, in če se ne porabi v tekočem letu se bo porabila kasneje, do 2023 imamo še čas, da to porabljamo. Tukaj bi se vseeno še odzvala na to, da so kriva samo ministrstva. V državnem proračunu je tako, da posameznemu ministrstvu Državni svet dodeli pravice porabe za posamezen namen in da mora imeti vsako ministrstvo pravice porabe že, da gre v razpis, se pravi, če želi iti ministrstvo katerokoli v določenem letu v razpis potrebuje te pravice porabe. Če gre v razpis, ki propade, ki se nihče ne prijavi ali ki se karkoli zgodbi, potem to resorno ministrstvo teh sredstev v tem letu ne bo moglo porabiti in je zato realizacija vedno nižja kot 100 %. </font><br>
<br>
<b><font size="4">18. TRAK: (TB) – 15.25</font></b><br>
<br>
<font size="4">	(nadaljevanje) Lahko pa… in tukaj bi pa, imam te številke, ki jih tedensko spremljamo. Glede na tekočo perspektivo, se pravi, perspektivo 2014—2020, pa če se skoncentriram na kohezijsko politiko, ki je v bistvu bolj »volatilna«, kot kmetijska, kmetijstvo je bolj ustaljeno in v bistvu relativno lepo teče, od 3 milijard 68 milijonov, kolikor ima Slovenija na razpolago, jih je organ upravljanja dodelil že 2 milijardi in pol. Se pravi, za 2 milijardi in pol že natančno vemo, za kaj bosta porabljeni. Tudi pogodb je sklenjenih že za več kot 2 milijardi. Se pravi, resorji so s končnimi porabniki teh sredstev že sklenili za več kot 2 milijardi pogodb, ampak potem, ko je pa to sklenjeno, se gre pa v izvedbo, potem pa, če padejo razpisi, če so pritožbe, če potekajo dela počasneje, kot je bilo zamišljeno, potem pa pride do zamika dinamike, ampak tukaj ni še nič izgubljeno, jaz mislim, da ne gre za napačno načrtovanje, čas za, torej porabo te perspektive je do leta 2023 in če se šteje, da se bo zdaj pač gospodarska rast nekoliko ohlajala, potem so ta evropska sredstva spet možnost, da jo bojo, gospodarsko rast pač, spodbudila. Tako je bilo tudi v pretekli perspektivi.</font><br>
<font size="4">	Druga tega, ki je bila postavljena, pa je zdaj v bistvu že predsednik Računskega sodišča tukaj mi pomagal, kajne, je bila, napake se ne rešujejo. To ne drži, torej, mi z Računskim sodiščem ne samo sedimo, zato da sedimo, ampak tudi rešujemo zadeve, ker se dogajajo, ne vem, novi instrumenti, nove stvari in se z njimi, s predstavniki Računskega sodišča, se pogovarjamo, rešujemo, iščemo rešitve in konkretno za te stvari, ki se nam očitajo v splošnem delu proračuna ali pa potem tudi pri bilanci, če želite, imamo rok, torej, smo naredil načrte aktivnosti… Imamo, en rok je 2019, za zemljiškoknjižne vpise je rok 2021. Vi veste da, kdaj bo ena zadeva vpisana v zemljiško knjigo, ni odvisno od nas, ampak je odvisno od tega, kako hitro pač delujejo sodišča. </font><br>
<font size="4">Tako da, absolutno, tukaj vztrajam, da na sistemski ravni iščemo rešitve in jih tudi pač, torej, imamo vedno manj odprtih zadev oziroma pač so ene stvari, ki se ponavljajo, ampak te so pač predvsem pri izvrševanju proračuna. Tukaj pa moram reči, da sem pa jaz osebno manj optimistična, kot je predsednik Računskega sodišča, zato ker, še enkrat bi poudarila to razliko - v splošnem delu imamo 99,9 % pravilnost vseh zavedenih transakcij in smo dobili mnenje s pridržkom, v izvrševanju proračuna, to je pa to, ko gre Računsko sodišče do posameznih ministrstev, pa tudi do, torej, ne vladnih proračunskih uporabnikov in tam dejansko gleda, da rečem, delovne procese oziroma kako potekajo javna naročila, kdaj so objave, kako izračunavajo plače, kako izračunavajo dodatke… to so pa zadeve, ki so vezane z ljudmi ali pa če želite, z operativnim tveganjem in ko se bo pač ena gospa naučila nekaj prav delat, pa bo šla potem v »penzijo«, ni nujno, da bo potem ona naslednja, naslednje leto, naredila to spet čisto prav. Tako da, tukaj imam jaz bistveno manj upanja, da bo tam kdaj stvar popolna, kajne, ker je enostavno preveč stvari, ki so lahko v bistvu, kjer lahko nastanejo napake, no, da tako rečem.</font><br>
<font size="4">Tako da, glede tega konkretnega problema, kajne, teh 16 milijonov posojila SPS, torej podjetniškemu skladu in ribniškemu skladu, je pa tako, da je, v pogodbah s tema dvema skladoma je navedeno, je jasno določeno, da gre za B bilanco, se pravi, da se sredstva v upravljanju, da se štejejo za namenska sredstva, da gre za oblikovanje posojilnega sklada in da je ta sredstva treba vrnit. Se pravi, z ekonomskega vidika, z vsebinskega vidika gre za dana posojila in tudi, ker gre za sredstva pretekle evropske… torej za evropska sredstva, tudi v odnosu do Evropske komisije je ta denar, ko ga enkrat damo na ta sklad, se šteje, da je porabljen in ga dobimo v bistvu iz Evropske komisije nakazanega. Se pravi, tu mi mislimo, da je pač tako, kot evidentiramo, pravilno, ampak kot rečeno, se bomo, mislim, tako da ta popravek revizorja, kot je mišljen, moramo, ne vem, it še, »nevemkerič« skozi, da vidimo, če lahko tukaj pridemo skupaj.</font><br>
<br>
<b><font size="4">19. TRAK: (NB) - 15.30</font></b><br>
<br>
<font size="4">	(Nadaljevanje) Potem je bilo izpostavljeno, kje so tri milijarde prihodkov, da imamo zdaj toliko več davčnih prihodkov. To je zelo preprosto vprašanje. V letih na katera se je, o katerih ste govorili, je imel državni proračun milijardo, milijardo in pol, milijardo 200 primanjkljaja. Zdaj, ki pač poberemo toliko več prihodkov, imamo presežke. Ob tem, da so pa v vmesnem času, so se pa povečale tudi zakonske obveznosti proračuna, tako da, zdaj imajo javni uslužbenci višje plače, tako da je treba za plače zagotoviti več denarja. Zdaj dajemo v bistvu transferji posameznikom in gospodinjstvom so višji, tako da imamo iz tega naslova dejansko višje stroške, tako da je zelo jasno kam gredo te dodatne milijarde. </font><br>
<font size="4">	Gospod Logar, vi ste vprašal kako, da ne znamo tele proračunske rezervacije pravilno uporabiti. Konkretno, za državno volilno komisijo, ja, vedeli smo, da so v letu 2018 volitve, ampak 8. 3. 2018, torej v tistem letu je začel veljati Pravilnik o spremembah in dopolnitvah Pravilnika o določitvi meril in kriterijev za določitev višine nadomestil in povračila stroškov članov volilnih organov, tajnikom in drugih osebam, ki opravljajo dolžnosti na volitvah, torej zvišal je višino nadomestil, tako da v  bistvu je bil načrtovan denar za te potrebe, je bil prenizek. Prav tako je bilo pa treba, so pa podcenili torej stroške vzdrževanja računalniške in ostale opreme, tako da v bistvu je bilo za to potrebno državni volilni komisiji zagotoviti dodatna sredstva iz tekoče proračunske rezerve. Bi pa tukaj omenila, da ker so jih previsoko ocenili, da so jih potem do konca leta tudi vrnili kar jim je ostalo iz tega namena. Drugače je pa, tukajle bom pač tudi zelo vesela, ko bomo enkrat na tej točki, da bomo prišli skupaj kaj se da kaj se ne da načrtovati. Mi se zelo trudimo in držimo roko nad to proračunsko rezervo, da bi dejansko šla za tiste namene, ki se jih da upravičiti kot ne načrtovane. </font><br>
<font size="4">	Glede davčnega dolga ste že sam rekel, da bi verjetno ta vprašanja obdelali pri naslednji točki. Potem ste pa vprašali, gospod Bandelli je vprašal, zakaj so občine tako malo porabile. To so povratna sredstva, ki jih občine lahko najamejo, torej brezobrestna posojila pri MGRT in sicer, to so tisti trije odstotki primerne porabe, ki jih lahko dobijo v obliki povratnih sredstev. Občine imajo po Zakonu o financiranju občin 6 % primerne porabe, dobijo kot investicijski transfer. Trenutno smo v obdobju, ko je tega 3 % nepovratnega, 3 % pa povratnega. In v bistvu tiste, ki jih to ne zanima, imamo tudi občine, ki ne želijo biti zadolžene, itn., se potem tega ne poslužijo v celoti. </font><br>
<font size="4">	Gospod Šircelj. Vi ste vprašal, kdaj bodo pravne podlage. Jaz bi rada samo povedala, da je že obstoječi Zakon o javnih financah govori, ima v bistvu načela, torej v 2. členu že govori o načelu gospodarnosti in o načelu učinkovitosti, se pravi, absolutno je obstoječi zakon pravna podlaga za tako proračunsko načrtovanje, izvrševanje. Tudi 65. člen Zakona o javnih financah govori, da je neposredni predstojnik, torej, da je predstojnik vsakega proračunskega uporabnika, da je odgovoren za zakonitost, namenskost, učinkovitost in gospodarnost poslovanja s proračunskimi sredstvi, tako da pravne podlage kot take jaz mislim, da obstajajo. zdaj, kako jih pa kdo razume, kako jih kdo bere ali pa koliko se pa kdo za njih potrudi, je pa seveda spet stvar posameznika. Tako, da tukaj, jaz se lahko strinjam z vami, da bi bile še boljše pravne podlage ali pa še več nadzora ali pa karkoli verjetno bolj učinkovite, ampak ene stvari so take, da so v ljudeh, ki jih izvajajo. </font><br>
<font size="4">	Potem ste še… A ha, to sem povedala. Še vprašanje je bilo, če bomo naslednje leto dobili pozitivno mnenje. Jaz si to zelo želim. Tega vam ta hip seveda ne morem povedati. To ni odvisno od mene, tudi mislim, da ni odvisno samo od Ministrstva za finance. </font><br>
<br>
<b><font size="4">20. TRAK (VI) 15.35</font></b><br>
<br>
<font size="4">	(Nadaljevanje) Glede na to, da je bilo lansko, da so bile lanske, da rečem transakcije lanski zaključni račun. V 99,9 % pravilno zabeležen. Jaz upam, da bomo prišli sedaj v tem letu oziroma potem, ja, v tem letu, ko je treba sedaj, ko se dogaja, da bomo prišli še ta korak eden proti drugemu, da bi pač dobili tudi pozitivno mnenje. Hvala lepa. </font><br>
<br>
<b><font size="4">	PREDSEDNIK DR. ANŽE LOGAR:</font></b><font size="4"> Hvala. Počasi zaključujem razpravo o tej točki dnevnega reda. </font><br>
<font size="4">	V razpravo in glasovanje dajem sklep s katerim bomo predlagali Državnemu zboru ob razpravi o zaključnem računu naslednji sklep, in sicer: »Komisija za nadzor javnih financ predlaga Državnemu zboru, da po obravnavi na podlagi 168. člena Poslovnika Državnega zbora sprejme zaključni račun proračuna Republike Slovenije za leto 2018.« Želi kdo o predlaganem sklepu razpravljati? Če ne, prehajamo na glasovanje o tem sklepu. </font><br>
<font size="4">	Kdo je za? (5 članov.) Je kdo proti? (5 članov.) </font><br>
<font size="4">	Ugotavlja, da sklep ni bil sprejet. 	</font><br>
<font size="4">	Na koncu imamo nalogo, da določimo poročevalca o tej točki na seji Državnega zbora. Predlagam, da sem to jaz kot predsednik komisije. Ali kdo nasprotuje temu predlogu? Ne vidim besnega nasprotovanja. Torej, ugotavljam, da je ta predlog sprejet. </font><br>
<font size="4">	S tem zaključujem to točko dnevnega reda.</font><br>
<br>
<font size="4">	Prehajamo na obravnavo </font><b><font size="4">2. TOČKE DNEVNEGA REDA - POROČILO O STANJU IN GIBANJU DAVČNEGA DOLGA PO STANJU NA DAN 31. 12. 2018.</font></b><br>
<font size="4">	Poročilo je bilo objavljeno na spletni strani Državnega zbora. Tudi za obravnavo tega poročila je komisija matično delovno telo. Na sejo so bili s sklicem seje k tej točki vabljeni dr. Andrej Bertoncelj - minister za finance, Jana Ahčin - generalna direktorica Finančne uprave, Ministrstvo za finance, Finančna uprava. Predlagam, da razpravo opravimo najprej tako, da bodo besedo dobili predstavniki Ministrstva za finance in Finančne uprave Republike Slovenije, da nas seznanijo z osnovnimi ugotovitvami sporočila, potem pa bomo prešli na razpravo članov komisije. Dajem torej besedo državni sekretarki na Ministrstvu za finance. Gospa Jazbec. </font><br>
<br>
<b><font size="4">	MAG. SAŠA JAZBEC:</font></b><font size="4"> Hvala lepa za besedo. Finančna uprava Republike Slovenije je pripravila poročilo o stanju in gibanju davčnega dolga na dan 31. 12. 2018 za namen predložitve Državnemu zboru hkrati z zaključnim računom državnega proračuna za leto 2018. FURS pobira dajatve, ki so prihodek štirih blagajn javnega financiranja, in sicer proračuna države, Zavoda za pokojninsko in invalidsko zavarovanje, Zavoda za zdravstveno zavarovanje in proračunov občin. V letu 2018 je FURS pobral neto 16,6 milijarde prihodkov za vse štiri blagajne, kar je milijardo 77 milijonov oziroma za 6,9 % več kot v preteklem letu. Trend zviševanja pobranih prihodkov se nadaljuje že pet let od ustanovitve FURS v letu 2014. Skupen prirast prihodkov pa, kot je bilo že v prejšnji točki navedeno, znaša 3 milijarde v teh petih letih oziroma 22 %. Po stanju na dan 31. decembra 2018 je kumulativni davčni dolg za štiri blagajne javnega financiranja znašal milijardo 205 milijonov evrov. V letu 2018 se je davčni dol znižal za 62 milijonov evrov oziroma za 5 %. Tudi trend zniževanja davčnega dolga se nadaljuje že pet let od ustanovitve FURS v letu 2014, in sicer se je skupaj znižal za 293 milijonov oziroma za 19,6 %. Največji delež tega dolga ima proračun države, in sicer 69 %. Pokojninska blagajna 18 %, Zavod za zdravstveno zavarovanje 9 % dolga in proračuni občin 3 % dolga. </font><br>
<br>
<b><font size="4">21. TRAK: (TB) – 15.40</font></b><br>
<br>
<font size="4">	(nadaljevanje) Pri spremljanju gibanja davčnega dolga, je poleg znižanja absolutnega zneska dolga, v primerjavi s predhodnim obdobjem, treba upoštevati tudi gibanje deleža dolga, glede na letno pobrane javnofinančne prihodke in sicer, tukaj so trendi ugodni, kajti, delež davčnega dolga za vse blagajne je v vseh letno pobranih prihodkih, je v letu 2018, se znižal na 7,3 %, medtem ko je v letu 2014, ko je bil ustanovljen FURS, znašal 10,4 %. Potem delež dolga pokojninske blagajne je lani znašal 5,3 %, medtem ko je bil pač, recimo 5 let nazaj, 8,7 % in pa delež dolga zdravstvene blagajne, je bil lani 4 % in se je znižal iz 6,2 %.</font><br>
<font size="4">Zdaj, če se v povezavi z obravnavo zaključnega računa osredotočamo samo na tisti dolg, ki je nastal in zapadel v letu 2018, je znašal oziroma je v lanskem letu nastalo za 261 milijonov davčnega dolga, ampak že ob sestavi tega poročila za leto 2018, torej na stanje na dan 30. april, je ta dolg, ni bil več 261, ampak je bil 162 milijonov evrov. Zdaj, ko smo pa posredovali poročilo v obravnavo Državnemu zboru, konec avgusta, je pa iz 261 padel na 148 milijonov evrov in tako lahko ugotovimo, da se je v osmih mesecih stanje dolga, nastalega v lanskem letu, znižalo za 43 %.</font><br>
<font size="4">Zdaj pa posebej še podatki, ki se nanašajo zgolj na državni proračun. Prihodki, ki jih je lani FURS pobral za državni proračun, so znašali 9 milijard 300 milijonov oziroma 6,9 % več, kot leto poprej, dolg za to blagajno pa je ob koncu leta znašal 831 milijonov evrov oziroma 2,4 % manj, kot leto poprej. Delež davčnega dolga za državni proračun v pobranih prihodkih za leto 2018 je znašal 8,9 %. Znesek dolga, nastalega v 2018, torej teh omenjenih 193 milijonov evrov, pa je do takrat, ko smo posredovali poročilo, že padel na 113 milijonov oziroma tako, kot za celotne 4 blagajne, za dobrih 40 odstotkov.</font><br>
<font size="4">S ciljem obvladovanja davčnega dolga, je FURS izvajal številne ukrepe za spodbujanje prostovoljnega plačevanje in izterjave - to so opominjanje, pobote obveznosti z zapadlimi terjatvami, unovčitve predloženih zavarovanj, davčno izvršbo, druge zahtevnejše ukrepe uveljavljanja davčnega dolga in predlagal stečaje ali izbrise. Povečanje pobranih javnofinančnih prihodkov ob hkratnem zniževanju davčnega dolga, kaže tudi v »osemnajstki« na učinkovitejše pobiranje dajatev. Davčni dolg je glede na možnosti izterjave razdeljen na aktivni, v višini 684 milijonov ali 57 % in pogojno izterljivi dolg, ta pa znaša 520 milijonov oziroma 43 % celotnega davčnega dolga.</font><br>
<font size="4">FURS je pri izterjavi znatnega dela davčnega dolga zelo omejen. Če sodišče namreč odloči, da se zoper dolžnika začne postopek zaradi insolventnosti, se za dolg ne sme voditi postopka izvršbe, niti zavarovanja in po stanju na 31. 12. 2018, je bil obseg pogojno izterljivega dolga, prijavljenega v insolvenčne postopke 470 milijonov, se pravi od 520 pogojno izterljivega, je 470 milijonov v insolvenčnih postopkih in podobno kot za insolvenčne postopke, velja tudi za davčni dolg, ki je zavarovan z zastavno pravico na nepremičninah, postopek prodaje nepremičnine in poplačilo upnikov vodi izvršilno sodišče, zato davčni organ po podanih predlogih sodiščem, tega je pa za 54 milijonov evrov, na hitrost in višino poplačila dolga nima vpliva.</font><br>
<font size="4">Potem je pa za poudariti še, da je v letu 2018, da je FURS poslal dolžnikom 704 tisoč opominov in izdal 326 tisoč sklepov o davčni izvršbi za novo nastale davčne in nedavčne obveznosti ali kot nov ukrep izterjave, v skupnem znesku milijarda 220 milijonov. Z izvedenimi ukrepi je bilo iztirjenih 540 milijonov evrov dolga, v primerjavi s predhodnim letom za 66 milijonov oziroma za 14 % več. </font><br>
<br>
<b><font size="4">22. TRAK: (IP) – 15.45</font></b><br>
<br>
<font size="4">	(nadaljevanje) Opominjanje se je izkazalo za zelo učinkovit ukrep spodbujanja plačevanja, saj je bilo po opominih lani prejetih 50 milijonov oziroma 18 odstotkov več plačil kot v preteklem letu. Dodatno je FURS izvedel tudi pobote in unovčitve zavarovanj v višini 205 milijonov evrov. </font><br>
<font size="4">Tudi v letu 2018 se je nadaljeval trend povečevanja obsega izvedenih pobotov, saj je bilo pred začetkom davčne izvršbe izvedenih za 107 milijonov oziroma 118 odstotka več pobotov, terjatev z obveznosti, do zavarovancev kot preteklo leto.</font><br>
<font size="4">Na podlagi sklepov o davčni izvršbi je bilo v letu 2018 izterjano za 16 milijonov oziroma 8 odstotkov več dolga, pri čemer so se unovčevali tudi sklepi o davčni izvršbi, izdani pred letom 2018. Najučinkovitejše sredstvo izvrše za davčne obveznosti z vidika plačil je izvršbena denarna sredstva dolžnika pri bankah ali hranilnicah s 63 odstotnim deležem plačil, sledi izvršba na premično premoženje z 20 odstotki, 8 in pol predstavlja izvršba na dolžnikove denarne prejemke. </font><br>
<font size="4">Za celovit prikaz problematike, stanja in gibanja davčnega dolga so v poročilu predstavljeni tudi ukrepi davčnega nadzora, s katerim je bilo v letu 2018 dodatno odmerjenih 255 milijonov evrov obveznosti.</font><br>
<font size="4">Toliko bi za uvod, pač glede teh številk in načinov, s katerimi se je FURS torej loteval povečane izterjave dolga. Za nadaljnja vprašanja smo vam pa na razpolago s kolegi iz FURSA. Hvala lepa.</font><br>
<br>
<b><font size="4">PREDSEDNIK DR. ANŽE LOGAR: </font></b><font size="4">Hvala. / oglašanje iz dvorane/ Zaenkrat ne. Torej odpiram razpravo za poslance. Gospod Verbič. </font><br>
<br>
<b><font size="4">MAG. DUŠAN VERBIČ (PS SMC):</font></b><font size="4"> Hvala še enkrat, predsednik.</font><br>
<font size="4">Kar se tiče, glede letnega poročila, tukaj nimam kakorkoli nekih konkretnih vprašanj ali pripomb, kajti se strinjam. Predvsem je v neki smeri razveseljivo, da se ta trend uspešnosti izterjave davčne uprave povečuje, res pa, ko ste, državna sekretarka, omenili, bi jaz tukaj konkretno tudi predlagal, glede na to, da ugotavljate, najverjetneje tudi zadnja leta, da je velik problem neizterjave davčnega dolga predvsem v tistih primerih, subjektih, kjer je ali osebni stečaj ali pa stečaj podjetij, da bi nekako potem tudi predlagali, mislim, da je sedaj tudi nek postopek, spremembe Zakona o prisilni poravnavi, stečaju in likvidaciji, da ta davčni dolg ni izvzet iz tega, kajti če je ta znesek, kot ste omenili,  okoli 400 milijonov, mislim, da je to skrajni čas, da se ta skupino, recimo temu, oseb, ali so pravne ali fizične osebe, vrsto let izogiba, da se temu naredi enkrat konec, kajti saj to je tudi neko sporočilno vrednost vsem zavezancem, da preprosto se ne izplača izigravati zakonodaje na različnih področjih, da preprosto se izogneš plačila ali obveznosti do države. </font><br>
<font size="4">Tisto, kar moram pa tudi reči, da je pohvalno, kar se tiče aktivnosti davčne uprave, kot ste tudi lepo zapisali, da imate, verjamem, velike težave, kar se tiče zahtevnejših ukrepov uveljavljana davčnega dolga in da posegate potem tudi po teh primerih, kot je uveljavljanje odškodninske odgovornosti poslovodstev v okviru stečaja, deloma sem že tudi prej nekako omenil, da ne bom govoril spregled pravne osebnosti in podobno, vse to, kajti podjetniki so dobesedno korak tudi v tovrstnih zadevah pred trenutno veljavno zakonodajo, in preprosto sistem izigravajo. </font><br>
<font size="4">Tisto, kar pa ne samo mene, mislim, da marsikaterega državljana, pa bode v oči nekaj. Če se spet dotaknem osebnega stečaja. Praviloma se te osebe ali subjekti potem tudi javnosti prikazujejo, da so praktično na robu propada in podobno, veliko sredstev pa se kasneje izkaže, da so nekako odvedene v tako imenovane davčne oaze in podobno, kjer preprosto ne morete, predvidevam, kakorkoli kaj poseči. Pa v zvezi s tem bi vas samo vprašal, kakšne aktivnosti davčna uprava ima, da se tudi pride do sledi tovrstnih sredstev – od davčnih oaz in kakršnih koli izigravanj v drugih državah, najsi bodo tudi države, nekdanje skupne, ker vemo, da so pač različne zakonske ureditve, vendar so tukaj velike možnosti izigravanja,</font><br>
<br>
<b><font size="4">23. TRAK: (NB) - 15.50 </font></b><br>
<br>
<font size="4">	(Nadaljevanje) neplačila obveznosti v Republiki Sloveniji. Tako, da tukaj mislim, da je potrebno narediti veliko napora tudi morebiti za kakršnokoli spremembo zakonov, ne finančnih, ampak drugih, da se da jasno sporočilo, da preprosto izigravanje v smeri izogib plačevanja davčnih obveznosti, da se počasi temu naredi konec. V vsakem primeru pa podpiram to poročilo. </font><br>
<font size="4">	Hvala lepa. </font><br>
<br>
<b><font size="4">	PREDSEDNIK DR. ANŽE LOGAR:</font></b><font size="4"> Gospod Polnar. </font><br>
<br>
<b><font size="4">	ROBERT POLNAR (PS DeSUS):</font></b><font size="4"> Hvala za besedo, gospod predsednik. Gospe in gospodje! </font><br>
<font size="4">	Pri razpravi o poročilu o stanju davčnega dolga na določen datum, tisti zadnji dan v poslovnem letu, se vedno najprej izpostavlja vprašanje o učinkovitosti izterjave davčnih obveznosti s strani Finančne uprave Republike Slovenije. Mi smo tukaj soočeni z dvema parametroma. In sicer, prvi je znižanje absolutnega zneska davčnega dolga, za katerega lahko ugotovimo, da od leta 2013 pa do konca leta 2018, konstantno pada. In pa tisto čemur se pravi relativno gibanje zneska dolga glede na pobrane javnofinančne prihodke in prejemke finančne uprave. Tudi tukaj znotraj tega parametra je možno dokazovati, da je finančna uprava pri izterjavi davčnega dolga uspešna, čeprav je res, da se bomo verjetno strinjali, da finančna uprava prav veliko vpliva na makroekonomsko okolje nima in prav tako nima nobenega vpliva na to kakšna je gospodarska dinamika v državi in kakšni so iz tega naslova potem tudi davčni prihodki. Osebno mislim, da bi veljalo znotraj posameznih parametrov za ugotavljanje uspešnosti davčne izterjave vpeljati vsaj še enega, in sicer, delež davčnega dolga na sektorju država oziroma na sektorju državni proračun v odnosu do davčnih prihodkov državnega proračuna. Za leti 2018 imamo dva popolnoma merljiva in resna podatka. Prvi je, da so bili davčni prihodki 8 milijard in 247 milijonov evrov. Drugi pa je, da je davčni dolg do državnega proračuna v letu 2018, 831 milijonov in 740 tisoč evrov, kar pomeni nekaj več kot 10 % vseh davčnih prihodkov. In tukaj se zdaj zastavlja ključno vprašanje, ali je teh 10 % tisto kar je za državo sprejemljivo ali ne. Ali si mi lahko glede na naše celotne davčne prihodke dovolimo, dopuščamo oziroma ali zmoremo financirati, da 10 % od tega sploh ne moremo iztiriti ali pa imamo v davčnem dolgu, katerega več kot polovica je dubiozna in je zelo verjetno, da bo iztirjena morda v odstotku ali pa v 5 %. To je tisto kar se mi zdi ključno in pomembno pri izpostavljanju ali je država preko svojih inštitucij uspešna pri izterjavi davčnega dolga. Aktivni dolg se je znižal za 82 milijonov evrov. V redu. Pogojno izterljivi se je dvignil za 20 milijonov evrov glede na preteklo leto. Toda, od pogojno izterljivih 520 milijonov evrov jih je 470 milijonov evrov v insolventnih postopkih. Finančna uprava sama pravi, da je verjetnost izterjave tovrstnega dolga manj kot 10 %. To kliče k temu, da je nujno potrebna sprememba insolventne zakonodaje in mislim, da je današnja razprava pravi trenutek, da pozovemo najprej finančno upravo potem Ministrstvo za finance, da neha z analizo stanja, z analizo tega kako izgledajo pri nas insolventni postopki, da ravno tako prenehajo z analizo kako izgledajo davčni dolgovi zavarovani z zastavno pravico na nepremičninah, ki jih je mimogrede tudi skorajda za 54 milijonov evrov in so predmet izvršnih postopkov katere vodijo sodišča, in da enostavno tako finančna uprava kot Ministrstvo za finance predočita predloge za spremembo tovrstne zakonodaje zato, da bomo lahko v Državnem zboru sprejeli tisto kar bo finančni upravi v prvi vrsti in Ministrstvu za finance v drugi vrsti omogočalo bolj </font><br>
<br>
<b><font size="4">24. TRAK (VI) 15.55</font></b><br>
<br>
<font size="4">	(Nadaljevanje) dosledno bolj uspešno, predvsem pa bolj učinkovito izterjavo davčnih dolgov. Mislim, da so spremembe insolvenčne zakonodaje gledano s tega zornega kota imperativ. Mi, gospe in gospodje, imamo znotraj strukture celotnega davčnega dolga še 56 milijonov in pol evrov dolga, ki je starejši od desetih let. Deset let uporabljam zato, kot tisto mejno časovno obdobje, zato ker je to tudi absolutni zastaralni rok v davčni zakonodaji. Res je, da je dobršen del tega dolga zajet v aktualnih sproti tekočih sodnih postopkih. Toda tudi tukaj je vprašljivost višine oziroma odstotka izterjave izjemno dvomljiva. </font><br>
<font size="4">	O dveh zadevah bi želel še govoriti. Prva je nadzor, druga so odpisi. Nadzor izvaja Finančna uprava Republike Slovenije na štirih nivojih, in sicer na nivoju kontrol, na nivoju inšpekcijskih nadzorov, na nivoju preiskav in na nivoju nadzora mobilnih oddelkov. Tisto, kar se mi zdi pomembno poudariti je, da bom od sedaj naprej govoril samo o davkih. Izpustil bom carine, trošarine in okoljske dajatve. Primerjavo delam med leti 16, 17 in 18. Predvsem med letoma 16 in 19. Kar se tiče kontrol, se pravi kontrol nad plačevanjem davkov in glede števila pozivov za predložitev davčnih obračunov ali napovedi imamo situacijo naslednjo. V letu 2016 je bilo tovrstnih pozivov 168 tisoč 286, v letu 2018 133 tisoč 691, kar je malo manj kot 80 % realizacije v letu 2016 pred dvema letoma. Znesek ugotovljenih obveznosti 2016 178 oziroma malo manj kot 179 milijonov evrov, leta 2018 135 milijonov evrov, kar pomeni 75 % glede na realizacijo v letu 2016, dve leti prej. To mislim, da so podatki, ki kažejo o tem, da je tukaj manevrskega prostora za povečanje dejavnosti in večjo učinkovitost izterjave davkov še kar nekaj. </font><br>
<font size="4">	Kar se tiče inšpekcijskega nadzora, število inšpekcijskih pregledov na področju davkov, smo imeli situacijo tako, da jih je bilo v letu 2016 10 tisoč 294, v letu 2018 pa 5 tisoč 548, ker pomeni, da je glede na stanje pred dvema letoma realizacija v letu 2018 54 %. Da smo imeli mi iz števila inšpekcijskih pregledov ugotovljenih obveznosti in posrednih obveznosti v letu 2016 408 milijonov evrov in v letu 2018, se pravi v lanskem letu 160 milijonov evrov. To so verjetno podatki, ki kažejo na to, da je osnovno tezo o uspešnosti izterjave davčnih obveznosti možno še kako relativizirati. Kar se tiče preiskav, se pravi davčnih preiskav, je bilo število inšpekcijskih pregledov v letu 2016 97, v letu 2018 79. Se pravi, 81 celih pa še nekaj odstotkov glede na leto 2016, pri čemer je zanimivo to, da je bil znesek ugotovljenih obveznosti in posrednih obveznosti na osnovi preiskav v letu 2016 nekaj več kot 51 milijonov, v letu 2018 pa malo manj kot 80 milijonov ob samo 81 % deležu preiskav glede na leto 2016. In tako naprej in tako dalje. </font><br>
<font size="4">	Kar se tiče odpisov, gospe in gospodje, mislim, da je spoštovani kolega Jelinčič prejle že omenil, mi smo imeli v letu 2018 171 milijonov in še nekaj evrov odpisov, pri čemer je razlog insolventnosti 73 %, zastaranja 12 %, ostalo pa 14 %. Se pravi, spet smo tam na ključni stvari, insolvenčni postopki in nezmožnost izterjave v tovrstnih postopkih. </font><br>
<br>
<b><font size="4">25. TRAK: (JJ) - 16.00</font></b><font size="4"> </font><br>
<br>
<font size="4">	(nadaljevanje) Kar pa je resnično zaskrbljujoče, je pa bolj kumulativni pogled na odpisovanje davčnih obveznosti v državi. V letih, proračunskih letih 2014 do vključno 2018 je bilo tovrstnih odpisov iz vseh treh razlogov, za malo manj kot 820 milijonov evrov. In tukaj v obdobju 2014 do vključno 2018 je potrebno poudariti, da gre v državnem proračunu za odpisa za 505 milijonov evrov. Gospe in gospodje 605 milijonov evrov v petih letih samo na državnem proračunu odpisov. Mi ob rakih pogojih, če upoštevamo tukaj še tistih 800 milijonov neizterjanega davka na nivoju državnega proračuna za leto 2018, res ne moremo govoriti, da so stvari takšne, kot bi morale biti, najmanj ne moremo tega govoriti. Za ilustracijo naj vam povem, da je bilo na nivoju blagajne javnega financiranja Zavoda za pokojninsko in invalidsko zavarovanje v zadnjih petih proračunskih letih odpisanih 133 milijonov evrov davčnih obveznosti, odpisanih. Mi se pa zdaj tukaj boksamo, ali bomo odmerne odstotke postopno dvigovali v šestih letih, v treh letih in za to porabili 220 ali 130 milijonov evrov. Prej smo pa mirno v petih letih odpisali 133 milijonov evrov. To so vse stvari za katere mislim, da jih je potrebno upoštevati, predvsem pa resnično pričakujem tudi na podlagi tistega, kar smo imeli že na eni seji Komisije za nadzor javnih financ, kjer je bila prisotna tudi direktorica Finančne uprave Republike Slovenije, ko je tako, bi človek rekel, vdano v usodo govorila, saj nič ne moremo storiti, ker nam insolventna zakonodaja to preprečuje. Jaz upam, da bo današnja razprava dejansko izzvenela v to, da moramo nujno spremeniti insolventno zakonodajo v prid tega, da bo finančna uprava lahko bolj učinkovito izterjevala davčne obveznosti. Hvala lepa. </font><br>
<br>
<font size="4">	</font><b><font size="4">PREDSEDNIK DR. ANŽE LOGAR:</font></b><font size="4"> Hvala. Besedo ima gospod Lenart. </font><br>
<br>
<font size="4">	</font><b><font size="4">JOŽE LENART (PS LMŠ): </font></b><font size="4">Hvala lepa za besedo. Jaz bi nadaljeval, ker je kolega Robert zadevo zelo dobro postavil. Načeloma je že del tega tudi povedal, kar sem imel v načrtu, ampak kljub temu, bi še dodano poudaril, glede na preventivo, da do takšnih davčnih dolgov ne bi prihajalo. Neminovno je, da ugotavljamo, da se zadeva izterjave izboljšuje. To je dejstvo. Ampak kljub temu, poglejte ne rad se vračam v zgodovino, ampak se bom, da malo osvetlimo zakaj je do teh dolgov prihajalo oziroma je jasno je razvidno, da je ta dolg neizterljiv, kar 57 % izhaja iz leta 2013 oziroma pred tem obdobjem. Kasneje se zadeva bistveno izboljšuje. In seveda ta vzrok je ravno v tej zgodovini kako smo takrat pristopali k tej problematiki oziroma enostavno rečeno, takrat je tudi ta Državni zbor veliko prispeval k temu. Zakaj? Ker v tem obdobju, ko so bila podjetja v težavah, smo na vse pretege poskušali oziroma takrat smo rekli pomagati zaradi socialnega miru tem podjetjem, čeprav ekonomska logika je bila jasna, da takšna podjetja predvsem v Evropi delovno intenzivna ne morejo preživeti. Veliko smo, seveda, podjetja so prihajala pod vodo, še vedno smo jih z finančnimi injekcijami tudi iz proračuna jim pomagali in seveda sledili so tudi prisilne poravnave, ne samo ena, tudi več in seveda okrog teh podjetij se je potem tudi, so širili dolgove, se prenašala na druga podjetja in tako ena za drugim so prihajala v velike težave in iz tega so te dolgovi tudi nastajali. Zelo pozitivno je danes, da se ta sprememba v pozitivne trendu izboljšuje in se novi dolgovi, predvsem so se te neizterljivi bistveno upočasnili in da teh problemov načeloma ni več, ampak kljub vsemu je treba gledati tudi kaj pa še lahko danes naredimo, za to kar je tudi kolega rekel, ravno ta insolventna zakonodaja jo je treba zaostriti. Za primer bom dal, veliko je k temu pripomogle tudi banke same. </font><br>
<br>
<b><font size="4">26. TRAK: (JJ) - 16.05</font></b><font size="4"> </font><br>
<br>
<font size="4">	(nadaljevanje) Iz teh zaostrenih pogojev, predvsem dveh kazalcev ebita in pa seveda koeficient skupne zadolženosti na ebitu, kot ste rekli, če ima neko podjetje ta koeficient večji od 5 novega kredita ne more dobiti. In je bil tisti glavni vzrok in tudi zato so se podjetja v tem obdobju bistveno bistveno razdolžila. In seveda tudi gospodarska situacija sama po sebi je tudi pripomogla, da je likvidnostna situacija dosti boljša in seveda tudi podjetja so v boljši kondiciji, kot tudi fizične osebe in seveda je situacija zdaj boljša, ampak nobeden ne more zagotoviti, da v prihodnosti se pa ta zadeva ne bo poslabšala, zato pa še toliko več previdnosti okrog tega. </font><br>
<font size="4">	Seveda tu moramo govoriti tudi o sami poslovni kulturi, kulturi do plačevanja obveznosti, kije bila v preteklosti zelo zelo slaba in se tudi izboljšuje. Seveda, če to primerjamo tudi s to poslovno kulturo z zahodnim svetom, vemo da tam je dosti dosti manj teh problemov okrog insolventnosti. Tam podjetja pravočasno odreagirajo, ne puščajo svoja podjetja v taki situaciji da pridejo potem globoko v zadolžitve, potem prisilne poravnave in celo stečaji. To je predvsem iz tega odnosa do samega kapitala, do teh obveznosti in zato je tega manj. Pri nas pa je bil popolnoma drugačen odnos, šele sedaj s  časoma prihajamo do teh spoznanj, da pravzaprav škodimo sebi, sploh ko se kapital prenaša v privat roke, je potem to čisto drugačen odnos, da potem podjetja pravočasno ukrepajo in pristopajo. Zato to, kar ste že prej ostali povedali je treba dodatno ukrepati na področju preventivne zakonodaje, kje še lahko zadevo izboljšamo in s tem ne bomo nobenemu podjetju, nobeni fizični osebi napravili nič slabega, ampak jih bomo »prisilili v to« da bodo pravočasno ukrepali in da ne bo prihajalo do takšnega stanja. In to je ta prava pot, da potem preventivno izboljšamo, ne po post festum potem govorimo in se trudimo kako neke dolgove izterjati, ko so že nastali. To se pravi delajmo prej, da ne bodo nastajali in bo tudi vse okrog nas bolj zdravo gospodarstvo, tako na področju gospodarstva kot fizičnih oseb. Toliko. Hvala. </font><br>
<br>
<font size="4">	</font><b><font size="4">PREDSEDNIK DR. ANŽE LOGAR:</font></b><font size="4"> Hvala. Gospod Jelični.</font><br>
<br>
<font size="4">	</font><b><font size="4">ZMAGO JELINČIČ PLEMENITI (PS SNS):</font></b><font size="4"> Hvala lepa. Jaz se ne bom vračal na tisto kar sem že povedal ali kar so kolegi že povedali, ampak mene tukaj, v poročilu piše, da znaša delež prostovoljno plačnega davka pred davčno izvršbo 95 %. Jaz mislim, da je ta številka precej prenapihnjena. V bistvu je to samo delež od tistih davčnih obveznosti, ki jih FURS ugotovi. Zdaj, veliko davčnih obveznosti pa gre mimo. Zato mene tukaj zanima, kakšni odstotki so doseženi na primer na tem področju v Avstriji ali pa na Danskem ali pa…</font><br>
<font size="4">	Ena zadeva, ki me pa zelo boli, je pa odnos FURS na splošno, davčni uslužbenci oziroma davčni zavezanci se pritožujejo nad odnosom finančnih uslužbencev. Finančni uslužbenci zahtevajo recimo originalne dokumente, čeprav ni nobene pravne podlage za to in ko jih pa zavezanci izročijo, jih uslužbenci FURS niti ne vrnejo, čeprav bi jih po Zakonu o finančni upravi morali vrniti. In s tem se seveda davčni postopki podaljšujejo. Če kdo pokliče na FURS traja vse skupaj pol ure, da sploh nekoga dobiš, če ga dobiš in po navadi je avtomatski odzivnik in ljudi spravljajo že ob živce, ker čakaš, čakaš pa nobenega uspeha ni. </font><br>
<font size="4">	Poleg tega so finančni inšpektorji arogantni, nastopajo tako, kot da bi poznali vse zakone tega sveta, pa nimajo vedno prav, dostikrat nimajo prav, vendar oni glede na sovjo pozicijo imajo vedno prav, ne glede na to kaj lahko govori zakon. In v zadnji letih je FURS zavezancem ugodil v 1394 pritožbah. Upravno sodišče je ugotovilo ali pa delno ugotovilo za 124 tožbah. Vrhovno sodišče je davčnim zavezancem ugodilo ali delno ugodilo v 16 zadevah, vendar so to le zadeve kadar so se zavezanci odločili za pritožbe. Veliko zavezancev nima denarja, nima časa, ali pa so živčno </font><br>
<br>
<b><font size="4">27. TRAK: (SB) – 16.10</font></b><br>
<br>
<font size="4">	(nadaljevanje) čisto na koncu, da bi se pravdali in rajši plačajo tisto in gredo naprej navkljub temu, daje FURS naredil napake. In FURS je moral davčnim zavezancem v zadnjih nekaj letih vrniti več kot 3 milijarde evrov z obrestmi v red. Zdaj to je posledica nezakonitih odločb finančnih inšpektorjev. In tukaj se jaz vprašam ali ti finančni inšpektorji sploh odgovarjajo za kaj. Ne odgovarjajo za nič. Finančni inšpektor se tako odloči in nad njim je samo še bog. Lahko dela kar hoče in nihče mu nič ne more, to poznam tudi iz lastne izkušnje, ko so ti inšpektor smeje v obraz in reče: »Tako sem se odločil ali« pa celo »tako so mi naročili, da moram to narediti.« Finančna uprava je leta 2017 izvedla 61 neupravičenih davčnih izvršb, rubili so sredstva tistih, ki sploh niso bili dolžni. In zdaj se vprašam ali je kdo sploh odgovarjal za to. Nihče ni odgovarjal. In me zanima ali se je direktorica ali se boste vi, gospod novi direktor, zavezancem kdaj opravičili za te zadeve, za te nezakonite izvršbe. Ali so ti ljudje dobili plačane obresti? Pa verjetno so morali še sami poravnati bančne stroške zaradi izvršbe. Kaj pa če bodo sprožili tožbe zardi recimo cele vrste zadev tudi poslabšanega zdravstvenega stanja in tak o naprej? No, nekaj, da ne bom samo »šinfal«, nekaj dobrega pa je le bilo, to je opominjanje davčnih zavezancev. In vsak davčni zavezanec bi moral prejeti pred izvršbo opomin ne pa da se ga tako udari, niso vsi davčni zavezanci davčni utajevalci tako kot večina uslužbencev na FURS-u misli, nekateri so enostavno pozabili, da plačajo obveznosti ali so se kaj zmotili ali pa kaj takega. In zakaj finančni inšpektorji ne izrekajo več opominov oziroma opozoril? Zakaj je treba vsakega podjetnika takoj kaznovati z visokimi obrestmi in visokimi globami in seveda potem obresti, ker ne more takoj plačati in to za prekrške, ki nimajo nobene zveze s plačevanjem davkov? Na primer vpis v register dejanskih lastnikov. Če FURS zanima kdo je lastnik določene družbe, lahko to najde na AJPES-u, ne pa, da podjetnika, ki se pozabi vpisati v eno evidenco, kaznuje s 6 tisoč evri kazni. Mislim, da smo celo sprejeli zakon, da mora uradni organ sam poiskati podatke za to, da izve kakšno zadevo, ki jo mogoče zavezanec ne pojasni oziroma ne odda. In vendar navkljub tej zakonski zavezi FURS udari kar lepo kazen tistemu. Podobno je pri davčnih blagajnah. Za majhne prekrške dobijo podjetniki več tisoč evrov globe. Ali je to podpora, suportiranje majhnemu gospodarstvu, ljudem, ki delajo? FURS je izrekel globe celo v višini do 10 tisoč evrov. pa ne vem, če si na FURS-u predstavljajo ti inšpektorji in tisti, ki pišejo globe, kaj pomeni 10 tisoč evrov globe za nekoga, ki mora močno delati, da zasluži 10 tisoč evrov in če odbije vse stroške mu ostane morda 1000, 2000 evrov, kazen pa 10.000. Namen davčnih blagajn je bil, da zmanjšajo delo na črno, ampak po podatkih FURS-a se delo in zaposlovanje na črno vsako leto povečuje, to dokazuje, da je bila uvedba davčnih blagajn brca v temo, o čemer smo mi že govorili in je Slovenska nacionalna stranka ves čas govorila, da davčne blagajne niso rešitev in tukaj se dokazuje iz dneva v dan. Imamo pri delu na črno eno zanimivo zadevo. Mene zanima kako FURS nadzira družbe brez zaposlenih. Kako lahko taka družba sploh9 obstaja in kdo tam dela, če nima nikogar zaposlenega? Tako, da hecno vse skupaj. </font><br>
<font size="4">	Potem imamo tukaj, da je država med leti 2014 do 2018 so država in občine nevladnim organizacijam </font><br>
<br>
<b><font size="4">28. TRAK: (TB) – 16.15</font></b><br>
<br>
<font size="4">	(nadaljevanje) dale kakšno milijardo evrov in me zanima, koliko davkov in prispevkov plačujejo nevladne organizacije? Bi rad dobil te informacije. In v teh nevladnih organizacijah izkoriščajo prostovoljce, ki jim potem država plačuje denarno socialno pomoč in dodatek za delovno aktivnost, čeprav so tam samo na papirju zaposleni, razni prijatelji, pa prijatelji od prijateljev in podobno. In če bi FURS napravil nadzor, bi morali te prostovoljce zaposlit, ampak FURS tega ne dela. Tako bi imel vsaj socialno varnost in državni proračun ne bi bil tako obremenjen. In me zanima tudi, ali FURS preverja izvor denarja pri nevladnih organizacijah? Koliko nadzorov je FURS opravil pri nevladnih organizacijah v zadnjih letih? To bi rad vedel, in pa, zakaj se pravzaprav nevladnih organizacij ne nadzira, kajti, odgovori na prejšnja vprašanja bodo verjetno, da teh podatkov nimajo, to se pravi, je to zadnje vprašanje, zakaj se nevladnih organizacij ne nadzira, zelo, zelo relevantno.</font><br>
<font size="4">Kar se tiče sodelovanja med državami Evropske unije, kjer smo, je Slovenija članica, kajne? Je zanimivo, da je kljub temu, da smo člani, enakopravni in ne vem kaj še vse, nobena država Sloveniji ne pomaga pri izterjavi davčnega dolga. FURS je v tujino poslal 773 zaprosil za izterjavo davčnih obveznosti, v višini 64 milijonov evrov. Od tega smo prejeli zgolj 3 milijone evrov. In me zanima, katere države so FURS najbolj v pomoč in katere najmanj, da bomo vsaj vedeli, kakšen naj bo naš odnos do njih in pa, ali FURS v tem primeru sploh sodeluje z Ministrstvom za zunanje zadeve in če ministrstvo sploh kaj pomaga? Ker taka ignoranca, s strani teh tujih evropskih držav kaže, kako nas, kam nas uvrščajo v Evropi, Slovenijo namreč, ne nas in kako gledajo na nas.</font><br>
<font size="4">To se pravi, FURS ima na voljo celo vrsto podatkov in o dohodkih in o računih, pridobiva jih tudi iz tujih držav, iz drugih, kajne? Meni se pa zdi, da FURS nima dovolj usposobljenega kadra, ki bi znal uporabljat in delati s temi podatki. Zato mislim, da pri pobiranju javnih prihodkov, je še zmeraj, je še veliko rezerv, predvsem pa, kot sem že prej rekel, strokovnost kadra, odnos tega kadra, vse skupaj je grozljivo in ne gre v pravo smer.</font><br>
<font size="4">Še nekaj, ni mi treba zdaj odgovarjat, ker vprašanj je bilo kar nekaj, bi prosil pisne odgovore.</font><br>
<br>
<b><font size="4">PREDSEDNIK DR. ANŽE LOGAR:</font></b><font size="4"> Hvala.</font><br>
<font size="4">Bom še jaz kratko razpravo opravil. Priznam, da je tudi mene presenetil obseg davčnega dolga oziroma pogojno izterljivega davčnega dolga, ki je nastal iz naslova insolvenčnih postopkov. Kot je že kolega Polnar izpostavil, smo o tem opravili tudi eno razpravo na Komisiji za nadzor javnih financ. Naj obvestim, da bomo nadaljevanje te razprave opravili naslednji teden v sredo in sicer / nerazumljivo/ poenostavljenih prisilnih poravnavah in tudi na splošno insolvenčni zakonodaji in sem vesel, da je kolega Polnar to izpostavil, ker potem verjamem, da bo tudi potrdil sklepe, ki bodo predlagani in šli v smeri »nemudne« spremembe insolvenčne zakonodaje, med drugim samo iz poenostavljenih prisil, ki je nam, davkoplačevalcem, nastalo 8 milijonov evrov škode zaradi neizterjanega davčnega dolga. Prej se je kolega Bandelli razburjal, komu so / nerazumljivo/ dolge, njegovemu strankarskemu, bivšemu strankarskemu kolegu iz družine Janković, med drugim 29 milijonov, kolikor veste.</font><br>
<font size="4">Bi imel pa nekaj vprašanj vseeno za FURS, v zvezi z tem poročilom… Recimo, na preglednici 4, stanje in gibanje pogojno izterljivega dolga v evrih, dolga in sicer za leto 31. 12. 2018, druga postavka »Dolga ni mogoče poplačati v postopku</font><br>
<br>
<b><font size="4">29. TRAK: (NB) - 16.20</font></b><br>
<br>
<font size="4">	(Nadaljevanje) davčne izvršbe, če lahko mogoče pove zakaj v tem primeru gre, glede na to, da te postavke v letu 2017, ni bilo. </font><br>
<font size="4">	Potem me zanima, glede stečajnih postopkov. Sodišče je stečajne postopke, ki so bili začeti pred letom 2018, zaključilo v 227 primerih in iz stečajne mase je bilo poplačanega za 1,3 oziroma 1,4 milijona evrov davčnega dolga. Zanima me, koliko je bilo skupnega dolga iz tega naslova, torej v teh 227 primerih oziroma kakšen je bil torej odstotek odpisa v teh stečajnih postopkih. </font><br>
<font size="4">	Potem bi se pa obrnil še na eno zadevo in sicer, mislim da je bilo tudi predhodno s strani kolege Verbiča izpostavljeno, zahtevnejši ukrepi uveljavljanje davčnega dolga. V letu 2018 je FURS izpeljal oziroma začel 136 teh primerov, 35 primerov več kot v letu 2017. Zanima me, koliko je bilo recimo 2016 in 2015 teh primerov. Zanima me pa tudi, kakšen je uspeh teh primerov, če ste lahko zelo konkretni, število zaključenih postopkov in vrednost tako iztirjenih sredstev oziroma dolgov. Zanima me tudi, koliko odškodnin odgovornosti v primeru stečajev pri, ne vem, prisilnih poravnavah oziroma pri stečajih ali pa prisilkah ste sprožili. Torej, koliko teh postopkov ste začeli in koliko se jih je že zaključilo in kolikšna vrednost je bila v teh primerih iztirjena. </font><br>
<font size="4">	Zanima me pa tudi vprašanje osebnih stečajev. Moram reči, da za povprečnega državljana je posebej, o tem je kolega Jelinčič že govoril, kako majhne kršitelje hitro oglobite, opravite inšpekcijski nadzor, potem pa se nekdo, pomembna osebnost, oseba, znani, znane družine pripelje v restavracijo samo lučaj od vaših prostorov z novim Mercedesom ob tem, da je sam razglasil osebni stečaj, tri njegove družbe so šle v poenostavljeno prisilko, in ko povprečni državljan to opazuje kako je to sploh možno, me zanima, kakšno je stanje na tem področju. Torej, ne vem, to hvalisanje nekaterih brk vsem državljanom, ki pošteno plačujemo davke, ko uporabi institut osebnega stečaja ali pa na koncu koncev tudi poenostavljene prisilke in osebnega stečaja hkrati, vozijo se pa z izjemnimi limuzinami, ne vem, večprostorci ali enoprostorci ali kako se že ta vozila imenujejo, stanujejo v luksuznih stanovanjih, ki sicer niso njihova, ampak poglejte, imamo za to finančno upravo, da temu naredi konec. In zdaj, če imate ustrezno zakonodajo, nas tukaj poslance zanima kako uspešni ste pri apliciranju te ustrezne zakonodaje, če jo pa nimamo, pa me zanima kolikokrat ste na Ministrstvu za finance ali pa na Ministrstvu za pravosodje dali urgenco za pripravo ustrezne zakonodaje, da bi vam to omogočilo. Mislim, da tukaj, vsaj na Komisiji za nadzor javnih financ je neko splošno soglasje, da mi takšne zakonodaje bi podprli, ne želimo pa slišati, tako kot smo slišali na zadnji Komisiji za nadzor javnih financ, direktorico finančne uprave, ki je prostodušno rekla, da nima nobenih vzvodov, da bi kakorkoli rešila primer recimo iz daljave davčnega dolga iz insolventne zakonodaje. Tako da, če ste lahko tukaj zelo konkretni. Če ne morete biti zelo konkretni, zdaj bi prosil, da daste pisno pojasnilo v zvezi s tem, kakšne uspehe beležite na teh, bom rekel, najbolj evidentnih primerih na kar smo davkoplačevalci v bistvu najbolj občutljivi. Hvala. </font><br>
<font size="4">	Zdaj pa, beseda mislim, da je vaša. Bo najprej minister za finance ali davčna uprava oziroma finančna uprava. </font><br>
<font size="4">	</font><br>
<font size="4">	</font><b><font size="4">PETER JENKO:</font></b><font size="4"> Hvala lepa za besedo. Peter Jenko, finančna uprava. </font><br>
<font size="4">	Zdaj moram reči, da kar zelo veliko vprašanj pa odprtih tem je bilo zdajle v tej razpravi. Dejstvo je, da nekatera vprašanja so res zelo natančna, konkretna in jih bomo lahko odgovorili pisno naknadno </font><br>
<br>
<b><font size="4">30. TRAK (VI) 16.25</font></b><br>
<br>
<font size="4">	(Nadaljevanje) po tej seji. Vseeno pa bi želel na določena vprašanja odgovoriti. </font><br>
<font size="4">	Najprej bi se mogoče dotaknil vprašanj gospoda Polnarja, povezanih z ukrepi davčnega nadzora in pa v zvezi z določenimi odstopanji ali pa anomalijami, predvsem v primerjavah leta 2016 in 2018. Omenjal ste zakaj takšna diskrepanca v postopkih, ki se izvajajo v davčnih kontrolah. V pozivanju k predložitvi obračunov in pa pač seveda v zvezi s samimi učinki iz tovrstnih kontrol. Tukaj je treba opozoriti, da je bil en bistven premik narejen v letu 2017, in sicer uvedba pred(?) izpolnjenih(?) obračunov za prispevke za socialno varnost. Pred to spremembo so zavezanci sami predlagali obračune in jih je bilo seveda treba pozivati, če obračunov niso predložili. Potem pa se je uvedel sistemski ukrep izpolnjevanja teh obračunov s strani Finančne uprave in zato je v bistvu znesek pozivov tako drastično padel. </font><br>
<font size="4">	Potem omenili ste, spraševali ste za bistvene razlike v številu opravljenih inšpekcij med letom 2016 in letom 2018. Gre enostavno zato, da leto 2016 so bile uvedene davčne blagajne, kot vsi vemo, in zato je tisti bistven odskok oziroma kar 10 tisoč opravljenih inšpekcijskih postopkov. Večina izmed teh oziroma kar 80 % gre na račun davčnih blagajn. Potem pa seveda se je dejansko, glede na to, da se je staje začelo umirjati oziroma urejati z uvedbo davčnih blagajn, vsaj po našem mnenju, se je delež oziroma število inšpekcijskih nadzorov tudi kasneje bistveno zmanjšalo. </font><br>
<font size="4">	Omenjali ste davčne preiskave. Zakaj nižanje števila opravljenih preiskav na eni strani in na drugi strani višanje učinkov iz tega naslova. To drži. Gre pa za to, da, kot veste, pač naši viri niso, predvsem kadrovski viri, niso neomejeni. Inšpektorjev in tudi davčnih preiskovalcev je kljub vsemu,roko na srce, vsako leto manj. In zato se pač moramo potruditi, da so naši izbori bolj natančni, ciljno usmerjeni in da so ti zadetki vedno višji in glede na to, da davčne preiskave ukvarjajo z največjimi zadevami oziroma z največjimi primeri, je to mogoče najbolj evidentno na primeru davnih preiskav. In to se pokaže, mislim da, v teh podatkih. </font><br>
<font size="4">	Mogoče glede ta davčnega nadzora. Precej govora je bilo o odpisih. Dejstvo je, da drži, tako kot je bilo poudarjeno, da v zadnjih nekaj letih, mislim, da v zadnjih treh letih je znesek odpisov relativno konstanten in se giblje okoli 170 milijonov evrov. Okoli 70% teh odpisov je vezanih na insolvenčne postopke. Le še okoli 20 % na zastaranje. V preteklih letih, torej več kot pet let nazaj je bilo na primer v enem letu iz naslova zastaranja vpisanih 60, 70 milijonov evrov. Danes oziroma v preteklem letu jih je bilo odpisanih le še 20 milijonov. Tako da vidimo, da pravzaprav ti ukrepi same davčne izterjave so vse bolj učinkoviti in tudi intenzivni. Tako da ne prihaja do zastaranja v takem obsegu. Tako do relativnega zastaranja kot tudi do absolutnega zastaranja. </font><br>
<font size="4">	Kar se pa tiče, se pravi odpisov, ki so vezani na insolvenčne postopke, sprašujete po potrebnih spremembah stečajne zakonodaje. Jaz mislim, da že danes kar precej v veliki meri določbe Zfppippa upoštevajo poseben položaj Finančne uprave kot upnika. S tem, da na primer ni mogoče odpisati davčnega dolga v postopkih osebnega stečaja. Potem potrjeno, poenostavljena potrjena prisilna poravnava ne vpliva na postopke oziroma na davčni dolg. </font><br>
<br>
<b><font size="4">31. TRAK: (JJ) - 16.30</font></b><br>
<br>
<font size="4">	(nadaljevanje) To, mislim, da je bilo omenjeno tudi na eni izmed sej, na kateri je bilo odpisanih oziroma so bili obravnavani odpisi teh zloglasnih 29 milijonov evrov. Od tam notri pravzaprav davčnega dolga ni oziroma ni bilo odpisano niti evra davčnega dolga v okviru teh 29 milijonov. To mislim, da je vseeno treba poudariti. Je pa dejstvo, da mislim, okrog 90 odstotkov vseh odpisov v okviru insolventnih  postopkov odpade na stečajne postopke. Tam smo pa kot finančna uprava v precej posebnem položaju, sploh če primerjamo ostale upnike, ker ne moremo v času nastanka davčne obveznosti ostalim upnikom konkurirati na enak način oziroma ne moremo konkurirati bankam, ki lahko pogojujejo odobritev posojila z zavarovanjem, mi tega pravzaprav ne moremo. DDV, obveznosti iz naslova DDV nastajajo na podlagi izdanih računov, na podlagi oddanih obračunov davka na dodano vrednost in v tistih zgodnjih fazah v okviru kontrole ni mogoče v taki meri zagotoviti zavarovanja. Sicer se trudimo, da je teh zavarovanj tudi v fazi kontrole vse več, ampak enostavno ne pridemo v ta položaj, da bi že v času ko nekdo pravzaprav zapade v resno krizo lahko izvajali postopke zavarovanj na tak način, kot jih izvajajo druge finančne institucije, banke, ki si takoj z vzpostavitvijo obveznosti pridobijo ločitvene oziroma izločitvene pravice. </font><br>
<font size="4">	Zdaj glede, mogoče glede vprašanja poslanca Jelinčiča glede deleža prostovoljnega plačevanja davkov pred izvršbo 95 odstotkov. Res ta odstotek je velik in je res tudi, da se nanaša na tiste obveznosti, ki so ugotovljene, torej na evidentirane obveznosti po predloženih obračunih oziroma po izdanih odmernih odločbah. Tukaj ne govorimo o davčnem razkoraku oziroma o tako imenovanemu »test gapu«, ampak če primerjamo druge države, vemo da davčni razkorak se trenutno za Slovenijo in tudi za druge evropske države meri zgolj na področju davka na dodano vrednost. Ta davčni razkorak je za Slovenijo relativno nizek. Mislim, da je zadnja študija bila izdana v mesecu septembru, nanaša se pa na leto 2017 in po tisti študiji je komisija, ki primerja vse države članice EU, je Slovenija mislim, da relativno dosti visoko, tam na 6 mestu po tem davčnem razkoraku, in sicer razkorak na področju DDV, mislim, da je še okrog 130 milijonov evrov v posameznem letu napoved. Za leto 2018 je, da se bo pač davčni razkorak še naprej nižal. Tako, da jaz mislim, da DDV kot izredno pomemben javno finančni vir, tako kot smo danes slišali že kar 40 odstotkov proračuna zagotavlja davek na dodano vrednost, mislim, da to področje na FURS relativno dobro obvladujemo, predvsem na račun tega, da se relativno strogo izvajajo preverbe pred vstopom v sam sistem. Torej, pred dodelitvijo identifikacijske številke za DDV in da s tem je preprečeno mnogo zlorab. V nekaterih državah kjer je davčni razkorak kar 30 %, 25 - 30 %, v Sloveniji je ta razkorak le še okgor 6 odstotkov, med drugim povprečje Evropske unije je mislim, da na okrog 11 odstotkov. Torej, v nekaterih državah, kjer je ta razkorak večji, pravzaprav ne izvajajo nobenih ukrepov oziroma preverjanj pred podelitvijo identifikacijske številke za DDV in tudi posledično imajo iz tega naslova velike težave. Tako, da to mogoče glede tega davčnega razkoraka. </font><br>
<font size="4">	Kar se tiče samega odnosa. To so pravzaprav takšna vprašanje, ne vem če se lahko na tem mestu odzovem. Mogoče samo glede nedostopnosti oziroma dostopnosti delavcev finančne uprave. Moram reči, da v zadnjem času pospešeno prenavljamo naše klicne centre in ne drži, da kar po pol ure </font><br>
<br>
<b><font size="4">32. TRAK: (JJ) - 16.35</font></b><br>
<br>
<font size="4">	(nadaljevanje) nekdo čaka preden kdo do zveze, ampak imamo zelo merjene sekunde, ki trajajo da nekdo pride do zveze in mislim, da trenutno je ta povprečen čas, odzivni čas je tam okrog 75 do 80 sekund, če prej nekdo ne obupa. </font><br>
<font size="4">	Mogoče še ena zadeva, ki bi jo rad izpostavil, glede na to, da je bila tudi omenjena. Omenjena je bila situacija na področju registra dejanskih lastnikov. Omenili ste, da finančna uprava vodi prekrškovne postopke. Drži. Tudi globa je izredno visoka, kar 6 tisoč evrov. To sicer ni davčna zakonodaja, ampak je AML zakonodaja. Ampak se nič ne izgovarjam. Želim povedati to, da smo v spomladanskih mesecih maja, junija izvedli neko akcijo na tem področju. Takrat je bilo poslanih kar 24 tisoč opozoril v e-davke poslovnim subjektom. Kar precej poslovnih subjektov se na te opomine oziroma opozorila, da je potrebno urediti vpis v register dejanskih lastnikov ni odzvalo in še kar okrog, v tem trenutku okrog 12 tisoč subjektov nima urejenega vpisa v register dejanskih lastnikov, čeprav sam vpis v bistvu je relativno enostaven in tega ni težko izvesti. Torej 12 tisoč bi jih lahko poslali v prekrškovni postopek, ki pa smo ga začeli pri 264 subjektih, ki smo jih izbrali po posebnih kriterijih, v naprej določenih s tem razlogom, da ne bi kaznovali mogoče nekih majhnih subjektov, ki dejansko ne poslujejo, ki nimajo pooblaščencev, ki so mogoče manj vešči poslovanja, ampak smo izbirali zavezance, ki imajo visok promet po transakcijskih računih, ki imajo zaposlene, ki imajo visoke prihodke, ki so zavezanci za DDV in niso izvedli vpisa v register dejanskih lastnikov in pri teh 260 smo šli v prekrškovni postopek, v katerem imajo pa seveda vso možnost spet pojasniti zakaj niso opravili vpisov. </font><br>
<font size="4">	Zdaj glede nevladnih organizacij, koliko davka plačujejo. Mislim, da je bilo na to temo poslano tudi poslansko vprašanje. Mislim, da je bil pripravljen že odgovor. Bomo preverili pravzaprav kako je s tem odgovorom, kot ste že omenili, bomo naknadno poskušali te podatke zagotoviti.</font><br>
<font size="4">	Na nekaj stvari sem odgovoril. Marta, mogoče bi ti še na kakšno vprašanje. </font><br>
<br>
<font size="4">	</font><b><font size="4">MARTA MIHELIN:</font></b><font size="4"> Gospod Logar je izpostavil preglednico…</font><br>
<br>
<font size="4">	</font><b><font size="4">PREDSEDNIK DR. ANŽE LOGAR:</font></b><font size="4"> Mikrofon, če lahko, pa če se predstavite za magnetogram. </font><br>
<br>
<font size="4">	</font><b><font size="4">MARTA MIHELIN:</font></b><font size="4"> Direktorica Uprave za računovodstvo in izvršbo na FURS. </font><br>
<font size="4">	Torej, izpostavili ste preglednico 4., ki opisuje stanje in gibanje pogojno izterljivega dolga, če sem prav razumela. In eden izmed razlogov, ki so pač tudi navedeni v zakonu določa kateri razlogi so tisti, zaradi katerih FURS označi dolg kot pogojno izterljiv. In eden izmed razlogov je, da dolga ni mogoče poplačati v postopku davčne izvršbe. Zdaj, FURS moram reči, da zlepa ne obupa pri tem, da dolg ni možno poplačati v postopku davčne izvršbe, vendar se moramo zavedati, da imamo tudi subjekte, ki pravzaprav zapustijo Republiko Slovenijo, nimajo nobenega premoženja v Republiki Sloveniji in ko dlje časa, tudi če poizvedujemo v mednarodni izterjavi, da bi ga izsledili ali našli, se pravi sredstva tega dolžnika, potem se ta dolg označi kot pogojno izterljiv. In s tem delom označevanja smo začeli v lanskem letu, zato v 2017 ta dolg ni bil na tak način označen. Je pa to 8 % dolga, ki je na novo označen kot pogojno </font><br>
<br>
<b><font size="4">33. TRAK: (SB) – 16.40</font></b><br>
<br>
<font size="4">	(nadaljevanje) izterljiv. Večkrat je bilo omenjeno tudi opominjanje, če smem izpostaviti, opomin dobi vsak, ki je dolžnik v roku 15-ih dni, če ni že v postopku izvršbe. In v lanskem letu je pa FURS uvedel tudi to, da je, opominjamo pred iztekom roka, se pravi, če se naročiš na našo mobilno aplikacijo te zdaj opomnik opozori 3 dni pred iztekom roka »ops, ne pozabi, plačaj, če boš plačal v treh dneh ne bo nobenih zamudnih obresti«. Namen FURSA je resnično povečati odstotek ljudi, ki prostovoljno plačajo in v resnici verjamemo, da ljudje pozabijo in takim želimo pomagati. želimo pomagati ljudem, ki nekako vedo, da s tem, ko plačujejo državi tudi dobijo korist od države. In izvršba in posebni ukrepi so za tiste druge, ki se tega ne zavedajo. Zdaj mogoče bi še par besed o mednarodni izterjavi. FURS je kar zelo aktiven tudi v mednarodnih organizacijah predvsem v okviru OECD-ja se resno udeležujemo foruma davčnih administracij, tam smo zelo aktivni in prav tudi zdaj poteka zelo intenzivni sestanki na to temo z drugimi državami, kjer se obravnava prav to kako se države, v katere pošiljamo pozive, odzivajo na naše pozive. Tukaj smo tudi identificirali, pa ne samo mi, pač tudi druge države, določene države, ki niso zelo aktivne pri tem, da tudi izvedejo to izterjavo in proti tem se Evropska komisija pripravlja, da bi vložila tožbo. Lahko pa zelo lepo pohvalimo sodelovanje z Avstrijo na primer, kjer se pa tudi redno bilateralno dobivamo in si nekako pomagamo pri teh postopkih, da bi bila izterjava čim boljša in tudi je uspešna. Pri samem pošiljanju teh zahtevkov v tujino je pa udeležen tudi ZPIS in ZZZS, ker v primeru, ko gre za prispevke, zahtevka ne pošilja FURS, ampak ga pošlje tema dvema zavodoma in morata onadva poslati to v tujino, tako je urejeno s predpisi. Zdaj, žal, mogoče tukaj prilivi nekoliko kasnijo proti temu kdaj pošlješ poziv in pričakujemo vseeno, da bodo ti prilivi višji v primerjavi z drugimi državami imamo to poročilo, pa tudi nismo slabi to lahko rečem, kljub temu, da si želimo, da bi to področje se močno izboljšalo glede na našo velikost. </font><br>
<br>
<b><font size="4">	PREDSEDNIK DR. ANŽE LOGAR:</font></b><font size="4"> Mislim, da dolgujete še odgovor glede skupnega zneska 277(?) primerov v stečajnem postopku, koliko je bilo tam odpisa in kašne so bile konkretne aktivnosti pri zahtevnejših ukrepih in osebnih stečajih, razen, če boste povedali, da boste to naknadno poslali. / Oglašanje iz klopi/ Lahko samo mikrofon, če se zamenjate. </font><br>
<br>
<b><font size="4">	PETER JENKO: </font></b><font size="4">Drži, torej omenjal ste poleg teh 227 primerov zaključenih stečajnih postopkov, te informacije zdaj tu nimava s sabo, lahko jo zagotovimo naknadno, tudi naknadno bomo zagotovili podatke o teh 136 primerih zahtevnejših postopkov pa</font><br>
<br>
<b><font size="4">	PREDSEDNIK DR. ANŽE LOGAR: </font></b><font size="4">Osebni stečaj in zlorabe oziroma očitne vidne izzivanja s stani posameznika…</font><br>
<br>
<b><font size="4">	PETER JENKO: </font></b><font size="4">Po kakšne kriteriji ali kar vse? </font><br>
<br>
<b><font size="4">	PREDSEDNIK DR. ANŽE LOGAR:</font></b><font size="4"> Ne, ni glede tega, mislim, da težko govorimo o kriteriju, ampak če se nekdo pripelje z novim avtomobilom in stanuje v luksuznem stanovanju, hkrati pa veselo razlaga, da je v osebnem stečaju, verjetno kot direktor finančne uprave morate razumeti, da vsaj nas poslanca to skrbi. zdaj, če vas ne, je rahlo nenavadno, ampak v tem primeru mislim, da ni to tema, ki bi jo lahko zelo enostavno vrgle z mize. Tako da predlagamo, da tukaj kar podrobno obrazložite kaj Finančna uprava na tem pogledu </font><br>
<br>
<b><font size="4">34. TRAK: (SB) – 16.45</font></b><br>
<br>
<b><font size="4">	PETER JENKO: </font></b><font size="4">Bomo pripravili odgovore pisno.</font><br>
<br>
<b><font size="4">	PREDSEDNIK DR. ANŽE LOGAR:</font></b><font size="4"> Dobro. Hvala. </font><br>
<font size="4">	Še kakšno? Gospod Jelinčič.</font><br>
<br>
<b><font size="4">	ZMAGO JELINČIČ PLEMENITI (PS SNS):</font></b><font size="4"> Jaz bi tudi želel, da vsaj napišete kako je z družbami, ki  nimajo zaposlenih, kako jih nadzirate, koga nadzirate, če nimajo nobenega zaposlenega, ker te ljudje kar fajn živijo nekateri. Bi imel pa še eno idejo. Zakaj FURS svojih pogojno izterljivih terjatev ne proda? Po Ljubljani je kar nekaj firm, družb, ki odkupujejo terjatve od znanih oseb. Zakaj tega FURS ne dela? </font><br>
<br>
<b><font size="4">	PREDSEDNIK DR. ANŽE LOGAR: </font></b><font size="4">Gospod Verbič.</font><br>
<br>
<b><font size="4">	MAG. DUŠAN VERBIČ (PS SMC):</font></b><font size="4"> Hvala. Saj bom kar zelo kratek. Glede na to, da je gospod direktor omenil te težave kar se tiče v stečajnih postopkih. Res je nekaj, da v stečajnih postopkih poznamo vrstni red poplačila, ki imajo neko prednost predvsem hipoteke zastavljene zadeve.. ustavne pravice. In glede na to, da tukaj na tej strani je bilo s strani poslancev zelo jasno dano sporočilo, da je potrebno poseči tudi v stečajno insolventno zakonodajo. Jaz tukaj tudi predlagam zakaj se v teh postopkih spremembe ne bi davčni dolg preprosto uzakonil v prvi vrstni red, ne vidim razloga zakaj ne, saj to je interes države, saj mora dobesedno poskrbeti za te zadeve. Jaz verjamem, da je tukaj potem problem vseh teh postopkov v samih stečajih zadevah, ampak vrstni red poplačila v stečaju je ključnega pomena, praviloma dobi prvi, mogoče še kaj ostane drugemu ali tretjemu, pravilom. </font><br>
<font size="4">	Druga stvar je pa v postopkih prisilne poravnave. Dejstvo je, da tudi v tej stečajni zakonodaji je treba dati večjo težo tem določilom, da se davčna uprava aktivno vključuje v postopke prisilne poravnave, kajti bistvo prisilne poravnave je odpis, da je sploh izglasovana prisilna poravnava in iz tega odpisa se potem na koncu izglasuje kakšen delež se pa pričakuje poravnave. Hočem reči, da tukaj, kolikor sem razumel tudi kolege, preprosto je potreba poseči v stečajno zakonodajo, da država dobi tisto kar ji obvezno pripada, ne pa da se zgovarjamo, da preprosto ne moreš izterjati. Stotine milijonov to ni tak znesek, da bi rekli to je realnost na katero ne moremo vplivati v tem delu. Hvala lepa.</font><br>
<br>
<b><font size="4">	PREDSEDNIK DR. ANŽE LOGAR:</font></b><font size="4"> Hvala. Boste to lahko pripravili do petka? Verjetno lahko. </font><br>
<br>
<b><font size="4">	PETER JENKO: </font></b><font size="4">Vseeno bi prosili za mogoče kakšen dan.</font><br>
<br>
<b><font size="4">	PREDSEDNIK DR. ANŽE LOGAR:</font></b><font size="4"> Več. Torej ponedeljek do 12. / Oglašanje iz klopi/ </font><br>
<br>
<b><font size="4">	PETER JENKO: </font></b><font size="4">Do srede naslednjega tedna.</font><br>
<br>
<b><font size="4">	PREDSEDNIK DR. ANŽE LOGAR:</font></b><font size="4"> Bi prosili, da je to vsaj do torka, ker bomo imeli v sredo Komisijo za nadzor javnih financ. Dobro.  Hvala.</font><br>
<font size="4">	Ugotavljam, da ni več želje po razpravi. Zaključujem razpravo. Predlagam, da obravnavo zaključimo z ugotovijo, da se je Komisija za nadzor javnih financ seznanila s poročilom o stanju in gibanju davčnega dolga po stanju na dan 31.12.2018.</font><br>
<br>
<font size="4">	Zaključujem 2. točko dnevnega reda in 9. sejo komisije ter se vsem zahvaljujem za udeležbo in prisotnost. </font><br>
<br>
<b><font size="4">Seja je bila končana 5. novembra 2019 ob 16.49.</font></b>