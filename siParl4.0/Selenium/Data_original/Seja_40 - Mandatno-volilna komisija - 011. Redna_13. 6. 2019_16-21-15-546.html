<h5 class="label"><span>Vsebina zapisa seje</span></h5><div align="center">
<p><b><font size="4">REPUBLIKA SLOVENIJA</font></b><br>
<b><font size="4">DRŽAVNI ZBOR</font></b><br>
<b><font size="4">MANDATNO-VOLILNA KOMISIJA</font></b><br>
<b><font size="4">11. seja</font></b><br>
<br>
<b><font size="4">(13. junij 2019)</font></b></p></div><br>
<b><font size="4">Sejo je vodil predsednik Ivan Hršak.</font></b><br>
<b><font size="4">Seja se je pričela ob 11.00.</font></b><br>
<br>
<b><font size="4">1. TRAK: (TB)</font></b><br>
<br>
<font size="4">	</font><b><font size="4">PREDSEDNIK IVAN HRŠAK:</font></b><font size="4"> Pričenjam 11. sejo Mandatno-volilne komisije. Vse članice in člane komisije, vabljene ter ostale prisotne prav lepo pozdravljam. Obveščam vas, da so zadržani in se seje ne morejo udeležiti naslednje članice oziroma člani komisije: Ferenc Horváth. Na seji pa kot nadomestna članica oziroma člani komisije s pooblastili sodelujejo: mag. Andrej Rajh nadomešča poslanko Mašo Kociper, Boštjan Koražija nadomešča po pooblastilu Violeto Tomić, Franci Kepa nadomešča po pooblastilu Anjo Bah Žibert, Jurij Lep nadomešča poslanca Franca Juršo in pa Jože Lenart po pooblastilu nadomešča Braneta Golubovića.</font><br>
<font size="4">	S sklicem seje ste prejeli naslednji dnevni red: 1. Predlog za imenovanje članov sveta Agencije za trg vrednostnih papirjev, 2. Predlog za izvolitev v sodniško funkcijo na sodniško mesto okrožne sodnice na Delovnem in socialnem sodišču v Ljubljani, 3. Predloga za izvolitev v sodniško funkcijo na sodniški mesti okrajnih sodnic na Okrajnem sodišču na Ptuju. 7., 10. in 11. junija 2019 ste prejeli predloge za razširitev dnevnega reda z novimi točkami A1, B1, C1, 3.a in 4. točko in sicer: A1. Zapisnik o ugotovitvi izida volitev poslancev iz Republike Slovenije v Evropski parlament, B1. Predlog za imenovanje informacijske pooblaščenke, C1. Predlog za izvolitev sodnika Ustavnega sodišča Republike Slovenije, 3.a. Predlog za izvolitev v sodniško funkcijo na sodniško mesto okrožne sodnice na Delovnem sodišču v Mariboru in 4. Predlog sklepa o imenovanju predsednika in prenehanju funkcije namestnika predsednika Državne volilne komisije.</font><br>
<font size="4">	Prejel sem tudi predlog Poslanske skupine Levica za razširitev dnevnega reda seje s točko izvajanja 12. člena Zakona o poslancih. V zvezi s tem predlogom ugotavljam, da niso izpolnjeni poslovniški pogoji za odločanje o predlagani razširitvi in sicer, ni izpolnjen pogoj iz šestega odstavka, 64. člena Poslovnika, saj razlogi za razširitev niso nastali po sklicu seje Mandatno-volilne komisije. Ugotovitve KPK o posameznem primeru z dne 25. 4. 2019, ki so priložene predlogu Poslanske skupine Levica ter dejstva, navedena v obrazložitvi predloga, so bila namreč znana že pred sklicem seje, torej, pred 30. 5. 2019.</font><br>
<font size="4">Prav tako ni izpolnjen pogoj iz sedmega odstavka 64. člena Poslovnika, saj ne gre za zadevo, določeno v drugem odstavku 58. člena Poslovnika. Točko, kot je predlagana in sicer z naslovom Izvajanje 12. člena Zakona o poslancih namreč ni mogoče šteti za zadevo, ki je ni mogoče odlagati v zvezi z mandati, imunitetami, volitvami, imenovanji in razširitvami, pri čemer ugotavljam, da Poslanska skupina Levica predloga sklepa o prenehanju mandata poslanca tudi ne podaja, kot je to storila v predlogu za razširitev predhodne, 10. seje, Mandatno-volilne komisije.</font><br>
<font size="4">Ob tem naj opozorim na mnenje Zakonodajno-pravne službe, z dne 17. 5. 2019, ki smo ga pridobili v zvezi s predhodnim predlogom Levice za ugotovitev prenehanja mandata poslanca, iz katerega izhaja, da v primeru poslanca Ferenca Horváta, niso izpolnjeni pogoji za uvedbo postopka prenehanja mandata poslancu, ki bi ga v okviru svojih pristojnosti vodil Državni zbor. Tokrat Poslanska skupina Levica predlaga le razpravo o o izvajanju 12. člena Zakona o poslancih, brez predloga odločitve, s tem pa – kot rečeno – ni izpolnjen pogoj iz sedmega odstavka, 64. člena Poslovnika. Ker gradivo Poslanske skupine Levica ne vsebuje predlogov odločitev, tako gradivo tudi ni popolno.</font><br>
<font size="4">Dodajam, da so mnenju Zakonodajno-pravne službe o vprašanju prenehanja mandata poslancu pritrdili tudi pravni strokovnjaki, ki so bili dne 31. 5. 2019, skupaj z vodji poslanskih skupin na</font><br>
<br>
<b><font size="4">2. TRAK: (DAG) - 11.05</font></b><br>
<br>
<b><font size="4">	</font></b><font size="4">(nadaljevanje) posvetu pri predsedniku Državnega zbora. 	Predlog Poslanske skupine Levica zaradi vseh navedenih razlogov torej ne izpolnjuje poslovniških pogojev za odločanje o predlagani razširitvi, zato ga ne morem dati na glasovanje. </font><br>
<font size="4">	Ali želi kdo v imenu svoje poslanske skupine predstaviti stališče o predlogih za razširitev dnevnega reda seje s točkami a1, b1, c1, 3a in 4. točko? Kolega Matej Tašner Vatovec, izvolite.</font><br>
<br>
<font size="4">	</font><b><font size="4">DR. MATEJ TAŠNER VATOVEC (PS Levica): </font></b><font size="4">Najlepša hvala, predsednik. Kot ste dejali, tokrat nismo predlagali sklepa oziroma tega, da bi se začel ta postopek prenehanja mandata tudi zaradi razprave na prejšnjem MVK, kjer bil to eden glavnih razlogov, zakaj se ni takrat razširilo dnevnega reda s to točko. Tisto, s čimer se ne strinjam z vami, je to, da so nastale neke dodatne okoliščine. In ravno to, kar ste omenili na koncu, se pravi, 31. 5. 2019 se je zgodil zaprt nejavni posvet pri predsedniku Državnega zbora s pravnimi strokovnjaki, kjer so bila podana določena mnenja. Tisto, kar je ključno v tej celotni zgodbi, je pa to, da skušamo na MVK na nek način to stvar pomesti pod preprogo in ne vsaj javnosti obvestiti o tem, kaj so dejansko bili izsledki te debate oziroma ali obstaja nek enoten sklep, kaj je zdaj s to situacijo. Jaz menim, da obstajajo, če smo natančno poslušali tisti, ki smo lahko bili prisotni na tem posvetu, kljub vsemu v niansah različne interpretacije. Tako je stališče naše poslanske skupine, da se to točko kljub vsemu da na glasovanje in tudi o njej glasuje. Ne nazadnje gre za, mislim, da kar resno zadevo, ki ima določene implikacije. Ne glede na to, ali bomo v tem mandatu ali ne spreminjali Zakon o poslancih, je to stvar, ki se dogaja tukaj in zdaj, in mislim, da je tudi ta nezdružljivost prisotna. Nekatera stališča, ki so bila na tem posvetu, ki so šla tako daleč, da so trdila, da Pomurska madžarska samoupravna narodna skupnost ni oseba javnega prava, so absurdne, ker iz vseh aktov, zakonov, tudi statuta te organizacije izhaja, da ima to pravno subjektiviteto. Tako mislim, da bi bilo, če ne drugega, prav, da se javnost seznani s tem, kaj se je zgodilo, oziroma da MVK seznani vsaj člane Mandatno-volilne komisije, kaj so bili zaključki tega posveta. </font><br>
<br>
<font size="4">	</font><b><font size="4">PREDSEDNIK IVAN HRŠAK: </font></b><font size="4">Hvala. </font><br>
<font size="4">	Kot predsednik Mandatno-volilne komisije sem na dnevni red aprilske seje uvrstil točko z naslovom Informacija o izvajanju 12. člena Zakona o poslancih, v okviru katere vam je bilo predloženo tudi delovno gradivo s predlogi odločitev. Mandatno-volilna komisija je na tisti seji med drugim sprejela sklep, da podpira spremembe Zakona o poslancih na področju nezdružljivosti, kar obravnava v Državnem zboru že ustanovljena delovna skupina za pripravo novele Zakona o poslancih. Pridobil pa sem tudi mnenje Zakonodajno-pravne službe, ki se je nanašalo na možnost vodenja postopka in odločanja Državnega zbora na podlagi 12. člena Zakona o poslancih, temu mnenju pa so pritrdili tudi pravni strokovnjaki, ko so bili v Državnem zboru. </font><br>
<font size="4">	Ali kdo želi v imenu svoje poslanske skupine predstaviti stališče o predlogih za razširitev dnevnega reda seje s točkami a1, b1, c1, 3a in 4. točko? Če ne, v skladu s 44. členom Poslovnika Državnega zbora prehajamo na glasovanje o predlogih za razširitev dnevnega reda. Glasujemo o predlagani razširitvi dnevnega reda seje z novo a1 točko. Glasujemo.</font><br>
<font size="4">	Kdo je za? (17 članov.) Kdo je proti? (1 član.)</font><br>
<font size="4">	Ugotavljam, da je predlog za razširitev sprejet.</font><br>
<font size="4">	Glasujemo o predlagani razširitvi dnevnega reda seje z novo b1 točko. Glasujemo.</font><br>
<br>
<b><font size="4">3. TRAK: (DAG) - 11.10</font></b><br>
<br>
<b><font size="4">	</font></b><font size="4">(nadaljevanje) Kdo je za? (18 članov.) Kdo je proti? (Nihče.)</font><br>
<font size="4">	Ugotavljam, da je predlog za razširitev sprejet.</font><br>
<font size="4">	Glasujemo o predlagani razširitvi dnevnega reda z novo c1 točko. Glasujemo.</font><br>
<font size="4">	Kdo je za? (18 članov.) Kdo je proti? (Nihče.)</font><br>
<font size="4">	Ugotavljam, da je predlog za razširitev sprejet.</font><br>
<font size="4">	Glasujemo o predlagani razširitvi dnevnega reda seje z novo 3a točko. Glasujemo.</font><br>
<font size="4">	Kdo je za? (17 članov.) Kdo je proti? (Nihče.)</font><br>
<font size="4">	Ugotavljam, da je predlog za razširitev sprejet. </font><br>
<font size="4">	Glasujemo o predlagani razširitvi dnevnega reda z novo 4. točko. Glasujemo.</font><br>
<font size="4">	Kdo je za? (18 članov.) Kdo je proti? (Nihče.)</font><br>
<font size="4">	Ugotavljam, da je predlog za razširitev sprejet.</font><br>
<font size="4">	</font><br>
<font size="4">	Nekatera gradiva za današnjo sejo ste prejeli v varovani predal v sistemu Udis, saj vsebujejo osebne podatke, ki so varovani na podlagi zakona. Če jih nameravate navajati oziroma v zvezi z njimi sprožati vprašanja, vas prosim za predhodno opozorilo, saj moramo v takem primeru v skladu s 101. členom poslovnika sejo zapreti za javnost. </font><br>
<br>
<font size="4">	Prehajamo na </font><b><font size="4">A1 TOČKO DNEVNEGA REDA - ZAPISNIK O UGOTOVITVI IZIDA VOLITEV POSLANCEV IZ REPUBLIKE SLOVENIJE V EVROPSKI PARLAMENT.</font></b><br>
<b><font size="4">	</font></b><font size="4">Kot gradivo za to točko dnevnega reda ste prejeli navedeni zapisnik Državne volilne komisije, objavljen v Uradnem listu Republike Slovenije številka 36/19. </font><br>
<font size="4">	Na sejo sem povabil Državno volilno komisijo. Seje se udeležuje direktor Dušan Vučko.</font><br>
<font size="4">	Uvodno pojasnilo. V skladu s 23. členom Zakona o volitvah poslancev iz Republike Slovenije v Evropski parlament izvolitev poslancev v Evropski parlament potrdi Državni zbor, in sicer na podlagi končnega izida volitev, ki ga ugotovi Državna volilna komisija. </font><br>
<font size="4">	Iz zapisnika Državne volilne komisije izhajajo ugotovitve, koliko glasov je dobila posamezna lista kandidatov, koliko poslanskih mest je pripadlo posamezni listi ter izvoljene poslanke in poslance, in sicer: dr. Milan Zver, Romana Tomc in Franc Bogovič, lista Slovenske demokratske stranke in Slovenske ljudske stranke; Tanja Fajon in dr. Milan Brglez, lista Socialnih demokratov (SD); Irena Joveva in Klemen Grošelj, lista Marjana Šarca; Ljudmila Novak, lista Nove Slovenije - krščanskih demokratov. </font><br>
<font size="4">	Med izvoljenimi poslanci Evropskega parlamenta sta tudi poslanka in poslanec Državnega zbora. V skladu z 2. členom Zakona o volitvah poslancev iz Republike Slovenije v Evropski parlament poslanec v Evropskem parlamentu ne more biti poslanec v Državnem zboru. Zakon o poslancih v prvem odstavku 9. člena med drugim določa, da poslancu preneha mandat, če nastopi funkcijo ali začne opravljati dejavnost, ki ni združljiva s funkcijo poslanca, v drugem odstavku istega člena pa, da poslancu preneha mandat z dnem, ko Državni zbor ugotovi, da so nastali razlogi iz prejšnjega odstavka. Zato bo Mandatno-volilna komisija za Državni zbor pripravila predlog sklepa, s katerim bo Državnemu zboru predlagala, da potrdi izvolitev poslank in poslancev iz Republike Slovenije v Evropski parlament ter da ugotovi, da bo poslancu dr. Milanu Brglezu in poslanki Ljudmili Novak z dnem potrditve mandata poslanca oziroma poslanke v Evropskem parlamentu prenehal mandat poslanca oziroma poslanke Državnega zbora. </font><br>
<font size="4">	Želi besedo direktor Državne volilne komisije Dušan Vučko? Izvolite, beseda je vaša.</font><br>
<br>
<font size="4">	</font><b><font size="4">DUŠAN VUČKO: </font></b><font size="4">Običajno rečem, da ne potrebujem besede, vendar bi izkoristil, spoštovani predsednik ter spoštovane poslanke in poslanci, to priložnost. </font><br>
<font size="4">	Seveda, izid volitev v Evropski parlament je znan, prepričan sem, da ste dobro seznanjeni z njim. Kljub temu bi pa prosil, da mi dovolite, da se v imenu Državne volilne komisije zahvalim vsem članom </font><br>
<br>
<b><font size="4">4. TRAK: (DAG) - 11.15</font></b><br>
<br>
<b><font size="4">	</font></b><font size="4">(nadaljevanje) okrajnih volilnih komisij, vsem članom volilnih komisij volilnih enot in še posebej članom volilnih odborov - gre za 18 tisoč ljudi -, ki so delo opravili tako, kot morajo, v skladu z navodili, večjih problemov ni bilo. Njim gre zahvala, da lahko rečemo, da so bile te volitve izvedene zakonito in pošteno. </font><br>
<font size="4">	Hvala.</font><br>
<br>
<font size="4">	</font><b><font size="4">PREDSEDNIK IVAN HRŠAK: </font></b><font size="4">Hvala lepa.</font><br>
<font size="4">	Želi besedo kateri od članov oziroma članic Mandatno-volilne komisije? Če ne, zaključujem razpravo. </font><br>
<font size="4">	Prehajamo na glasovanje o naslednjem predlogu sklepa: </font><br>
<font size="4">	»1. Mandatno-volilna komisija predlaga Državnemu zboru, da na podlagi prvega odstavka 23. člena Zakona o volitvah poslancev iz Republike Slovenije v Evropski parlament, pete alineje prvega odstavka in drugega odstavka 9. člena Zakona o poslancih v zvezi z 2. členom Zakona o volitvah poslancev iz Republike Slovenije v Evropski parlament in 112. člena Poslovnika Državnega zbora sprejme naslednji sklep: 1. potrdi se izvolitev naslednjih poslank in poslancev iz Republike Slovenije v Evropski parlament: Franc Bogovič, rojen 2. 2. 1963, stanujoč Koprivnica 39a, Krško, z liste Slovenske demokratske stranke in Slovenske ljudske stranke; 2. dr. Milan Brglez, rojen 1. 9. 1967, stanujoč Stara cesta 96f, Logatec, z liste Socialnih demokratov; 3. Tanja Fajon, rojena 9. 5. 1971, stanujoča Novo polje, Cesta VII/31, Ljubljana, z liste Socialnih demokratov; 4. Klemen Grošelj, rojen 8. 3. 1976, stanujoč Graška cesta 22c, Litija, z liste Marjana Šarca; 5. Irena Joveva, rojena 26. 2. 1989, stanujoča Cesta železarjev 17, Jesenice, z liste Marjana Šarca; 6. Ljudmila Novak, rojena 1. 8. 1959, stanujoča Imenje 8, Moravče, z liste Nove Slovenije - krščanskih demokratov; 7. Romana Tomc, rojena 2. 11. 1965, stanujoča Ob dolenjski železnici 144, Ljubljana, z liste kandidatov Slovenske demokratske stranke in Slovenske ljudske stranke; 8. dr. Milan Zver, rojen 25. 5. 1962, stanujoč Janežovski Vrh 37, Destrnik, z liste Slovenske demokratske stranke in Slovenske ljudske stranke. </font><br>
<font size="4">	2. Ugotovi se, da funkcija poslanca v Evropskem parlamentu ni združljiva s funkcijo poslanca Državnega zbora, zato poslancu dr. Milanu Brglezu in poslanki Ljudmili Novak z dnem potrditve mandata poslanca oziroma poslanke v Evropskem parlamentu preneha mandat poslanca oziroma poslanke v Državnem zboru Republike Slovenije.« </font><br>
<font size="4">	Glasujemo. </font><br>
<font size="4">	Kdo je za? (18 članov.) Kdo je proti? (Nihče.)</font><br>
<font size="4">	Ugotavljam, da je sklep sprejet.</font><br>
<font size="4">	S tem zaključujem to točko dnevnega reda. </font><br>
<br>
<font size="4">	Prehajamo na </font><b><font size="4">B1 TOČKO DNEVNEGA REDA - PREDLOG ZA IMENOVANJE INFORMACIJSKE POOBLAŠČENKE,</font></b><br>
<b><font size="4">	</font></b><font size="4">ki ga je Državnemu zboru 7. 6. 2019 predložil predsednik Republike Slovenije. Del gradiva je objavljen pri EPA, predlog pa ste članice in člani zaradi varstva podatkov prejeli v varovani predal v sistemu Udis. </font><br>
<font size="4">	K tej in naslednji točki dnevnega reda sem vabil Urad predsednika Republike Slovenije, seje se udeležuje gospa Nataša Kovač, generalna sekretarka v Uradu predsednika Republike Slovenije, ki jo lepo pozdravljam. </font><br>
<font size="4">	Uvodna pojasnila. Zakon o informacijskem pooblaščencu v prvem odstavku 6. člena določa, da informacijskega pooblaščenca imenuje Državni zbor na predlog predsednika republike. V skladu z drugim odstavkom navedenega člena je lahko za informacijskega pooblaščenca imenovana oseba, ki je državljan Republike Slovenije, ima univerzitetno izobrazbo, ima najmanj pet let delovnih izkušenj in ni bila pravnomočno obsojena na nepogojno </font><br>
<br>
<b><font size="4">5. TRAK: (DAG) - 11.20</font></b><br>
<br>
<b><font size="4">	</font></b><font size="4">(nadaljevanje) kazen zapora. Na podlagi tretjega odstavka navedenega člena je informacijski pooblaščenec imenovan za pet let in je lahko še enkrat ponovno imenovan. </font><br>
<font size="4">	Zaradi izteka mandata informacijski pooblaščenki Mojci Prelesnik predsednik republike Državnemu zboru predlaga, da za informacijsko pooblaščenko ponovno imenuje Mojco Prelesnik. </font><br>
<font size="4">	Predlog sklepa, ki ga bo Mandatno-volilna komisija posredovala v odločanje Državnemu zboru, ste prejeli kot delovno gradivo. </font><br>
<font size="4">	Želi besedo gospa Nataša Kovač, generalna sekretarka v Uradu predsednika Republike Slovenije, za obrazložitev predloga? Izvolite, beseda je vaša.</font><br>
<br>
<font size="4">	</font><b><font size="4">NATAŠA KOVAČ: </font></b><font size="4">Hvala lepa. </font><br>
<font size="4">	Spoštovani predsednik, poslanke in poslanci! Nekaj kratkih uvodnih besed.</font><br>
<font size="4">	Predsednik republike se je po tem, ko je dobil obvestilo o poteku mandata sedanji informacijski pooblaščenki, kljub temu, da mu zakon tega ne nalaga, odločil za javni poziv, zbiranje kandidatur za to mesto, tudi zaradi tega, da omogoči čim širšemu krogu posameznikov in tudi organizacij, da kandidirajo oziroma predlagajo kandidate za to funkcijo. Na poziv je predsednik republike dobil dva predloga, predlog gospoda Rajka Geriča in gospe Mojce Prelesnik. Gospod Rajko Gerič je 19. maja letos od kandidature odstopil. Predsednik republike je po pogovorih s kandidati in posvetovanjih z vodji poslanskih skupin odločil, da Državnemu zboru predlaga v imenovanje gospo Mojco Prelesnik za informacijsko pooblaščenko v naslednjem mandatu, diplomirano pravnico s pravosodnim izpitom, ki že sicer opravlja to funkcijo v iztekajočem mandatu, zato jo javnost tako skozi dosedanje delo kot tudi avtorico strokovnih člankov, soavtorico knjig s področja dostopa do informacij javnega značaja, varstva zasebnosti in osebnih podatkov ter kot predavateljico na številnih strokovnih konferencah in izobraževanjih že dodobra pozna. To je sicer tudi področje, s katerim se ukvarja vse od sodelovanja pri pisanju prvega Zakona o dostopu do informacij javnega značaja na Ministrstvu za informacijsko družbo, kjer se je zaposlila v letu 2002. Svoje znanje in izkušnje na tem področju in tudi kot namestnica informacijskega pooblaščenca je nadgradila tudi kot generalna sekretarka Državnega zbora z vpogledom v poslovanje kot predstojnica upravljavca številnih zbirk osebnih podatkov in zavezanca za dostop do informacij javnega značaja. Za iztekajoči mandat informacijske pooblaščenke lahko ugotovimo, da je bil poseben izziv vsem zaposlenim v informacijskem pooblaščencu prav sprejetje in začetek veljave in uporabe Splošne uredbe o varstvu podatkov, s katerim se je sedanja informacijska pooblaščenka skupaj s sodelavkami in sodelavci uspešno spopadla. Javnost v informacijskem pooblaščencu prepozna visoko strokoven, učinkovit, odziven in proaktiven državni organ.</font><br>
<font size="4">	Iz navedenih razlogov predsednik republike Državnemu zboru predlaga v imenovanje gospo Mojco Prelesnik za informacijsko pooblaščenko. </font><br>
<font size="4">	Hvala lepa. </font><br>
<br>
<font size="4">	</font><b><font size="4">PREDSEDNIK IVAN HRŠAK: </font></b><font size="4">Hvala lepa za dodatno obrazložitev.</font><br>
<font size="4">	Odpiram razpravo članic in članov Mandatno-volilne komisije. Želi kdo razpravljati? Če ne, zaključujem razpravo.</font><br>
<font size="4">	Na glasovanje dajem naslednji predlog sklepa: »Mandatno-volilna komisija predlaga Državnemu zboru, da sprejme Sklep o imenovanju informacijske pooblaščenke, s katerim se za informacijsko pooblaščenko za dobo petih let imenuje Mojca Prelesnik, pri čemer ji mandat začne teči s 17. 7. 2019.« Glasujemo. </font><br>
<font size="4">	Kdo je za? (9 članov.) Kdo je proti? (4 člani.)</font><br>
<font size="4">	Ugotavljam, da je sklep sprejet.</font><br>
<font size="4">	S tem zaključujem to točko dnevnega reda. </font><br>
<br>
<font size="4">	Prehajamo na </font><b><font size="4">C1 TOČKO DNEVNEGA REDA - PREDLOG ZA IZVOLITEV SODNIKA USTAVNEGA SODIŠČA REPUBLIKE SLOVENIJE, </font></b><br>
<b><font size="4">	</font></b><font size="4">ki ga je Državnemu zboru predložil predsednik Republike Slovenije. Del gradiva je objavljen pri EPA, del gradiva pa ste članice in člani zaradi varstva podatkov prejeli v varovani predal v sistemu Udis. </font><br>
<font size="4">	Uvodna pojasnila. Ustava Republike Slovenije v prvem odstavku 163. člena določa, da je Ustavno sodišče sestavljeno iz devetih sodnikov, ki jih na predlog predsednika republike izvoli Državni zbor na način, ki ga določa zakon, v drugem odstavku navedenega člena pa, da se sodniki izvolijo izmed pravnih strokovnjakov. Zakon o ustavnem sodišču v 9. členu določa, da je za sodnico oziroma sodnika Ustavnega sodišča lahko izvoljen državljan Republike Slovenije, ki je pravni strokovnjak in je </font><br>
<font size="4">	</font><br>
<b><font size="4">6. TRAK: (MK) – 11.25</font></b><br>
<br>
<font size="4">	(nadaljevanje)</font><b><font size="4"> </font></b><font size="4">star najmanj 40 let. V skladu s prvim odstavkom 14. člena navedenega zakona, sodnika Ustavnega sodišča izvoli Državni zbor s tajnim glasovanjem z večino glasov vseh poslancev. </font><br>
<font size="4">	Predsednik Republike Slovenije Državnemu zboru predlaga, da za sodnika ustavnega sodišča namesto dr. Etelke Korpič Horvat, ki ji mandat poteče 27. septembra 2019, izvoli dr. Roka Čeferina. Predlog predsednika Republike Slovenije je v skladu z drugim odstavkom 13. člena Zakona o ustavnem sodišču obrazložen, priloženo pa mu je tudi pisno soglasje kandidata. </font><br>
<font size="4">	V primeru izvolitve kandidata za sodnika ustavnega sodišča na seji Državnega zbora bo ta začel izvrševati funkcijo po izpolnitvi pogojev določenih v 17. členu zakona in sicer so to: prisega pred Državnim zborom, prenehanje opravljanja nezdružljive dejavnosti ter iztek mandatne dobe sodnice namesto katere je predlagan v izvolitev.</font><br>
<font size="4">	Za uvodno obrazložitev predloga prosim gospo Nataša Kovač, generalno sekretarko v Uradu predsednika Republike Slovenije.</font><br>
<font size="4">	Želite? Izvolite, imate besedo.</font><br>
<br>
<b><font size="4">	NATAŠA KOVAČ: </font></b><font size="4">Hvala lepa. </font><br>
<font size="4">	Predsednik Republike je po obvestilu o prenehanju mandata ustavni sodnici in po objavi javnega poziva, tako kot to nalaga zakon, dobil tri predloge kandidatur za to mesto. Predlog docenta dr. Roka Čeferina, gospoda Marjana Lekšeta in dr. Janeza Pogorelca. </font><br>
<font size="4">	Na podlagi presoje kandidatur, pogovore s kandidati in vodji poslanskih skupin, je predsednik Republike Državnemu zboru poslal predlog s katerim za novo mesto ustavnega sodnika predlaga docenta dr. Roka Čeferina, ki je sicer doktor pravnih znanosti in docent za področje novinarskih študij na Fakulteti za družbene vede v Ljubljani, sicer kot odvetnik zaposlen v odvetniški družbi Čeferin. Odlikuje ga izvrstno poznavanje sodne prakse najvišjih sodnih instanc s področja varstva človekovih pravic, s katero se je seznanil tako pri svojem znanstveno-raziskovalnem delu na področju pravne teorije, kot predvsem s praktičnimi izkušnjami v skoraj 30-letnem predanem opravljanju odvetniškega poklica. Odvetniška zbornica Slovenije mu je leta 2012 podelila naziv specialista civilno in medijsko pravo. Kot kandidata za ustavnega sodnika ga je predlagal upravni odbor Odvetniške zbornice Slovenije, njegovo kandidaturo pa je podprla tudi Zveza društev pravnikov Slovenije. dr. Rok Čeferin s prispevki sodeluje na različnih konferencah slovenskih fakultet in strokovnih združenj. Na posvetih in konferencah večinoma sodeluje s prispevki iz področja varstva človekovih pravic, predvsem svobode izražanja, ki je bila tudi tema njegove doktorske disertacije. V slovenskih in tujih, predvsem strokovnih publikacijah, objavlja večje število člankov, njegov bibliografija obsega preko 50 enot /nerazumljivo/ ter znanstvene monografije Meje svobode tiska v sodni praksi Ustavnega sodišča Republike Slovenije in Evropskega sodišča za človekove pravice. To je edino doslej v Sloveniji objavljano delo, ki celovito obravnava sodno prakso navedenih sodišč s področja varstva svobode tiska. </font><br>
<font size="4">	Svoja stališča o aktualnih družbenih dogodkih je večkrat objavil v dnevnih časopisih in drugih medijih, saj je prepričan, da lahko pravniki pomembno prispevajo h krepitvi pravne države in varstvu človekovih pravic tudi s tem, da o dogajanju v družbi zavzemajo pošteno in objektivno stališče. 	Docent dr. Rok Čeferin uživa ugled cenjenega pravnega strokovnjaka z visoko stopnjo osebne integritete. Predsednik republike ga predlaga Državnemu zboru v izvolitev za člana Ustavnega sodišča Republike Slovenije.</font><br>
<font size="4">	Hvala lepa. </font><br>
<br>
<font size="4">	</font><b><font size="4">PREDSEDNIK IVAN HRŠAK</font></b><font size="4">: Hvala lepa za to dodatno obrazložitev. </font><br>
<font size="4">	Sedaj pa odpiram razpravo članic in članom Mandatno-volilne komisije. Želi kdo o tem razpravljati? Če ne, zaključujem razpravo in dajem na glasovanje naslednji predlog sklepa: Mandatno-volilna komisija predlaga Državnemu zboru, da za sodnika ustavnega sodišča namesto sodnice, ki ji mandat poteče 27. septembra 2019, izvoli dr. Roka Čeferina. Glasujemo.</font><br>
<font size="4">	Kdo je za? (10 članov.) Kdo je proti? (6 članov.)</font><br>
<font size="4">	Ugotavljam, da je sklep sprejet.</font><br>
<br>
<b><font size="4">7. TRAK: (DAG) - 11.30</font></b><br>
<br>
<b><font size="4">	</font></b><font size="4">(nadaljevanje) Zaključujem to točko dnevnega reda. </font><br>
<br>
<font size="4">	Prehajamo na </font><b><font size="4">1. TOČKO DNEVNEGA REDA - PREDLOG ZA IMENOVANJE ČLANOV SVETA AGENCIJE ZA TRG VREDNOSTNIH PAPIRJEV, </font></b><font size="4">ki ga je Državnemu zboru v obravnavo predložila Vlada. Del gradiva je objavljen pri EPA, obrazloženi predlog Vlade pa ste zaradi varstva podatkov prejeli v varovani predal v sistemu Udis. </font><br>
<font size="4">	K tej točki dnevnega reda sem vabil Ministrstvo za finance, seje se udeležujeta gospod Metod Dragonja, državni sekretar, in gospa Urška Cvelbar, oba prav lepo pozdravljam. </font><br>
<font size="4">	Uvodna pojasnila. Zakon o trgu finančnih instrumentov v 474. členu določa, da sta organa Agencije za trg vrednostnih papirjev svet in direktor. V skladu s 475. členom navedenega zakona svet sestavlja pet članov, od katerih je eden predsednik, pri čemer je predsednik tudi direktor agencije. 477. člen v prvem odstavku določa, da člane sveta agencije imenuje in razrešuje Državni zbor na predlog Vlade, v drugem odstavku pa, da se člani sveta imenujejo za šest let in so lahko ponovno imenovani. V skladu s sedmim odstavkom 477. člena mora Državni zbor o predlaganem kandidatu glasovati v 30 dneh po prejemu predloga, glasovanje je tajno, predlagani kandidat pa je imenovan, če zanj glasuje večina vseh poslancev. </font><br>
<font size="4">	Vlada predlaga Državnemu zboru, da v Svet Agencije za trg vrednostnih papirjev z dnem 15. 7. 2019 za mandatno obdobje šestih let imenuje mag. Primoža Pinozo, dr. Dragana Kesiča, mag. Gorazda Čibeja in mag. Mojco Majič. </font><br>
<font size="4">	Želi predstavnik Ministrstva za finance predlog dodatno obrazložiti? Izvolite, gospod Metod Dragonja. </font><br>
<br>
<font size="4">	</font><b><font size="4">METOD DRAGONJA: </font></b><font size="4">Spoštovani gospod predsednik, spoštovane poslanke in poslanci!</font><br>
<font size="4">	Dodatno k tej uvodni obrazložitvi bi dodal še to, da je Agencija za trg vrednostnih papirjev pomemben neodvisen regulator kapitalskega trga, trga vrednostnih papirjev in da se vloga te agencije dodatno povečuje predvsem zaradi poglabljanja enotnega kapitalskega trga v okviru Evropske unije in potem prenosa ter nadgrajevanja regulative in večje integracije kapitalskega trga v evropskem prostoru. </font><br>
<font size="4">	Sedanjim članom, razen direktorju, podpredsedniku sveta agencije, mandat poteče 14. julija letos, o čemer je Vlada obvestila Državni zbor v začetku marca. Po tem so se začele izvajati nadaljnje zakonske aktivnosti, potrebne za imenovanje članov sveta agencije, in sicer, objava javnega poziva za zbiranje predlogov možnih kandidatov v Uradnem listu Republike Slovenije ter postopki izbora kandidatov, ki jih je ocenila komisija na Ministrstvu za finance, predlagala ministru, minister pa je kandidate predlagal Vladi, Vlada pa ta predlog posredovala Državnemu zboru Republike Slovenije. </font><br>
<font size="4">	Po izteku javnega poziva za imenovanje teh članov smo ugotovili, da se je prijavilo skupaj devet kandidatov, od katerih je osem izpolnjevalo pogoje, kar je ugotovila komisija za izbor kandidatov, ki jo je imenoval minister. Pri sestavi oziroma oblikovanju predloga je tako komisija kot potem tudi minister sledil sledeče usmeritve. Prvič, prepletenost svetov agencij oziroma regulatorjev posameznih finančnih trgov. Smiselno je, da v Svetu Agencije za trg vrednostnih papirjev sodeluje tudi predstavnik Agencije za zavarovalni nadzor in predstavnik Agencije za nadzor nad revidiranjem, saj nadzorni organi medsebojno sodelujejo tudi v konkretnih nadzornih postopkih. </font><br>
<br>
<b><font size="4">8. TRAK: (DAG) - 11.35</font></b><br>
<br>
<b><font size="4">	</font></b><font size="4">(nadaljevanje) Drugič, glede na kompleksnost in naravo nalog Sveta Agencije za trg vrednostnih papirjev je smiselno, da je svet sestavljen tako iz zunanjih kot notranjih strokovnjakov. In tretjič, smiselno je, da se pritegne v članstvo tudi zunanje strokovnjake, ki prinesejo dodatne vidike pri delovanju te agencije oziroma te institucije in jih komplementirajo z delom notranjih strokovnjakov. Za delovanje Sveta ATVP je pomembno, da je svet sestavljen po profesionalnih kriterijih, po kriterijih neodvisnosti, predvsem s poglobljenim strokovnim znanjem na specifičnih področjih delovanja kapitalskih trgov in da imajo določen vpogled v delovanje kapitalskih in širših finančnih trgov. </font><br>
<font size="4">	Na podlagi navedenih izhodišč je neodvisna komisija Ministrstva za finance predlagala ministru, minister pa Vladi in ta predlaga Državnemu zboru, da za mandatno obdobje šestih let v Svet Agencije za trg vrednostnih papirjev imenuje mag. Primoža Pinozo, ki je zaposlen na Agenciji za trg vrednostnih papirjev kot pomočnik oziroma namestnik direktorja, dr. Dragana Kesiča, neodvisnega kandidata, mag. Gorazda Čibeja, direktorja Agencije za zavarovalni nadzor, in mag. Mojco Majič, direktorico Agencije za javni nadzor nad revidiranjem. </font><br>
<font size="4">	Hvala lepa. </font><br>
<br>
<font size="4">	</font><b><font size="4">PREDSEDNIK IVAN HRŠAK: </font></b><font size="4">Najlepša hvala za dodatno obrazložitev. </font><br>
<font size="4">	Za magnetogram samo še podatek, da Jernej Vrtovec s pooblastilom nadomešča poslanca Jožefa Horvata. </font><br>
<font size="4">	Odpiram razpravo članic in članov Mandatno-volilne komisije. Ali želi kdo razpravljati? Marko Pogačnik, izvoli. </font><br>
<br>
<font size="4">	</font><b><font size="4">MAG. MARKO POGAČNIK (PS SDS): </font></b><font size="4">Spoštovani predsednik, hvala za besedo.</font><br>
<font size="4">	Spoštovani državni sekretar, omenili ste, da je bil objavljen javni razpis za kandidaturo članov Sveta Agencije za trg vrednostnih papirjev. Večkrat smo se že tu pogovarjali, da bi bilo smiselno, da člani Mandatno-volilne komisije pri takšnih izborih dobimo razširjeno poročilo. Zanima me, kdo so bili še ostali kandidati, ki so izpolnjevali pogoje - omenili ste jih osem -, na osnovi česa se je potem Vlada odločila, da Državnemu zboru predlaga štiri imenovane. Dejstvo je, da dva člana sta bila v svetu agencije že do zdaj, dva se imenuje na novo. Spoštovani državni sekretar, večkrat ste omenili, da je ATVP neodvisen organ, zdaj pa Vlada predlaga, da se v Svet Agencije za trg vrednostnih papirjev imenuje osebo, ki je bila ustanovni član Stranke modernega centra, ki je bil kandidat Stranke modernega centra na državnozborskih volitvah in v danem trenutku tudi direktor Agencije za zavarovalni nadzor. Zanima me, ker ste v razpravi omenili, da je smiselno, da se regulatorji na področju finančnih ustanov dopolnjujejo, ali ta korak pomeni tudi korak v tej smeri, da bo Ministrstvo za finance ali pa Vlada Republike Slovenije predlagala, da se ti regulatorji tudi združijo na koncu v eno osebo, kar je praksa tudi nekaterih evropskih držav. Kajti, če je zdaj v ATVP že revizijska komisija, gospa Majič in AZN preko gospoda Čibeja, ali boste potem imenovali še nekoga iz Banke Slovenije. </font><br>
<font size="4">	Zaenkrat toliko. </font><br>
<br>
<font size="4">	</font><b><font size="4">PREDSEDNIK IVAN HRŠAK: </font></b><font size="4">Hvala za razpravo.</font><br>
<font size="4">	Mogoče državni sekretar lahko na to kaj odgovori? Izvolite, beseda je vaša. </font><br>
<br>
<font size="4">	</font><b><font size="4">METOD DRAGONJA: </font></b><font size="4">Hvala lepa za besedo, gospod predsednik.	Osem kandidatov, ki so izpolnjevali pogoje, bom naštel: mag. Mojca Majič, Žiga Kosi, Anka Čadež, Primož Damjanovič, mag. Aleš Ivkovič, dr. Dragan Kesič, mag. Gorazd Čibej in mag. Primož Pinoza. Kriteriji, po katerih je bil oblikovan ta predlog, so bili predstavljeni v uvodnih pojasnilih. </font><br>
<br>
<b><font size="4">9. TRAK: (TB) – 11.40</font></b><br>
<br>
<font size="4">	(nadaljevanje) Gre tudi za kombinacijo notranjih zaposlenih v agenciji oziroma ljudi, ki pravzaprav vodijo agencijo in pa zunanjih po tem načelu prepletanja, tudi delovanja regulatorjev na finančnih trgih, tako da, je bilo to ustrezno pretehtano.</font><br>
<font size="4">Kar se tiče izpolnjevanja ostalih pogojev, ki jih predvideva zakon – vsi kandidati izpolnjujejo pogoje. Nezdružljivost funkcije je opredeljena v 476. in 478. členu Zakona o trgu finančnih inštrumentov. Funkcija člana Sveta ali pa direktorja ATVP ni združljiva – prvič; s funkcijo člana organa vodenja ali pa nadzora borznoposredniške družbe, družbe za upravljanje izdajatelja s finančnimi inštrumenti, s katerimi se trguje na borznem trgu ali druge osebe, ki morajo za opravljanje svojih storitev ali poslov po tem ali drugem zakonu pridobiti dovoljenja agencije, drugič; če ima oseba skupaj z osebami, ki so z njo povezane na način iz 377. člena zakona kvalificiran delež pravni osebi, iz predhodne točke, tretjič; s funkcijami / nerazumljivo/ političnih strank, državnih organih, organih lokalnih skupnosti, tukaj je pač ta izključitev za organe političnih strank, ni pa izrecno navedeno članstvo, četrtič; z opravljanjem druge pridobitne dejavnosti, razen znanstvenoraziskovalnega dela, če je ta dejavnost v nasprotju z interesi agencije in petič; z opravljanjem drugega dela ali dejavnosti, ki bi lahko vplivala na njeno neodvisnost ali bi bila lahko v nasprotju z interesi agencije. Se pravi, da so vsi kandidati, ki so predlagani, bili preizkušeni po teh kriterijih, tudi merilih nezdružljivosti in v tem postopku ta nezdružljivost ni bila izkazana.</font><br>
<font size="4">Kar se tiče aktivnosti za združevanje regulatorjev na finančnih trgih, to za enkrat ni v načrtu Ministrstva za finance. V tem mandatu trenutno glede tega ne potekajo nobene aktivnosti in tudi za enkrat niso načrtovane. Hvala lepa.</font><br>
<br>
<b><font size="4">PREDSEDNIK IVAN HRŠAK:</font></b><font size="4"> Hvala lepa, za to dodatno obrazložitev.</font><br>
<font size="4">Želi še, Marko Pogačnik, izvoli.</font><br>
<br>
<b><font size="4">MAG. MARKO POGAČNIK (PS SDS):</font></b><font size="4"> Ja, predsednik, hvala za dano besedo. Spoštovani državni sekretar, hvala za vaš odgovor.</font><br>
<font size="4">Zanima me pa zdaj, ali bo po vašem mnenju po imenovanju mag. Gorazda Čibeja v Svet agencije za trg vrednostnih papirjev, ustanovnega člana Stranke modernega centra in pa kandidata na državnozborskih volitvah v stranki SMC, ATVP še vedno neodvisni organ? Hvala.</font><br>
<br>
<b><font size="4">PREDSEDNIK IVAN HRŠAK:</font></b><font size="4"> Želite mogoče še odgovoriti? Izvolite.</font><br>
<br>
<b><font size="4">METOD DRAGONJA:</font></b><font size="4"> Hvala lepa.</font><br>
<font size="4">Zdaj to je presojala komisija o neodvisnosti članov Sveta agencije. To je presojal tudi minister, to je presojala Vlada. Jaz drugega stališča ne morem zastopat, kot je stališče Vlade. Se pravi, Vlada je s predlogom pravzaprav ocenila, da je neodvisnost delovanja Sveta Agencije za trg vrednostnih papirjev, bo zagotovljen.</font><br>
<br>
<b><font size="4">PREDSEDNIK IVAN HRŠAK:</font></b><font size="4"> Hvala lepa.</font><br>
<font size="4">Želi še mogoče kdo razpravljati? Če ne, zaključujem razpravo. Na glasovanje dajem naslednje predloge sklepov:</font><br>
<font size="4">Prvič: »Mandatno-volilna komisija Državnemu zboru predlaga, da za člana Sveta Agencije za trg vrednostnih papirjev za dobo šestih let imenuje mag. Primoža Pinozo, pri čemer mu mandat začne teči s 15. 7. 2019.« Glasujemo.</font><br>
<font size="4">Kdo je za? (10 članov.) Kdo je proti? (Nihče.)</font><br>
<font size="4">Ugotavljam, da je sklep sprejet.</font><br>
<font size="4">Drugič: »Mandatno-volilna komisija Državnemu zboru predlaga, da za člana Sveta Agencije za trg vrednostnih </font><br>
<br>
<b><font size="4">10. TRAK: (TB) – 11.45</font></b><br>
<br>
<font size="4">(nadaljevanje)  za dobo šestih let imenuje dr. Dragana Kesiča, pri čemer mu mandat začne teči s 15. 7. 2019.« Glasujemo.</font><br>
<font size="4">Kdo je za? (10 članov.) Kdo je proti? (Nihče.)</font><br>
<font size="4">Ugotavljam, da je sklep sprejet.</font><br>
<font size="4">Prehajamo na tretje glasovanje: »Mandatno-volilna komisija Državnemu zboru predlaga, da za člana Sveta Agencije za trg vrednostnih papirjev za dobo šestih let imenuje mag. Gorazda Čibeja, pri čemer mu mandat začne teči s 15. 7. 2019.« Glasujemo.</font><br>
<font size="4">Kdo je za? (9 članov.) Kdo je proti? (Nihče.)</font><br>
<font size="4">Ugotavljam, da je sklep sprejet.</font><br>
<font size="4">In še četrto glasovanje: »Mandatno-volilna komisija Državnemu zboru predlaga, da za članico Sveta Agencije za trg vrednostnih papirjev za dobo šestih let imenuje mag. Mojco Majič, pri čemer ji mandat začne teči s 15. 7. 2019.« Glasujemo.</font><br>
<font size="4">Kdo je za? (10 članov.) Kdo je proti? (Nihče.)</font><br>
<font size="4">Ugotavljam, da je sklep sprejet.</font><br>
<font size="4">S tem zaključujem to točko dnevnega reda.</font><br>
<br>
<font size="4">Prehajamo na </font><b><font size="4">2. TOČKO DNEVNEGA REDA - PREDLOG ZA IZVOLITEV V SODNIŠKO FUNKCIJO NA SODNIŠKO MESTO OKROŽNE SODNICE NA DELOVNEM IN SOCIALNEM SODIŠČU V LJUBLJANI</font></b><font size="4">, ki ga je Državnemu zboru predložil Sodni svet. Del gradiva je objavljen pri EPI, obrazložen predlog Sodnega sveta pa ste zaradi varstva podatkov prejeli v varovani predal v sistemu UDIS.</font><br>
<font size="4">K tej in naslednjima točkama dnevnega reda sem vabil: predsednika sveta dr. Erika Kerševana, seje se udeležujeta podpredsednik Sodnega sveta, dr. Grega Strban ter generalna sekretarka Sodnega sveta, Maja Rozman. Oba prav lepo pozdravljam.</font><br>
<font size="4">Uvodna pojasnila: Sodni svet na podlagi 130. člena Ustave, prvega odstavka 23. člena Zakona o sodnem svetu ter 19. člena Zakona o sodniški službi, Državnemu zboru predlaga, da v sodniško funkcijo na sodniško mesto okrožne sodnice na Delovnem in socialnem sodišču v Ljubljani izvoli mag. Aleksandro Cvikl. Predlog sklepa, ki ga bo Mandatno-volilna komisija posredovala v odločanje Državnemu zboru, ste prejeli kot delovno gradivo.</font><br>
<font size="4">Podpredsednika Sodnega sveta, dr. Grega Strbana oziroma generalno sekretarko Sodnega sveta, Majo Rozman prosim za uvodno obrazložitev predloga.</font><br>
<font size="4">Dobro, izvolite, gospod Grega.</font><br>
<br>
<b><font size="4">DR. GREGA STRBAN:</font></b><font size="4"> Hvala lepa, gospod predsednik. Spoštovane poslanke, spoštovani poslanci.</font><br>
<font size="4">Sodni svet je na podlagi javnega razpisa prostega sodniškega mesta izvedel postopek v skladu s predpisanimi merili. Ta postopek – kot veste – je večfazni. Pregledali smo listinsko dokumentacijo in opravili razgovor s kandidati in z absolutno kvalificirano večino, torej večino vseh članov Sodnega sveta, predlagamo Državnemu zboru, da izvoli mag. Aleksandro Cvikl, v sodniško funkcijo. Toliko, na kratko, hvala lepa.</font><br>
<br>
<b><font size="4">PREDSEDNIK IVAN HRŠAK:</font></b><font size="4"> Hvala lepa.</font><br>
<font size="4">Sedaj pa odpiram razpravo članic in članov Mandatno-volilne komisije. Želi o tem kdo razpravljati? Če ne, zaključujem razpravo in na glasovanje dajem naslednji predlog sklepa: »Mandatno-volilna komisija predlaga Državnemu zboru, da sprejme sklep, s katerim se v sodniško funkcijo na sodniško mesto okrožne sodnice na Delovnem in socialnem sodišču v Ljubljani, izvoli mag. Aleksandro Cvikl.« Glasujemo.</font><br>
<font size="4">Kdo je za? (9 članov.) Kdo je proti? (Nihče.)</font><br>
<font size="4">Ugotavljam, da je sklep sprejet.</font><br>
<font size="4">S tem zaključujem to točko dnevnega reda.</font><br>
<br>
<font size="4">Prehajamo na </font><b><font size="4">3. TOČKO DNEVNEGA REDA – PREDLOGA ZA IZVOLITEV V SODNIŠKO FUNKCIJO NA SODNIŠKI MESTI OKRAJNIH SODNIC NA OKRAJNEM SODIŠČU NA PTUJU,</font></b><br>
<br>
<b><font size="4">11. TRAK: (ŠPE) – 11.50</font></b><br>
<br>
<font size="4">(nadaljevanje) ki jo je Državnemu zboru predložil Sodni svet. Del gradiva je objavljen pri EPI. Obrazložena predloga Sodnega sveta pa ste zaradi varstva podatkov prejel v varovani predal v sistemu UDIS. </font><br>
<font size="4">Uvodna pojasnila: »Sodni svet na podlagi 130. člena Ustave prvega odstavka 23. člena Zakona o sodnem svetu ter 19. člena Zakona o sodniški službi Državnemu zboru predlaga, da v sodniško funkcijo na sodniški mesti okrajnih sodnic na Okrajnem sodišču na Ptuju, izvoli Jano Bukovšek in Amadejo Stare.« Predloga sklepov, ki ju bo Mandatno-volilna komisija posredovala v odločanje v Državnem zboru, ste prejeli kot delovno gradivo.</font><br>
<font size="4">Želi gospod podpredsednik, dr. Gregor Strban dodatno obrazložitev? </font>
<ul>
<ul><font size="4">Izvolite, beseda je vaša.</font><br>
</ul>
</ul>
<b><font size="4">DR. GREGOR STRBAN: </font></b><font size="4">Hvala lepa predsednik. Spoštovane poslanke, spoštovani poslanci!</font><br>
<font size="4">Tudi v tem primeru je bil javni razpis za prosta sodniška mesta objavljen. Med prijavljenimi kandidati, ki so izpolnjevali pogoje, je Sodni svet v skladu z merili ponovno z absolutno kvalificirano večino ocenil, da sta najboljši kandidatki Jana Bukovšek in Amadeja Stare in jih predlaga Državnemu zboru v izvolitev v sodniško funkcijo.</font><br>
<font size="4">Hvala lepa.</font><br>
<br>
<b><font size="4">PREDSEDNIK IVAN HRŠAK: </font></b><font size="4">Hvala lepa za to dodatno obrazložitev.</font><br>
<font size="4">Odpiram razpravo članic in članov Mandatno-volilne komisije. Želi kdo razpravljati? Če ne, zaključujem razpravo. Na glasovanje dajem naslednji predlog sklepa: »Mandatno-volilna komisija predlaga Državnemu zboru, da sprejeme sklep, s katerim se v sodniško funkcijo na sodniško mesto okrajne sodnice na Okrajnem sodišču na Ptuju izvoli Jana Bukovšek.</font><br>
<font size="4">Glasujmo. Kdo je za? (9 članov.) Kdo je proti? (Nihče.)</font><br>
<font size="4">Ugotavljam, da sklep sprejet.</font><br>
<br>
<font size="4">Glasujemo še o naslednjem predlogu sklepa: »Mandatno-volilna komisija predlaga Državnemu zboru, da sprejeme sklep, s katerim se v sodniško funkcijo na sodniško mesto okrajne sodnice na Okrajnem sodišču na Ptuju izvoli Amandeja Stare.«</font><br>
<font size="4">Glasujmo. Kdo je za? (10 članov.) Kdo je proti? (Nihče.)</font><br>
<font size="4">Ugotavljam, da sklep sprejet.</font>
<ul>
<ul><font size="4">S tem zaključujem to točko dnevnega reda.</font><br>
</ul>
</ul>
<font size="4">Prehajamo na </font><b><font size="4">3A. TOČKO DNEVNEGA REDA – PREDLOG ZA IZVOLITEV V SODNIŠKO FUNKCIJO NA SODNIŠKO MESTO OKROŽNE SODNICE NA DELOVNEM SODIŠČU V MARIBORU, </font></b><font size="4">ki ga je Državnemu zboru predložila Sodni svet. Del gradiva je objavljen pri EPI. Obrazložen predlog Sodnega sveta pa ste zaradi varstva podatkov prejeli v varovani predal v sistemu UDIS. </font><br>
<font size="4">Uvodna pojasnila: »Sodni sveta na podlagi 130. člena Ustave prvega odstavka 23. člena Zakona o sodnem svetu ter 19. člena Zakona o sodniški službi Državnemu zboru predlaga, da v sodniško funkcijo na sodniško mesto okrožne sodnice na Delovnem sodišču v Mariboru, izvoli Biserko Ozmec.« Predlog sklepa, ki ga bo Mandatno-volilna komisija posredovala v odločanje Državnemu zboru, ste prejeli kot delovno gradivo.</font><br>
<font size="4">Želi podpredsednik Sodnega sveta, dr. Grega Strban dodatno obrazložiti?</font><br>
<font size="4">Izvolite.     </font><br>
<br>
<b><font size="4">DR. GREGOR STRBAN: </font></b><font size="4">Hvala lepa gospod predsednik. Spoštovane poslanke, spoštovani poslanci hvala lepa za učinkovito delo in razširitev dnevnega reda tudi s to točko. Tudi v tem primeru je bil objavljen javni razpis za prosto sodniško mesto, kot ste rekli na Delovnem sodišču v Mariboru. Sodni svet je v skladu z merili opravil večfazni postopek in z absolutno kvalificirano večino tudi v tem primeru ugotovil, da je najbolj kvalificirana in najboljša kandidatka izza izvolitev v sodniško funkcijo, kar tudi predlaga Državnemu zboru, Biserka Ozmec.</font><br>
<font size="4">Hvala lepa.</font><br>
<br>
<b><font size="4">PREDSEDNIK IVAN HRŠAK:</font></b><font size="4"> Hvala lepa tudi za to obrazložitev.</font><br>
<font size="4">	Odpiram razpravo. Želi kdo od članov in članic razpravljati? Če ne, zaključujem razpravo in na glasovanje dajem naslednji predlog sklepa: »Mandatno-volilna komisija predlaga Državnemu zboru, da sprejme sklep, </font><br>
<br>
<b><font size="4">12. TRAK: (ŠPE) – 11.55</font></b><br>
<br>
<b><font size="4">	</font></b><font size="4">(nadaljevanje) s katerim se v sodniško funkcijo na sodniško mesto okrožne sodnice na Delovnem sodišču v Mariboru izvoli Biserka Ozmec.«</font><br>
<font size="4">	Glasujmo. Kdo je za? (10 članov.) Kdo je proti? (Nihče.)</font><br>
<font size="4">	Ugotavljam, da je sklep sprejet.</font><br>
<font size="4">	S tem zaključujem to točko dnevnega reda.</font><br>
<br>
<font size="4">	Prehajamo na </font><b><font size="4">4. TOČKO DNEVNEGA REDA – PREDLOG SKLEPA IMENOVANJE PREDSEDNIKA IN PRENEHANJU FUNKCIJE NAMESTNIKA PREDSEDNICA DRŽAVNE VOLILNE KOMISIJE.</font></b><font size="4"> Kot gradivo za to točko dnevnega reda ste prejeli poziv za vlaganje kandidatur in delovno besedilo predloga sklepa, ki st objavljena na spletni strani Državnega zbora in prijavo kandidata, ki ste jo zaradi varstva podatkov prejeli v varovani predal v sistemu UDIS.</font><br>
<font size="4">	Uvodno pojasnilo: »Zakona o volitvah v Državni zbor v 32. členu med drugim določa, da Državno volilno komisijo imenuje Državni zbor ter, da se za predsednika Državne volilne komisije in njegovega namestnika imenujeta sodnika Vrhovnega sodišča.« Zaradi predčasne razrešitve predsednika Državne volilne komisije, ki funkcijo opravlja do zaključka razpisanih volitev poslancev iz Republike Slovenije v Evropski parlament, mora Državni zbor za preostanek mandatne dobe Državne volilne komisije imenovati novega predsednika. Mandatno-volilna komisija je na podlagi sklepa 10. seje 16. maja 2019 objavila poziv za vlaganje kandidatur za predsednico ali predsednika Državne volilne komisije izmed sodnikov Vrhovnega sodišča. Poziv je bil objavljen na spletnih straneh Državnega zbora in posredovan predsedniku Vrhovnega sodišča s prošnjo, da z njim seznani sodnike Vrhovnega sodišča. Na podlagi poziva smo prejeli eno prijavo in sicer Petra Goloba, sedanjega namestnika predsednika Državne volilne komisije. Prijava je pravočasna in popolna. Glede na to, da imamo le enega kandidata za predsednika, ki v Državni volilni komisiji opravlja funkcijo namestnika predsednika, ste kot delovno gradivo prejeli predlog sklepa s katerim se Petra Goloba imenuje za predsednika Državne volilne komisije. Z dnem nastopa nastopa funkcije predsednika, pa mu preneha funkcija namestnika predsednika Državne volilne komisije. V zvezi z anonimnim pismom, z dne 11. 6. 2019, ki ste ga članice in člani prejeli in iz katerega, izhaja, da naj bi predsednik Vrhovnega sodišča v pozivu za vlaganje kandidatur za predsednika Državne volilne komisije obvestil le enega sodnika, pojasnjujem, da sem s pismom seznanil predsednika vrhovnega sodišča, ki je 12. 6. 2019 posredoval pisno odgovor, da je bil poziv posredovan vsem vrhovnim sodnikom na Vrhovnem sodišču. Tudi ta odgovor ste vsi prejeli.</font><br>
<font size="4">	Odpiram razpravo članic in članov. Želi kdo razpravljati? Če ne, zaključujem razpravo. Na glasovanje dajem torej naslednji predlog sklepa: »Mandatno-volilna komisija predlaga Državnemu zboru, da sprejeme sklep s katerim se za predsednika Državne volilne komisije imenuje Peter Golob. Za preostanek mandatne dobe Državne volilne komisije s sklepom imenovanju predsednika in članov Državne volilne komisije ter njihovih namestnikov z dne 17. 11. 2016.«</font><br>
<font size="4">	Drugič: »Funkcijo predsednika nastopi naslednji dan po objavi obvestila predsednika Državnega zbora predsedniku Evropskega parlamenta o izidu volitev v Evropski parlament, razpisanih z odlokom o razpisu volitev poslancev iz Republike Slovenije v Evropski parlament.«</font><br>
<font size="4">	Tretjič: »Z dnem nastopa funkcije predsednika Državne volilne komisije Petru Golobu, preneha funkcija namestnika predsednika Državne volilne komisije.«</font><br>
<br>
<b><font size="4">13. TRAK: (TB) – 12.00</font></b><br>
<br>
<font size="4">	(nadaljevanje) Glasujemo.</font><br>
<font size="4">	Kdo je za? (12 članov.) Kdo je proti? (Nihče.)</font><br>
<font size="4">	Ugotavljam, da je sklep sprejet.</font><br>
<font size="4">	V primeru sprejetja tega sklepa na seji Državnega zbora, bo moral Državni zbor imenovati novo namestnico oziroma namestnika predsednika Državne volilne komisije in sicer, za preostanek mandatne dobe Državne volilne komisije. Kot delovno gradivo k tej točki dnevnega reda ste zato prejeli tudi določitev kandidacijskega postopka za imenovanje namestnice oziroma namestnika predsednika Državne volilne komisije, z osnutkom poziva za vlaganje kandidatur in s predlogoma sklepov, o katerih bomo odločali. Predlagam, da je rok za vlaganje kandidatu za namestnico oziroma namestnika predsednika Državne volilne komisije do vključno petka, 28. 6. 2019 in da s točko imenovanja namestnice oziroma namestnika predsednika Državno volilne komisije, širimo julijsko sejo Mandatno-volilne komisije, predvideno za 4. julij 2019. Na ta način omogočimo, da je novi namestnik predsednika Državne volilne komisije imenovan v čim krajšem času oziroma pred parlamentarnimi počitnicami. Predlagam tudi, da se v izogib kakršnimkoli očitkom v zvezi s postopki izbora kandidatov za javne funkcije, ki jih vodi Mandatno-volilna komisija, javni pozivi za vlaganja kandidatur v bodoče objavijo tudi v uradnem listu. Se s tem strinjate? (Da.) V redu. S tem zaključujem razpravo.</font><br>
<font size="4">Na glasovanje dajem naslednja predloga sklepov:</font><br>
<font size="4">Prvič: »Mandatno-volilna komisija v primeru imenovanja Petra Goloba za predsednika Državne volilne komisije objavi poziv za vlaganje kandidatur za namestnico ali namestnika predsednika Državne volilne komisije« - delovno besedilo ste prejeli – »ki se v skladu s tretjim odstavkom 32. člena Zakona o volitvah v Državni zbor imenuje izmed sodnikov Vrhovnega sodišča. Poziv se objavi na spletnih straneh Državnega zbora in v Uradnem listu Republike Slovenije, ter posreduje Vrhovnemu sodišču Republike Slovenije. Rok za vlaganje kandidatur je do vključno petka, 28. 6. 2019.« Glasujemo.</font><br>
<font size="4">Kdo je za? (14 članov.) Kdo je proti? (Nihče.)</font><br>
<font size="4">	Ugotavljam, da je sklep sprejet.</font><br>
<font size="4">	Sedaj pa še drugo glasovanje: »Mandatno-volilna komisija po izteku roka za posredovanje prijav določi kandidatko oziroma kandidata za namestnico oziroma namestnika predsednika Državne volilne komisije in pripravi besedilo predloga sklepa o imenovanju namestnice oziroma namestnika predsednika Državne volilne komisije, ki ga posreduje v odločitev Državnemu zboru.« Glasujemo.</font><br>
<font size="4">	Kdo je za? (15 članov.) Kdo je proti? (Nihče.)</font><br>
<font size="4">	Ugotavljam, da je sklep sprejet.</font><br>
<br>
<font size="4">	Zaključujem to točko dnevnega reda in s tem zaključujem tudi sejo Mandatno-volilne komisije. V nadaljevanju dneva vam želim uspešno delo. Hvala lepa.</font><br>
<br>
<b><font size="4">Seja je bila končana 13. junija 2019 ob 12.04.</font></b>