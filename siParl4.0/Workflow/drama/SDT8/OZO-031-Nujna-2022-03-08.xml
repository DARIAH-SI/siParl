<?xml version="1.0" encoding="UTF-8"?>
<TEI xmlns="http://www.tei-c.org/ns/1.0"
     xmlns:km="https://www.inz.si/sl/Znanstvenoraziskovalni-oddelek/Katja-Meden/"
     xml:id="OZO-031-Nujna-2022-03-08">
   <teiHeader>
      <fileDesc>
         <titleStmt>
            <title>Odbor za obrambo</title>
            <respStmt>
               <persName>Katja Meden</persName>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
							Attribution 4.0 International License.</ref>
               </p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons
							Priznanje avtorstva 4.0 mednarodna licenca.</ref>
               </p>
            </availability>
            <date when="2024-04-10"/>
         </publicationStmt>
         <sourceDesc>
            <bibl type="mag">
               <idno type="URI">https://www.dz-rs.si/wps/portal/Home/seje/sejeDT/poDatumu</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#OZO-031-Nujna-2022-03-08.OZO" n="031">
               <name>Nujna</name>
               <date when="2022-03-08"/>
            </setting>
         </settingDesc>
         <particDesc>
            <listOrg>
               <org xml:id="OZO-031-Nujna-2022-03-08.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="8" notBefore="2018-06-22" notAfter="2022-05-13">
                        <label>8.mandat (2018-2022)</label>
                     </event>
                  </listEvent>
                  <listOrg>
                     <head>Delovno telo Državnega zbora Republike Slovenije</head>
                     <org xml:id="OZO-031-Nujna-2022-03-08.OZO">
                        <orgName key="OZO">Odbor za obrambo</orgName>
                     </org>
                  </listOrg>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>
            <head>Vsebina zapisa seje (v pregledu)</head>
            <stage type="title">REPUBLIKA SLOVENIJA, DRŽAVNI ZBOR, ODBOR ZA OBRAMBO</stage>
            <stage type="session">31. nujna seja</stage>
            <stage type="date">(8. marec 2022)</stage>
            <stage type="chairman">Sejo je vodil Samo Bevk, predsednik odbora.</stage>
            <stage type="time">Seja se je začela ob 9.02.</stage>
            <sp who="BevkSamo">
               <speaker>PREDSEDNIK SAMO BEVK:</speaker>
               <p>Dobro jutro!</p>
               <p>Najprej iskrene čestitke za mednarodni praznik žensk vsem tovarišicam in gospem, ki so tukaj v dvorani in ki nas spremljajo kakorkoli že. Upam, da bomo v tem duhu tudi danes opravili to sejo, kajti kar veliko dela nas čaka.</p>
               <p>Pričenjam 31. nujno sejo Odbora za obrambo, ki je bila sklicana na podlagi 47. in drugega odstavka 48. člena Poslovnika Državnega zbora Republike Slovenije. Pozdravljam vse prisotne posebej državnega sekretarja na Ministrstvu za obrambo mag. Janeza Žaklja, generalnega direktorja Uprave Republike Slovenije za zaščito in reševanje Darka Buta, poveljnika civilne zaščite Republike Slovenije Srečka Šestana, državnega svetnika Milana Ozmiča in ostale vabljene. Obvešča vas, da se seje ne more udeležiti poslanec Franc Jurša. Svojo prisotnost je opravičil tudi državni sekretar v Kabinetu predsednika Vlade, mag. Bojan Pograjc in tudi načelnik Generalštaba Slovenske vojske general major Robert Glavaš. Imam pa dve pooblastili poslanec Robert Pavšič bo na sejo nadomešča poslanca Marjana Šarca, poslanec mag. Dušan Verbič pa bo na seji nadomeščal poslanko Moniko Gregorčič.</p>
               <p>Prehajamo na določitev dnevnega reda. S sklicem seje ste prejeli naslednji dnevni red: <title>PREDLOG ZAKONA O SPREMEMBAH IN DOPOLNITVAH ZAKON O GASILSTVU</title>, druga obravnava. Ker v poslovniško določenem roku nisem prejel predlogov za razširitev oziroma za umik posameznih točk je določen dnevni red seje kot ste ga prejeli s sklicem. Včeraj sem prejel pisni predlog Poslanske skupine Liste Marjana Šarca in Poslanske skupine Nepovezanih poslancev za sklic javne predstavitve mnenj o Predlogu zakona o spremembah in dopolnitvah Zakona o gasilstvu, druga obravnava. Želi predlagatelj podati dopolnilno obrazložitev? Izvolite, kolega Pavšič.</p>
            </sp>
            <sp who="PavšičRobert">
               <speaker>ROBET PAVŠIČ (PS LMŠ):</speaker>
               <p>Ta zakon oziroma predlog zakona sicer danes obravnavamo prvič, ampak že v preteklosti se je, kadarkoli smo govorili o gasilstvu, vedno sklicevalo na ta zakon. Ker gre pri vprašanju gasilstva v Sloveniji za enega najpomembnejših varnostnih sistemov, smo v LMŠ prepričani, da je pri kakršnikoli spremembi potrebna še velika previdnost in velika pozornost. V debatah se je do zdaj izpostavljalo diametralno nasprotne trditve in preden bi lahko poslanci o materiji zares kakovostno odločali, bi bilo dobro slišati vse strani še enkrat, z argumenti in predvsem brez časovnega pritiska. Mislim, da nekaj tednov pri vseh teh krizah, ki smo jih spremljali do zdaj, da nekaj tednov pri vseh vsebinah, ki jih bomo danes slišali iz ene ali druge strani, pri vseh pravnih zadržkih, ki jih ima tudi Zakonodajno-pravna služba Državnega zbora, je to najmanj, kar lahko storimo in ne gre za politiko, gre zagotovo za posebno pozornost in previdnost pri spreminjanju krovne zakonodaje, kot sem že uvodoma poudaril, enega najpomembnejših varnostnih podsistemov v naši državi. Ne samo varnostnih, tudi kulturnih, izobraževalnih, vzgojnih. Mislim, da je to minimalno, kar lahko zagotovimo vsem gasilcem in vsem gasilkam v tej državi. Vsaj to, da jih še enkrat, preden se spreminja krovni zakon, slišimo, z obeh strani, brez prejudiciranja, ali je ta zakon dober ali ni dober. Zagotovo obstajajo dobre zadeve, ampak zagotovo pa obstajajo tudi pomisleki in to dvoje je potrebno nujno soočiti, ne samo v političnem aspektu, ampak predvsem v strokovnem aspektu; predvsem strokovnem.</p>
               <p>Tukaj moram eksplicitno poudariti, ne gre za vprašanje politike, ne gre za vprašanje LMŠ, opozicije, koalicije, ne vem, kogarkoli. Ni namen tega odbora in parlamenta deliti še gasilce, torej tiste, ki skrbijo za nas, ne glede na našo politično pripadnost, versko izpoved ali karkoli drugega, spolno usmerjenost<gap n="..."/> Gasilci pridejo, ko jih rabimo in se ne vprašajo, koga rešujejo in čigavo premoženje rešujejo. Najbolj »fer« bi bilo od nas, da torej omogočimo vsaj ta minimalni standard komunikacije in dialoga in dejansko omogočimo javno predstavitev mnenj vseh strani.</p>
               <p>Hvala lepa, gospod predsednik.</p>
            </sp>
            <sp who="BevkSamo">
               <speaker>PREDSEDNIK SAMO BEVK:</speaker>
               <p>Hvala lepa.</p>
               <p>Želijo besedo predstavniki poslanskih skupin? <stage>(Ne.)</stage> Ugotavljam, da ne. <stage>/ oglašanje iz dvorane/</stage> Potem v zvezi s tem dajem na glasovanje naslednji predlog sklepa, potem bom dal proceduralno, samo da preberem sklep: »Odbor za obrambo naj na podlagi predloga Poslanske skupine Liste Marjana Šarca in Poslanske skupine Nepovezanih poslancev, opravi javno predstavitev mnenj o Predlogu zakona o spremembah in dopolnitvah Zakona o gasilstvu z dne 14. januarja 2022.« To je predlog sklepa, o katerem bomo glasovali.</p>
               <p>Proceduralno ima poslanec Pojbič besedo, izvolite.</p>
            </sp>
            <sp who="PojbičMarijan">
               <speaker>MARIJAN POJBIČ (PS SDS):</speaker>
               <p>Spoštovani gospod predsednik, hvala za besedo.</p>
               <p>V imenu poslanske skupine predlagam 20 minut odmora, prosim.</p>
            </sp>
            <sp who="BevkSamo">
               <speaker>PREDSEDNIK SAMO BEVK:</speaker>
               <p>Sem slišal pravilno, 20? <stage>(Da.)</stage>
               </p>
               <p>Nadaljujemo ob 9. uri in 30. minut, tako da sedaj za 20 minut prekinjam sejo Odbora za obrambo.</p>
               <p>Nadaljujemo ob pol desetih. Hvala.</p>
               <p>
                  <stage type="time">(Seja je bila prekinjena ob 9.10.)</stage>
               </p>
               <p>
                  <stage type="time">(Seja se je nadaljevala ob 9.29.)</stage>
               </p>
            </sp>
            <sp who="BevkSamo">
               <speaker>PREDSEDNIK SAMO BEVK:</speaker>
               <p>Nadaljujem s prekinjeno sejo Odbora za obrambo, kjer obravnavamo novelo Zakon o gasilstvu, smo pred glasovanjem glede javne predstavitve mnenj o omenjenem zakonu. Pred glasovanjem pa naj povem še to, da imamo danes na razpolago dvorano do 13.45. do 15 minut do 14. ure moramo zapustiti ta prostor, če do takrat ne opravimo svojega dela za katerega smo se zdaj tukaj zbrali, potem bomo nadaljevali ob 19. uri danes, ob 19. uri zvečer v velikem salon. Tako, da prosim za koncentracijo in strpno delo.</p>
               <p>Torej, kot rečeno dajem na glasovanje predlog sklepa, ki se glasi: Odbor za obrambo naj na podlagi predloga Poslanske skupine Lista Marjana Šarca in Poslanske skupine Nepovezanih poslancev opravi javno predstavitev mnenju o Predlogu zakona o spremembah in dopolnitvah Zakona o gasilstvu z dne 14. januarja 2022. Prehajamo na glasovanje. Obrazložitev glasu Robert Pavšič, izvolite.</p>
            </sp>
            <sp who="PavšičRobert">
               <speaker>ROBERT PAVŠIČ (PS LMŠ):</speaker>
               <p>Najlepša hvala, predsednik. Glede na zahtevani premor in glede na to, da ni bilo niti opredelitve koalicijskih poslancev niti vladnih predstavnikov je že v naprej znano kakšen bo rezultat tega glasovanja. Naj pa še enkrat povemo, seveda bomo v Listi Marjana Šarca predlog o javni predstavitvi mnenj zagotovo podprli, ker mislim, da si gasilstvo v Slovenijo to zasluži. V izogib kakršnimkoli pomislekom pa je potrebno pri tem obrazložiti še eno dejstvo. Večkrat so bili očitki o zavlačevanju. Če bi želeli predlagatelji javne predstavitve mnenj zavlačevati postopek sprejema tega zakona bi zahtevali že 14. januarja javno razpravo, to pomeni, da bi se zelo težko v letošnjem letu zakon sprejel do konca. Očitano nam je bilo tudi da smo blokirali sprejem te zakonodaje oziroma tega zakona z vloženim Zakonom o izplačilu dodatkov za opravljeno delo poklicnih gasilcev v rizičnih razmerah. Minimalno kar ostane na koncu bi bilo vsaj to, da gasilstvu v Sloveniji ponudimo možnost, da so slišani, če bodo pa uslišani je pa drugo vprašanje. Hvala lepa.</p>
            </sp>
            <sp who="BevkSamo">
               <speaker>PREDSEDNIK SAMO BEVK:</speaker>
               <p>Hvala lepa tudi vam.</p>
               <p>Prehajamo na odločanje. Glasujemo.</p>
               <p>Kdo je za? <stage type="vote-ayes">(3 člani.)</stage> Kdo je proti? <stage type="vote-no">(8 članov.)</stage>
               </p>
               <p>Ugotavljam, da predlog ni bil sprejet. Prehajamo na <title>1. TOČKO DNEVNEGA REDA – PREDLOG ZAKONA O SPREMEMBAH IN DOPOLNITVAH ZAKONA O GASILSTVU,</title> ki ga je Državnemu zboru v obravnavo predložila Vlada in je objavljen na spletih straneh Državnega zbora. Kot gradivo objavljeno na spletnih straneh Državnega zbora ste prejeli zahtevo skupine poslancev s prvopodpisanim poslancem Danijelom Krivcem za sklic izredne seje Državnega zbora z dne 28. februarja 2022. Mnenje Zakonodajno-pravne službe z dne 7. marca, mnenje Komisije Državnega sveta za državno ureditev z dne 7. marca, mnenje Mestne občine Ljubljana z dne 10. 2., dopis Gasilske zveze Slovenije in Združenja slovenskih poklicnih gasilcev s prošnjo za podporo predlogu zakona z dne 1. marca, pripombe sindikata poklicnega gasilstva Slovenije k predlogu zakona z dne 25. januarja. Naj povem, da boste danes na mizo dobili tudi pregled amandmajev. 17. amandmajev je in še en amandma Poslanske skupine Konkretno, ki je predlog za amandma odbora. K tej točki so bili vabljeni predlagatelj zahteve skupina poslank in poslancev podpisani Danijel Krivec, mag. Matej Tonin minister za obrambo, mag. Janez Žakelj državni sekretar na Ministrstvu za obrambo, Darko But generalni direktor Uprave Republike Slovenije za zaščito in reševanje, generalmajor Robert Glavaš načelnik Generalštaba Slovenske vojske, Srečko Šestan poveljnik Civilne zaščite Republike Slovenije in sekretar v kabinetu ministra za obrambo, Državni svet, Zakonodajno-pravna služba, Gasilska zveza Slovenije, Združenje slovenskih poklicnih gasilcev, Sindikat poklicnega gasilstva Slovenije, Skupnost občin Slovenije, Združenje občin Slovenije, Združenje mestnih občin Slovenije, Urad predsednika republike in kabinet predsednika vlade. V poslovniškem roku so amandmaje vložile opozicijske poslanske skupine, in sicer Poslanska skupina Lista Marjana Šarca, Poslanska skupina Levica, Poslanska skupina Stranke Alenke Bratušek in Poslanska skupina Nepovezanih poslancev k 7., 12. in 24. členu predloga zakona. Poslanska skupina Levice je vložila amandmaje k 15., 16. in 17. člen predloga zakona, amandmaje so vložile tudi koalicijske poslanske skupine, in sicer Poslanska skupina Slovenske demokratske stranke, Poslanska skupina Nova Slovenija – krščanski demokrati in Poslanska skupina Konkretno k 2., 3., 5., 9., 10., 13., 23., 28., 30., 33., in 42. členu, kot rečeno pa smo dobili tudi predlog za amandma odbora Poslanske skupine Konkretno k 31. členu. Vse to gradivo boste dobili na mizo ko bo skopirano.</p>
               <p>Prehajamo na <title>1. TOČKO DNEVNEGA REDA – PREDLOG ZAKONA O SPREMEMBAH IN DOPOLNITVAH ZAKONA O GASILSTVU,</title> ki ga je Državnemu zboru v obravnavo predložila Vlada in je objavljen na spletih straneh Državnega zbora. Kot gradivo objavljeno na spletnih straneh Državnega zbora ste prejeli zahtevo skupine poslancev s prvopodpisanim poslancem Danijelom Krivcem za sklic izredne seje Državnega zbora z dne 28. februarja 2022. Mnenje Zakonodajno-pravne službe z dne 7. marca, mnenje Komisije Državnega sveta za državno ureditev z dne 7. marca, mnenje Mestne občine Ljubljana z dne 10. 2., dopis Gasilske zveze Slovenije in Združenja slovenskih poklicnih gasilcev s prošnjo za podporo predlogu zakona z dne 1. marca, pripombe sindikata poklicnega gasilstva Slovenije k predlogu zakona z dne 25. januarja. Naj povem, da boste danes na mizo dobili tudi pregled amandmajev. 17. amandmajev je in še en amandma Poslanske skupine Konkretno, ki je predlog za amandma odbora. K tej točki so bili vabljeni predlagatelj zahteve skupina poslank in poslancev podpisani Danijel Krivec, mag. Matej Tonin minister za obrambo, mag. Janez Žakelj državni sekretar na Ministrstvu za obrambo, Darko But generalni direktor Uprave Republike Slovenije za zaščito in reševanje, generalmajor Robert Glavaš načelnik Generalštaba Slovenske vojske, Srečko Šestan poveljnik Civilne zaščite Republike Slovenije in sekretar v kabinetu ministra za obrambo, Državni svet, Zakonodajno-pravna služba, Gasilska zveza Slovenije, Združenje slovenskih poklicnih gasilcev, Sindikat poklicnega gasilstva Slovenije, Skupnost občin Slovenije, Združenje občin Slovenije, Združenje mestnih občin Slovenije, Urad predsednika republike in kabinet predsednika vlade. V poslovniškem roku so amandmaje vložile opozicijske poslanske skupine, in sicer Poslanska skupina Lista Marjana Šarca, Poslanska skupina Levica, Poslanska skupina Stranke Alenke Bratušek in Poslanska skupina Nepovezanih poslancev k 7., 12. in 24. členu predloga zakona. Poslanska skupina Levice je vložila amandmaje k 15., 16. in 17. člen predloga zakona, amandmaje so vložile tudi koalicijske poslanske skupine, in sicer Poslanska skupina Slovenske demokratske stranke, Poslanska skupina Nova Slovenija – krščanski demokrati in Poslanska skupina Konkretno k 2., 3., 5., 9., 10., 13., 23., 28., 30., 33., in 42. členu, kot rečeno pa smo dobili tudi predlog za amandma odbora Poslanske skupine Konkretno k 31. členu. Vse to gradivo boste dobili na mizo ko bo skopirano.</p>
               <p>Kot gradivo objavljeno na spletnih straneh Državnega zbora ste prejeli zahtevo skupine poslancev s prvopodpisanim poslancem Danijelom Krivcem za sklic izredne seje Državnega zbora z dne 28. februarja 2022. Mnenje Zakonodajno-pravne službe z dne 7. marca, mnenje Komisije Državnega sveta za državno ureditev z dne 7. marca, mnenje Mestne občine Ljubljana z dne 10. 2., dopis Gasilske zveze Slovenije in Združenja slovenskih poklicnih gasilcev s prošnjo za podporo predlogu zakona z dne 1. marca, pripombe sindikata poklicnega gasilstva Slovenije k predlogu zakona z dne 25. januarja. Naj povem, da boste danes na mizo dobili tudi pregled amandmajev. 17. amandmajev je in še en amandma Poslanske skupine Konkretno, ki je predlog za amandma odbora. K tej točki so bili vabljeni predlagatelj zahteve skupina poslank in poslancev podpisani Danijel Krivec, mag. Matej Tonin minister za obrambo, mag. Janez Žakelj državni sekretar na Ministrstvu za obrambo, Darko But generalni direktor Uprave Republike Slovenije za zaščito in reševanje, generalmajor Robert Glavaš načelnik Generalštaba Slovenske vojske, Srečko Šestan poveljnik Civilne zaščite Republike Slovenije in sekretar v kabinetu ministra za obrambo, Državni svet, Zakonodajno-pravna služba, Gasilska zveza Slovenije, Združenje slovenskih poklicnih gasilcev, Sindikat poklicnega gasilstva Slovenije, Skupnost občin Slovenije, Združenje občin Slovenije, Združenje mestnih občin Slovenije, Urad predsednika republike in kabinet predsednika vlade. V poslovniškem roku so amandmaje vložile opozicijske poslanske skupine, in sicer Poslanska skupina Lista Marjana Šarca, Poslanska skupina Levica, Poslanska skupina Stranke Alenke Bratušek in Poslanska skupina Nepovezanih poslancev k 7., 12. in 24. členu predloga zakona. Poslanska skupina Levice je vložila amandmaje k 15., 16. in 17. člen predloga zakona, amandmaje so vložile tudi koalicijske poslanske skupine, in sicer Poslanska skupina Slovenske demokratske stranke, Poslanska skupina Nova Slovenija – krščanski demokrati in Poslanska skupina Konkretno k 2., 3., 5., 9., 10., 13., 23., 28., 30., 33., in 42. členu, kot rečeno pa smo dobili tudi predlog za amandma odbora Poslanske skupine Konkretno k 31. členu. Vse to gradivo boste dobili na mizo ko bo skopirano.</p>
               <p>Pričanjem <title>drugo obravnavo</title> predloga zakona. Odboru predlagam, da se razprava o vseh členih združi v skladu s prvim odstavkom 128. člena Poslovnika. Po opravljeni razpravi bi glasovali o vseh členih skupaj. Kdo nasprotuje temu predlogu? Ugotavljam, da nihče.</p>
               <p>Želi predstavnik predlagatelja zakona podati dopolnilno obrazložitev k členom predloženega zakona? Sprašujem državnega sekretarja mag. Janeza Žaklja. Izvolite, gospod državni sekretar, beseda je vaša.</p>
            </sp>
            <sp who="ŽakeljJanez">
               <speaker>MAG. JANEZ ŽAKELJ:</speaker>
               <p>Hvala, gospod predsednik za besedo. Spoštovani poslanke, poslanci in drugi vabljeni!</p>
               <p>Kot veste organizirano gasilstvo ima v Sloveniji več kot 150. letno tradicijo. Trenutno v Sloveniji deluje 1.299 gasilskih enot v prostovoljnih gasilskih društvih. V prostovoljnih gasilskih enotah je trenutno evidentiranih preko 35 tisoč operativnih gasilcev, preko 6 tisoč rezervnih operativnih gasilcev in skoraj 13 tisoč gasilcev pripravnikov. Poleg prostovoljnih gasilskih enot imamo v Sloveniji tudi 13 poklicnih enot, ki so organizirane kot javni gasilski zavodi. Skupaj zaposlujejo okoli 650 poklicnih gasilcev. Te številke podajo jasno sliko, da so gasilci najbolj številčna in hkrati najbolj operativna sila v sistemu varstva pred naravnimi in drugami nesrečami oziroma na področju zaščite in reševanja. V letu 2021 je bilo od skupaj 24 tisoč 600 aktiviranj ob naravnih in drugih nesrečah, kar 23 tisoč 500 aktiviranj vezanih na poklicne prostovoljne in industrijske gasilske enote. Skupaj je od teh aktiviranih posredovalo preko 142 tisoč gasilcev.</p>
               <p>Predlog zakona o spremembah in dopolnitvah zakona o gasilstvu obravnava vsebine oziroma področja urejanja gasilstva za katere se je v praksi pri izvajanju trenutno veljavnega zakona o gasilstvu izkazala potreba po drugačni ureditvi. Tekom priprave predloga zakona so bili s strani različnih deležnikov podani in s strani predlagatelja obravnavani tudi drugi predlogi, ki so pomembno pripomogli k razumevanju širine nujnih in potrebnih sprememb in dopolnitev zakona o gasilstvu, upoštevane pa so bila tiste, ki jih je predlagatelj skupaj s krovnima organizacijama na področju gasilstva, to je Gasilska zveza Slovenije in Združenjem slovenskih poklicnih gasilcev, prepoznal kot nujne in ki zasledujejo temeljni cilj zakona, to je omogočiti nadaljnji razvoj gasilstva ter povečati usklajenost, racionalnost in učinkovitost izvajanja operativnih nalog gasilstva in javne gasilske službe. Naj se dotaknem najpomembnejših rešitev, ki jih predlaga novela zakona.</p>
               <p>Spremenjena je opredelitev pojma operativnih nalog gasilstva, ki jih izvajajo gasilske organizacije kot javno gasilsko službo in so skladno s temeljnim načelom gasilstva kot humanitarne dejavnosti brezplačne. Na novo se uvaja pojem druge naloge gasilstva tako se ustvari pravna podlaga za izvajanje nalog, ki se pod pogoji in omejitvami določenimi v zakonu lahko izvajajo kot pridobitna dejavnost. Pojem poklicni gasilec je dopolnjen z obveznim pogojem o zaključenem predpisanem usposabljanju za poklicne gasilce. Zaradi razlikovanja med poklicnimi gasilci in drugimi osebami zaposlenimi v gasilskih organizacijah je na novo opredeljen pojem gasilski uslužbenec. Jasnejša in določnejša opredelitev pojma intervencija. Prav tako je drugače opredeljen pojem gasilskih nepremičnin. Gasilska enota je opredeljena z dodatnim pogojem, da gre za poklicno ali prostovoljno enoto, ki je sestavni del gasilske organizacije. Uvajata se nova pojma gasilec pripravnik in gasilec veteran. Opredelitev prostovoljnega gasilca, ki opravlja operativne naloge gasilstva je dopolnjen s poudarkom na operativnosti. Predlog zakona skladno s predpisom o varstvu osebnih podatkov ureja področje evidenc tukaj bi poudaril, da so bile določbe usklajene z informacijsko pooblaščenko. Uvaja se možnost, da se na posameznih zaokroženih industrijskih kompleksih organizira skupna gasilska enota za več gospodarskih družb, ki opravljajo svojo dejavnost na tem območju, kar izboljšuje učinkovitost pa tudi znižuje stroške tem podjetjem. Omogoča se smiselna uporaba določbe prvega odstavka 14.a člena Zakona o gasilstvu tudi za poklicne operativne gasilce v poklicnem jedru. Prenovljena je ureditev usposabljanja in opredelitev katera usposabljanja izvajajo gasilska šola in katera Gasilska zveza Slovenije. Predlog podaja zakonsko podlago za interesno združevanje poklicnih gasilskih enot in posodablja se področje aktiviranje gasilskih enot tako, da so ta bolj učinkovita. Kot že rečeno je bil predlog zakona v celo pripravljen sodelovanje s ključnima deležnikoma Gasilsko zvezo Slovenija in Združenjem slovenskih poklicnih gasilcev. Ti dve organizaciji sta že v obstoječem zakonu sprejete 93 leta opredeljeni kot krovni organizaciji. Predlagane spremembe in dopolnitve Zakona o gasilstvu so se pripravljale več let. Konec leta 21 pa je bil predlog dokončno usklajen s krovnima organizacijama prostovoljnih in poklicnih gasilcev, ki sta k predlogu zakona podala tudi pisno soglasje s prepoznanjem, da bo predlog zakona s tem, ko bo vsebina zakona bolj jasna zapisana slovenskim gasilcem omogočeno lažje delo.</p>
               <p>Naj se na koncu še podrobneje dotaknem usklajevanju zakona s sindikatom poklicnega gasilstva. Ker se je na tej podlagi ustvaril napačni vtis, da zakon ni usklajen z vsemi gasilskimi organizacijami. Sindikat je bil vključen v pripravo besedilo predloga postopka ves čas od začetka priprave predloga zakona leta 2016. Po javni predstavitvi predloga zakona leta 2019 so 15. junija 2019 poslali predlog sprememb osnutka, ki se je nanašal predvsem na vključitev letališke enote v določbe Zakona o gasilstvo spremembo 12.a člena takratnega predloga. Kandidat je tukaj za poklicnega gasilca moral po 20 mesecih uspešno zaključiti usposabljanje na gasilski šoli in ne v predlaganih 18 mesecih. Predlagali so tudi dopolnitev 14.a člena Zakona o gasilstvu spremembo drugega, četrtega in desetega odstavka. Pri pripravi besedila smo upoštevali predloge glede 12.a člena in ga uredili še ugodneje kot je predlagal sindikat in sicer sprejeti predlog zakona določa, da mora kandidat za poklicnega gasilca po sklenitvi delovnega razmerja v 24. mesecih uspešno opraviti usposabljanje v gasilski šoli in ne v 18. mesecih, kot je bilo predlagano. Smiselno je bil tudi upoštevan predlog glede drugega odstavka 23. člena, ki ureja poklicna jedra, ostali predlogi niso upoštevani, kar je bilo obrazloženo v dopisu na pripombe, ki jih je poslal sindikat v okviru usklajevanja v letu 2021. Predloga, da se v Zakonu o gasilstvu zapiše, da se s kolektivno pogodbo dejavnosti, pravice in obveznosti uredi ugodneje, kot v zakonu, predlagatelj ni upošteval, saj to izhaja iz same narave kolektivne pogodbe. V zvezi s predlogom Sindikata poklicnih gasilcev Slovenije pa se v zakonu zapiše, da se v zakon zapiše veljavnost kolektivne pogodbe za negospodarske dejavnosti, tudi za poklicne gasilce ni bil upoštevan, na podlagi mnenja Ministrstva za javno upravo, ki je pojasnilo, da se praviloma konkretne kolektivne pogodbe ne določajo v zakonu, ker lahko nastopijo težave v primeru prenehanja te kolektivne pogodbe in da vsaka kolektivna pogodba tako ali tako določa obseg veljavnosti in ni treba tega zapisati še v zakon.</p>
               <p>V zvezi s prepovedjo uporabe gasilske zaščitne in reševalne opreme ter znakov za alarmiranje in opozarjanje s strani gasilcev v korist stavke pa pojasnjujemo, da se gasilska zaščitna in reševalna oprema uporablja za izvajanje javne gasilske službe in po naravi stvari ne more biti uporabljena oziroma zlorabljena za namen izvajanja stavke. Taka ureditev velja tudi za ostale uniformirane pooblaščene uradne osebe.</p>
               <p>Vsebina sprememb in dopolnitev Zakona o gasilstvu je osredotočena na izvajanje javne gasilske službe in ne ureja statusnih vprašanj poklicnih gasilcev. Ta dialog poteka na pogajanjih za normativni del kolektivne pogodbe za dejavnost poklicnega gasilstva. Lahko povem, kot vodja vladne pogajalske skupine, da je bilo do sedaj opravljenih 20 sestankov, okrog 90 ur pogajanj in da smo na dobri poti, da se ta normativni del kolektivne pogodbe, ki pa vem, da ni predmet Zakona o gasilstvu sprejme v kratkem.</p>
               <p>Spoštovani, področja gasilstva potrebuje normativno posodobitev, da bi tudi v bodoče zagotavljali operativnost in učinkovitost najmnožičnejše reševalne sile v državi, zato predlagam, da predlog zakona podprete.</p>
               <p>Hvala lepa.</p>
            </sp>
            <sp who="BevkSamo">
               <speaker>PREDSEDNIK SAMO BEVK:</speaker>
               <p>Hvala lepa tudi vam, gospod državni sekretar.</p>
               <p>Sedaj pa dajem besedo predstavnici Zakonodajno-pravne službe, mag. Andreji Kurent.</p>
               <p>Izvolite.</p>
            </sp>
            <sp who="KurentAndreja">
               <speaker>MAG. ANDREJA KURENT:</speaker>
               <p>Hvala za besedo.</p>
               <p>Lep pozdrav vsem skupaj!</p>
               <p>Torej, skladno z zakonom in Poslovnikom, mora Zakonodajno-pravna služba vsak predlog zakona preverit z vidika skladnosti z Ustavo, pravnim sistemom in z nomotehniko. To pomeni, da naša služba pregleda pravni vidik vsakega zakonskega predloga, tudi zato, ker se na koncu sprejme zakon, zakon pa je odgovornost zakonodajalca, ne njegovega predlagatelja. Posebej je treba izpostavit, da je Zakonodajno-pravna služba v primeru tega zakonskega predloga imela na voljo izjemno kratek rok za pripravo pisnega mnenja. Pisno mnenje je zelo obširno, obsega 16 strani, v njem je zajeta kompleksna materija, ker je tudi sam zakonski predlog zelo kompleksen. Predstavitev celotnega mnenja bi na tem mestu vzela preveč časa, zato le nekateri poudarki iz tega mnenja, mnenje pa je od včeraj zjutraj itak dosegljivo na spletni strani Državnega zbora.</p>
               <p>Torej, Zakonodajno-pravna služba je najprej opozorila, da bi predlagatelj mogel pripravit nov predlog zakona, tako glede na količino členov in glede na to, da se delno menja koncept samega gasilstva. To izhaja iz nomotehničnih pravil. Potem smo poudaril, da je obrazložitev neskladna s Poslovnikom, večkrat je enostavčna, ne pojasni, kakšen je namen spremenjene določbe, predvsem pa teh določb, novih, ne utemelji. Na tak način postaja celotno gradivo nejasno, vsebovani so tudi neenotni zapisi, na primer večinoma se dodaja k besedi »gasilec« da je to operativni gasilec ne pa povsod in s podrobno proučitvijo potem sploh ni več jasno ali gre za hoteno ali nehoteno spremembo v bistvu ali gre za napako. Na koncu lahko ugotovim, da niti ni več jasno kaj naj bi ta zakon sploh urejal ali na splošno celotno področje gasilstva ali samo gasilsvo, ki se upravlja kot javna služba. Očitno je, da se v ta predlog zakona prenašajo oziroma kar prepisujejo določbe iz pravil gasilske službe. To ni ustrezno, ni utemeljeno zakaj predlagatelj meni, da bi ta pravila oziroma posamezne določbe, ki so bile doslej urejene v podzakonskem aktu, zakaj bi morale biti v zakonu. To ne pritiče naravi zakona. Zakon bi moral urejati le splošne in abstraktna pravila. Potem posebej smo opozorili, da glede na vso to novo materijo in spremenjeno, ki se dogaja, da je zelo očitno, da manjkajo prehodne določbe, kazenske določbe pa ni nove nobene.</p>
               <p>Potem smo seveda skladno z našim nalogam opozorili, da je po naši presoji predlog zakona neskladen z več zakonodaje, primeroma z zakonom o društvih, zakonom o zavodih, zakonom o lokalni samoupravi, Zakonom o varstvu pred naravnimi in drugimi nesrečami, predvsem pa z Zakonom o varstvu pred požarom, pat udi deloma z Zakonom o delovnih razmerjih in Zakonom o javnih uslužbencih, če malce ilustriram. S tem predlogom zakona se za operativne gasilce viša starost, da lahko opravljajo svoje delo kar do 65. leta. Pri tem je treba opozoriti, da gre to za operativne gasilce. Predlog nekako to utemeljuje z dejstvom, pričakovanega zvišanja življenjske dobe. Treba je opozoriti, da niti Zakon o delovnih razmerjih niti Zakon o javnih uslužbencih, še manj pa Zakon o pokojninskem in invalidskem zavarovanju tega dejstva še ne upošteva. To pomeni, da bo področni zakon, se pravi, Zakon o gasilstvu prehitel celo splošno ureditev.</p>
               <p>V zvezi s tem je treba opozoriti tudi, da po Zakonu o varstvu pred naravnimi in drugimi nesrečami, ki primerljivo ureja to starost, je dolžnost udeležbe v civilni zaščiti ostala nespremenjena, ki velja za moške do 63. leta in za ženske do 55. leta. Posebej pa je treba opozoriti, da postaja popolnoma nejasno glede na to, da se ta starost za operativne gasilce viša, nejasno ostaja, bom rekla na kratko, bivša benificirana doba. Zakaj to potem delodajalec mora sploh še plačevati, tako imenovana beneficirana doba je bila, je namenjena ravno temu, da gre za nevarne poklice, ki se po določeni starosti ne morejo več izvajati.</p>
               <p>Naslednje. Ta predlog zakona določa, predvideva, da so posebni dodatki lahko deležni tudi v primeru, če v poklicni enoti manjka več kot ena tretjina gasilcev. To je unikum v zakonodaji. Tega, kot sem že prem omenila, niti Zakon o delovnih razmerjih niti Zakon o javnih uslužbencih ne vsebuje.</p>
               <p>Potem imamo parkrat kar prepis splošnih določb in sicer se ponovi dikcija, če zakon tako določi. To velja tako za Zakon o društvih, ki določa, da mora zakon določati ali so pravne osebe lahko član društva in pa tudi za tujce, ali lahko opravljajo enake dolžnosti kot gasilci. Ta predlog zakona to dikcijo kar ponovi, čeprav bi ta zakon mogel določati ali so pravne osebe lahko članice gasilskih društev ali tujci lahko opravljajo te naloge in tako naprej.</p>
               <p>Potem je pa še recimo področje izobraževanja, ki se s tega zakona črta, kar je neskladno z drugo zakonodajo. Nenazadnje pa mislim, da ravno požarni davek po Zakonu o varstvu pred požari je namenjen za izobraževanje gasilcev. Ta zakon pa tega več ne predvideva.</p>
               <p>Potem ena izmed določb, Zakon o neskladnosti z Zakonom o lokalni samoupravi. Ta predlog zakona določa, da naj bi se občine in vodstvo društva, to ni jasno, kaj je to vodstvo, lahko dogovorila, da se poklicnim gasilcem izplača tudi ta dodatek. Taka določba nima normativne vsebine, je popolnoma prazna, ker to že zdaj so lahko občine in vodstvo društva sama domenita. Predlagatelj nikjer ni utemeljil, zakaj meni, da je to treba pisati v zakon. Kot sem rekla, to je stvar njihove pogodbe med društvom in občino kot ustanoviteljico in predvsem financerko. V zvezi s tem naj tudi povem, da je sklicevanje na smiselno uporabo treba utemeljiti. Po našem mnenju je nepravilno. Predvsem pa, da predlog zakona daje to samo možnost občinam, ne obveznost ampak možnost.</p>
               <p>Potem v nadaljevanju smo utemeljili, zakaj ocenjujemo, da je predlog zakona neskladen tudi z ustavo. Tukaj nebi šla podrobneje, bi samo povedala, da po naši oceni ni skladen z načelom pravne države, z načelom delitve oblasti, s pravico združevanja, s pravico gospodarske pobude, z načelom legalitete in z načelom hierarhije pravnih aktov. Posebej pa tudi je treba preučiti, kako je komentirana ustava in kakšne so predmetne odločbe Ustavnega sodišča, nekaj smo jih tudi mi navedli v našem mnenju, glede pravice do stavke in pravice do dela.</p>
               <p>V zvezi z ustavo je treba posebej izpostaviti te evidence. Predlagatelj je sicer rekel, da je to usklajeno z Informacijsko pooblaščenko. Z vidika naših nalog pa smo mi opozorili tudi glede na to, da smo ponazorili tudi z odločbami Ustavnega sodišča, da je treba ta vidik skrbno pretehtati z vidika 38. člena Ustave, ki garantira komunikacijsko zasebnost, da v določenem, ne v določenem, da to ureja tudi splošna uredba. Kršenje te splošne uredbe pomeni tudi kršitev 8. člena ustave. Gre namreč za to, da je to poglavje dodano na novo. Obrazložitev je izredno skromna. Ponovno bi bilo treba preveriti ves nabor teh podatkov, za nekatere namreč ni viden razlog, zakaj so te podatki sploh potrebni. Ob tem je treba opozoriti, da tudi drugi zakoni, se pravi in Zakon o varstvu pred požarom in Zakon o varstvu pred naravnimi in drugimi nesrečami in še nekateri drugi že določajo nabor svojih podatkov, ki jih po tistih zakonov se sestavljajo evidence, ki jih vodijo drugi upravljavci. V tem predlogu zakona je za vse upravljavce skupaj v enem členu določen namen zbiranja podatkov, in sicer je presplošen. Mislim, da govori o tem, da za namen opravljanja nalog iz tega zakona. To je presplošno, nedoločno, nepravilno. Tudi rok, ki je za vse določen enako in je, dokler se izvajajo naloge po tem zakonu, mislim, da to ni pravilno, to je nedoločno. To je po naši oceni protiustavno. Tudi ponazorili smo z odločbo Ustavnega sodišča, da je zbiranje tako EMŠO kot davčne številke, to sta dva identifikatorja, ni pravilno, zadošča samo en. Končno pa se to celotno poglavje v zvezi z evidencami umešča kar v poglavje, ki govori o prostovoljnih gasilcih, kar je seveda očitno nepravilno.</p>
               <p>Naslednje v zvezi z ustavo bi rada izpostavila tole obvezno združevanje. Ustava v 42. členu določa, da je načeloma to združevanje prostovoljno. Gre namreč za to, da se, kot se da razumeti ta predlog zakona, ker posebne utemeljitve in obrazložitve niti ni, da se bodo gasilske enote, ki jo sestavljajo poklicni gasilci, ki se ne združujejo obvezno v to združenje, pač pa se morajo obvezno po zakonu v združenje <gap n="..."/> V to združenje se morajo obvezno združevati enote združenja slovenskih poklicnih gasilcev, se opravičujem, ki pa je pravna oseba zasebnega prava v katero se združujejo pravne osebe javnega prava. Ta vidik v gradivu sploh ni pojasnjen. Mi smo opozorili tudi na to nenavadno ime, da če gre za združenje slovenskih poklicnih gasilcev kako to, da ga potem sestavljajo enote ne pa poklicni gasilci. Posebej smo izpostavili, da status tega združenja sploh ni jasen v temu zakonu ni določen. Ni določeno niti po katerem zakonu se ravna, kdo ga sestavlja in tako naprej tudi v tem primeru je umestitev mislim, da v poglavju zakona, ki govori o alarmiranju seveda nepravilna.</p>
               <p>Potem poseben problem predstavlja pa ta nova razdelitev naloga gasilstva. Do sedaj so bile naloge urejene enotno sedaj se razdeljujejo na tri vrste, na operativne, na preventivne, operativne in na druge naloge. Ob skrbnem pogledu se vidi, da se mestoma te naloge, kar mešajo, da so zapisane kot ene in kot druge naloge predvsem je pa to pomembno, ker se naj bi, po tem predlogu zakona druge naloge lahko opravljale tudi kot pridobitne.</p>
               <p>Po oceni Zakonodajno-pravne službe je pridobitno opravljanje nalog gasilstva v neskladju s temeljnim principom javne službe gasilstvo pa še vedno ostaja kot obvezna lokalna javna služba. Delno je v neskladju tudi z humanitarno dejavnostjo, humanitarna dejavnost ne sme biti pridobitna. Posebej je treba izpostaviti, da recimo pravno varovanje po Zakonu o varstvu pred požarom lahko opravljajo samo gasilci to pomeni, da se s tem predlogom zakona dodeljuje monopol to je neskladno z 74. členom Ustave.</p>
               <p>Potem tudi požarna straža naj bi se po tem zakonskem predlogu lahko opravljale kot pridobitne tukaj je predlagatelj v obrazložitvi navedel, da jo opravljajo že drugi ljudje, ki jih najemajo industrijske enote, da tako rečem. Tukaj je Ustavno sodišče reklo, da je tak presek sicer možen, vendar je treba takim osebam in njihovim delodajalcem določiti ustrezen prilagoditveni rok.</p>
               <p>Toliko najkrajše kar je bilo možno.</p>
               <p>Glede samih amandmajev – prišli so danes zjutraj – seveda jih še nisem uspela pregledati. Kot sem pa uspela razbrati pa teh naših pripomb, ki sem jih ravnokar naštela ne upošteva. Mislim, da so nekateri amandmaji tudi sporni tako da toliko več v nadaljevanju.</p>
               <p>Hvala lepa za enkrat.</p>
            </sp>
            <sp who="BevkSamo">
               <speaker>PREDSEDNIK SAMO BEVK:</speaker>
               <p>Hvala lepa tudi vam, mag. Andreja Kurent.</p>
               <p>Želi besedo predstavnik Državnega sveta. Državni svetnik Milan Ozimič, izvolite.</p>
            </sp>
            <sp who="OzimičMilan">
               <speaker>MILAN OZIMIČ:</speaker>
               <p>Hvala za besedo.</p>
               <p>Lep pozdrav vsem prisotnim!</p>
               <p>Komisija za državno ureditev je Predlog zakona o spremembah in dopolnitvah Zakona o gasilstvu obravnavala na svoji 23. izredni seji dne 4. 3. 2022. Predlog komisija podpira. Namreč ugotavlja, da zakon naslavlja seveda področje organiziranega gasilstva v Sloveniji, ki obstaja že več kot 150 let, ki ima evidentiranih preko 35 tisoč operativnih gasilcev, 6 tisoč rezervnih operativnih gasilcev ter skoraj 13 tisoč gasilcev pripravnikov. Poleg prostovoljnih gasilskih društev tudi 13 poklicnih enot, ki so organizirane kot javni zavodi in ki zaposlujejo okoli 650 poklicnih gasilcev. Številke govorijo o tem, da so gasilci najštevilčnejša in najbolj operativna sila v sistemu varstva pred naravnimi in drugimi nesrečami oziroma na področju zaščite in reševanja. Predlog sprememb in dopolnitev zakona se dotika vseh področij v gasilstvu, za katere se je v praksi izkazalo, da jih je treba v veljavnem Zakonu o gasilstvu dopolniti in popraviti. V času priprav na predlog zakona so različni deležniki podajali številne predloge za spremembe, upoštevani so bili tisti predlogi deležnikov, ki jih je predlagatelj skupaj s krovnima organizacijama na področju gasilstva, torej Gasilsko zvezo Slovenije in Združenjem slovenskih poklicnih gasilcev prepoznal kot nujne in ki zasledujejo temeljne cilje predloga tega zakona, to pa je omogočiti nadaljnji razvoj gasilstva ter povečati usklajenost, racionalnost in učinkovitost izvajanja operativnih nalog gasilstva in javne službe. To so najpomembnejši razlogi zaradi katerih je tudi komisija ta predlog podprla, celotno mnenje ste dobili in obrazlaga to kar sem v uvodu pojasnil, da ne izgubljamo časa, seveda je takšno mnenje nastalo tudi ob nekaterih pomislekih, ki so bil, torej predvsem ob pripombah sindikata poklicnih gasilcev, da niso sodelovali v zaključevanju tega zakona, ker v začetnih fazah naj bi bili vključeni, vendar je komisija ocenila tudi da je predlog predlagatelja oziroma pojasnilo predlagatelja, da je to bolj tema, ki ne spada v ta krovni Zakon o gasilstvu, ampak na področje delovnih razmerij in kolektivne pogodbe za urejanje teh vprašanj. Da se bo ta dialog tudi nadaljeval po zagotovilih predlagatelja in da na to temo tudi ta dialog poteka. Da zaključim. Komisija Državnega sveta ocenjuje, da je to pomemben korak pri razvoju in bolj definiranem delovanju gasilstva v bodoče in zato predlog sprememb podpira. Hvala.</p>
            </sp>
            <sp who="BevkSamo">
               <speaker>PREDSEDNIK SAMO BEVK:</speaker>
               <p>Hvala lepa državnemu svetniku za predstavitev stališča.</p>
               <p>Želi besedo predstavnik Gasilske zveze gospod Franci Petek? Izvolite, beseda je vaša.</p>
            </sp>
            <sp who="PetekFranci">
               <speaker>FRRANCI PETEK:</speaker>
               <p>Lep pozdrav vsem skupaj! Vesel sem, da smo ta zakon pripeljali tako daleč, da že o njem razpravljamo v parlamentu. Res da ima že dolgo brado, kar nekaj let ta zakon že usklajujemo. Lepo je bilo rečeno, da smo gasilci najpomembnejši v sistemu zaščite in reševanja. Jaz bi tukaj dodal, da imamo tudi najboljšo organiziranost. Veliko evropskih držav nam to priznava, veliko evropskih držav bi radi imeli takšen sistem, vendar to čez noč ne gre. Veliko truda smo vložil, da smo prišli do tega sistema, verjetno se vsi strinjamo, da sistem, ki ga imamo je dober, je učinkovit, oddelamo vse kar je potrebno. In to je bila tudi osnova za spremembo zakonodaje. Zakon je star. Stvari se spreminjajo, dodali smo veliko stvari, ki so življenjske, ki bi jih bilo potrebno spremeniti. In v vseh usklajevanjih, ki so včasih bile tudi burne, smo vseeno prišli do nekega kompromisa, ki je dober predvsem za slovensko gasilstvo. Ta zakon je napisan za nas gasilce, da bom lahko kvalitetno in pa predvsem varno delali v tem sistemu in to smo tudi zdaj delali. In na srečo imamo zelo malo poškodb na osnovi tega kaj vse delamo, se pravi sistem ni slab, tudi sistem usposabljanja ni slab. Usposabljanje je vedno na prvem mestu in sem prepričan, da ga je potrebno nadaljevati s stvarmi, ki ih je sodobna tehnika stvari tudi doprinesle. Zato apeliram na poslance. Vsi tisti, ki pravzaprav se ukvarjamo z operativo smo se poenotili, da je tak zakon v tej situaciji pač tisto kar smo sposobni s kompromisom tudi doseči. Seveda, čas bo pokazal, da bo potrebno mogoče kakšno stvar tudi spremeniti, vendar sedaj v tej situaciji je pa to kar nam dejansko pripomore k boljšemu delu ali drugače rečeno kar nekaj stvari delamo kar imamo sedaj v neskladju z zakonodajo, ker nas je pravzaprav čas v to prisilil. To s tem zakonom tudi urejamo.</p>
               <p>Kar nekaj vprašanj je bilo od operativnih gasilcev do, bom rekel, tudi starosti. Ti naši operativni gasilci niso profesionalci, tudi nimajo nobenih bonitet kar se tiče prostovoljcev. In starost 65 let je starost, kjer še operativni gasilec lahko, seveda, to je en pogoj. Drugi pogoj pa, da mora biti zdrav in psihofizično sposoben, pa še več jih je, da lahko opravlja operativne naloge. In našega operativnega gasilca ne moremo primerjati s poklicnim gasilcem.</p>
               <p>Govorili smo o usposabljanjih. Imamo temeljna in dopolnilna usposabljanja. Mi s statusom operativnega gasilca damo možnost temu operativnemu gasilcu, da se udejstvuje na intervencijah. Ampak ta operativni gasilec ni nikoli v prvih vrstah. V prvih vrstah so tisti, ki imajo dopolnilna usposabljanja. Se pravi, so specialisti in ta naš specialist je tako dober kot poklicni gasilec. Če je usposobljen za notranje napade je tako usposobljen kot poklicen gasilec. Če ima dodatna usposabljanja za reševanje iz višin, opravlja te naloge tako dobro kot poklicen gasilec. Če govorimo o tehničnem reševanju z dopolnilnim usposabljanjem postane tako dober kot poklicen gasilec. V Sloveniji ne potrebujemo 50 tisoč poklicnih gasilcev. Potrebujemo pa 50 tisoč gasilcev, operativnih gasilcev. Potrebujemo tudi take, pa ne me prijeti za besede, ki opravljajo manj zahtevne naloge, sploh pri velikih nesrečah, naravnih nesrečah, kjer potrebujemo take, pa ne govorim žaljivo, take, ki polnijo vreče. Tam potrebujemo maso ljudi, da lahko pravi čas odreagira tako kot je potrebno. In tukaj dobi osnovno znanje z dopolnilnim usposabljanjem pa mi dvignemo nivo tega prostovoljnega gasilca na nivo, bom rekel, tudi poklicnega gasilca. Seveda pa je to usposabljanje seveda osnova. Mi seveda tega našega operativnega gasilca, pa najsibo v poklicni enoti ali prostovoljni enoti izoblikujemo z vajami, z delom, s tehniko, ki jo imajo v tistem društvu, ki jo imajo. In vedno koristimo tisto kar pravzaprav imamo na razpolago. Tako da jaz res apeliram, da ta zakon podrete. Vsekakor je to velik napredek po boljši sigurnosti, varnosti naše države. Če pa bo še mogoče kakšno vprašanje, pa potem z veseljem tudi odgovorim.</p>
            </sp>
            <sp who="BevkSamo">
               <speaker>PREDSEDNIK SAMO BEVK:</speaker>
               <p>Hvala lepa, gospod Petek. Želi besedo predstavnik Združenja slovenskih poklicnih gasilcev Miran Korošak? Izvolite.</p>
            </sp>
            <sp who="KorošakMiran">
               <speaker>MIRAN KOROŠAK:</speaker>
               <p>Hvala lepa, spoštovani predsednik. Jaz bi najprej čestital vsem našim ženam ob današnjem prazniku dnevu žena in jim zaželel, da današnji dan izkoristijo čim bolj in kvalitetno, saj si to tudi zaslužijo.</p>
               <p>Na kratko bi predstavil Združenje slovenskih poklicnih gasilcev in te zadeve, o katerih se danes pogovarjamo. Naj povem, da je bilo Združenje slovenskih poklicnih gasilcev ustanovljeno leta 1995 in predstavlja najvišjo obliko združevanja poklicnih gasilskih enot. Leta 2019 oziroma 17. 1. 2019 smo spremenili statut Združenja slovenskih poklicnih gasilcev, kajti v prejšnji obliki združenja so bili člani posamezniki poklicni gasilci. In tudi plačevali članarino za to. In ravno na pobudo članstva smo 17. 1. 2019 sklicali izredni občni zbor, spremenili statut združenja in se iz dveh organizacij združili v eno organizacijo, ki bo zastopala vse poklicne gasilce v Republiki Sloveniji. To so kot javni zavodi, njihove zaposlene ter poklicne gasilce v gospodarskih družbah, prostovoljnih gasilskih društvih s poklicnim jedrom in organizacijskih oblikah, ki poklicno opravljajo gasilsko službo. V Združenju slovenskih poklicnih gasilcev imamo upravni odbor, ki ga zastopajo direktorji, direktorji poveljniki, imamo strokovni svet, ki ga zastopajo poveljniki, operativne vodje, imamo devet komisij in odborov, v katerih sodelujejo vsi člani zaposleni po enotah in tudi zunanji strokovni člani iz tudi gasilske brigade Ljubljana, potem imamo nadzorni odbor, častno razsodišče in pa seveda skupščino, katero sestavljajo delegati. Delegati so bili izvoljeni ravno iz poklicnih gasilskih enot med zaposlenimi in ti delegati niso ne direktorji ne poveljniki, ampak to so gasilci, ki odločajo o usodi gasilstva oziroma združenja. Kar pomeni, na skupščini so direktorji in poveljniki vabljeni kot gostje in delegati sprejemajo vse, kar je odločilnega za delovanje Združenja slovenskih poklicnih gasilcev. Ravno iz tega razloga smo tudi se skupaj z Gasilsko zvezo Slovenije pridružili k spremembi zakona o gasilstvu.</p>
               <p>In temeljni cilj predloga našega Zakona o spremembah in dopolnitvah Zakona o gasilstvu je bil, da ureja naloge, samo organizacijo in status gasilstva, poveča usklajenost in racionalnost in učinkovitost izvajanja operativnih nalog gasilstva. S samo spremembo Zakona o gasilstvu bo tudi vsebina bolj jasno zapisana in slovenskim gasilcem omogočala lažje delo.</p>
               <p>Med njimi je tudi komisija za karierno napredovanje, ki je ključnega pomena in je sestavljena iz, bom rekel, vseh poklicnih gasilskih enot. Bom na kratko predstavil njihovo delo. Da bi lahko karierni sistem zaživel, mora biti izpolnjenih več pogojev, to so zakonski in podzakonski akti, ki morajo biti zato prilagojeni. Izvajati se morajo usposabljanja za posamezne nivoje vodenja, sprejeta morajo biti pravila gasilske službe za poklicne gasilce, ki bodo določala pogoje za zasedbo posameznih operativnih delovnih mest v hierarhiji poklicne gasilske enote. Sama komisija je tudi sodelovala pri pripravi predlogov sprememb Zakona o gasilstvu, saj je bil to prvi pogoj, če želimo, da karierni sistem v poklicnem gasilstvu zaživi. Brez ustrezne pravne podlage je to samo zapis na papirju, ki se ga ne bo izvajalo. Komisija je sodelovala pri pripravi programov usposabljanja za operativne vodje, dejstvo pa je, da je program usposabljanj za pridobitev poklica gasilec odlično sestavljen, dobro deluje. Kandidati se v največji meri usposobi za dela, ki jih potem čakajo kot poklicne gasilce v sami poklicni gasilski enoti. Ampak tudi tukaj se vse zaključi. Leta 2004 se je izobraževanje za gasilskega tehnika zaključila zadnja generacija. Od takrat naprej ni bilo na voljo nobenega verificiranega programa za usposabljanje gasilskih vodij, oddelkov, izmen ali enot. Sama komisija je tu dosegla, da se <stage>/ nerazumljivo/</stage> prvotnega enega razdelilo na tri nivoje: modul 1 – vodje skupin oddelkov, drugi nivo - namestniki vodij izmen in vodje in pa tretji nivo – poveljniki poklicnih gasilskih enot. In ravno danes je začela z usposabljanjem prva generacija tretjega nivoja, to so poveljniki za poklicne gasilske enote na Igu. Tule med njimi so tudi danes prisotni posamezniki, ki pač bodo danes manjkali na tem usposabljanju. Ob koncu uspešnih usposabljanj bodo tako tudi ti udeleženci izpolnili pogoje za pridobitev čina, s katerim lahko bodo lahko zasedli strokovno zahtevno delovno mesto. Tudi predloge teh činov je pripravila komisija za karierno napredovanje. Prav tako je pripravila predlog položajnih oznak za vsa delovna mesta v poklicnih gasilskih enotah. Sledila je samemu dialogu oziroma katalogu delovnih mest in hkrati pripravila tudi predloge za preimenovanje le-teh, seveda ob pogoju, da bo strokovno usposabljanje za zasedbo teh mest na voljo in bo tudi potekalo. V tej komisiji so tudi sodelovali predstavniki sindikata, podali svoje mnenje, bilo je tudi upoštevano.</p>
               <p>Naj pa tudi povem, da je v prejšnjem sklicu, ki je bil, je združenje v 12-ih sejah doseglo, da se dogovori, da iz dveh organizacij preidemo v eno organizacijo. In v to organizacijo, ki je danes Združenje slovenskih gasilcev, so bili povabljeni vsi, vse poklicne gasilske enote kot javni zavodi kot v prostovoljnih gasilskih društvih s poklicnim jedrom, tudi v organizacijskih oblikah. Trenutno je v združenju 32 članic. Ostale, ki se niso še včlanile, so itak vabljene. In s tem Zakonom o gasilstvu, kjer je omenjeno združenje kot najvišja oblika povezovanja poklicnega gasilca, bomo ravno dosegli to, za kar smo v teh 12-ih sejah se dogovarjali, da iz dveh organizacij naredimo eno skupno organizacijo, ki bo zastopala vse poklicne gasilce in interese poklicnih gasilskih enot oziroma poklicnih gasilcev. Tu bi še tudi dodal, da smo poklicni gasilci, bom rekel najmanj 90 procentov tudi prostovoljni gasilci v prostovoljnih gasilskih društvih, vodimo tudi kot poveljniki, predsedniki, na zvezah, regijah in tudi sodelujemo v Gasilski zvezi Slovenije in verjamem, da smo skupaj z Gasilsko zvezo pripravili dober zakon, ki je nujno potreben prenove in zelo dober za, ne bom rekel za poklicno gasilstvo, ampak za gasilstvo v Sloveniji na sploh.</p>
               <p>Toliko bi jaz imel na kratko zaenkrat, no. Hvala lepa.</p>
            </sp>
            <sp who="BevkSamo">
               <speaker>PREDSEDNIK SAMO BEVK:</speaker>
               <p>Hvala lepa tudi vam.</p>
               <p>Sprašujem, če želi predstavnik Sindikata poklicnega gasilstva Slovenije besedo? <stage>(Da.)</stage>
               </p>
               <p>Izvolite.</p>
               <p>Ali se lahko predstavite za magnetogram?</p>
            </sp>
            <sp who="KuntaričSilvo">
               <speaker>SILVO KUNTARIČ:</speaker>
               <p>Ja, hvala za besedo.</p>
               <p>Silvo Kuntarič, podpredsednik Sindikata poklicnega gasilstva Slovenije.</p>
               <p>V imenu omenjenega sindikata in tudi v imenu slovenskih poklicnih gasilcev vse lepo pozdravljam!</p>
               <p>Zdaj, kot Sindikat poklicnega gasilstva Slovenije, smo proti predlogom sprememb Zakona o gasilstvu, pa bi tudi rad v nadaljevanju to pojasnil. Zdaj, gospodična iz zakonodajne službe je nekatere zadeve že omenila, na katere smo tudi mi opozarjal, ampak če se vseeno prvo kot prvo dotaknemo tega kronološkega poteka. Zadnje usklajevanje, na katerem sem bil tudi prisoten, je potekal 2019 leta še pod bivšo Cerarjevo vlado. V tem predlogu so bile nekatere naše odločbe že dogovorjene. Govorim, da so bili pripravljeni neki nastavki, ki bodo kasneje upoštevani v tej spremembi zakona.</p>
               <p>Od takrat se ni zgodilo nič. Konec leta 2021 smo dobili osnutek sprememb Zakona o gasilstvu v taki obliki kot je danes pred vami. Na tisto smo mi podali mnenje približno na desetih straneh, pripravljavec zakonodaje nam je odgovoril na treh straneh. Kot prvo, smo ostro nasprotovali na način, kako so to naredili. Zakon o gasilstvu je krovni zakon, v katerem pa žal se ukvarjamo tudi s socialnimi pravicami gasilcev in ko tukaj, smo, smatramo, v bistvu smo mnenja, da nas morajo obravnavati kot enakovredne socialne partnerje. Jaz govorim za tista vprašanja, ki se tičejo poklicnih gasilcev in ni dovolj, da nas samo povprašajo za mnenje, ampak da aktivno sodelujemo pri pripravi tega gradiva. Seveda se zdaj v javnosti prikazuje, kot da smo, zato, ker nas ni bilo zraven, smo pa, zdaj pa nagajamo, pa smo proti. To ostro zavračamo.</p>
               <p>Ampak jaz bi se vseeno rad dotaknil par členov. Zdaj, 13. člen, tu govorimo o tem, da ko gasilec začetnik opravi šolo za poklicnega gasilca, da se razporedi na delovno mesto gasilca. Zdaj, zadnjič, na seji odbora za državno ureditev, je bilo s strani združenja celo povedano, na naše začudenje, na moje začudenje, ja, kje pa piše, da ga lahko umestimo samo v delovno mesto gasilca, saj ga damo lahko kar v gasilca ena. Kajne, danes razlagajo o kariernem sistemu. Pol leta nazaj smo sedel skupaj, ko smo reševal, ko še rešujemo strokovne zahteve Sindikata poklicnega gasilstva Slovenija glede položajnega dodatka za poklicne gasilce. To je bilo dogovorjeno, da je prvi korak preimenovanje delovnih mest. Ko smo se z združenjem hoteli usesti skupaj in narediti to preoblikovanje, nam je bilo rečeno, da se to zdaj ne da, da je treba postavit karierni sistem, ustrezno izobraževanje na Igu. Ali veste, kaj je v bistvu karierni sistem? Se pravi, da se napreduje po nekih stopničkah.</p>
               <p>Združenje pa zdaj tukaj razlaga, kot da lahko preskakuje nekdo in zakaj smo mi zahtevali ta člen? Zahtevali smo ga zato, ker je bilo v praksi že primeri, torej, ko je gasilec začetnik prišel iz šole, da ga je delodajalec še vedno držal eno leto na istem delovnem mestu, torej štiri plačilne razrede nižje. To je ta zadeva. In seveda, da po enem mesecu dobi pogodbo za nedoločen čas. 14. člen, pravice in dolžnosti gasilcev, kajne, s tem manevrom, zamenjava dveh besed »in« v »ali«, smo delodajalcem za 50 procentom omogočili možnost odpuščanja. Dovolj je samo ena zadeva, ali ni zdravniškega ali pa ni psihofizičnega testa, pa je dovolj, da delodajalec sproži neke postopke, v prvi fazi je seveda to iskanje podobnega, primerljivega delovnega mesta, ki ga pa seveda v poklicnih enotah ni, ker nimamo odlagališča. Navsezadnje iskanje zdaj vladna, pogajalske, je predlagala, da se to lahko nekako uskladi z ustanovitelj, da najde neko ustrezno delovno mesto, kar je, mislim, roko na srce, nam smešno. To verjetno se ne bo zgodilo. In ostane samo še druga alineja kjer govori o tem, da se takega delavca odpusti iz naslova nesposobnosti. Govorim vam pa to zato, ker so v enotah primeri, v naši enoti te teste izvajamo dvakrat letno. Nekdo, ki je na dolgotrajni bolniški, strgana tetiva, kaj kot drugega, se lahko zgodi, da na tistem drugem preizkusu fizičnih sposobnosti tega testa ne bo opravil. Toliko v razmislek.</p>
               <p>Poleg tega smo v 14.a členu zahtevali, da se odločbe, se pravi, da se s kolektivno pogodbo lahko bolje ureja kot v zakonu. Jaz sicer nisem pravnik, ampak po eni strani ne razumem kako se neke stvari ne moreš, zakon je tista osnova, v kolektivni pogodbo pa ti stvari urediš bolj ugodneje.</p>
               <p>Nadalje. 19. člen. Starost. Jaz tukaj razumem Gasilsko zvezo Slovenije, tudi poklicne enote imamo probleme. Imamo probleme s tem, da je vsako leto manj kandidatov za naša delovna mesto. Vemo, da se v gasilski zvezi upada, ampak s tem načinom, s tem manevrom, da se ta starost povečuje na 65 let, pač mi ne moremo pristati, ker pač tukaj smo v direktnem konfliktu. Mi, moji sodelavci, s kolegi iz drugih enot se upokojujejo nekje pri 55., 56. letih. Letos gre moj sodelavec pri starosti 55 let v penzijo. Govorimo o operativnih nalogah gasilstva, so zelo nedefinirana. To so lahko o tistih nekih podpornih, nekih logističnih zadev do tistih najtežjih, bom rekel, gašenja notranjega požara, reševanje iz višine tehničnega reševanja, še bi lahko in lahko naštevali. Jaz imam tukaj kolega iz poklicnega jedra, ki ima to pravico. Govorimo tukaj o pravici ODPZ. O čem govori ta pravica? Govori o tem, za ta delovna mesta pomeni, da so zdravju škodljiva oziroma so delovna mesta, ki jih po določeni starosti ne moremo več uspešno opravljati. In mi zdaj tukaj trčimo v nek konflikt, ko bo kolega dopolnil 55 let, tega poklica ne bo več poklicno opravljal, ampak naslednji dan bo to isto zadevo naprej opravljal kot prostovoljni gasilec. Jaz verjamem, da marsikdo ni seznanjen s kakšnimi analizami zdravstvenega stanja delavcev poklicnemu zavarovanju, to je bila recimo študija iz lanskega leta, Klinični center Ljubljana pa tudi Ministrstvo za delo, družino in socialne zadeve, kjer so gasilci vse povsod označeni z zeleno in na koncu zaključek je, da na podlagi teh ugotovitev z večjo gotovostjo ugotavljamo pomembno zdravstveno, se pravi, da ti zdravstvene skupine niso ogrožene. Hočem vam povedati, pa nočemo biti vizionarji, pa vesel, da se to danes tudi snema, ko bo prišel dan, ko bo ponovna revizija delovnih mest za katere je obvezno poklicno zavarovanje, je to samo še en argument več, ki se bo pojavil. Vprašanje zakaj so gasilci še sploh upravičeni do tega dodatka. Mi se zavedamo problema starosti, ampak rešitev je treba iskati drugače. Ne vem, neko sistemsko rešitev, da bomo naredili spet ta okolje, bom rekel, zanimiv za vse, tako v poklicni kot v prostovoljnih enotah. 23. člen, poklicna jedra. Mi smo tukaj zahtevali in moram povedati, da ta predlog je bil <stage>/ nerazumljivo/</stage> že tudi 2019. leta. Se pravi, da za njih velja 14.a člen, pravice, kolektivne pogodbe, plačni sistem in tako kot pri nas. Mi smo sicer zahtevali tudi za industrijo, pa je bilo to zavrnjeno. Gre se za to, isto delo isto plačilo. Policaj na Policijski postaji Moste ima enako plačo kot Policaj na policijski postaji Spodnji Duplek, če opravljata isto delo. Zdaj v poklicnem gasilstvu pač ni tako. Poleg tega smo prejšnji teden tukaj sedeli zaradi enega podobnega problema sicer dodatkov, ampak stvari so povezane. In ko ti nekdo prav, smiselna uporaba 14.a člena si lahko vsak po svoje razlaga in mi tukaj pač vztrajamo, da morajo biti iste pravice tudi za poklicna jedra. V končni fazi gre denar, je to državni denar tako kot za poklicne enote. Na koncu mogoče bi se navezal še vseeno na to stanovsko organizacijo. Mi smo sicer predlagali, da je članstvo v združenje odločitev vsakega posameznika. Oni so spremenili statut, da je to zdaj stvar enote. Veliko klicev smo dobili predvsem na tisti dopis, ki je bil poslan poslanskim skupinam, ki govori o imenu vseh slovenskih poklicnih gasilcev. Jaz moram povedati tukaj smo trije fantje, ki nas ni nobeden vprašal za mnenje ali podpiramo tak dopis. Mi ga ne moremo podpreti mislim, da sem bil dovolj jasen, o čem govorim, da ne podpiramo. Govorimo tukaj tudi o nekih evidencah tudi mi se sprašujemo kaj na to reče informacijska pooblaščenka, ker odgovora ni bilo.</p>
               <p>Na koncu mogoče bi se navezal še vseeno na to stanovsko organizacijo. Mi smo sicer predlagali, da je članstvo v združenje odločitev vsakega posameznika. Oni so spremenili statut, da je to zdaj stvar enote. Veliko klicev smo dobili predvsem na tisti dopis, ki je bil poslan poslanskim skupinam, ki govori o imenu vseh slovenskih poklicnih gasilcev. Jaz moram povedati tukaj smo trije fantje, ki nas ni nobeden vprašal za mnenje ali podpiramo tak dopis. Mi ga ne moremo podpreti mislim, da sem bil dovolj jasen, o čem govorim, da ne podpiramo. Govorimo tukaj tudi o nekih evidencah tudi mi se sprašujemo kaj na to reče informacijska pooblaščenka, ker odgovora ni bilo.</p>
               <p>Na koncu mogoče še par zadev. Omenjeno je bilo tudi kako lahko gasilci stavkajo. To, kar hoče nam preprečiti tako kot bi zdravnikov preprečili, da ne smejo v tistih belih haljah stati zunaj.</p>
               <p>Kar se tega tiče bi jaz na tem mestu počasi zaključil. Še enkrat povem s kolegi tukaj smo tudi stvari opravljamo povsem prostovoljno nimamo nobenih lastnih interesov. Nam je osnovni namen, da bo ta status slovenskega gasilca čim boljši iz tega socialnega vidika in jaz upam, da iz tega razloga, da nas tudi razumete.</p>
               <p>Hvala.</p>
            </sp>
            <sp who="BevkSamo">
               <speaker>PREDSEDNIK SAMO BEVK:</speaker>
               <p>Hvala tudi vam gospod Kuntarič. Vidim, da ni predstavnikov Skupnosti občin Slovenije in Združenja občin Slovenije, če se motim naj kdo dvigne roko. Ugotavljam, da jih ni. Je pa z nami predstavnik Združenja mestnih občin Slovenije gospod Tomaž Kučič. Želite besedo?</p>
               <p>Izvolite.</p>
            </sp>
            <sp who="KučičTomaž">
               <speaker>TOMAŽ KUČIČ:</speaker>
               <p>Hvala lepa za besedo, gospod predsednik.</p>
               <p>V petek popoldne sem med dodatno vabljeni prejel vabilo na 31. sejo Odbora za obrambo in v pripravi na sejo sem se seznanil z dosedanjo razpravo o Predlogu zakona o spremembah in dopolnitvah Zakon o gasilstvu. Ugotavljam, da predlagatelj navaja, da je upošteval tiste predloge, ki jih je prepoznal kot nujne in ki zasledujejo temeljni cilj predloga zakona. Ta temeljni cilj sprememb je omogočiti nadaljnji razvoj gasilstva ter povečati usklajenost, racionalnost in učinkovitost izvajanja operativnih nalog gasilstva in javne gasilske službe. Izpostavljeno je bilo, da gasilstvo nujno potrebuje normativno posodobitev, da bo tudi v prihodnje zagotovljena njegova operativnost in učinkovitost. Moram reči, da je bila enaka trditev, enake trditve so bile izrečene tudi leta 2005. Takrat smo poslušali in pogosto tudi priznam delili navdušenje nad nekaterimi določbami veljavnega zakona. Hvalilo se je določbe, s katerimi bomo končno stopili v bok razvitim evropskim državam danes pa lahko ugotovim, da praktično nobene od teh določb nismo uresničili nobenega predpisa sprejeli in kar me še posebej žalosti je, da so ravno te nekoč hvaljene rešitve iz tega predloga izginile, izbrisane. Predlagatelja smo predstavniki Združenja mestnih občin na to večkrat opozarjali a odgovora ni bilo in smo bili preslišani.</p>
               <p>V dveh obravnavah prejšnji teden v delovnih telesih Državnega zbora in Državnega sveta je bilo slišati to tudi danes, da je predlog zakona v celoti pripravljen v sodelovanj s ključnima deležnikoma: Gasilska zveza Slovenije in Združenje slovenskih poklicnih gasilcev. Organizacijama, ki sta podali tudi pisno soglasje k predlogu tega zakona.</p>
               <p>Spomnil bi na definicijo gasilstva, ki je obvezna, javna gasilska služba, katere trajno in nemoteno opravljajo in zagotavljajo občine in država. Torej je to obvezna lokalna javna služba, ki jo mora na podlagi zakonodaje ustanoviti vsak lokalna skupnost tako, da zato v Združenju mestnih občin menimo, da tako kot smo izpostavljali, da država ne sme ignorirati občin in spreminjati zakona brez njihovega sodelovanja in tudi upoštevanja, saj bi občine morale biti ključni deležnik pri oblikovanju tega zakona. To je tudi razlog, da menimo v Združenju mestnih občin, da predlagane spremembe ne naslavljajo temeljnih ciljev kot jih navaja predlagatelj in tudi menimo, da predlagane rešitve prej pomenijo korak nazaj kot naprej. Naj naveden nekaj primerov. V veljavnem zakonu je določeno v 8. členu, da minister predpiše tudi čase, v katerih morajo gasilske enote priti na kraj nesreče ter merila za požarno pokrivanje posameznih objektov. Takrat je bilo poudarjeno ob sprejemu zakona, da je z uvedbo standarda t.i. požarnega pokrivanja v zakon dano izhodišče za nadzor kakovosti javne storitve, ki izvaja javna gasilska služba. Tako naj bi imela javnost, občine, uporabniki naših storitev neko merilo, po katerem se lahko organizira in tudi ocenjuje našo kakovost. Takrat smo čutili veliko zadovoljstvo, da smo se končno pridružili evropskim državam, ki te standarde imajo. V 17-ih letih tega nismo storili, ta obveza ni izpolnjena, sedaj pa vsaj tako kaže, da se bomo s črtanjem besedila tej obvezi lepo enostavno izognili. To pa pomeni, da bo Slovenija še naprej edina država med tistimi, po katerih se radi zgledujemo, v kateri ne bomo imeli določenih časov za prihod gasilske enote na kraj nesreče. Veljavni predlog, da se v zakon zapiše, da Vlada Republike Slovenije predpiše zgolj čas izvoza posameznih kategorij enot, pa zveni, oprostite besedi, kot norčevanje. Ti časi so v naši državi predpisani že več kot četrt stoletja - poklicna enota v minuti, osrednje enote v petih minutah in tako naprej, da vas ne bom s tem obremenjeval – in to nič ne prispeva h kakovosti ali pa k bolj učinkovitemu izvajanju intervencij. Pomemben je prihod in jakost enote, ki tja pride. Zato velja ugotovitev, da ta predlagana sprememba ne predstavlja koraka k nadaljnjemu razvoju gasilstva in povečanju njegove učinkovitosti, zato v mestni občini, ki je pač poslala te pripombe, ki so pa bile tudi skupne pripombe združenja mestnih občin, tej spremembi nasprotujemo.</p>
               <p>Naslednja zadeva. Govorim o definicijah v zakonu. Naj se dotaknem definicije poklicnega gasilca. Naš predlog je bil, da naj ostane nesprejem njena glede na veljavni zakon. V njem so bile zapisane definicije z namenom, da se zagotovi poenotenje in uskladitev gasilstva, prostovoljnega in poklicnega v naši državi. Tako so bile takrat trditve predlagatelja. Poleg tega v veljavnem zakonu je zapisano, je določeno, da se morajo vsebine izobraževalnih programov, v 33. členu, za temeljno usposabljanjem prostovoljnih gasilcev in vsebine izobraževalnih programov izobraževanja poklicnih gasilcev v desetih letih po uveljavitvi zakona uskladiti. Tudi ta določba se s predlaganimi spremembami opušča. Zato smo tudi k tej določbi, tej spremembi zakona nasprotovali in predlagali ustrezno dopolnitev besedila z naslednjim besedilom: »Zaradi poenotenja znanja in usposobljenosti za opravljanje javne gasilske službe se morajo programi za temeljno in dopolnilno usposabljanje prostovoljnih gasilcev in programi za usposabljanje poklicnih gasilcev medsebojno uskladiti«. Naj še enkrat spomnim, da ravno te določbe, ki sem jih zdaj omenjal, da se bo s temi določbami bistveno prispevalo, takšne so bile trditve leta 2005, k poenotenju slovenskega gasilstva ter izboljšanju usklajenosti, strokovnosti in učinkovitosti. Kot rečeno, zdaj se pa ravno te določbe iz zakona brišejo. Zato pač v Združenju mestnih občin tem spremembam nasprotujemo.</p>
               <p>Danes je bilo že nekaj govora tudi o stanovski organizaciji, o vlogi Združenja slovenskih poklicnih gasilcev. Naj se dotaknem samo nekaterih zadev, ker pač nisem sicer želel o tem niti razpravljati, ampak mislim, da ker so bile danes izrečene neke trditve, mislim, da moram nekaj zadev pojasniti ali pa jih popraviti, ker vidim, da se tudi večkrat to ponavlja, pa kljub vsemu ponavljanju to ne more postati resnica. Danes je bilo enkrat sicer omenjeno, mislim, da mogoče ne namenoma, da je že zakon iz leta 1993 uveljavil gasilsko zvezo in združenje. Takrat združenja sploh še ni bilo, takrat je bilo kvečjemu, kar je zanimivo, zapisana določba, da se poklicne gasilske enote strokovno povezujejo v Gasilsko zvezo Slovenije. Pa je v slabem desetletju prišlo do ugotovitve, da se poklicne enote, ki so organizirane kot javni zavodi, težko nekam združujejo v neko organizacijo, ki je organizirana po zakonu o društvih in gre za pravno osebo zasebnega prava. In je zato ta določba bila izbrisana iz zakona. Tako da zato v Združenju mestnih občin ves čas poudarjamo, da ni možno urediti interesnega združenja poklicnega gasilstva povsem na isti način kot je organizirana Gasilska zveza Slovenije kot je urejeno prostovoljno gasilstvo. Pri Gasilski zvezi Slovenija imamo pri njenih članicah, članih opraviti z enotnimi oblikami, to so gasilske zveze in gasilstva društva in so vse ustanovljene v skladu z Zakonom o društvih in so tako osebe zasebnega prava. Pri poklicnih gasilskih enotah, če ne govorimo samo o tistih, ki izvajajo javno službo, pa gre za večjo statusno pravno in organizacijsko raznolikost. Zato menimo, da takšno interesno združevanje na ravni enot ni mogoče. Če je imel predlagatelj namen povezati predvsem tiste enote, ki so organizirane kot javni zavodi, na kar nakazuje določba, da združenje izvaja podporne naloge javne gasilske službe, potem bi lahko z novelo zakona predvidel novo povezovalno obliko teh zavodov in tudi orisal sestavine statuta te nove pravne osebe. Moram reči tudi to, da ne drži trditev, da je prišlo do združitve teh organizacij, resnica je ta, da je bila ena organizacija ukinjena. Čeprav je nastala tako, da so se poklicne gasilske enote povezale v skupnosti zavodov ob soglasju izrecnem soglasju ustanoviteljev pa nihče ni vprašal ustanovitelja, če je za to, da sejo ukine, povsem mimogrede, pa to ni več moja bolečina. Tako, da sedanja novela Zakona o gasilstvu uvaja neko ureditev, po kateri ob podporne naloge javne gasilske službe izvajala oseba zasebnega prava. V naših predhodnih razpravah je bilo vedno izraženo prepričanje, da je nedopustno tudi iz strokovnega vidika, da tovrstno društvo pokriva tako paleto nalog, saj jih ne pozna, ne pozna problematike financiranja in moram tako povedati tudi tega dejstva, da smo enote, ki smo organizirani kot javni zavodi, podvrženi urediti po različnih zakonih, kar je danes tudi spoštovana gospa iz Zakonodajno-pravne službe poudarila. Naj rečem urejamo v skladu z Zakonom o javnih uslužbencih, Zakonom o sistemu javnih plač v javnem sektorju, Zakonom o javnem naročanju, Zakonu o javnih financah, o računovodstvu in podobno. Zato smo bili v Združenju mestnih občin mnenja, da naj te naloge povezovalne izvaja, če nimamo neke druge organizacije, resorno pristojno ministrstvo s svojo upravo za zaščito in reševanje. To je naš upravni organ na državnem nivoju. Združenje pa naj ostane kot do sedaj nek posvetovalni organ glede programov izobraževanja, posameznih vprašanj stroke, tukaj sploh ne oporekamo tem namenom. Danes so bile že omenjene tudi evidence, ki naj bi se vzpostavile in ki na bi se predpisale s temi spremembami zakona in naj bi bilo pristojno voditi to združenje. Jaz sem hkrati tudi predstojnik ene poklicne enote in kot delodajalec sem dolžan zaposlenega zaprositi za privolitev, da lahko zbiramo in obdelujemo njegove osebne podatke, pri čemer moramo tudi navesti namen njihovega zbiranja. Ker gre za osebne podatke področna zakonodaja za ravnanja in upravljanje z njimi predpisuje stroga pravila. Vemo kakšna je občutljivost osebnih podatkov. Moramo imeti pooblaščene osebe za ravnanje z osebnimi podatki in tako naprej. Kar precej opravil znotraj ene enote. Tukaj pa so predvidene evidence v 22. b členu, ki so celo mnogo bolj obsežne kot evidence ministrstva pristojnega za gasilstvo, ki vodi le evidenco o usposabljanjih, strokovnih izpitih. Kot je bilo rečeno, članstvo je bilo do sedaj prostovoljno, zato ni nujno, da bodo vključene vse enote, ena enota, je bilo že večkrat poudarjeno, pa sem svojem kolegu, ki je iz moje enote, danes izrecno prepovedal, da se omenja brigado, pa so jo drugi, ker govorimo gasilstvu in o poklicnem gasilstvu, to je področje, ki me zanima. In smatramo, da če so določeno osebni podatki poklicnih gasilcev potrebnih za izvajanje nalog države, torej tudi ministrstva, uprave, potem naj bodo navedeni v evidenci ministrstva pristojnega za gasilstvo. Predlagatelj ob razložitvi predloga ni pojasnil kaj je sploh namen vodenja evidence o poklicnih gasilcih in zakaj naj bi to bolje, smotrnejše, racionalnejše opravljalo združenje. Torej, pravna oseba zasebnega prava, namesto Uprave za zaščito in reševanje. Še manj pa je jasno sploh ta cela paleta podatkov zakaj naj bi jih sploh potrebovali. Zato, da se bo učinkovito opravljalo gasilsko službo. Gre za podatke, ki jih pač vodi delodajalec in jih lahko le ob določenih pogojih in ob ustrezni utemeljitvi posreduje naprej in so kot osebni podatki že do sedaj bili izpostavljeni ali podvrženi posebnemu strogemu režimu, zato menimo, da bi se zakonodajalec moral ogibati tako splošnemu širjenju pristojnosti za vodenja evidenc.</p>
               <p>Naj še na koncu izpostavim, da je gasilska služba edina obvezna javna služba, katere izvajanje lahko lokalne skupnosti, ker smo lokalni, zagotovijo preko poklicnih ali pa prostovoljnih gasilskih enot oziroma v kombinaciji obeh oblik organiziranja gasilstva. Nobene druge javne službe ni, ki bi jo lahko tudi na ta način organizirali. Želim res izpostaviti, ker najbrž bo tudi to sedaj edina taka priložnost javno to povedati, da v resnici s posredovanimi pripombami, če rečemo mestne občine ali združenja, ki so pač identične, zagovarjamo izključno javni interes. In moram reči, da to za predlagatelja ni mogoče trditi s tako gotovostjo. Hvala lepa.</p>
            </sp>
            <sp who="BevkSamo">
               <speaker>PREDSEDNIK SAMO BEVK:</speaker>
               <p>Hvala lepa tudi vam. Preden preidemo na razpravo članov in članice Odbora za obrambo sprašujem, če želi še kdo od vabljenih, ki še ni dobil besede, besedo? Ugotavljam, da ne.</p>
               <p>Potem prehajamo na razpravo o amandmajih oziroma o predlogu za amandma odbora. Odboru predlagam, da se razprava o vseh členih ter vloženih amandmajih združi v skladu s prvim odstavkom 128. člena Poslovnika. Po opravljeni razpravi bi opravili glasovanje o amandmajih, nato pa glasovali o vseh členih skupaj. Ali kdo temu predlogu nasprotuje? Ugotavljam, da ne. Zato odpiram razpravo in dajem besedo članicam in članom odbora. Želi kdo besedo? Gospod Robert Pavšič, za njim pa kolega Miha Kordiš. Izvolite, gospod Pavšič.</p>
            </sp>
            <sp who="PavšičRobert">
               <speaker>ROBERT PAVŠIČ (PS LMŠ):</speaker>
               <p>Hvala lepa, predsednik. Saj razumem, ker gre za zelo občutljivo temo, gre za veliko vprašanje tudi nabiranja političnih točk. Danes kakšne večje želje po razpravi očitno iz koalicijskih vrst ne bo, zato naj že uvodoma, tako kot sem pri obrazložitvi zahteve po predstavitvi javnih mnenj povem tudi tokrat, da zame osebno pri vprašanju gasilstva ne sme nikoli iti za politiko. Žalostna resničnost je pa taka, da pač politično telo kot je parlament na koncu to zadevo obravnava, sodeluje v razpravi ali pa tudi ne, in na koncu sprejema odločitev. Kar smo zadnjih nekaj tednih poslušali, ko smo se veliko pogovarjali o gasilstvu, tudi zaradi tega kar je gospod in sindikata izpostavil, zaradi zagotavljanja enakega plačila za enako opravljeno delo, smo srečali veliko konsenza, da je to potrebno, hkrati pa veliko političnih razlogov zakaj je to nemogoče. Na koncu pa tudi država predlaga in s svojimi koalicijskimi partnerji sprejme identičen zakon, kot smo ga predlagali v opoziciji, ampak tako kot smo že povedali neštetokrat, bomo še enkrat; meni je vseeno, kdo predlaga zakon, važno je, na koncu, da se zagotovi enakopravnost in pravičnost.</p>
               <p>Kar smo danes videli, pa je zelo zanimiva situacija, ki samo še bolj podkrepi tisto, kar smo na začetku predlagali – javno predstavitev mnenj. Imamo dve panožni združenji, ki zakon zagovarjata in imamo dve panožni združenji, ki zakonu nasprotujeta, od tistih, ki so se danes udeležili. Če to ni idealen prostor za soočenje mnenj pa argumentov, potem smo res popolnoma iztirili namen razpravljanja in iskanja najboljših rešitev. Ker, če spremljamo, da od leta 2019 že usklajeni predlogi izpadejo iz osnutka zakona, pri tem, da verjetno strokovni pogajalci so ostali isti, je nekaj zelo, zelo narobe in pomeni, da se je politika dejansko vtaknila v strokovne rešitve. Naj še enkrat ponovim, da bo bolj jasno; usklajeni predlogi, strokovni predlogi so izpadli iz osnutka zakona. Nekdo se je moral odločiti in prevzeti odgovornost, da je te usklajene predloge ven izčrtal, zbrisal ali pa spremenil in to ni v redu. Prvič, ker jemlje zelo pomemben element iz pogajalskega procesa, to je zaupanje. Saj ni važno, kdo je na oblasti. Če je ena stvar izpogajana in zapisana, naj to obvelja, ne pa, da se spremeni, potem, ko drug minister prevzame vajeti v svoje roke in drugi sekretarji, seveda, da ne bo samo minister kriv, ker, odgovornost je kolektivna.</p>
               <p>Nekaj je treba uvodoma še enkrat tudi obrazložit. Mi ne govorimo danes o tem ali lahko gasilec oziroma gasilka opravlja svoje delo, ko doseže določeno starost. To ugotavljate in zagotavljate sami. Strokovno usposobljenost, to, za katero stojite združenja in seveda zdravstveni sistem, ki mora povedat, da je nekdo dovolj zdrav, da lahko opravlja to nevarno delo. Mi govorimo danes tukaj o zakonski materiji, o zakonu, ki ureja status teh ljudi, ki ureja pravice, dolžnosti, to je bistvena razlika. Nihče ne govori, da gasilec pri 65. letih ne more več opravljati svojega dela. Daleč od tega. To je stvar drugih dveh sistemov, torej strokovnega, gasilskega, samega po sebi in zdravstvenega. Če ima, če je sposoben, psihofizično, če je dovolj zdrav in če ima željo.</p>
               <p>Jaz ne vidim razloga, da bi mu to prepovedali, ampak mi danes tukaj statusno urejamo položaj teh ljudi, zato je bistveno tisto, kar je pravzaprav izpostavila Zakonodajno-pravna služba. Ne to, ali ti ljudje lahko opravljajo svoje delo, ampak da je to, če bodo to počeli na način, kot je bil danes predlagan, je v neskladju s celo serijo zakonov. To pomeni, da bomo sprejeli danes zakon, ki je v konfliktu z drugimi zakoni in potem nastane zmešnjava. Če en zakon ureja položaj tako, drugi drugače, katerega potem upoštevamo, ko se nekaj zgodi? Ker<gap reason="inaudible">
                     <desc>(?)</desc>
                  </gap> ni problem, če zadeva deluje in je vedno vse v redu, kaj pa, ko se kaj, bog ne daj, ampak, kaj pa, ko se kaj zgodi, kateri zakon bomo potem upoštevali? Zato pridemo v precep in zato moramo še posebej pozorno, previdno, s tresočo roko, spreminjati sistem, ki po mnenju Gasilske zveze, deluje. Ta trenutek deluje. Te spremembe so potrebne, niso pa nujne. To je težava. In še to sem slišal, da zdajšnji sistem ni slab. Če reče to predstavnik Gasilske zveze Slovenije, jaz mu verjamem, jaz nimam razloga, da mu ne bi verjel. Nimam tudi razloga, da mu ne bi verjel, da podpira ta zakon.</p>
               <p>Imam pa razlog, da vam ne verjamem. Še posebno zaradi tega, kar sem slišal v mnenju Zakonodajno-pravne službe, 16 strani. Če bi jaz bil predlagatelj tega zakona, ob takem mnenju Zakonodajno-pravne službe, jaz bi se pogreznil v zemljo. Prva zadeva. Potem pa, če bi se počasi ven pripraskal, bi pa zakon vzel, se zaprl nekam in ga popravil. Saj vem, imate dovolj politične moči na tej strani, da boste danes to v drugem branju sprejeli. Ampak, ali se vi zavedate, da vse to, kar je Zakonodajno-pravna služba izpostavila, to so pa dejansko pravno zelo nevarne zadeve. Cela serija konfliktov v zakonih. Saj vem, boste našli, celo serijo argumentov boste našli, kako ima gospa iz Zakonodajno-pravne službe vse narobe, kako imam jaz vse narobe, ampak, da se Zakonodajno-pravna služba loti in pove in celo našteje<gap n="..."/>, taksativno, zakon, Predlog zakona je v nasprotju z Zakonom o lokalni samoupravi, Zakonom o delovnih razmerjih, Zakonom o javnih uslužbencih, Zakonom o požarni varnosti, Zakonu o varstvu pred naravnimi in drugimi nesrečami, pa še cela serija drugih je. Te sem si hitro zapisal, lahko gremo pa pogledat notri, saj je javno objavljeno.</p>
               <p>Na drugi strani pa cela serija členov iz Ustave je potencialno neustavnih. Ker mi danes ne bomo sodilo o tem, ali je Predlog zakona nezakonit, ali je protiustaven. Tega ne moremo. Te pravice nimamo, kar je v bistvu zelo slabo.</p>
               <p>Ampak, ko poslušam takšno mnenje Zakonodajno-pravne službe, saj v zadnjih dveh letih smo imeli celo serijo takšnih mnenj, pa je šlo kot buldožer čez vse skupaj. Ampak pri večini je šlo za neke finančne posledice. Euro se lahko nadomesti, ni težave. Ko pa se govori o tako občutljivem sistemu, tako pomembnem sistemu, v sistemu zaščite in reševanja, kot je Gasilstvo, pa lahko nastanejo nepopravljive posledice. In ko sem poslušal mnenje Zakonodajno-pravne, jaz se sprašujem, ali je ta Predlog zakona sploh pisal pravnik oziroma serija pravnikov. Ali je, ne vem. Prvi stavek splošne pripombe, prvi stavek. Skladno s pravili nomotehničnih smernic bi predlagatelj moral pripraviti nov Prelog zakona in ne le novelirati Zakona o gasilstvu. Torej, skladno s smernicami, ki jih je pripravila vaša služba Vlade za zakonodajo. Vaša služba Vlade za zakonodajo je pripravila te smernice, jih vi ne upoštevate. Zdaj vas pa sprašujem, ali obstaja mnenje Službe Vlade za zakonodajo? In ga, ali ga lahko mi dobimo do tretjega branja? Ker me zelo zanima, kako so utemeljili oziroma, kako so pregledali ta zakon. Tako, da bi vas lepo prosil, da nam poslancem to mnenje Službe Vlade za zakonodajo posredujete, in da ugotovimo, če so vas že oni na to opozarjali, ker pri tolikšni količini potencialnih pravnih konfliktov, potencialnih ustavnih konfliktov, je zagotovo tudi mnenje Službe Vlade za zakonodajo potrebno prebrati. Če je pa vse v redu, potem se pa moramo povprašati po zdravju, bi rekel en moj kolega. Potem bomo preskočili vse skupaj. Vseh 16 strani.</p>
               <p>Pa samo na koncu bi še nekaj izpostavil. Zakon je zapisan neenotno tako, da ni jasno, ni jasno, ali ureja celotno gasilstvo, ali le subjekte, ki opravljajo javno službo. To je bistveno vprašanje. O čem mi sploh govorimo danes?</p>
               <p>Pa še prav čisto zadnji stavek, ki ste ga pogledali v mnenju Zakonodajno-pravne službe. Uveljavitev zakona ob povzročila nujno neskladje. Komu naj danes verjamemo poslanci? Dajte nam povedat, mi dobivamo informacije z ene, z druge strani. Na koncu se moramo kakovostno odločiti. Komu naj verjamemo? Vam? Ne morem vam verjet. Saj veste sami. Pa, tudi veste, tudi poznate razloge, zakaj vam ne morem verjeti. Zaradi izkušenj, ki jih imam z vami v zadnjih treh, štirih mesecih. Zaradi vseh obtožb, ki ste jih imeli, zame osebno, kot poslanca Državnega zbora, kot nekoga, ki se je boril za pravice gasilcev, zaposlenih v prostovoljnih društvih. Za poklicna jedra v prostovoljnih društvih. Vse ste trmasto speljali sami. Zato vam ne morem verjeti. Lahko verjamem Gasilski zvezi, z veseljem.</p>
               <p>Mimogrede, v prvotnem zakonu, ki smo ga predlagali v LMŠ, in sem ga zagovarjal na kar nekaj odborih za obrambo, smo predlagali, da bi tudi zaposleni v Gasilskih zvezah dobili za delo v rizičnih pogojih izplačan dodatek, tako kot poklicni gasilci. Pa so bili proti, oni. Pa so bili proti tudi v koaliciji. Toliko o njihovi dobronamernosti, pa enakopravnosti.</p>
               <p>Predlagali smo danes celo serijo amandmajev. Zakaj? Vidimo, iz koalicijske strani, samo redakcijski so. To pomeni, kakšna vejica, tam pika, tam mogoče manjše nedoslednosti. Vsebinskih zadev, ki so jih pa izpostavili v Zakonodajno-pravni službi, pa ne govorimo o vsebinskih zadevah, ampak o nevarnostih, ki jih prinaša sprejem tega zakona, pa tukaj notri ni niti besede. Zato eksplicitno vprašanje, še eno, poleg tistega mnenja Službe Vlade za zakonodajo, ker to, upam, da mi boste pa danes odgovorili, da ne boste tiho do konca, ali to mnenje obstaja, ali ne. In, če obstaja, da ga dobimo. Ali ste z vladne strani sodelovali pri oblikovanju teh amandmajev, ker to smo večkrat že videli. Amandmaje lahko vlagamo samo poslanci. Torej, ali jih je pripravila vladna stran, te amandmaje? Ker če jih je, potem točno vem, zakaj jih je. In točno tudi vi veste, zakaj jih je. Da ostanejo členi odprti do tretjega branja. Samo, to je edini razlog. Ker vse te redakcijske zadeve bi se zagotovo lahko že prej uredile.</p>
               <p>In še ena stvar me zanima. Ali boste podprli vsaj kakšen amandma, ker drugače kolegi iz te strani dvorane ne bodo glasovali za. Ali boste podprli vsaj enega izmed amandmajev opozicijskih predlagateljev? Vsaj enega. Da vsaj dobro voljo pokažete, pa da nas vsaj malo, da nam date malo poguma, da gremo naprej, in dejansko rešujemo vsebinsko to vprašanje, ne pa več politično.</p>
               <p>Gasilci so iz vseh političnih struj. Nekateri so opredeljeni, drugi niso opredeljeni. To je popolnoma nepomembno. Tudi, ko rešujejo, jim je popolnoma vseeno, komu pomagajo. Ko pa pridemo v to stavbo, potem je pa res pomembna samo še partijska izkaznica, ali kaj. To ni v redu, ni prav in je za gasilstvo zelo nevarna zadeva. Ne smemo si privoščiti tega, da bi se gasilstvo delilo na politično pripadnost. Ker je popolnoma nepomembno. Zato bi vas izzval, ne pozval, izzval, dajte se opredeliti do opozicijskih amandmajev, da bodo kolegi iz koalicijskih vrst vedeli, ali jih lahko potrdijo, ali ne. Ker če bodo danes ti amandmaji k tem členom zaprti, v tretjem branju tega ne bo več mogoče popravljati. Toliko zakonodajnega postopka pa že poznate. Če danes te člene zapremo, je konec. Je potrebno čakati na naslednjo novelacijo zakona.</p>
               <p>Ko bo za mano govoril še kolega Kordiš, boste imeli zagotovo dovolj časa, da se opredelite, ne vem, koliko jih je, 10 amandmajev približno. In vas res vas, izzivam vas, ker po navadi je molk z vladne strani glede opredelitve do vsebine. In če je karkoli narobe, si vzamemo premor, amandmaje uskladimo in jih na koncu sprejmemo kot Odbor za obrambo, ne glede na to, ali sedimo na koalicijskih ali na opozicijski strani. Tudi to se da. Samo mora obstajati želja. Mora obstajati volja. Mora obstajati namen. Namen pa je, omogočiti gasilstvu v naši državi, da deluje varno in učinkovito, ne glede na to, ali je prostovoljno ali pa poklicno. To je namen.</p>
               <p>Ja je težko poslušati te zadeve. Vsi vzdihujete na tej strani. Jaz ne vem, kaj vam ni. A vam je težko? Potem pa pejte ven, če vam je težko te zadeve poslušati. <stage>/glasovi iz ozadja/</stage> Nenehno vzdihovanje, predsednik, a veste, kok je to mogoče? Najboljše, da smo že, zdaj še poslanci tiho, ali kaj.</p>
               <p>Za enkrat toliko, da ne bo izzvenelo v razburjenje. Samo je pa res to vzdihovanje težko poslušati, ker je zelo zelo moteče. Ne govorimo o neki banalni, trivialni zadevi. Govorimo o zelo pomembni zadevi. In kdorkoli ima karkoli za povedati, da moramo, mu moramo prisluhniti. Tako, da, to res ne pelje nikamor, veste. Hvala.</p>
            </sp>
            <sp who="BevkSamo">
               <speaker>PREDSEDNIK SAMO BEVK:</speaker>
               <p>Hvala lepa tudi vam.</p>
               <p>Jaz vse prosim za strpnost, dajmo se skoncentrirati. Čas imamo samo 15 minut do 14. ure, potem prekinjamo in ob 19. zvečer naprej, če ne bomo končali pravočasno, zato, prej je kolega Ivanuša želel proceduralno, ali ne? Postopkovno. Imate 3 minute največ na razpolago.</p>
            </sp>
            <sp who="IvanušaJani">
               <speaker>JANI IVANUŠA (PS SNS):</speaker>
               <p>Ne bom zdaj toliko časa. Samo bi htel reči, da, dajmo se držimo teh amandmajev, pa mogoče malo manj te splošne razprave, kajti potem bomo resno zvečer še tu sedeli. Hvala lepa.</p>
            </sp>
            <sp who="BevkSamo">
               <speaker>PREDSEDNIK SAMO BEVK:</speaker>
               <p>Hvala lepa tudi vam. To sem prej tudi sam povedal, da dajmo koncentrirano delati.</p>
               <p>Sedaj pa je zaprosil za besedo državni sekretar, gospod Janez Žakelj. Izvolite, gospod državni sekretar, potem pa ima besedo poslanec Miha Kordiš.</p>
            </sp>
            <sp who="ŽakeljJanez">
               <speaker>MAG. JANEZ ŽAKELJ:</speaker>
               <p>Hvala za besedo. Saj bom precej kratek.</p>
               <p>Drži, se strinjam z gospodom Pavšičem, da gre za zelo pomembno zadevo. In na vprašanje, komu verjeti, bi rekel tako: zakon se je pripravljal od leta 2016. In jaz bi predlagal, da verjamete Gasilski zvezi, pa Združenju poklicnih gasilcev, ter mojim strokovnim sodelavcem oziroma vodjem, poveljniku Civilne zaščite, direktorju Uprave za zaščito in reševanje in službi, ki pripravlja te zadeve. Mi smo sledili v posodobitvi zakona predvsem potrebam gasilstva v Sloveniji v želi, da se zadeva, prvič, uskladi, drugič pa, da se izboljša status.</p>
               <p>Mogoče samo stvar glede evidenc. Tudi pravna služba je imela, mislim, da dobri dve strani, v tem mnenju, kot opozorilka, in ni, kaj ni usklajeno. Jaz sem poudaril v uvodni predstavitvi zakona, da so bile določbe usklajene z Informacijsko pooblaščenko, tako glede evidenc, tako glede snemanja z droni, kot veste, so pač te zadeve na novo prišle, tehnologija in vse to, še enkrat povem, je bilo usklajeno z Informacijsko pooblaščenko.</p>
               <p>Kar se tiče starosti, 65 let, ki je tudi bilo, tudi s strani Sindikata večkrat izpostavljeno, ste poslušali poveljnika Gasilske zveze, je povedal, zakaj to predlagajo, in Ministrstvo za obrambo je temu argumentu prisluhnilo z željo in z namenom, da se gasilska služba še naprej opravlja dobro in učinkovito za naše državljane.</p>
               <p>Glede ostalih dilem, mogoče bi prosil sodelavca Nereda, če lahko, da pojasni.</p>
            </sp>
            <sp who="BevkSamo">
               <speaker>PREDSEDNIK SAMO BEVK:</speaker>
               <p>Ja, izvolite gospod Nered.</p>
            </sp>
            <sp who="NeredIgor">
               <speaker>IGOR NERED:</speaker>
               <p>Hvala za besedo. Glede dileme, ki so bile izpostavljene s strani poslanca Pavšiča. Ali novela zakona ali nov zakon? Pred pripravo zakona je bilo to eno prvih vprašanj, ki je bilo razrešeno. Gre za to, da se naše stališče od mnenja Zakonodajno-pravne službe razlikuje v tem, da menimo, da predlog zakona temelji na istih načelih kot obstoječi zakon, in da se bistvene rešitve konceptualno ne spreminjajo. Se pravi, da vsebinske spremembe se po našem mnenju nanašajo na manj kot eno tretjino členov. In to smo tudi usklajevali z vladno Službo za zakonodajo.</p>
               <p>Predlog zakona je bil, je na Vladi lahko sprejet in poslan v Državni zbor samo, če ima pozitivno mnenje Službe za zakonodajo Vlade, in ta, tako da je bilo pred obravnavo na Vlad in posredovanjem v Državni zbor, izdano pozitivno mnenje te službe.</p>
               <p>Kar se pa amandmajev tiče, je bilo vprašanje, veste, da v skladu s Poslovnikom dela Vlade, mora predhodno amandmaje obravnavati Vlada, in te amandmaje, ki so vloženi s strani koalicije, je Vlada podala soglasje. Hvala lepa.</p>
            </sp>
            <sp who="BevkSamo">
               <speaker>PREDSEDNIK SAMO BEVK:</speaker>
               <p>Hvala lepa tudi vam.</p>
               <p>Besedo pa dajem poveljniku Civilne zaščite Srečku Šestanu, potem pa kolega Pavšič, replika.</p>
            </sp>
            <sp who="ŠestanSrečko">
               <speaker>SREČKO ŠESTAN:</speaker>
               <p>Hvala lepa, saj bom kratek. Morda samo tri, štiri stvari, predvsem iz stroke, ker veste dobro, da jaz politik nisem.</p>
               <p>Dotaknil bi se najprej tistega 15. člena. In, ali. Jaz mislim, da tudi sedanji in pomeni eno ali drugo. Zdaj, kako si to tolmačimo, jaz kot nepravnik seveda si tolmačim to, da je, ali zdravstveni, ali pa če je psihofizični, vseeno, ne more opravljati. Zdaj je pa prišel notri ali, tako da jaz ne vidim velike razlike.</p>
               <p>Na 17. členu, ki ste ga izpostavili, je čista kozmetika. Govori pa seveda o stavki. Čista kozmetika. Tam so se neki izrazi popravili, drugače pa tudi obstoječi zakon govori, da se ne sme uporabljati opreme in siren in vsega skupaj. Ne vem, kaj je sporno tukaj. Resnično ne vem.</p>
               <p>Pri 65. let, bi dodal pa smo še to. Je tudi gospa iz Zakonodajno-pravne službe je pomešala dve stvari, bistveni stvari. Mi imamo v zakonu o varstvu 63. let je posameznik obveznik. Pomeni, da ga lahko država vpokliče. Pri gasilcih je pa 65. let, tudi, če je 40. let, pa bo presodil, da ni sposoben iti na intervencijo, nima obveze, da gre na intervencijo. Ne, pri poklicnem je pa čisto drugače, če je on v službi in ima po 17., 15. členu tisto psihofizično in zdravstveno, potem mora iti na intervencijo, ni debate. Tako, da tukaj, jaz ne razumem, kaj je tle spornega. Resnično ne razumem. Naslednja stvar, ki morda, Kučič, moj sodelavec, bi rekel, bivši, pa se dolgo poznava, se dobro spomnim, požarno pokrivanje. Tukaj je bila ustanovljena delovna skupina ali celo komisija, saj ne vem, jaz nisem sodeloval zraven, ki je nekaj časa delovala. Rezultat je bil nula komma zero.</p>
               <p>Rezultat je bil le ta, da smo nekako prišli do spoznanja, da pri našem sistemu, ki temelji na prostovoljstvu, brez <stage>/ nerazumljivo/</stage> ne zmanjšuje vloge poklicnih reševalcev, gasilcev, vseh ostalih, je ta stvar zelo vprašljiva, zelo triki, da bomo mi predpisali nekje, kjer ni poklicne enote, ali pa, v nekem bližnjem okolišu, dostopni čas za prostovoljca. Zato sem, skoraj osebno tudi prepričan, da tiste izvozi, ki jih je gospo Kučič omenil, ki so zapisani v uredbi, da so ena stvar, ki stoji, in da je tudi zadovoljiva.</p>
               <p>No, pri definiciji, tudi iz istega naslova Združenja mestnih Občin, ali pa MOL, saj je vseeno, poklicni gasilec. Jaz, pri tej novi definiciji, odnosno pri tej stari, sem imel pomisleke. Zdaj, morda upravičeno, morda neupravičeno, da je poklicni gasilec tudi tajnica, ali pa ne vem, skladiščnik, meni je malo to čudno, ne zamerite. Zdaj smo to seveda, skozi tem predlogom zožali, in zdaj seveda nekaterim to ne odgovarja, razlogov pa ne bom navajal. Toliko.</p>
            </sp>
            <sp who="BevkSamo">
               <speaker>PREDSEDNIK SAMO BEVK:</speaker>
               <p>Hvala lepa.</p>
               <p>Imate repliko, kolega Pavšič? <stage>(Da.)</stage> Ja, replika, Robert Pavšič. 3 minute imate na razpolago.</p>
            </sp>
            <sp who="PavšičRobert">
               <speaker>ROBERT PAVŠIČ (PS LMŠ):</speaker>
               <p>Saj ne bo toliko.</p>
               <p>Veste, gospod sekretar, ko ste govorili o zaupanju, midva se nisva razumela. Ste govorili samo vi, niso govorili vaši strokovni sodelavci. Gospoda Buta in gospoda Šestana poznam že 25 let, se srečujemo. Zdaj sta se prvič oglasila. 25 let se že srečujemo, ker sem sam že 25 let v Civilni zaščiti, ne v gasilstvu, da me ne boste narobe razumeli. Ampak ta sistem je izredno pomemben. In kot prostovoljec sodelujem že 25 let.</p>
               <p>Govorili ste o pozitivnem mnenju Službe Vlade za zakonodajo. Ali lahko, jaz sem vas vprašal, ali lahko mi to mnenje dobimo? To pa niste povedali. Verjetno ne, ker ga boste skrili.</p>
               <p>Jaz se še do predkratkim spominjam, kar se tiče obravnavanja amandmajev, v prejšnji Vladi, je po navadi pri tako pomembni zakonodaji sedel minister tam, in minister se je lahko odločil, ali bo podprl amandma, ali ne. Vi ste mi pa danes direktno povedali, da boste podprli oziroma, da lahko kolegi s te strani dvorane podprejo samo njihove amandmaje, tako imenovane redakcijske narave. Jaz sem imel take izkušnje na Odboru za obrambo, prej tukaj, je tam sedel minister, ko je prišla pobuda iz takrat opozicijskih vrst smo šli o ministra in smo ga vprašali: »Minister, kaj menite o tem?, Je to v redu, ni v redu?« In verjeli ali ne, veliko teh amandmajev smo tudi sprejeli. Zato sem vas izzval. Vi pa direkt poveste, da boste lahko sprejemali samo koalicijske amandmaje. Tako, da hvala lepa že vnaprej. Hvala, tudi vam, predsednik.</p>
            </sp>
            <sp who="BevkSamo">
               <speaker>PREDSEDNIK SAMO BEVK:</speaker>
               <p>Hvala lepa tudi vam.</p>
               <p>Besedo ima poslanec Miha Kordiš. Potem sem se na kratko za razpravo javil tudi sam.</p>
               <p>Izvolite, kolega Kordiš.</p>
            </sp>
            <sp who="KordišMiha">
               <speaker>MIHA KORDIŠ (PS Levica):</speaker>
               <p>Predsedujoči, hvala za besedo.</p>
               <p>Novela zakona o gasilstvu, kot jo je v državnozborsko proceduro poslala Vlada Janeza Janše, je živa katastrofa, in ta na prav na vsakemu koraku, po katerem neko zakonodajo lahko merimo.</p>
               <p>Konkretno so tu 3 elementi. Prvi, je sam postopek priprave sprejemanja zakona. Drugi je nomotehnični, se pravi, koliko določbe, čisto tehnično vzeto, pijejo vodo, stojijo skupaj in se tepejo oziroma skladajo s preostalimi korpusi zakonodaje. In tretja je vsebina določb. Po teh treh poglavjih bom prečesal to vladno akcijo, novelacija zakona o gasilstvu. In začel bom seveda s samim postopkom sprejemanja.</p>
               <p>Že od nastopa aktualne vlade lahko spremljamo, kako se naravnost ignorantsko obnaša do poklicnih gasilcev. Neredko so se v javnosti oglasili predstavniki Sindikata poklicnih gasilcev s tožbo in prošnjo, da jih vendarle Vlada Janeza Janše pripusti za pogajalsko mizo, in da se z njimi pogovarja resno. Nič od tega se ni uresničilo v celih dveh leti mandata. Že takoj taprvič, ko je prišlo do javne eskalacije tega konfliktnega odnosa med sindikaliziranimi poklicnimi gasilci in Ministrstvom za obrambo pod ministrom mag. Mateja Tonina, smo lahko spremljali kaj? Gasilce na protestu na eni strani in ministra Tonina na foto terminu v istemu času pri gasilcih v Kranju. Tako resno delovnopravne pravice in socialni status delavcev gasilcev to Ministrstvo obravnava. In to ignoranco je po dveh letih zanikanja socialnega dialoga in njegovemu izogibanju pretopila še v zakonske določbe. Pri tem je zasledovala pokritje po strategiji tako imenovanih proksijev, kjer je v javnosti slikala Združenje slovenskih poklicnih gasilcev, kot tistega sogovornika, ki naj zastopa delavske pravice. Gospe in gospodje, en načaj, če ga primerjamo z gospodarstvom, bi tu bil kvečjemu med delodajalsko organizacijo in Združenjem poklicnih gasilcev, ki vključuje gasilske enote kot pravne osebe. Se pravi, predstavnike delodajalcev. Ne glede na to, da je pravno formalni status, kot smo lahko slišali tudi Zakonodajno-pravno službo predviden t tej zakonodaji, milo rečeno, vprašljiv. Po eni strani so člani Združenja poklicnih gasilcev, so pravne osebe, torej gasilske enote. In po drugi strani, naj bi zraven sodelovali, naj bi zastopali gasilce kot posameznike. Čeprav sploh nimajo pravoglasa, ali so člani nekega združenja ali ne.</p>
               <p>Gospodje pred mano se pač posmehujejo moji razpravi. Seveda, najbrž jim ustreza, da jih uporablja minister Tonin kot ščit pred sindikaliziranimi gasilci v njegovem lomastenju po delavskih pravicah. Tako, kot to običajno odgovarja predstavnikom delodajalcev, ki sami nase lepijo označbe, da so predstavniki gospodarstva, ker ravno vemo, da so bistvena sestavina gospodarstva tudi delavci.</p>
               <p>Prav enak dispozitiv razločka in razkoraka med delodajalci in delavci imamo tudi v danemu slučaju, pri čemer je jasno, da samo pravna oblika sindikata in usmeritve sindikata so tiste, ki zastopajo delavske interese in delavske pravice. In nobeno žongliranje z različnimi predstavniki in različnimi združenji, ko se ga že dve leti piarovsko poslužuje minister Tonin, tega ne more skriti.</p>
               <p>Skratka, to je bila neka strategija, nek postopek, po kateremu je Ministrstvo za obrambo peljalo pripravo tega zakona. Popolna odsotnost socialnega dialoga, za katerega Ministrstvo trdi, da se je vendarle zgodil, zaradi tega, ker se je ves čas postopka minister Tonin skrival za de facto predstavniki delodajalcev med gasilci. Že to bi moral biti dovoljšni razlog, da se nam prižgejo vsi alarmi, zvonci, in da tako pripravljen zakon na današnjemu glasovanju, na današnji obravnavi, zavrnemo. Še posebej, ker se je očitno koalicijska večina odločila, da javna predstavitev mnenj kljub temu zelo problematičnemu postopku priprave zakona, ni primerna in ni nekaj, česar bi se odstopili. Mislim, da je to narobe. Ampak, če je bila že ta napačna odločitev sprejeta, je lahko sprejeta vsaj še prava odločitev, ki je, da se ta zakon zavrne, oziroma boje, da se to kopico amandmajev, ki smo jih v sled vsebinskih predlogov Sindikata gasilcev pripravili v opoziciji, še posebej v LMŠ in v Levici smo se za te amandmaje potegnili, da najdemo politično voljo in, da najdemo glasove, in da tudi te amandmaje sprejmemo.</p>
               <p>Kar me pripelje do drugega, nomotehničnega dela. Torej, kako so členi napisani, kako so argumentirani, kako se navezujejo en na drugega in med seboj tvorijo neko celoto, umeščeno v preostanek zakonodaje. Čisto kvantitativno smo lahko slišali v uvodni predstavitvi Zakonodajno-pravne službe, da je njihovo mnenje dolgo 16 strani. Praktično daljše mnenje Zakonodajno-pravne službe od novele, ki jo je Vlada prinesla v državnozborsko proceduro. V kopici opozoril in očitkov, bi izpostavil dva: da so nove opredelitve v noveli zakona o gasilstvu, kar brez obrazložitev, oziroma so obrazložitve enovrstične, so obrazložitve oziroma so obrazložitve enovrstične, so obrazložitve take, da ne obrazložijo ničesar. A veste, zakon ni sestavljen samo iz svojih določb. Zakon ima še druge sestavine, med drugimi tudi obrazložitve, ki tu kratko malo umanjkajo oziroma so zvedene na telegrafske enovrstičnice. Niti svojih lastnih členov, ki jih pišete v novelo, ne znate obrazložiti. Gospe in gospodje z vlade, a se vam to zdi normalno? V parlament ste prinesli zakon s členi, ki jih ne znate obrazložiti. Ena vrstica, en stavek, mi bi se šli to pa to. In potem se čudite, kako tako veliko nasprotovanje in zakaj poklicni gasilci ne želijo, da se zakon dela na tak način kot se dela. Ja seveda, če pa niti svojih določb ne znate obrazlagati.</p>
               <p>In potem še druga stvar, ki bi jo izpostavil v tej formalni kritiki zakona kot totalnega nomotehničnega razsula, je, da je skregan s celim kupom drugih zakonov. Pa, kako vam to uspe? Res, kako vam rata prinesti v Državni zbor v obravnavo in na glasovanje novelo zakona, ki je skregana s celim kupom drugih zakonom? Pa vaša službo praktično ni drugega kot da pišete in pripravljate zakone na način, da pijejo vodo, preden sploh pridejo v državnozborsko proceduro. Pač poleg izvajanja zakonodaje je iniciativa pri pripravi zakonodaje drugi del opisa vaših del in nalog. Ampak ne, prinesli ste nam zakon, ki se tepe celo z Ustavo, celo to smo lahko slišali, ne samo z drugimi kosi zakonodaje. In s tem hitite tik prek zaključkom mandata. Jaz verjamem, da je celotno področje gasilstva potrebno in zrelo za nomotehnično posodobitev, da se termine na novo opredeli, da se jih precizira, da se posodobi vse leksike in koncepte, s katerimi področje gasilstva z vsemi vpletenimi organizacijami deluje. Verjamem, to je zelo dober razlog, da se gre nek zakon popravljati, po potrebi tudi pisati na novo, ampak kar vi počnete, je veliko več od tega. Uvajate neke nove konceptualizacije, te niti ne gredo do konce. Izrazi, ki jih uporabljate, so enkrat taki, drugič drugačno. Pa, kot rečeno, to ni nekaj, kar sem se jaz spomnil. Nisem pravnik po izobrazbi. To nam je predočila Zakonodajno-pravna služba. In to ne iz pozicije obrambe obstoječe zakonodaje, kar je nekako default, je osnova, iz katere nastopa Zakonodajno-pravna služba, zato se tudi sam včasih znajdem v konceptualno drugačnih pozicijah kot jih zagovarjajo sami, ampak na goli nomotehniki, torej da zakon ni skregan s preostankom zakonodaje, ki jo imamo, da so koncepti, ki se uporabljajo, dosledni od začetka in do konca. Mislim, da štimajo pike in vejice v zakonu, tukaj se vam zatakne.</p>
               <p>In še tretji del, najbolj problematičen del vladne novele zakona o gasilstvu je pa gola vsebina. Na najbolj problematične kose smo se trudili v opoziciji odzvati z amandmaji, niso pa te amandmaji niti v celoti izčrpali problemov, ki jih je vlada v svoji noveli notri napisala. Vseravno teh šest amandmajev oziroma teh šest problemov bom izpostavil in amandmaje predstavil. Čisto prva je članstvo v Združenju poklicnih gasilcev Slovenije, kjer zakon uvaja obvezno članstvo poklicnih gasilskih enot v tem združenju, kar je problematično, kot si lahko predstavljate, glede na to, da na to področje vlagamo amandma. Kot prvo je samo združenje problematično. V preteklosti so se vanj lahko vključevali posamezni gasilci, no, potem je pa spremenilo statut, da se lahko v to združenje vključujejo samo posamezne enote. O tem sem govoril takoj na začetku svoje razprave, ko sem izpostavil, da se v slučaju združenja ne moremo pogovarjati kot o predstavniku poklicnih gasilcev posameznikov, gasilcev-delavcev ampak kot predstavniku delodajalcev. Ja, kakopak drugače če so njegov član posamezne enote? Veliko enot za povrh vsega sploh ni član tega združenja, med njimi tudi največja enota v Ljubljani. Nekatere bi celo rade izstopile, kot smo lahko slišali v predpripravah na današnjo obravnavo. No, potem pa ta zakon leti v diametralno nasprotno smer od vseh teh dejstev in uvaja obvezno članstvo. Še dodatno je ta zastavek o obveznem članstvu problematičen zaradi razloga kot ga uporablja minister Tonin, ko zastopa kot zastopnik interesov poklicnih gasilcev in da na tej osnovi nato minister Tonin praktično kategorično zavrača sestanke in kakršnakoli otipljiva pogajanja z gasilskimi sindikati, skrivajoč se za predstavnike združenja poklicnih gasilcev, na čemer gradi raznorazne piar objave in slika lažno sliko, kako vodi socialni dialog čeprav ga v resnici ne. Seveda v Levici nimamo prav čisto nič proti temu, da se poklicni gasilci združujejo v tem združenju, konec koncev imamo raznorazne poklicne področne zbornice, ki na različnih področjih, recimo področje medicinskih sester, zdravstvene nege, ki so namenjena temu, da ljudje, ki delujejo na določenem področju, ki delujejo v določeni stroki, tam premlevajo strokovna vprašanja. Ampak pozor, gospe in gospodje, strokovna vprašanja niso nujno ali pa sploh niso sindikalna vprašanja. Obstaja neko polje presečišča, ki pa daleč od tega, da bi se v celoti prekrivalo. In že samo iz tega razloga je seveda smiselno, da se poklicni gasilci včlanjujejo v neko svoje združenje, ki lahko deluje kot strokovna organizacija, ampak seveda kot posamezniki. Ne pa da iz tega ven izrašča de facto delodajalska organizacija in cepi gasilsko organiziranje na dvoje po liniji delodajalci-delavci. Mora pa biti to članstvo individualna odločitev vsakega posameznega delavca gasilca ne pa neka obveza povprek in čez za vse gasilske enote, mogoče celo kot nagrada s strani ministra Tonina za vso pomoč pri sesuvanju sindikaliziranih gasilcev v zadnjih dveh letih. Tako. To je naš prvi amandma.</p>
               <p>Čisto prva je članstvo v Združenju poklicnih gasilcev Slovenije, kjer zakon uvaja obvezno članstvo poklicnih gasilskih enot v tem združenju, kar je problematično, kot si lahko predstavljate, glede na to, da na to področje vlagamo amandma. Kot prvo je samo združenje problematično. V preteklosti so se vanj lahko vključevali posamezni gasilci, no, potem je pa spremenilo statut, da se lahko v to združenje vključujejo samo posamezne enote. O tem sem govoril takoj na začetku svoje razprave, ko sem izpostavil, da se v slučaju združenja ne moremo pogovarjati kot o predstavniku poklicnih gasilcev posameznikov, gasilcev-delavcev ampak kot predstavniku delodajalcev. Ja, kakopak drugače če so njegov član posamezne enote? Veliko enot za povrh vsega sploh ni član tega združenja, med njimi tudi največja enota v Ljubljani. Nekatere bi celo rade izstopile, kot smo lahko slišali v predpripravah na današnjo obravnavo. No, potem pa ta zakon leti v diametralno nasprotno smer od vseh teh dejstev in uvaja obvezno članstvo. Še dodatno je ta zastavek o obveznem članstvu problematičen zaradi razloga kot ga uporablja minister Tonin, ko zastopa kot zastopnik interesov poklicnih gasilcev in da na tej osnovi nato minister Tonin praktično kategorično zavrača sestanke in kakršnakoli otipljiva pogajanja z gasilskimi sindikati, skrivajoč se za predstavnike združenja poklicnih gasilcev, na čemer gradi raznorazne piar objave in slika lažno sliko, kako vodi socialni dialog čeprav ga v resnici ne. Seveda v Levici nimamo prav čisto nič proti temu, da se poklicni gasilci združujejo v tem združenju, konec koncev imamo raznorazne poklicne področne zbornice, ki na različnih področjih, recimo področje medicinskih sester, zdravstvene nege, ki so namenjena temu, da ljudje, ki delujejo na določenem področju, ki delujejo v določeni stroki, tam premlevajo strokovna vprašanja. Ampak pozor, gospe in gospodje, strokovna vprašanja niso nujno ali pa sploh niso sindikalna vprašanja. Obstaja neko polje presečišča, ki pa daleč od tega, da bi se v celoti prekrivalo. In že samo iz tega razloga je seveda smiselno, da se poklicni gasilci včlanjujejo v neko svoje združenje, ki lahko deluje kot strokovna organizacija, ampak seveda kot posamezniki. Ne pa da iz tega ven izrašča de facto delodajalska organizacija in cepi gasilsko organiziranje na dvoje po liniji delodajalci-delavci. Mora pa biti to članstvo individualna odločitev vsakega posameznega delavca gasilca ne pa neka obveza povprek in čez za vse gasilske enote, mogoče celo kot nagrada s strani ministra Tonina za vso pomoč pri sesuvanju sindikaliziranih gasilcev v zadnjih dveh letih. Tako. To je naš prvi amandma.</p>
               <p>Drugi amandma je vprašanje pogodb za določen čas pri področju kandidatov za poklicne gasilce po zaključenem usposabljanju za poklicnega gasilca, kjer predlagamo, da se takemu kandidatu, ko opravi to usposabljanje, ponudi pogodbo za nedoločen čas in to na delovnem mestu gasilec. Zakaj? V preteklosti je čisto prepogosto prihajalo do situacij, ko so se verižile pogodbe za določen čas oziroma, še huje, da so bili te ljudje tudi po zaključenem usposabljanju še vedno zaposleni na pogodbah za gasilca pripravnika, čeprav so izpolnjevali čisto vse pogoje za zaposlitve na delovnem mestu gasilca. V prevodu, pod črto opravljali so enako delo ampak za nižje plačilo. In če že odpiramo Zakon o gasilstvu z novelo, je seveda primerno, da tudi ta zelo problematičen, diskriminatoren odnos, ki v praksi prepogosto velja do pripravnikov, ki zaključijo usposabljanje in bi morali tudi po plačnih razredih odrasti v gasilca, naslovimo in popravimo tako kot predlagamo z amandmajem.</p>
               <p>Tretja točka, vprašanje poklicnih jeder oziroma izenačitev pri dodatkih, ki je v tem zakonu napisana kot diskriminacija pri dodatkih. Gre se za te dodatke, ki jih naj bi po eni strani prejemali poklicni gasilci, po drugi strani pa iz njih izpadejo profesionalna jedra prostovoljnega gasilskega organiziranja. To področje smo v zadnjih mesecih že večkrat naslavljali v Državnem zboru. Žal vlada kaj prida posluha ni imela in s temi svojimi plašnicami nadaljuje tudi v ta zakon, kjer pravi vlada v svoji noveli, da niso zaposleni v poklicnih jedrih prostovoljnih gasilskih društev upravičeni do enakih dodatkov, na način, da so zgolj opcijsko upravičeni do teh dodatkov. To je mogoče čisto pravnoformalna ureditev tovrstnega razkoraka med profesionalci v poklicnih enotah in med profesionalci v prostovoljnih enotah, ki se pa v praksi prevaja v to, da bodo nekateri dodatke dobili drugi pa ne. Pa lahko opravljajo čisto enako delo. A to se vam zdi prav? Meni to izgleda kot šolska definicija diskriminacije. Morda bi jo lahko vnesli celo v slovar slovenskega knjižnega jezika. Kaj pomeni diskriminacija, glejte 24. člen novele o gasilstvu iz današnje obravnave. Eni gasilci bodo dobili dodatke, drugi gasilci bodo pa mogoče, če, opcijsko dobili dodatke.</p>
               <p>Naprej 15. člen, vprašanje lažjega odpuščanja. Tu konkretno gre za zdravstvene pogoje, ki jih morajo prestati gasilci zato, da lahko opravljajo svoje naloge, kjer se drugi in tretji odstavek 15. člena spreminjata, kdaj se človeka lahko prerazporedi na drugo delovno mesto, v kolikor se ugotovi, da ni sposoben za opravljanje njegovega dela. Trenutno je tako, da morata veljati oba pogoja, se pravi, gasilca se lahko prerazporedi v primeru ugotovitve nesposobnosti pri preskusu psihofizičnih sposobnosti in zdravniškemu pregledu, zdaj se pa ta in<stage>/in menja za ali/</stage>ali, se pravi, da bo po novem dovolj, da se ugotavljanje kapacitet gasilca spodbija samo v enem od teh dveh primerov. Kar še nebi bil problem do trenutka, ko pridemo do praktične situacije, ko se nek gasilec znajde v dolgotrajni bolniški oziroma se ravnokar vrne po neki hujši bolniški odsotnosti, zaradi katere seveda nebi mogel prestati preskusa psihofizičnih sposobnosti. Ampak ker ni drugega delovnega mesta, na katerega se takega človeka lahko prerazporedi, kaj se bo zgodilo? Ja, oprosti, miško, ne izpolnjuješ pogojev, tamle so vrata. Se pravi, to de facto pomeni lažje odpuščanje gasilcev, čeprav bi morda bili popolnoma sposobni svoje delo opravljati naprej, pod nekimi zdravstvenimi pretvezami, da ga ne morejo v določenih pogojih opravljati in bi ga morda v razmerah dolgotrajne bolniške res nebi mogli, saj obstaja razlog, zakaj poznamo koncept dolgotrajne bolniške in zakaj to v naši družbi obstaja. Ampak da se pa nekoga potem odpušča na podlagi neprestanega preskusa psihofizičnih sposobnosti zato, ker je na dolgotrajni bolniški ali je pa ravnokar iz nje prišel, glejte, to pa ni za nikamor. To je dobesedno legalizacija prezentizma, da človek pride bolan delat. Zakaj? Ja, zaradi tega, ker te bodo drugače vrgli iz službe, ker ne boš opravil preskusa psihofizičnih sposobnosti. To ni prav, to mora iz zakona ven.</p>
               <p>Dalje. Direkten napad na možnosti sindikalnega organiziranja delavcev gasilcev z omejevanjem kolektivne pogodbe, na kar opozarja tudi Sindikat poklicnih gasilcev. Tu smo dali amandma, ki sindikaliziranim gasilcem omogoča ugodnejše urejanje njihovih pravic kot je sicer postavljeno v tem zakonu s kolektivno pogodbo. Kar je nekaj popolnoma normalnega, da obstaja. V naši družbi imamo kolektivne pogodbe na raznoraznih ravneh od posameznih proizvodnih enot do celotne panoge. Ne vem, kakšen bi bil razlog, da bi gasilcem tu manevrski prostor v borbi za njihove pravice kakorkoli omejevali. Je pa seveda to iz pozicije Ministrstva za obrambo in pozicije ministra Tonina, ki bi sindikate najraje prepovedal, seveda logičen ukrep. Ampak ne glede na to, koliko je za vladno logiko ta ukrep logičen, je pa škodljiv za gasilstvo v celoti in škodljiv je za delovnopravni status poklicnih gasilcev, ki jih v tej državi imamo. Če se ljudje organizirajo v sindikat, če mislijo, da si zaslužijo boljše delovne pogoje, seveda morajo imeti vse vzvode na voljo, da se zorganizirajo, da grejo na štrajk in da si izborijo boljše pogoje tudi v kolektivni pogodbi.</p>
               <p>In še čisto za zaključek tu imamo omejevanje stavke z eksplicitnim omejevanjem rabe gasilske zaščitne in reševalne opreme kot so znaki za alarmiranje in opozarjanje, ki naj jih nebi smeri sindikalizirani gasilci, ki gredo na štrajk, kakorkoli uporabljati. Mislim, ta je pa res lovska, no. Si predstavljate klasične industrijske tovarniške delavce v svojih modrih kombinezonih, potem pa nebi smeli iti štrajkat v taistih modrih kombinezonih? Bog ne daj, da pride na štrajk z macolo kot simbolom delavskega boja - to, kar je gasilska sirena za delavce gasilce, ki bi jim jo pač odrekli, da s tem ne smejo in ne morejo na stavko. Saj so se podali v stavkovne aktivnosti poklicni gasilci. Pa da ne bo kdo rekel, da gre za kakršnokoli sindikalno-politično rušenje aktualne vlade, jaz govorim o tisti stavki, ki se je zgodila še pod vlado Mira Cerarja. Je bil kar impresiven prizor, ko so prišli organizirani poklicni gasilci v svojih uniformah pred vladne prostore povedati, kakšne so njihove zahteve in njihova pričakovanja v odnosu do popravkov plačnega sistema. In seveda so pač to naredili ob pomoči in podpori orodij, s katerimi rokujejo vsak dan. Mislim, saj to jih vzpostavlja, to jih definira, po tem jih tudi ljudje prepoznajo. In zdaj da jim oblast tukaj z nekim zakonom prepoveduje uporabo njihovih osnovnih delovnih orodij, s katerimi rokujejo in s katerimi bi seveda odšli tudi na stavko, je zgolj še eden od poskusov omejevanja in preganjanja sindikalnega organiziranja, ki se pod črto prevede v slabše delovne pogoje, nižje plačilo in spodneseno spoštovanje do delavskega razreda, v tem slučaju do delavcev gasilcev.</p>
            </sp>
            <sp who="BevkSamo">
               <speaker>PREDSEDNIK SAMO BEVK:</speaker>
               <p>Hvala lepa kolegu Kordišu.</p>
               <p>Za besedo pa je zaprosil državni sekretar gospod Janez Žakelj.</p>
               <p>Izvolite.</p>
            </sp>
            <sp who="ŽakeljJanez">
               <speaker>JANEZ ŽAKELJ:</speaker>
               <p>Hvala za besedo.</p>
               <p>Najprej bi gospodu Kordišu odgovoril glede socialnega dialoga. Ne vem, če ste preslišali, od maja lansko leto, ko me je vlada imenovala za vodjo vladne pogajalske skupine, smo s sindikatom, tukaj imamo dva kolega, se pravi gospod Drenik, gospod Kuntarič, na drugi strani pa sodeluje na vladni pogajalski skupini gospod Kučič, smo sedeli dvajsetkrat povprečno po štiri ure. Če izračunate, nekje med 80 in 90 urami smo se usklajevali za normativni del kolektivne pogodbe, kjer je vsekakor partner Sindikat poklicnega gasilstva Slovenije. In lahko rečem, da smo uskladili vse razen treh točk. Zdaj je treba streti še dopuste. Upam, da nam bo to uspelo. Hitimo, ker vemo zakaj – da pač skušamo urediti zadeve. Večina stvari pa je usklajenih.</p>
               <p>Glede vprašanj, strokovnih vprašanj o javni gasilski službi pa je teklo, to ni od zdaj ali pa recimo, da bi se jaz kot novi državni sekretar zdaj slabo leto tega lotil, ampak postopek usklajevanja poteka dobrih 6 let. Jaz vem, da z vsemi združenji, se pravi strokovna vprašanja rešujemo za poklicne gasilce z Združenjem slovenskih poklicnih gasilcev, za prostovoljne gasilce pa z Gasilsko zvezo Slovenije. Zato ste to dobili tudi pisno, da so se strinjali. Ta pogajanja so bila na čase tudi trda, ker Ministrstvo za obrambo in Uprava za zaščito in reševanje mora pokrivati tudi strokovna vprašanja. Stanovska in ostala strokovna so bila usklajena, tako da imate pred seboj usklajen zakon.</p>
               <p>Glede samih pripomb glede članstva v združenju, tukaj jaz nebi izgubljal besed. Združenje poklicnih gasilcev je 2019. leta verjetno na podlagi demokratičnega procesa se odločilo, da bodo se tako združevali. In tukaj jaz mislim, da ministrstvo nima neke funkcije intervenirati in jih imamo lahko za legalno vis a visa glede pogajanj. Glede omejevanja stavke, ko ste omenili delavce z macolami in gasilce z <gap n="..."/> Gasilska služba je javna gasilska služba tako kot je vojaška služba. Zdaj ne vem, če bi predlagali, potem mora vojska priti ven, ko štrajka s puškami. Tako, da tukaj je to čisto neka normalna ureditev, da se z uniformami pač na stavki ne operira.</p>
               <p>Glede omejevanja stavke, ko ste omenili delavce z macolami in gasilce z <gap n="..."/> Gasilska služba je javna gasilska služba tako kot je vojaška služba. Zdaj ne vem, če bi predlagali, potem mora vojska priti ven, ko štrajka s puškami. Tako, da tukaj je to čisto neka normalna ureditev, da se z uniformami pač na stavki ne operira.</p>
               <p>Glede poklicnih jeder lahko rečem, da smo dodatke rešili v t.i. PKP10. Glede zaposlenih v društvih, se pravi poklicnih jeder pa to rešujemo v tem, noveli tega zakona.</p>
               <p>Zdaj glede kandidatov za poklicne gasilce sem že pojasnil, da namesto 18 mesecev da se gre na 24 mesecev tako, da ima kandidat dovolj časa, da konča to šolanje. Verjetno pa veste, da samo končanje šolanja še ni obveza po tem, da je tudi zaposlen. Tako, da tukaj pa prepuščamo to samim ustanoviteljicam in poveljnikom in pač temu postopku, ki je normalen, za zaposlitve.</p>
               <p>Hvala.</p>
            </sp>
            <sp who="BevkSamo">
               <speaker>PREDSEDNIK SAMO BEVK:</speaker>
               <p>Hvala lepa tudi vam.</p>
               <p>Predno dam repliko, naj za magnetogram povem, da poslanka Anja Bah Žibert na današnji seji nadomešča poslanca mag. Branka Grimsa.</p>
               <p>Sedaj pa ima repliko poslanec Kordiš. Imate največ tri minute časa.</p>
            </sp>
            <sp who="KordišMiha">
               <speaker>MIHA KORDIŠ (PS Levica):</speaker>
               <p>Hvala za besedo.</p>
               <p>Ja, pač odzivam se na navedbe državnega sekretarja, ki na dolgo in široko razlaga, koliko ur so pustili v socialnem dialogu. Ampak, gospe in gospodje, kakšen je to socialni dialog, če zgolj teče, če zgolj melje v prazno, na pričakovanja poklicnih gasilcev se pa potem v praksi požvižgaš tako kot ste se vi požvižgali s tem vašim zakonom? A mislite, da smo šli v opoziciji pripravljati in vlagati amandmaje z vsebino, s katero so nas seznanili sindikalizirani gasilci, kar iz nekega ljubega miru, ker nimamo boljšega dela en mesec pred volitvami ali kaj? Mislite, da smo jih zato vložili? Ne. Vložili smo jih zaradi tega, da se o vsebini teh amandmajev lahko govori, da poskusimo prepričati poslanke in poslance z njihovo vsebino, da se jih sprejme in da se jih potrdi zaradi tega, ker ste vi vodili socialni dialog, izpeljali ga pa niste. Še več, na vsakem koraku ste že dve leti na Ministrstvu za obrambo poskušali diskreditirati sindikalizirane gasilce. Njihov prvi upor se je zgodil prav zaradi tega. Niti ne zaradi kakšne konkretne vsebine. Prvi štrajk gasilcev v tem mandatu aktualne vlade se je zgodil zato, ker z njimi niste želeli voditi socialnega dialoga. In kako se je takrat Ministrstvo za obrambo, zanj minister Tonin odzval? Tako, da med tem, ko so gasilci stavkali in izpostavljali svoje zahteve pred ministrstvom, si je zorganiziral sočasno fototermin v Kranju. Mislim, to je odnos tega ministrstva – ne glede na to, koliko ur ste kasneje zapravili za to, da ste ljudi vlekli za nos v raznoraznih pogajanjih. Pa saj ne rečem, morda ste se za kakšno točko celo zmenili ampak večinoma pa ne, kot lahko vidimo pri vseh teh odprtih vprašanjih in problematičnih področjih kot ste jih naslikali v vaši noveli Zakona o gasilstvu.</p>
               <p>In kako grobo in grdo ste se spravili na pravico poklicnih gasilcev do njihovega sindikalnega organiziranja, do izvajanja njihove pravice do stavke, na katero očitno nebi niti smeli z gasilskimi uniformami. Kot da bi medicinske sestre stavkale brez tistih svojih značilnih modrih halj ali kot da bi industrijski delavci stavkali brez svojih značilnih modrih kombinezonov. Mislim, za stavko bi jim odvzeli pravico do njihove uniforme, do njihovih insignij, po katerih je njihovo delo prepoznano in je prepoznano in cenjeno na tak način tudi v javnosti. Verjetno bi najraje videli, da <gap n="..."/>
               </p>
            </sp>
            <sp who="BevkSamo">
               <speaker>PREDSEDNIK SAMO BEVK:</speaker>
               <p>Prosim, da zaključite misel, ker se čas izteka.</p>
            </sp>
            <sp who="KordišMiha">
               <speaker>MIHA KORDIŠ (PS Levica):</speaker>
               <p>Se prikažejo na protest kar v samih gatah.</p>
               <p>Ministrstvo lahko trdi, da nima funkcije <gap n="..."/>
               </p>
            </sp>
            <sp who="BevkSamo">
               <speaker>PREDSEDNIK SAMO BEVK:</speaker>
               <p>Čas za repliko <gap n="..."/>
               </p>
            </sp>
            <sp who="KordišMiha">
               <speaker>MIHA KORDIŠ (PS Levica):</speaker>
               <p>Zaključujem, predsedujoči. Zadnji stavek je to.</p>
            </sp>
            <sp who="BevkSamo">
               <speaker>PREDSEDNIK SAMO BEVK:</speaker>
               <p>Lahko se potem javite za besedo.</p>
            </sp>
            <sp who="KordišMiha">
               <speaker>MIHA KORDIŠ (PS Levica):</speaker>
               <p>Zaključujem. To je zadnji stavek, predsedujoči.</p>
            </sp>
            <sp who="BevkSamo">
               <speaker>PREDSEDNIK SAMO BEVK:</speaker>
               <p>Ja.</p>
            </sp>
            <sp who="KordišMiha">
               <speaker>MIHA KORDIŠ (PS Levica):</speaker>
               <p>Da trdite, da nima ministrstvo vloge pri združenju poklicnih gasilcev, ampak vi v temu zakonu uveljavljate obvezno članstvo za to združenje. To je shizofreno, vaša trditev, s tem, kar počnete v zakonu.</p>
            </sp>
            <sp who="BevkSamo">
               <speaker>PREDSEDNIK SAMO BEVK:</speaker>
               <p>Nadaljujemo z razpravo.</p>
               <p>Sedaj gre v bistvu za dialog med predlagatelji zakona in pa članicami in člani odbora. Vabljeni ste že dobili besedo.</p>
               <p>Sedaj sem na vrsti za razpravo sam. V nadaljevanju pa bo sledil mag. Dušan Verbič.</p>
               <p>Govorimo torej o Zakonu o gasilstvu. O sistemu, ki je zelo, zelo učinkovit pri nas v Sloveniji, ki nam ga zavidajo marsikje v Evropi in tudi po svetu. Seveda ima več kot 150-letno tradicijo. 1869. leta je bilo ustanovljeno prvo prostovoljno gasilsko društvo v Metliki, 1949. v Ljubljani Gasilska zveza Slovenije. Imamo impozantno število 160 tisoč članov, od tega več kot 50 tisoč operativcev v več kot 1300 društvih na Slovenskem. Potem seveda moramo sem prišteti še poklicne gasilce v 13 poklicnih regionalnih enotah z več kot 1200 člani. To je sistem, ki je zelo, zelo dobro organiziran. Sedaj pa k samem zakonu.</p>
               <p>Kar nekaj let usklajevanja je za tem predlogom zakona. Mislim, da so se s tem zakonom tako ali drugače ukvarjale tri vlade in trije ministri za obrambo. Žal pa je sledila do, bi rekel, predloga tega zakona v Državnem zboru, ki je prišel 14. januarja, je bila pred tem neka dveletna prekinitev, kar je zelo slabo za kontinuiteto priprave nekega zakonodajnega predloga. No, nekatere rešitve so bile že pred tem, pred to dveletno pavzo usklajene, pa so s tem novim predlogom ponovno odprte. Tudi mnenje Zakonodajno-pravne službe je zelo, zelo kritično. Mene pa osebno tudi zelo moti hitrost odločanja tega predloga. Že Zakonodajno-pravna služba je rekla, da bi glede na število členov, ki se spreminjajo, morali napisati zakon na novo. Mi smo predlog novele dobili v Državni zbor 14. januarja, 11. marca bo izredna seja Državnega zbora, ta petek, ko bomo dokončno odločali o tem predlogu, se pravi manj kot 2 meseca za pripravo nekega zakonskega predloga, ki je zelo, zelo kompleksen. Po mojih izkušnjah v delu v Državnem zboru bi morali za tak predlog, za tako novelo imeti na razpolago vsaj 6 mesecev če ne celo leto dni časa, da bi res v miru lahko preštudirali vse te rešitve, ki so sedaj danes na mizi.</p>
               <p>V Poslanskih skupini Socialnih demokratov še nismo sprejeli dokončne odločitve. To bomo predstavili v stališču Poslanske skupine Socialnih demokratov na petkovi seji, pred tem pa se bomo poslanke in poslanci temeljito posvetovali na seji poslanske skupine. Vsekakor pa lahko že danes rečem, da zakonu ne bomo nasprotovali.</p>
               <p>In še za konec en stavek. Ne poznam poslanca ali poslanke, ki bi na državni ali na lokalni ravni nasprotoval oziroma nasprotovala razvoju gasilstva. Ravno nasprotno.</p>
               <p>Sedaj pa nadaljujemo z razpravo. Kolega mag. Dušan Verbič ima besedo.</p>
               <p>Izvolite.</p>
            </sp>
            <sp who="VerbičDušan">
               <speaker>MAG. DUŠAN VERBIČ (PS Konkretno):</speaker>
               <p>Hvala lepa za besedo, predsednik. Prav lep pozdrav vsem vabljenim, seveda tudi članom odbora. Moram priznati, da sem pozorno poslušal vse dosedanje razprave, najsi bo to s strani vabljenih kot tudi s strani mojih poslanskih kolegov. In takoj od začetka bom zelo jasno postavil tezo ali stališče, ki je bilo izpostavljeno, da je ta zakon, ki je pred nami, nabiranje političnih točk. Mislim, da smo že navajeni v tem Državnem zboru v zadnjem času že kar uvodne besede razpravljavcev, v kolikor se pač ne strinjajo z določenimi predlogi, noveliranja zakona ali pa sploh novega zakona.</p>
               <p>Moram priznati, da sem pozorno poslušal vse dosedanje razprave, najsi bo to s strani vabljenih kot tudi s strani mojih poslanskih kolegov. In takoj od začetka bom zelo jasno postavil tezo ali stališče, ki je bilo izpostavljeno, da je ta zakon, ki je pred nami, nabiranje političnih točk. Mislim, da smo že navajeni v tem Državnem zboru v zadnjem času že kar uvodne besede razpravljavcev, v kolikor se pač ne strinjajo z določenimi predlogi, noveliranja zakona ali pa sploh novega zakona.</p>
               <p>Moram priznati, da mi je močno žal, da ni predstavnice Zakonodajno-pravne službe prisotne, <stage>/glasovi iz ozadja/</stage>. Se opravičujem, hvala lepa za prisotnost. Kajti bom začel pri tem stališču Zakonodajno-pravne službe.</p>
               <p>Ni prvič in ni zadnjič, da si dovolim tudi kdaj komentirati stališče Zakonodajno-pravne službe, ki po Poslovniku Državnega zbora zelo jasno je določena njihova pristojnost. In sam sem hvaležen za vsakokratno poglobljeno analizo, posvečanje vsebini in tudi na nek način opozoriti nas poslance, kot predstavnike zakonodajne veje oblasti, kje so tiste slabosti, praznine, pasti, v teh tako imenovanih zakonskih spremembah.</p>
               <p>Moram priznati, da me je presenetilo predvsem ta globina, pa bom govoril v pozitivnem smislu, globina, da skoraj na 11 straneh opozarja nas poslance na določene zadeve, ki se s tem predlogom zakonom posega. In, če se lahko samo nekoliko v obrobu dotaknem, v teh vsebinah, 13, pa je spoštovana kolegica uvodoma tudi že nekaj navedla, mi je nekako neko vprašanje ali zagonetka v tem zakonu, ki je skoraj v uvodu zapisano, da se v bistvu iz podzakonskega nivoja nekih normativnih določb prenaša s tem na zakon. Zdaj v nadaljevanju je obrazložitev prav gostovo lahko razumljena na tak ali drugačen način. In v nadaljevanju sem hvaležen, ki je opozorila predvsem pri tej spremembi na tako imenovani status osebnega ali zasebnega javnega prava, če se pogovarjam tukaj o Združenju, se pravi poklicnih gasilcev in podobno, pa o tem še nekoliko v nadaljevanju.</p>
               <p>Ampak, če ta 11 strani Zakonodajno-pravne službe konzumiram, moram priznati, da bi mi bilo zanimivo vprašanje, pa ga ne postavljam, ker ni običajno, da postavljamo Zakonodajno-pravni službi vprašanje, ali bi nek tovrstni pristop in razmišljanje, ki je izkazano v nekih zelo jasnih besedah in stavkih, bilo podobno, če bi se vzpostavilo, ali je sedaj veljavni zakon, pa mislim, da se ne bom dosti zmotil, iz leta 2015, pa potem simbolično noveliranje 2019, bi bil deležen enakega pristopa in razmišljanja?</p>
               <p>To moram izpostaviti zaradi tega, kajti nekako tudi to stališče Zakonodajno-pravne službe je bilo vsaj v uvodni razpravi spoštovanega kolega kar velikokrat citirano in omenjeno tudi to opozorilo Zakonodajno-pravne službe, da se s to novelo posega v razna področja, ki so drugo zakonsko urejene, pa so tako na rahlo zapisano, da so neskladne. Tisto, kar pa moram priznati, pa mene osebno zelo moti, in se vsakokrat ob tovrstnih besedah, neustavni, preprosto moram odzvati. V teh naših političnih razpravah in deloma tudi stališče Zakonodajno-pravne službe je treba tudi ob tej priložnosti ali vsakokrat povedati. Takrat, ko se pogovarjamo, sklicujemo na neustavnost, je to politična zloraba. Poslanci nikoli ne smemo se sklicevati na neustavnost, kajti Ustavno sodišče je edino v Republiki Sloveniji, ki lahko z gotovostjo, meritorno odloči, kateri člen, kateri predlog je neustaven. In glede na to, da je zdaj zelo specifična vsebina pa ne bom več kakorkoli šel v kontekst tega zakonodajno-pravnega stališča, ki v nadaljevanju ocenjujem, da ste nekoliko omilili to retoriko, kar se tiče, se polovico Zakonodajno-pravne službe, in nekako nakazali možnost, da se vseeno v tem drugem branju z amandmaji nekoliko popravi to. In pri nekem hitrem pregledu teh amandmajev, sem na stališču, da je to dobro, kajti zdaj smo zgolj v drugem branju, in do tretjega branja je še dovolj časa, da se kakršnekoli zadeve, ki so morda moteče, lahko tudi še odpravijo.</p>
               <p>Moram pa priznati nekaj, da me boj negativno preseneča pa neka druga realnost, ki je bila vsaj iz strani uvodničarjev zelo transparentna. In sicer, če grem kar po vrsti. Tako na strani predlagateljev, potem Združenje poklicnih gasilcev, kot tudi Gasilske zveze Slovenije, in tudi s strani Državnega sveta, je bilo zelo jasno sporočilo, da je potrebna sprememba Zakona o gasilstvu, da se temu sledi. In po eni strani moram priznati, da sem prijetno ali z zadovoljstvom poslušal tako Združenje poklicnih gasilcev, kot tudi s strani Gasilske zveze, da je ta zakon ali predlog novele zakona dober, in da so, dejansko, potrebne te spremembe, ki so vključene v obilici teh členov.</p>
               <p>Je pa res, da se potem nehote pa postavi vprašanje ali dilema, ki smo pa poslušali predstavitev predstavnika Mestne občine, ki je predstavil stališče mesnih občin v Republiki Sloveniji, in se samo po sebi vsiljuje vprašanje, ali moda se v tej materiji nekako ne izkazuje neka želja po prevladi med tako imenovanimi javnimi zavodi, ki praviloma vključujejo poklicne gasilce v mestnih občinah, in na drugi strani obilico gasilskih društev. To prosim, to razmišljanje, vzemite nekoliko z zadržkom, vendar osebno menim, da to ni najboljša popotnica, kajti ta vsebina, in takoj zelo jasno lahko povem, da kritiko, tako meni, kot tudi poslanskim kolegom, če se na določeni točki zelo nekako pametujemo, koliko poznamo, koliko želimo dobrobit samemu gasilstvu, jaz menim, da v prvi vrsti je stroka, in to gasilska stroka, ne glede na to, ali poklicni, ali prostovoljni gasilci, so tisti, ki bi morali in tudi morajo narekovati, kakšna naj bo vsebina zakona. In ravno v tem kontekstu lahko rečem, da ni najbolj prijetno, če se te, tako na eni strani te zveze, pa na drugi strani predstavništva mestnih občin, nekako ni bilo bolj kompatibilno.</p>
               <p>Hkrati pa to, kar sem že tudi uvodoma omenil, imamo še nekaj časa, moram priznati še eno zadevo, ki je v dosedanji razpravi sploh ni bilo izpostavljeno: cilj tega zakona. In je zelo jasno zapisano v uvodu, da se želi povečati, prvič usklajenost, drugič racionalnost in učinkovitost, zanimivo, ker ni poudarka, tudi v mojih predhodnih razpravljavcih je bilo, operativnih nalog gasilstva. Prav gotovo, da operativne naloge gasilstva izvajajo ljudje. Popolnoma jasno. Ampak v teh razpravah, sploh političnih, se je pa izpostavilo tudi neko kategorijo, kar se tiče zaposlenih, in tukaj moram priznati, da se tudi strinjam z zapisanim, strani Zakonodajno-pravne službe, da to pa spada in je v pristojnosti nekako drugega področja zakonodaje, kajti operativne naloge gasilstva menim da te tako imenovane pravice, ki urejajo iz kolektivnih pogodb ne spadajo in ne pripadajo tukaj. Tako, da mislim, da tukaj, čeprav so bile neke razprave ampak je za razumeti, da so pač to politične razprave pač sedanjega časa.</p>
               <p>Tako da kar se tiče teh operativnih nalog gasilstva sem sam trdno na stališču, da poslanci, poslanke, ki nekako sprejemamo tovrstne spremembe ali same zakone preprosto ne moremo biti bolj pametni, kot je gasilska stroka in sam prav gotovo bom in tudi sledim pač tem tako imenovanim predlogom predvsem v tem kontekstu , kajti ne glede na to, da Združenje mestnih občin ima neke pomisleke ali pač ni bilo več kompatibilnosti ampak takrat kot je pač res neka stroka sem na stališču, da resorno ministrstvo vseeno vlaga določene napore, da se tako za Gasilsko zvezo Slovenije kot neko stanovsko ustanovo ali organizacijo skupaj tudi s se pravi s tem recimo Združenjem poklicnih gasilcev, da so to institucije, ki nekako imajo določeno težo.</p>
               <p>Zdaj si bom dovolil spoštovani predsednik, pa ne bom potem v nadaljevanju se še v razpravo posegal, ker ste itak tudi sam rekel, da je pač recimo temu, da imamo nekoliko omejen čas si bom dovolil tudi še dve besedi, ko smo vložili v naši poslanski skupini amandma k temu 31. členu. Ta amandma preprosto ostaja ali ohranja 31. člen, ki je pač prvotno predlagan vendar nekako pri nekem recimo temu malo poglobljenem premisleku in glede na preteklost, da se tako imenovana izvršilni veji oblasti in to je na ministrstvu ni izpolnilo pač neke obveze, je popolnoma razumljivo, da se v zakonske določbe vpišejo tudi stvari, ki imajo kar močen vsebinski pomen.</p>
               <p>In zaradi tega smo zgolj v tem 31. členu predlagali tretji odstavek predvsem v kontekstu, da je vsem popolnoma jasno in tudi razumljivo, da je poenotenje znanja in usposobljenost za opravljanje javne gasilske službe, ki se neposredno povezuje ali navezuje, da se programi za temeljno in dopolnilno usposabljanje prostovoljnih gasilcev in programe za usposabljanje poklicnih gasilcev medsebojno uskladijo. Sam ne vidim razloga iz tega tako imenovane zakonodajne veje oblasti zakaj to ni deklaratorno zapisano tudi v materialni vsebini zakona.</p>
               <p>Tako da to je pač edina recimo temu pripomba ali predlog v tem zakonodajnem procesu. Z veseljem se bo še lahko tudi na to temo razpravljalo. Kar se tiče pa za ostale zadeve kot sem tudi že uvodoma omenil ali v tem delu moje razprave sam upam, da čeprav ni veliko časa do tretjega branja tega zakona, da se kaka zadeva še lahko vključi, dopolni, popravi, vključno tudi s kakim delom Zakonodajno-pravne službe, kajti resnici na ljubo je treba povedati, da je tukaj neka kombinacija s tega tako imenovanega osebe javnega prava in nekako javni zavodi so na ta način organizirani in se sedaj praktično v tem predlogu zakona poskuša potom, recimo temu gasilska društva, osebe zasebnega prava z neko pristojnostjo in podobno tukaj je vredno nekega pomisleka. Bi pa vseeno za konec postavil vprašanje predlagatelju, ki je tudi navedeno v konkretno povedano predlogu 3. člena drugi odstavek, kjer pravi, da gasilsko organizacijo in organizacije lahko izvajajo tudi druge naloge gasilstva, ki so skladno s tem zakonom pridobitno dejavnost.</p>
               <p>Zdaj, če lahko rečem malce laično. Zdaj katere so te pridobitne dejavnosti, če se nekako bolj usmeri v tako imenovane te javne zavode, se pravi gasilsko brigado, kakorkoli, katere so tiste pridobitne dejavnosti glede na to, da je obilico aktivnosti vezano na reševanje, na gašenje, na varnost pa ne bom naprej našteval, kaj ste imeli to v mislih in ali lahko take zadeve v okviru svojih pristojnosti, ki jih ni malo in ki so zelo odgovorne in izredno potrebne za pač vsako družbo, lokalno skupnost, državo, a si lahko to sploh privošči v obsegu sedanjih recimo temu mest sistemizacij zaposlenih in podobno.</p>
               <p>Naslednja zadeva pa da ne bom napačno razumljen bi postavil še eno vprašanje. S tem predlogom zakona se nekako omogoča, da se bi poklicnim gasilcem recimo temu iz tretjih držav kakorkoli že omogočilo, da pridobijo v Sloveniji tudi status poklicnega gasilca in je moje zelo načelno vprašanje ali se ocenjuje, da imamo deficit na tem področju ali da ni interesa, da se nekako odpira nekako dodatna možnost po novih recimo temu iz drugih držav zaposlitve s statusom poklicnega gasilstva. To je moje dobronamerno vprašanje in kot rečeno amandmaji, ki so vloženi s strani koalicije in tudi ta predlog zakona prav gotovo podpiram. Ko je bilo pa malce provokativno vprašanje ali se bo kakršen koli amandma opozicije podprl pa lahko povem, da do glasovanja bom o tem še odločil. Hvala lepa.</p>
            </sp>
            <sp who="BevkSamo">
               <speaker>PREDSEDNIK SAMO BEVK:</speaker>
               <p>Hvala lepa tudi vam. Besedo pa dajem državnemu sekretarju gospodu Janezu Žaklju. Izvolite.</p>
            </sp>
            <sp who="ŽakeljJanez">
               <speaker>JANEZ ŽAKELJ:</speaker>
               <p>Hvala. Samo za obrazložitev te pridobitne dejavnosti. Tukaj v razlagi na 35 strani je navedeno, da med druge naloge gasilstva spadajo na primer izvajanje požarne straže, požarnega varovanja in drugih ukrepov varstva pred požarom na podlagi pooblastil pristojnega organa.</p>
               <p>Potem gre tudi za vzdrževanje gasilnikov, pregledovanje in preizkušanje hidrantnega omrežja, posojanje zaščitne in reševalne opreme, pa tudi nekatere preventivne naloge, ki jih izvajajo gasilci za tudi pri usposabljanju prebivalstva.</p>
            </sp>
            <sp who="BevkSamo">
               <speaker>PREDSEDNIK SAMO BEVK:</speaker>
               <p>Ja, hvala lepa gospodu državnemu sekretarju. Sedaj pa nadaljujemo z razpravo, in sicer na vrsti je poslanec Andrej Černigoj, pripravi pa naj se poslanec Jožef Lenart. Izvolite, kolega Černigoj.</p>
            </sp>
            <sp who="ČernigojAndrej">
               <speaker>ANDREJ ČERNIGOJ (PS NSi):</speaker>
               <p>Spoštovani gospod predsednik, hvala za besedo. Spoštovani državni sekretar, spoštovani generalni direktor Uprave Republike Slovenije za zaščito in reševanje, spoštovani sekretar gospod Srečko Šestan in vsi ostali prisotni, vse panožne zveze gasilcev tukaj. Jaz moram reči, da najprej da sem vesel, da smo se danes zbrali v tako velikem številu in sem vesel, da nekako tudi v večini imamo pozitivno mnenje glede današnjega Zakona o gasilstvu. Lahko sam rečem, da ta zakon, ki ga je Ministrstvo za obrambo pripravilo podpiram, ker vem in smo tudi iz razprave slišali, da nekako je bilo opravljeno veliko posvetovanj in sam osebno tudi podpiram zaradi tega, ker mislim, da je potrebno s ciljem po večji učinkovitosti odzivanje na naravne in drug nesreče ter upoštevanjem dejanskih potreb mora država usmerjati in podpirati tudi čim bolj uravnotežen razvoj različnih prostovoljnih organizacij in društev s področja zaščite in reševanja kot tudi njihovo čim bolj uravnoteženo prisotnost na celotnem ozemlju države.</p>
               <p>Jaz moram reči, da najprej da sem vesel, da smo se danes zbrali v tako velikem številu in sem vesel, da nekako tudi v večini imamo pozitivno mnenje glede današnjega Zakona o gasilstvu. Lahko sam rečem, da ta zakon, ki ga je Ministrstvo za obrambo pripravilo podpiram, ker vem in smo tudi iz razprave slišali, da nekako je bilo opravljeno veliko posvetovanj in sam osebno tudi podpiram zaradi tega, ker mislim, da je potrebno s ciljem po večji učinkovitosti odzivanje na naravne in drug nesreče ter upoštevanjem dejanskih potreb mora država usmerjati in podpirati tudi čim bolj uravnotežen razvoj različnih prostovoljnih organizacij in društev s področja zaščite in reševanja kot tudi njihovo čim bolj uravnoteženo prisotnost na celotnem ozemlju države.</p>
               <p>Zdaj videli smo, da pripravam zakona o gasilstvu ima kar dolgo brado. Slišali smo, da so se same zadev začele že od leta 2016, se pravi dolgih šest let in če pogledamo sedanji zakon, ki je bil sprejet leta 93, dopolnjen 99 in nazadnje, nenazadnje dopolnjen 2005 lahko ugotovimo, da v bistvu današnja razprava 2016 je potekala dolgo časa, tudi utemeljeno z različnih vzornih kotov, predvsem pa z različnimi deležniki, zato lahko rečem tudi zakaj sem v začetku bil proti predstavitvi mnenj, ker mislim, da šest let je dovolj časa, da se zadeve temeljito pregledajo, da se temeljito ugotovijo in predvsem to predstavitev mnenj gledam na morebitno zavlačevanje oziroma predstavljanje zadeve, ki so v finišu v skoraj v cilju in mislim, da je tukaj veliko pozitivnih rešitev noter, ki jih bom tudi v nadaljevanju izpostavil in nima smisla, da bi tukaj zadeve odlašali.</p>
               <p>Moram reči, da pri današnji predstavitvi sem bil zelo pozoren, bil sem v dvorani, sem poslušal zelo pozorno vsakega razpravljavca in moram reči, da v moji nadaljnji razpravi ne bom šel ad persona, ne bom se izpostavljal kot morebitnega borca za pravice gasilcev. Jaz sam delujem z gasilci celo svoje življenje v lokalnem območju v Ajdovščini in poskušam tudi sedaj v sedanjem lokalnem okolju tudi z gasilci sodelovat in jim vedno tudi prisluhnem in poskušamo nekako uskladiti svoja mnenja.</p>
               <p>Če nadaljujem v bistvu tudi današnja razprava se nekako na eni strani so državljanke in državljani lahko videli razliko enih in drugih in tudi bodo lahko zelo lahko ocenili v bistvu nekako željo, našo željo, da bi zadevo izboljšali. Če grem preden grem na same rešitve bi mogoče samo še eno stvar rad popravil, moje razpravljavce. Jaz moram rečt, da vedno ko sem na odboru se javnim k besedi, skoraj vedno in nikoli ne obmolknem in vedno sem pripravljen na konstruktiven dialog z argumenti.</p>
               <p>Zaradi tega bi mogoče samo eno stvar opravil. Jaz sem zelo podrobno prisluhnil, če tukaj imamo danes tri panožne gasilske društva, panožne skupine za gasilce in dve panožni skupini sta bili za, ena je bila proti. Je pa mnenje Združenih mestnih občin Slovenije, ki ni panožna skupina gasilcev bilo mogoče malček drugačno. Ampak kot sem že omenil, dve panožni skupini gasilcev so bili za, ena panožna skupina je imela drugačno mnenje in tukaj moramo biti celo jasni, natančni in predvsem ekzaktni. To bi rad poudaril.</p>
               <p>Zdaj, kar se pa tiče samega zakona, jaz pozdravljam kar vrsto rešitev. Tudi v preteklosti sem se veliko srečeval z župani na območju Primorske in mor reči, da v bistvu ta predlog, ki uvaja novost, da na posameznih zaokroženih industrijskih kompleksih operativna gasilska enota organizira skupaj za več gospodarskih združb, zavodov in drugih organizacij, ki opravljajo svojo dejavnost na tem področju, to župani samo pozdravljajo. V Republiki Sloveniji se v zadnjem času razvilo ogromno število različnih industrijskih kompleksov. Direktorji teh družb opozarjajo, da to je velik strošek in skupaj z župani so iskali rešitev, ki jo mislim da je ta rešitev tukaj zapisana, prava in jo bom tudi z veseljem podprl.</p>
               <p>Druga, kar se tiče, da se na področju prostovoljnega gasilstva se poleg prostovoljnega gasilstva uvaja pojem gasilec pripravnik, član prostovoljnega gasilskega društva star najmanj 16 let, ki je opravil predpisano usposabljanje in gasilec veteran, se pravi član prostovoljnega gasilskega društva po dopolnjenem 65 letu. To jaz pozdravljam, to tudi bolj natančno ureja zadevo.</p>
               <p>Potem je ogromno še drugih pozitivnih zadev. Mogoče tudi to, da tukaj dokončno urejujemo to, kar smo že rešili v PKP 10, da se poklicnemu operativnemu gasilcu poklicnem jedru zadeva rešuje, tako da tukaj ni senca dvoma to, kar je tukaj rešeno in kar smo obljubili, to tudi zdaj delamo.</p>
               <p>Kot človek, ki živi na podeželju podpiram predlog predvideva tudi predlog posebnega alarmnega znaka za aktiviranje gasilskih enot. Namesto sedaj predpisanega znaka za opozorilo, to mi na podeželju se hitro prilagodimo in to tudi podpiramo. Prav tako jasneje se določa, da lahko vodja intervencije v izjemnih in nujnih primerih, ko je ogroženo človeško življenje ali premoženje posega tudi v posamezne ustavne pravice. Vem, da je tudi tukaj včasih od človeka, ki je predan pred preizkušnjo so tiste sekunde v bistvu odločujoče in tukaj v bistvu se mu nekako zaščiti hrbet, da pravni okvir, da lahko po svoji najboljši volji in po svojih najboljših čustvih in izkušnjah odreagira tako kot se njemu zdi, ne da bi se mogoče bal na kakršnekoli pravne posledice. Ki bi lahko sledile.</p>
               <p>Saj vemo, tudi v Sloveniji počasi prihajamo v tisto družbo, ki je v Ameriki, ko te tožijo skoraj za vsak majhno zadevo, ampak tukaj dajemo pravno podlago.</p>
               <p>In nenazadnje vodja intervencije lahko po novem tudi odredi fotografiranje, snemanje območja kraja dogodka za potrebe vodenje intervencije. Včasih predvsem tudi veliko krat se gasilci v bistvu srečujejo z nenormalno količino predpisov in vse kar je treba recimo. Ampak ko si ti na terenu, ko je požar v bistvu, ko se požar pogasi in recimo je potrebno potem še spremljat to področje, če bo mogoče v prihodnosti še mogoče kaj zagorelo, ne, takrat ni čas, da se zbira kakršnakoli potrdila in soglasja in ne vem kaj, ampak mora bit človek tam, odločit in zadevo izpeljat, seveda v dobri meri, da bo zadeva potem tudi bila potem urejena.</p>
               <p>Zdaj jaz moram reči, da moji predhodniki v preteklosti nazaj so imeli veliko za povedat čez ministra Tonina. Jaz se z njihovimi besedami in razpravo ne strinjam. Kot sem že rekel, jaz ne želim it at persona ampak v primeru, če bi šel, bi lahko rekel, ampak ne bom, bi lahko rekel, da so njihove teze neutemeljene, brez izkušenj, mogoče mejijo na znanstveno fantastiko oziroma niti akademsko razpravljanje, predvsem so pa brez izkušenj in brez operativnih dejanskih izkušenj v samih nalogah na terenu. Ampak v to smer ne bom šel, ker nisem tak človek, ker jaz mislim, da je moč argumentov ta prava smer, v kateri se lahko mnenja krešijo. Jaz bom z velikim veseljem zakon o gasilstvu podprl, podprl bom pa tudi amandmaje koalicije, bom pa tudi še premislil, en amandma je ali ga bom podprl ali ne. Verjamem pa, da je še nekaj časa do odločanja, zaradi tega tudi vidim, da državljanke in državljani lahko vidijo, da večina panožnih zvez, ki pokrivajo gasilstvo v Sloveniji tudi po številu gasilcev je za. Jaz moram reči, da trdno zaupam tudi tej sprednji prvi mizi, ki nekateri prihajajo tudi iz mojih koncev, drugi so po drugih funkcijah narave tudi župani. To se pravi, poznajo gasilstvo iz prve roke in zaradi tega tem ljudem zaupam. Videl sem njihov trud, ki so ga vlagali zadnjo leto in treba je te v bistvu nekaj na tej stvari naredit, izboljšat, in moram reči, sem si tudi zapisal, strinjam se, ko so rekle nekatere panožne zveze zelo dober za gasilstvo v Sloveniji in zaradi tega ga bom tudi podprl. Hvala.</p>
               <p>Jaz bom z velikim veseljem zakon o gasilstvu podprl, podprl bom pa tudi amandmaje koalicije, bom pa tudi še premislil, en amandma je ali ga bom podprl ali ne. Verjamem pa, da je še nekaj časa do odločanja, zaradi tega tudi vidim, da državljanke in državljani lahko vidijo, da večina panožnih zvez, ki pokrivajo gasilstvo v Sloveniji tudi po številu gasilcev je za. Jaz moram reči, da trdno zaupam tudi tej sprednji prvi mizi, ki nekateri prihajajo tudi iz mojih koncev, drugi so po drugih funkcijah narave tudi župani. To se pravi, poznajo gasilstvo iz prve roke in zaradi tega tem ljudem zaupam. Videl sem njihov trud, ki so ga vlagali zadnjo leto in treba je te v bistvu nekaj na tej stvari naredit, izboljšat, in moram reči, sem si tudi zapisal, strinjam se, ko so rekle nekatere panožne zveze zelo dober za gasilstvo v Sloveniji in zaradi tega ga bom tudi podprl. Hvala.</p>
            </sp>
            <sp who="BevkSamo">
               <speaker>PREDSEDNIK SAMO BEVK:</speaker>
               <p>Hvala lepa tudi vam. Besedo ima poslanec Jožef Lenart, pripravi pa se naj poslanec Robert Pavšič.</p>
            </sp>
            <sp who="LenartJože">
               <speaker>JOŽEF LENART (PS SDS):</speaker>
               <p>Hvala lepa za besedo predsednik in tudi hvala za to korektno vodenje danes. Pozdrav tudi gostom iz ministrstva, gasilcem, predstavnikom združenj gasilskih civilne zaščite in seveda pozdrav moj naj bo danes rešpekt in spoštovanje vašemu delu.</p>
               <p>Smo torej pred odločitvijo in sprejemom predloga sprememb in dopolnitvah zakona o gasilstvu-D, zadnje spremembe pa so bile leta 2005, torej pred 16 leti in seveda mislim, da ni nikogar tukaj noter, da ne bi razumel, da so te spremembe potrebne zaradi te, bom rekel časovne razlike, kdaj so bile zadnje narejene.</p>
               <p>Temeljni cilj predloga pa je dejansko omogočiti nadaljnji razvoj gasilstva ter povečati usklajenost, racionalnost in učinkovitost izvajanja operativnih nalog gasilstva, se pravi kratko in jedernato. Dejansko vseh poglavitnih rešitev ne bom navajal, kajti zelo dobro tudi pojasnjujejo in odgovarjajo na vprašanja seveda pristojni iz ministrstev, tako da še enkrat gasilstvo je humanitarna dejavnost, zato imajo prostovoljna gasilska društva status društev v javnem interesu tako da dejansko vemo, da so potrebni, vemo pa tudi, da nekako enako plemenito je tudi poslanstvo in delo poklicnih gasilcev in seveda družba se spreminja ves čas, tako da tudi sistemi in podsistemu družbe se spreminjajo, nadalje pa potem je logično, da moramo seveda iti s časom naprej in nekako tudi korigirati, modernizirati te pravilnike in ta zakon o gasilstvu tako da moram se še spomniti, da se spreminja tudi njihovo delo in njihovo delovno okolje, ki postaja bom rekel skorajda vedno bolj nevarno zaradi vedno več nekakšnih vremenskih nesreč, ujm.</p>
               <p>Gasilci grejo na teren v prvi vrsti zastavijo tudi svoje zdravje za to, da zaščitijo državljane in njihovo pa tudi moje premoženje.</p>
               <p>Torej še enkrat podpora s strani poslanske skupine Slovenske demokratske stranke je zagotovljena apeliramo pa tudi na ostale prisotne, da ta predlog podprejo, kajti včasih je pač tako, da bi morali poslanci nekako stopiti korak nazaj pa pozabiti na svojo strankarsko pripadnost kadar so rešitve dejansko nujne in dobre. Naredimo torej nekaj dobrega tako, da bodo naši gasilci lahko kvalitetno opravljali še dalje svoje poslanstvo in delo in pa mogoče samo še omenim, da podpira predlog tudi Državni svet Republike Slovenije pa seveda tudi nekako apel je bil s strani Gasilske zveze Slovenije, da to pač podpremo tako da danes še enkrat podpiramo in uspešno naprej. Hvala lepa.</p>
            </sp>
            <sp who="ČernigojAndrej">
               <speaker>PODPREDSEDNIK ANDREJ ČERNIGOJ:</speaker>
               <p>Spoštovani kolega Jožef Lenart, hvala za vašo razpravo. Besedo dajem gospodu kolegu Robertu Pavšiču, pripravi naj se gospod Jurij Lep. Hvala. Izvolite, beseda je vaša.</p>
            </sp>
            <sp who="PavšičRobert">
               <speaker>ROBERT PAVŠIČ (PS LMŠ):</speaker>
               <p>Hvala za besedo. No, kot je predsednik tega odbora izpostavil že v svoji razpravi je to, da ga ni človeka v tej inštituciji, ki bi želel škoditi gasilstvu in to je tisto, kar od začetka in osnovno in poudarjamo nenehno, da ne gre za politično vprašanje ampak gre za vprašanja dejansko iz stroke.</p>
               <p>Ravno zato je meni kot posamezniku zelo čudno, da se zdaj kar naenkrat tako hitro mudi, da se zakon sprejema en mesec pred volitvami, ker to je materija, ki presega politiko. Ta zakon se lahko sprejme v kateremkoli sklicu. Ker ne bo političnega nasprotovanja, so pa strokovni glasovi, ki nasprotujejo nekaterim delom zakonodaje. Slišali smo, da tako Gasilska zveza kot Združenje absolutno podpirata zakon, pa če jim bo dal predsednik besedo še na koncu me zanima ali podpirajo prav popolnoma vse rešitve, ki so v zakonu ali samo zakon na splošno, ker to je bistvena razlika.</p>
               <p>Ker absolutnega ni, sem prepričan. Slišali pa smo nekaj strokovnih zadržkov tako z mnenja Zakonodajno-pravne službe kot tudi sindikatov in Združenja mestnih občin in ko govorimo o zaupanju, danes ste gospod sekretar izpostavili, da ste uskladili zadevo z Informacijsko pooblaščenko, kar se tiče zbiranja podatkov. 30. 11. 2011 njeno mnenje, pa vam preberem, kaj piše noter. K 22. in 23. členu Informacijska pooblaščenka opozarja, da za nobeno od evidenc po 22. in 23. členu zakona o gasilstvu verzijo D, niti za evidenco ministrstva pa novem 22. členu zakona o gasilstvu, niti evidenco Gasilske zveze Slovenije in evidenco Združenja slovenskih poklicnih gasilcev, ki st opredeljeni v 23. členu predloga zakona o gasilstvu v zakonu ni opredeljen namen vodenja teh evidenc.</p>
               <p>Ob tem je v namenu porabe podatkov, kot je opredeljeno v novem 22.č členu zakona o gasilstvu zelo širok, saj določa, da smejo osebne podatke in tako naprej. Pomisleki so identični, kot v mnenju Zakonodajno-pravne službe. Kako naj vam zaupam, če ste mi še pred dvema urama rekli, da je z Informacijsko pooblaščenko vse usklajeno. Potem pa Zakonodajno-pravna služba z dne 7. 3., torej včeraj ugotovi glede na navedeno ZPS, torej Zakonodajno-pravna služba ugotavlja, da predlagana ureditev v 22. členu predloga, torej predloga, ki je po vaše usklajen ne določa ustreznih jamstev, ki jih zahteva 38. člen Ustave. Namen zbiranja ni in obdelave podatkov iz tega člena je določen preširoko, preohlapno in nedoločno.</p>
               <p>Zaupanje. Veste med neresnico in eno drugo besedo, je ne bom nalašč uporabil tukaj, je zelo majhna razlika in tudi o tem držanju obljub in kako se je rešilo v se v PKP 10 pa bom še nekaj povedal. Z rešitvijo v PKP 10 ste uvedli novo diskriminacijo, pa jo bom zdaj vam pojasnil. Po PKP 10 poklicni gasilci v prostovoljnih poklicnih jedrih z dodatki niso bili obdavčeni. Vsi tisti, ki pa do dodatke prejeli v kolektivni pogodbi so bili pa obdavčeni. Torej z vašo rešitvijo ste spet naredili eno diskriminacijo in upam, da jo boste rešili. Ne tako, da boste nekomu nekaj pobrali, ampak da boste drugim nekaj vrnili, da bodo ljudje za isto delo prejeli enako plačilo in enake dodatke.</p>
               <p>Toliko o kredibilnosti, vizionarstvu, izpolnjevanju obljub in ne več česa še, no. Ma lepo vas prosim, ni stvar politike. Stvar je strokovnosti. V interventni zakonodaji z več členi bi se lahko uskladili vsaj s kolektivno pogodbo. Senca dvoma torej obstaja kljub dobrim namenom, saj ta pregovor smo slišali v tej sobi v tej stavbi že dostikrat. Pot v pekel je tlakovana z dobrimi nameni. In tole zavajanje kako je bil najprej konsenz med gasilci, usklajeno z informacijsko pooblaščenko, usklajeno s sindikati. Tudi kar se kolektivne pogodbe tiče, ste vi sami prej govorili. Ja, da je skoraj vse usklajeno, da obstajajo še tri točke odprte. Ne vem, predstavnik sindikata vmes, ko ste to trdili, kategorično odkimava. Na žalost poslovniško ne more priti do besede. Lahko samo midva debatirava.</p>
               <p>Komu naj torej verjamemo? Komu? V precep nas spravljate, ko gre za tako pomembno zadevo kot je gasilstvo v Sloveniji. Zaradi tega, ker se vam mudi. Predsednik Odbora gospod Bevk ima dolgoletno parlamentarno tradicijo. Politično pa sploh. Tudi na lokalnem nivoju. Zagotovo dobro pozna organiziranje javnih služb na lokalnih nivojih.</p>
               <p>To je treba ponoviti. Ne da mi nasprotujemo temu zakonu, ker prihaja od vas, ampak ker je preveč vrat odprtih in preveč stvari je nedodelanih v navzkrižju, da bi lahko bil dober. In jaz vam iskreno predlagam, resnično iskreno predlagam, dajte si vzeti, lahko tudi 23. aprila še vedno skličemo izredno sejo Državnega zbora in sprejmemo zakon, ki bo usklajen z vsemi deležniki več ali manj, ker 100 % nikoli ne bo usklajen. Ampak dajte si vzeti še malo časa. Delali ste ga 6 let in sedaj je vse usklajeno. Ja, očitno ni. Obstajajo zelo utemeljena mnenja in pripombe na ta zakon. Ne da je to nekaj političnega padlo iz neba.</p>
               <p>Ne morem razumeti tega, gospod sekretar. Res ne morem razumeti zakaj je potrebno tako trmasto vztrajati, če bi si pa lahko vzeli še nekaj časa. Sploh ker se v razpravi izpostavljano zadeve, ki so kot neka resnica, po drugi strani pa očitno niso. Ne govorim, da ima eden ali drugi prav, ampak dajte se uskladiti med seboj in priti do nas z izdelanim in maksimalni meri prilagojenim predlogom zakonodaje.</p>
               <p>Bi pa resnično rad, da na koncu razprave damo možnost še enkrat en krog podajanja mnenj vabljenim, ker je bilo kar nekaj vprašanj, nekaj trditev, ki ne smejo obviseti v zraku. Te možnosti ne bo več. Naslednjič se bomo dobili na plenarnem zasedanju. Tam bomo razpravljali med seboj samo poslanci in vi na drugi strani. Danes pa imamo tukaj še vabljene, ki smo jim postavil še nekaj konkretnih vprašanj. Med drugim tudi to moje zadnje. Ali je popolnoma cel zakon dober za Zvezo in Združenje? To me zanima.</p>
               <p>Hvala lepa.</p>
            </sp>
            <sp who="ČernigojAndrej">
               <speaker>PODPREDSEDNIK ANDREJ ČERNIGOJ:</speaker>
               <p>Dober dan.</p>
               <p>Gospod Robert Pavšič, najlepša hvala za vašo razpravo. Če dovolite, državni sekretar, bi samo še kolegu Juriju Lepu dal besedo, ki je kot zadnji, potem boste pa lahko odgovoril na vsa vprašanja.</p>
               <p>Tako da gospod Jurij Lep, beseda je vaša.</p>
            </sp>
            <sp who="LepJurij">
               <speaker>JURIJ LEP (PS NeP):</speaker>
               <p>Hvala lepa za besedo.</p>
               <p>Vsem skupaj lep pozdrav. Vsem gostom, kolegom in kolegicam!</p>
               <p>Ko začnemo razpravljati o gasilstvu je zmeraj ta tema, ki je za mene pomeni tema, o kateri se ne bi smeli kregati, razdvajati sploh ne, razpravljati v tem smislu kaj je prav in kaj ni prav. Jaz zmeraj trdim gasilstvo je eno tako združenje in taka dejavnost, ki v Sloveniji, kot je bilo že rečeno in menda vsi vemo, zgodovinsko pogojeno s tako zelo aktivno akcijo, z velikim plusom med narodom. To me veseli, da je poveljnik Gasilske zveze Slovenije, gospod Petek, pač povedal, da organizacija, ki je sedaj potekala, ki sedaj teče, tudi ni tako slaba in bi lahko že na osnovi tega, kar že imamo sedaj v Sloveniji, vzor za marsikatero drugo državo.</p>
               <p>To me veseli, da je poveljnik Gasilske zveze Slovenije, gospod Petek, pač povedal, da organizacija, ki je sedaj potekala, ki sedaj teče, tudi ni tako slaba in bi lahko že na osnovi tega, kar že imamo sedaj v Sloveniji, vzor za marsikatero drugo državo.</p>
               <p>Iz osebnih izkušenj tudi vem, da smo imeli pri nas na Štajerskem, saj ni važno kje, tudi to srečo z prostovoljnimi gasilskimi društvi, recimo iz Hrvaške, Srbije, Madžarske, ki so se pri nas učili oziroma nabirali izkušnje glede našega prostovoljnega gasilstva.</p>
               <p>Glede zakona je bilo že veliko povedano. Jaz bom povedal samo moje pomisleke in Poslanska skupina Nepovezanih poslancev vsekakor zakonu ne bo nasprotovala, ker to bi bilo pa dejansko nefer. In tudi, ker vemo, da vsaki zakon, ki je napisan v smeri gasilstva gre v razvoj gasilstva, racionalnost, učinkovitost itd.. Se pravi, čeravno pa mene osebno zelo moti, da znotraj gasilskih krogov ne najdete nekega skupnega jezika. Čeravno sindikat je ista zgodba, ki bi se moral usklajevati in težko sprejmem, da ste se vi pogajali in se niste nič spogajali. Pa tudi to ni pomembno. Skratka v javnosti, tako kot sedaj govorimo, vidimo, da so nasprotovanja in to za mene kot poslanca, ki naj bi o tem odločal, ne morem biti 100 % za, če vidim, da je neka dilema.</p>
               <p>Kot vidite smo vložili tudi nekaj amandmajev skupaj z ostalo opozicijo in tudi glede na to, da je tudi koalicija vložila amandmaje, jasno da jim ne bomo nasprotovali, če so amandmaji takšni, ki so v zvezi z nekimi proceduralnimi postopki. Vsebinskih sprememb, pa moram priznati, da jih pa res ni.</p>
               <p>Kot sem povedal, bi predvsem polemiziral zato, ker na lokalni ravni vemo, da je gasilska služba obvezna javna gasilska služba in pri tej službi pač lokalna skupnost odloča. Sedaj hočemo, nočemo s tem zakonom verjamete ali ne postopoma prenašati neko zgodbo gasilcev, ki so angažirani na osnovni prostovoljni bazi in poklicnimi gasilci, želimo dolgoročno združiti v neko skupno moč, ki bi bila vodena iz enega centra. To jaz gledam tako naprej in to mislim, da v perspektivi to ni dobro. So prostovoljna gasilska društva, pa niso, da bi služila, tako kot sem tukaj videl, da bi lahko bila pridobitna dejavnost. Nisem za to, da se to uzakoni, saj tudi prostovoljni gasilci, ki imajo akcije pač lahko ljudje doniramo tako ali drugače. Če bomo šli v to, da bomo v zakonu zapisali, da lahko tudi zaračunavajo svoje usluge, potem se bo prostovoljstvo v prihodnosti pač izrodilo in se bo spremenilo v neko drugo zgodbo. Vsi bodo iskali neke zaslužke in več ne bo osnovna varianta, ki je bila požrtvovalnost, zaščita ljudi, reševanje pred požari, ampak bo to ostalo malo zameglilo.</p>
               <p>Poklicna gasilska služba pa so druga zgodba. Normalno. Tam so zaposleni. Tam imajo svoje vodenje, svoje perspektive, svoje obveznosti. In tudi to se mi ne zdi prav, da z zakonom določamo, se pravi, da se morajo obvezno poklicne gasilske društva, zveze ali pa skupine združevati v Združenje slovenskih poklicnih gasilcev. Sedaj nimam argumenta v tem trenutku zakaj to ni dobro, ampak zakaj bi morala biti neka stvar obvezna. Iz tega stališča tudi mislim, da smer, v katero to gre, ni prava. To je pač moje mišljenje.</p>
               <p>In kar bi tudi rekel v smislu, da sem tudi na lokalni skupnosti župan že 12 let, zakaj bi sedaj morale, recimo, da ko se na lokalni ravni sprejema operativni načrt javne gasilske službe, mora pred podpisom župana sedaj še neka služba v Ljubljani, se pravi, Uprava za zaščito in reševanje, dati zeleno luč. Pred podpisom župana. Potem je brez veze, da da podpis župan, ampak naj nekdo, ki je višji iz uprave pač reče, to je dobro in sprejeto. Ker odgovarja za službo v lokalni skupnosti pa župan in občinski svet, ki ima to službo tam.</p>
               <p>To so stvari, ki jih težko absurbiram v tem zakonu, čeravno vidim več stvari, ki so plus, ne pa več minusa. To je ta stvar.</p>
               <p>Vse drugo pa bom rekel, da je zakon prav, da je. Vemo, da se dolgo obravnava in tudi mene moti predvsem ta hitrost. V roku dveh mesecev bi morali sprejeti zakon, ki smo ga pripravljali ali pa ki ste ga pripravljali, rekli ste šest let, sedaj pa bi ga morali v tem času sprejeti. Ne glede na to, kot sem že povedal, zakonu ne bomo nasprotovali.</p>
               <p>In pa še zadnja stvar, kar je že kolega Robert Pavšič, govoril, te evidence me pa dejansko malo motijo. Jaz sem naštel 26 oziroma 25 posameznih alinej bi morali imeti, če bi bil jaz poklicni gasilec. To se pravi od številke čevljev naprej, izobrazba, torej vse in to se mi zdi dejansko malo preveč, ker je teh evidenc vsepovsod dovolj.</p>
               <p>In potem še druga stvar. Te evidence je potrem po službeni dolžnosti, če bi tako minister želel oziroma zahteval, od zadaj nekih izrednih razmer, lahko dali tudi tja. Se pravi vse te točke in pa evidence o osebi, o gasilcu, mislim, da je malo preveč sproščeno. To vodi zopet v to evidenco, da smo vsi številke, da nismo več ljudje, smo pa gasilci ali pa so gasilci z dušo in telesom in mislim, da država in pa tudi občina ostaneta na tem nivoju.</p>
               <p>Zakonu želim vse dobro. Kot sem povedal ne bomo nasprotovali, vsekakor pa glede na to ihto kot je, je veliko stvari, ki bi se lahko izboljšale ali pa se malo bolj doreklo predvsem med vami gasilci, ne pa toliko med nami politiki.</p>
               <p>Hvala lepa.</p>
            </sp>
            <sp who="BevkSamo">
               <speaker>PREDSEDNIK SAMO BEVK:</speaker>
               <p>Hvala lepa kolegu Lepu.</p>
               <p>Na vrsti pa je za besedo državni sekretar Janez Žakelj. Izvolite.</p>
            </sp>
            <sp who="ŽakeljJanez">
               <speaker>JANEZ ŽAKELJ:</speaker>
               <p>Hvala lepa.</p>
               <p>Sedaj glede evidenc še enkrat povem, da so bile spremembe usklajene z informacijsko pooblaščenko. To ponavljam še enkrat.</p>
               <p>Glede usklajenosti z Gasilsko zvezo in z Združenjem slovenskih poklicnih gasilcev ste tudi vi, vse poslanske skupine, 1. 3. 2022 prejele dopis. Pa naj samo en odstavek preberem: »Predlagane spremembe in dopolnitve Zakona o gasilstvu, ki je bil nazadnje posodobljen leta 2005, smo pripravljali več let in smo jih konec leta 2021 uskladili ter predlogu s strani Združenja slovenskih poklicnih gasilcev in Gasilske zveze Slovenije izdali pisno soglasje. S spremembami in dopolnitvami bo vsebina zakona bolj jasno zapisana in slovenskim gasilcem omogočala lažje delo.« Torej tukaj je še pisno, da so se strinjali z celotnim zakonom. Dejstvo pa je, da so bila pa pogajanja ali pa pač usklajevanja, koordinacija, tega, včasih tudi naporna.</p>
               <p>Glede Združenj bi še podal eno informacijo. Skupnost občin Slovenije in Združenje občin Slovenije, ki sta tudi, imamo v Sloveniji tri združenja občin. Tudi ti dve združenji sta bili prav tako seznanjeni. Pojasnili smo jim zakaj smo nekatere spremembe uvedli in s strani občinskih združenj SOZ IN ZOS nismo dobili naknadno nobene pripombe. Smatramo, da sta te dve združenji podali strinjanje.</p>
               <p>Hvala.</p>
            </sp>
            <sp who="BevkSamo">
               <speaker>PREDSEDNIK SAMO BEVK:</speaker>
               <p>Hvala lepa tudi vam.</p>
               <p>Zaključujem razpravo in prehajamo na glasovanje o amandmajih.</p>
               <p>Na glasovanje dajem amandma k 2. členu; predlagatelji so Poslanska skupina Slovenske demokratske stranke, Poslanska skupina Nova Slovenija – Krščanski demokrati in Konkretno.</p>
               <p>Kolega Pavšič, izvolite.</p>
            </sp>
            <sp who="PavšičRobert">
               <speaker>ROBERT PAVŠIČ (PS LMŠ):</speaker>
               <p>Hvala, predsednik.</p>
               <p>Že pred začetkom razprave o uvodni predstavitvi mnenj je predstavnica Zakonodajno-pravne službe napovedala, da bo mogoče podala še mnenje na vložene amandmaje. Jaz preden bi glasoval, bi vsekakor to obrazložitev slišal, če je bila pripravljena.</p>
            </sp>
            <sp who="BevkSamo">
               <speaker>PREDSEDNIK SAMO BEVK:</speaker>
               <p>Sedaj smo v fazi glasovanja.</p>
               <p>Predstavnica Zakonodajno-pravne službe bi lahko podala stališče že prej, tako da ne vem. Mislim, da bomo nadaljevali z odločanjem glede amandmajev. Imamo 18 amandmajev, manj kot uro časa. Predlagam, da se odločamo o amandmajih. Ima pa vsakdo možnost, da obrazloži svoj glas.</p>
               <p>Se pravi na glasovanje dajem amandma k 2. členu.</p>
               <p>Začenjam glasovanje. Glasovanje poteka.</p>
               <p>Ne dela. Prekinjam glasovanje. Najbrž bo treba strokovno službo vprašati. Bomo poskusili še enkrat, če ne bomo pa prosili strokovno službo, da preveri glasovalne naprave.</p>
               <p>Začenjam z glasovanjem. Glasovanje poteka. Ne funkcionira. Prekinjam sejo dokler ne odpravimo napake.</p>
               <p>Proceduralno?</p>
            </sp>
            <sp who="ČernigojAndrej">
               <speaker>ANDREJ ČERNIGOJ (PS NSi):</speaker>
               <p>Gospod predsedujoči, jaz kot proceduralno dajem predlog, če lahko glasujemo z dvigom rok. Hvala.</p>
            </sp>
            <sp who="BevkSamo">
               <speaker>PREDSEDNIK SAMO BEVK:</speaker>
               <p>Bomo najprej poklicali strokovno službo, ker je bolj varno glasovanje, potem pa če ne bo, bomo pač ročno glasovali.</p>
               <p>Prekinjam sejo do odprave napake. Prosim, da se kje blizu dvorane, da bomo lahko potem hitro nadaljevali.</p>
               <p>
                  <stage type="time">(Seja je bila prekinjena ob 12.50 in se je nadaljevala ob 12.54 uri.)</stage>
               </p>
            </sp>
            <sp who="BevkSamo">
               <speaker>PREDSEDNIK SAMO BEVK:</speaker>
               <p>Nadaljujemo s sejo. Prosim kolegice in kolege, da pridejo v dvorano. Napaka je odpravljena. Prosim, da vzamete kartico iz reže in nazaj. Mora goreti rumena lučka. Ali smo sklepčni? Sklepčni smo, tako da lahko glasujemo o amandmaju k 2. členu.</p>
               <p>Začenjam glasovanje. Glasovanje poteka. Zaključujem glasovanje.</p>
               <p>Kdo je za? <stage type="vote-ayes">(5 članov.)</stage> Je kdo proti? <stage type="vote-no">(Nihče.)</stage>
               </p>
               <p>Ugotavljam, da je amandma k 2. členu sprejet.</p>
               <p>Glasujemo o amandmaju k 3. členu, predlagatelji so isti kot pri amandmaju k 2. členu.</p>
               <p>Začenjam glasovanje. Glasovanje poteka. Zaključujem glasovanje.</p>
               <p>Kdo je za? <stage type="vote-ayes">(6 članov.)</stage> Je kdo proti? <stage type="vote-no">(Nihče.)</stage>
               </p>
               <p>Ugotavljam, da je amandma k 3. členu sprejet.</p>
               <p>Glasujemo o amandmaju k 5. členu istih predlagateljev.</p>
               <p>Začenjam glasovanje. Glasovanje poteka. Zaključujem glasovanje.</p>
               <p>Kdo je za? <stage type="vote-ayes">(8 članov.)</stage> Je kdo proti? <stage type="vote-no">(Nihče.)</stage>
               </p>
               <p>Ugotavljam, da je bil amandma k 5. členu sprejet.</p>
               <p>Tisti, ki se nam je kasneje pridružil naj vzame kartico iz reže in nazaj v režo, tako da gori rumena lučka.</p>
               <p>Glasujemo o amandmaju k 7. členu; predlagatelji Poslanska skupina Liste Marjana Šarca, Levica, Poslanska skupina Stranke Alenke Bratušek, in Poslanska skupina Nepovezanih poslancev.</p>
               <p>Začenjam glasovanje. Glasovanje poteka. Zaključujem glasovanje.</p>
               <p>Kdo je za? <stage type="vote-ayes">(5 članov.)</stage> Je kdo proti? <stage type="vote-no">(7 članov.)</stage>
               </p>
               <p>Ugotavljam, da amandma k 7. členu ni bil sprejet.</p>
               <p>Glasujemo o amandmaju k 9. členu; predlagatelji Poslanska skupina Slovenske demokratske stranke, Poslanska skupina Nova Slovenija – krščanski demokrati in Konkretno.</p>
               <p>Začenjam glasovanje. Glasovanje poteka. Zaključujem glasovanje.</p>
               <p>Kdo je za? <stage type="vote-ayes">(8 članov.)</stage> Je kdo proti? <stage type="vote-no">(Nihče.)</stage>
               </p>
               <p>Ugotavljam, da je bil amandma k 9. členu sprejet.</p>
               <p>Glasujemo o amandmaju k 10. členu; predlagatelj Poslanska skupina Slovenske demokratske stranke, Poslanska skupina Nova Slovenija in Konkretno.</p>
               <p>Začenjam glasovanje. Glasovanje poteka. Zaključujem glasovanje.</p>
               <p>Kdo je za? <stage type="vote-ayes">(8 članov.)</stage> Je kdo proti? <stage type="vote-no">(Nihče.)</stage>
               </p>
               <p>Ugotavljam, da je bil amandma k 10. členu sprejet.</p>
               <p>Glasujemo o amandmaju k 12. členu; predlagatelji Poslanska skupina Liste Marjana Šarca, Levica, Poslanska skupina Stranke Alenke Bratušek in Poslanska skupina Nepovezanih poslancev.</p>
               <p>Začenjam glasovanje. Glasovanje poteka. Zaključujem glasovanje.</p>
               <p>Kdo je za? <stage type="vote-ayes">(6 članov.)</stage> Je kdo proti? <stage type="vote-no">(7 članov.)</stage>
               </p>
               <p>Ugotavljam, da amandma k 12. členu ni bil sprejet.</p>
               <p>Glasujemo o amandmaju k 13. členu; predlagatelji Poslanska skupina Slovenske demokratske stranke, Poslanska skupina Nova Slovenija – Krščanski demokrati in Konkretno.</p>
               <p>Začenjam glasovanje. Glasovanje poteka. Zaključujem glasovanje.</p>
               <p>Kdo je za? <stage type="vote-ayes">(8 članov.)</stage> Je kdo proti? <stage type="vote-no">(Nihče.)</stage>
               </p>
               <p>Ugotavljam, da je bil amandma k 13. členu sprejet. Sedaj pa glasujemo o amandmaju k 15. členu, predlagatelj Poslanska skupina Levica.</p>
               <p>Začenjam glasovanje. Glasovanje poteka. Zaključujem glasovanje.</p>
               <p>Kdo je za? <stage type="vote-ayes">(5 članov.)</stage> Je kdo proti? <stage type="vote-no">(8 članov.)</stage>
               </p>
               <p>Ugotavljam, da amandma k 15. členu ni bil sprejet.</p>
               <p>Glasujemo o amandmaju k 16. členu predlagatelja Poslanska skupina Levica.</p>
               <p>Začenjam glasovanje. Glasovanje poteka. Zaključujem glasovanje.</p>
               <p>Kdo je za? <stage type="vote-ayes">(6 članov.)</stage> Je kdo proti? <stage type="vote-no">(8 članov.)</stage>
               </p>
               <p>Ugotavljam, da amandma k 16. členu ni bil sprejet.</p>
               <p>Nadaljujemo z glasovanjem o amandmaju k 17. členu, predlagatelj Poslanska skupina Levica.</p>
               <p>Začenjam glasovanje. Glasovanje poteka. Zaključujem glasovanje.</p>
               <p>Kdo je za? <stage type="vote-ayes">(6 članov)</stage> Je kdo proti? <stage type="vote-no">(8 članov)</stage>
               </p>
               <p>Ugotavljam, da amandma k 17. členu ni bil sprejet.</p>
               <p>Glasujemo o amandmaju k 23. členu, predlagatelji Poslanska skupina Slovenske demokratske stranke, Poslanska skupina Nova Slovenija – Krščanski demokrati in Konkretno.</p>
               <p>Začenjam glasovanje. Glasovanje poteka. Zaključujem glasovanje.</p>
               <p>Kdo je za? <stage type="vote-ayes">(8 članov.)</stage> Je kdo proti? <stage type="vote-no">(Nihče.)</stage>
               </p>
               <p>Ugotavljam, da je bil amandma k 23. členu sprejet.</p>
               <p>Prehajamo na odločanje o amandmaju k 24. členu, predlagatelji Poslanska skupina Liste Marjana Šarca, Poslanska skupina Levica, Poslanska skupina Stranke Alenke Bratušek in Poslanska skupina Nepovezanih poslancev.</p>
               <p>Začenjam glasovanje. Glasovanje poteka. Zaključujem glasovanje.</p>
               <p>Kdo je za? <stage type="vote-ayes">(6 članov.)</stage> Je kdo proti? <stage type="vote-no">(7 članov.)</stage>
               </p>
               <p>Ugotavljam, da amandma k 24. členu ni bil sprejet.</p>
               <p>Nadaljujemo z odločanjem o amandmaju k 28. členu, predlagatelji Poslanska skupina Slovenske demokratske stranke, Poslanska skupina Nova Slovenija – Krščanski demokrati in Konkretno.</p>
               <p>Začenjam glasovanje. Glasovanje poteka. Zaključujem glasovanje.</p>
               <p>Kdo je za? <stage type="vote-ayes">(8 članov.)</stage> Je kdo proti? <stage type="vote-no">(Nihče.)</stage>
               </p>
               <p>Ugotavljam, da je bil amandma k 28. členu sprejet.</p>
               <p>Prehajamo na odločanje o amandmaju 30. členu istih predlagateljev.</p>
               <p>Začenjam glasovanje. Glasovanje poteka. Zaključujem glasovanje.</p>
               <p>Kdo je za? <stage type="vote-ayes">(8 članov.)</stage> Je kdo proti? <stage type="vote-no">(Nihče.)</stage>
               </p>
               <p>Ugotavljam, da je bil amandma k 30. členu sprejet.</p>
               <p>Sedaj pa odločamo o amandmaju k 31. členu, predlagatelj pa je Poslanska skupina Konkretno. To je predlog za amandma Odbora za obrambo.</p>
               <p>Začenjam glasovanje. Glasovanje poteka. Zaključujem glasovanje.</p>
               <p>Kdo je za? <stage type="vote-ayes">(7 članov.)</stage> Je kdo proti? <stage type="vote-no">(Nihče.)</stage>
               </p>
               <p>Ugotavljam, da je bil amandma k 31. členu sprejet.</p>
               <p>Nadaljujemo in glasujemo o amandmaju k 33. členu, predlagatelji Poslanska skupina Slovenske demokratske stranke, Poslanska skupina Nova Slovenija – Krščanski demokrati in Poslanska skupina Konkretno.</p>
               <p>Začenjam glasovanje. Glasovanje poteka. Zaključujem glasovanje.</p>
               <p>Kdo je za? <stage type="vote-ayes">(8 članov.)</stage> Je kdo proti? <stage type="vote-no">(Nihče.)</stage> Ugotavljam, da je bil amandma k 33. členu sprejet.</p>
               <p>Glasujemo še o amandmaju k 42. členu istih predlagateljev.</p>
               <p>Začenjam glasovanje. Glasovanje poteka. Zaključujem glasovanje.</p>
               <p>Kdo je za? <stage type="vote-ayes">(8 članov.)</stage> Je kdo proti? <stage type="vote-no">(Nihče.)</stage>
               </p>
               <p>Ugotavljam, da je amandma k 42. členu sprejet.</p>
               <p>Tako smo končali glasovanje o amandmajih, zato prehajamo na glasovanje o vseh členih skupaj.</p>
               <p>Začenjam glasovanje. Glasovanje poteka. Zaključujem glasovanje.</p>
               <p>Kdo je za? <stage type="vote-ayes">(8 članov.)</stage> Je kdo proti? <stage type="vote-no">(1 član)</stage>.</p>
               <p>Ugotavljam, da so členi sprejeti.</p>
               <p>S tem zaključujem drugo obravnavo predloga zakona na matičnem delovnem telesu. Vsi sprejeti amandmaji bodo vključeni v dopolnjen predlog zakona, ki bo sestavni del poročila Odbora.</p>
               <p>Prosim, da v skladu z drugim odstavkom 42. člena Poslovnika Državnega zbora določimo poročevalca, ki bo predstavil poročilo na seji Državnega zbora. Predlagam, da sem kot predsednik poročevalec sam. Ali kdo nasprotuje? Ugotavljam, da ne.</p>
               <p>S tem zaključujem to točko dnevnega reda in 31. nujno sejo Odbora za obrambo in se vam, spoštovane kolegice in kolegi ter vsem vabljenim zahvaljujem za sodelovanje in vas lepo pozdravljam.</p>
               <stage type="time">Seja je bila končana 8. marca 2022 ob 13.07.</stage>
            </sp>
         </div>
      </body>
   </text>
</TEI>
