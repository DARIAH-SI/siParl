<?xml version="1.0" encoding="UTF-8"?>
<TEI xmlns="http://www.tei-c.org/ns/1.0"
     xmlns:km="https://www.inz.si/sl/Znanstvenoraziskovalni-oddelek/Katja-Meden/"
     xml:id="OZZEU-007-Redna-2018-09-28">
   <teiHeader>
      <fileDesc>
         <titleStmt>
            <title>Odbor za zadeve Evropske unije</title>
            <respStmt>
               <persName>Katja Meden</persName>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
							Attribution 4.0 International License.</ref>
               </p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons
							Priznanje avtorstva 4.0 mednarodna licenca.</ref>
               </p>
            </availability>
            <date when="2024-04-10"/>
         </publicationStmt>
         <sourceDesc>
            <bibl type="mag">
               <idno type="URI">https://www.dz-rs.si/wps/portal/Home/seje/sejeDT/poDatumu</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#OZZEU-007-Redna-2018-09-28.OZZEU" n="007">
               <name>Redna</name>
               <date when="2018-09-28"/>
            </setting>
         </settingDesc>
         <particDesc>
            <listOrg>
               <org xml:id="OZZEU-007-Redna-2018-09-28.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="8" notBefore="2018-06-22" notAfter="2022-05-13">
                        <label>8.mandat (2018-2022)</label>
                     </event>
                  </listEvent>
                  <listOrg>
                     <head>Delovno telo Državnega zbora Republike Slovenije</head>
                     <org xml:id="OZZEU-007-Redna-2018-09-28.OZZEU">
                        <orgName key="OZZEU">Odbor za zadeve Evropske unije</orgName>
                     </org>
                  </listOrg>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>
            <head>Vsebina zapisa seje</head>
            <stage type="title">REPUBLIKA SLOVENIJA, DRŽAVNI ZBOR, ODBOR ZA ZADEVE EVROPSKE UNIJE</stage>
            <stage type="session">7. REDNA SEJA</stage>
            <stage type="date">(28. september 2018)</stage>
            <stage type="chairman">Sejo je vodil dr. Darij Krajčič, predsednik Odbora za zahteve EU.</stage>
            <stage type="time">Seja se je pričela ob 9.01.</stage>
            <sp who="KrajčičDarij">
               <speaker>PREDSEDNIK DR. DARIJ KARJČIČ:</speaker>
               <p>Spoštovane kolegice in kolegi, začenjamo 7. sejo Odbora za zadeve Evropske Unije. Obveščam vas, da je zadržan z današnje seje gospod Zmago Jelinčič Plemeniti in da so nadomestni člani gospod Jani Prednik namesto poslanke Metke Roh, mag. Meire Hot in Primož Siter namesto dr. Franc Trčka.</p>
               <p>Obveščam vam tudi, da so na sejo povabljeni poslanci Evropskega parlamenta iz Republike Slovenije ter predstavniki vlade in Državnega sveta. Vse navzoče lepo pozdravljam.</p>
               <p>Prehajamo na določitev dnevnega reda seje odbora. S sklicem seje stre prejeli dnevni red. Ker v poslovniškem roku nisem prejel predlogov za njegovo spremembo je določen takšen dnevni red seje, kot ste ga prejeli s sklicem.</p>
               <p>Prehajamo na <title>1. TOČKO DNEVNEGA REDA, TO JE PREDLOG STALIŠČA REPUBLIKE SLOVENIJE DO PREDLOGA UREDBE EVROPSKEGA PARLAMENTA IN SVETA O VZPOSTAVITVI PROGRAMA ZA ENOTNI TRG, KONKURENČNOSTI PODJETIJ, VKLJUČNO Z MALIMI IN SREDNJI MODJETJI IN EVROPSKO STATISTIKO TER RAZVELJAVITVI UREDB ŠT. 99/2013, 1287/2013, 254/2014, 258/2014, 652/2014 IN 2017/826.</title>
               </p>
               <p>Po mojem mora biti obratno, ampak dobro. Gradivo od prve do pete točke dnevnega reda smo prejeli od Vlade 12. september 2018 na podlagi prvega odstavka 4. člena Zakona o sodelovanju med Državnim zborom in vlado o zadevah Evropske unije. Skrajni rok za njihovo obravnav v Državnem zboru je danes. Gradivo k prvi in drugi točki je bilo skladno z določili poslovnika državnega zbora, dodeljeno v obravnavo odboru za zadeve Evropske unije kot pristojnemu odboru, in Odboru za gospodarstvo kot matičnemu delovnemu telesu. Slednje predloge stališč obravnaval na 4. nujni seji 25. septembra in sprejel mnenje, ki smo ju prejeli.</p>
               <p>Prosim magistra Aleša Cantaruttija, državnega sekretarja na Ministrstvu za gospodarski razvoj in tehnologijo, da nam predstavi predlog uredbe in zlasti stališče Republike Slovenije. Izvolite državni sekretar, imate besedo.</p>
            </sp>
            <sp who="CantaruttiAleš">
               <speaker>MAG. ALEŠ CANTARUTTI:</speaker>
               <p>Hvala lepa spoštovani predsednik, spoštovane poslanke, poslanci. Lepo pozdravljeni. Torej, dovolite mi nekaj pojasnil, glede predloga omenjene uredbe. Torej, Evropska komisija je v okviru večletnega finančnega okvirja unije za obdobje 21-27 junija predstavila predlog omenjene uredbe za nov okvirni program za enotni trg, ki bi znotraj enega okvirnega programa, torej na ravni Evropske unije združeval vsebine, ki so trenutno, ali pa se trenutno financirajo v okviru kar 5. programov na ravni EU. Cilj tega predloga za enotni trg so, ali pa cilji so naslednji: Torej, ohraniti visoko raven varnosti hrane oziroma zdravja živali in rastlin; zagotoviti še večjo varstvo potrošnikov; spodbuditi konkurenčnost podjetij, zlasti malih, srednji podjetij; izboljšati upravljanje enotnega trga in spoštovanje pravil; pripravljati in izkazovati visoko kakovostno evropsko statistiko in ne nazadnje razvijati učinkovite evropske standarde. Za realizacijo programa predlog uredbe predvideva 4 milijarde evrov proračunskih sredstev na ravni Evropske unije, največji delež od tega, 41 odstotkov je predviden za zdravje živali in rastlin, 24 odstotkov je namenjenih konkurenčnosti malih in srednje velikih podjetij, ter 14 odstotkov sredstev za vsebine statistike. Dodatno bo k ciljem te uredbe predvsem na področju MSP znatno prispevalo še 2 milijardi evrov v okviru sklada Invest EU. Usklajevanje uredbe trenutno poteka na treh delovnih skupina v Svetu Evropske unije. Republika Slovenija sicer generalno pozdravlja prizadevanju Evropske komisije, da tudi v obdobje 21-27 nadaljuje z aktivnostmi, ki bodo še naprej krepila upravljanje notranjega trga, podpirale konkurenčnost industrije, zlasti malih in srednje velikih podjetij, podpirale potrošnike, spodbujale zdravje ljudi, živali in rastlin ter vzpostavile okvir za financiranje evropske statistike. Vendar, združitvi zadevnih vsebin oziroma sedanjih programov v en skupen predhodni program nismo naklonjeni. Skrbi nas tudi za enkrat zelo ohlapno določen način sodelovanja držav članih pri pripravi in potrjevanju letnih delovnih programov za določene vsebine programa. Naprej, Slovenija ne podpira vključitve okvira za evropsko statistiko v Uredbo o programu enotnega trga. Zelo nas namreč skrbi, da bi se v tem primeru zmanjšala prepoznavnost evropske statistike in statistična neodvisnost. Podobno smo v Sloveniji mnenja, da mora program financiranja odhodkov na področju celotne prehranske verige z zdravjem dobrobit živali ter zdravja rastlin in rastlinskega razmnoževalnega materiala oziroma na področju celotne agroživilske verige ostati samostojen program in da se torej izvzame iz programa za enotno trg. Stališča Ministrstva za gospodarski razvoj in tehnologijo bi želeli predvsem poudariti, da je obstoječ program podpore konkurenčnosti malim in srednjim podjetjem, tako imenovani program COSME, trenutno edini okvirni program Evropske komisije namenjen omenjenim podjetjem, zato bi želeli, da program KOZME tudi v prihodnji finančni perspektivi ostane samostojni program in da bo programu zadovoljenih dovolj sredstev. Menimo še, da bi turistični sektor moral biti bolj izpostavljen že v besedilu uredbe. V tej smeri gredo tudi naša prizadevanja pri usklajevanju besedila, omenjene uredbe. Torej, zaključim naj s stališčem, da predlog Komisije ocenjujemo kot dokaj pomanjkljivo pripravljen, predvsem če upoštevamo, da bi se s predlogo združevale tako različne vsebine v eno uredbo. Torej to so nekje vsebinski okviri in tudi predlog stališča Slovenije. Naj še povem, poudarim da smo včeraj v okviru zasedanja Sveta za konkurenčnost Evropske unije ob kosilu imeli razpravo z komisarjem zadolženim za finance, torej komisarjem Oettingerjem in posrednja tem je bila prav ta omenjeni večletni finančni načrt, program in združevanje teh programov. Moram reči, da Slovenija pri predvsem prizadevanjih, da se statistika ne vključi v ta enotni program ni osamljena, nasprotno. Tukaj imamo kar, ali pa je temu predlogu opaziti kar precej nasprotovanja. Prav tako so se ali pa se je večina razpravljajočih držav članic EU strinjala tudi s tem, da se COMSE ohrani, oziroma nek način, da pomoči srednjim ali velikim podjetjem, ker vsi se zavedamo, da je to ena izmed seveda priol9ožnosti prednosti Evropske unije. Dodatno težo, dodaten pomen, Zdaj ali bo ostal v okviru tem predlaganega enotnega programa ali bo neka srenja varianta, to bomo še videli. Skratka, tukaj je tudi komisar Oettinger jasno poudaril, da seveda tukaj še potekaj o razprave, imamo še nekaj časa, da pride do dokončnega oblikovanja te uredbe. Ambicija predsedstva, ali pa Avstrijskega predsedovanja je, da bi to sprejeli na, mislim da novembrski seji Sveta za konkurenčnost. Mnenja so tu deljena. Morda je ta malce preveč ambiciozen, vsekakor pa moramo naša stališča jasno zagovarjati, torej, da je potrebno še nekaj usklajevanj. Ne želimo namreč, da bi se zdaj znotraj - pa čeprav seveda podpiramo to, da se ti številni programi res spravijo bolj zaradi večje učinkovitosti tudi, preglednosti, ne nazadnje sinegij, ki obstajajo med določenimi programi. Do neke mere povežejo. Vendar pa moramo biti kot rečeno vsaj pri nekaterih vsebinah previdni, da na ta račun ne izgubimo res tiste udarne moči, ki jo ti programi ponujajo. Tako da jaz pričakujem, še kar pestro razpravo na to temo. Slovenija bo aktivno sodelovala pri tem, absolutno in bomo zagovarjali nekje svoja stališča. Pričakujem tudi, da bodo vsaj v določeni meri tudi upoštevana. Hvala za ta pojasnila.</p>
            </sp>
            <sp who="KrajčičDarij">
               <speaker>PREDSEDNIK DR. DARIJ KARJČIČ:</speaker>
               <p>Hvala lepa, gospod državni sekretar za predstavitev mnenja matičnega delovnega telesa. K tej točki prosim predsednika odbora za gospoda Gregorja Periča, izvolite.</p>
            </sp>
            <sp who="PeričGregor">
               <speaker>GREGOR PERIČ (PS SMC):</speaker>
               <p>Hvala lepa za besedo, gospod predsednik.</p>
               <p>Lep pozdrav vsem prisotnim. Odbor za gospodarstvo je na 4. nujni seji 25. 9. kot matično delovno telo obravnaval predlog stališča Republike Slovenije do Predloga uredbe Evropskega parlamenta in Sveta o vzpostavitvi programa za enotni trg, konkurenčnost podjetij, vključno z malimi in srednjimi podjetji, in evropsko statistiko ter o razveljavitvi šestih uredb. Dopolnilno obrazložitev predloga stališča je podal državni sekretar na Ministrstvu za gospodarski razvoj in tehnologijo. Članice in člani odbora o vsebini predlaganega stališča nismo razpravljali in odbor ravno tako ni k predlaganemu stališču sprejel amandmajev. Na glasovanju smo pa predlog podprli. Hvala lepa.</p>
            </sp>
            <sp who="KrajčičDarij">
               <speaker>PREDSEDNIK DR. DARIJ KRAJČIČ:</speaker>
               <p>Hvala lepa, gospod Perič.</p>
               <p>Na 13. seji 25. septembra letos je gradivo od 1. do 5. točke obravnavala tudi Komisija Državnega sveta za mednarodne odnose in evropske zadeve ter sprejela mnenja, ki smo jih prejeli. Za predstavitev mnenja Komisije Državnega sveta za mednarodne odnose in evropske zadeve k tej točki prosim predsednika komisije Bojana Kekca.</p>
               <p>Izvolite, imate besedo.</p>
            </sp>
            <sp who="KekecBojan">
               <speaker>BOJAN KEKEC:</speaker>
               <p>Hvala za besedo, gospod predsednik.</p>
               <p>Torej, kot ste omenili, je naša komisija na 13. seji zadevo obravnavala. Pomislek, ki se nam je pojavil, je podoben, kot je zapisan v predlogu stališče Republike Slovenije. Torej če združujemo pet programov v enega, ki sicer spadajo pod enotni trg, vendar so samostojno precej avtonomni, imamo tudi mi neke pomisleke, da bi mogoče na ta način nekoliko zvodeneli in ne bi imeli takega poudarka, tako da smo v celoti podprli soglasno predlog stališča Republike Slovenije do omenjene uredbe. Hvala.</p>
            </sp>
            <sp who="KrajčičDarij">
               <speaker>PREDSEDNIK DR. DARIJ KRAJČIČ:</speaker>
               <p>Hvala lepa.</p>
               <p>Spoštovani državni sekretar, moram reči, da mi je bil vaš nastop zelo všeč v tem smislu, da vidimo, da v zadnjem času Evropska komisija precej stvari združuje, kar je dobro, kar je lahko zelo koristno z vidika upravljanja in tudi sicer z vidika administriranja, vendar včasih tudi pretirava po naši oceni. In bo to imelo posledice slabše, se pravi, da bo oteževalo smisel programa in bo potem zvodenela tudi, kako naj rečem, »vision mission« programa. Tako da – rekli ste, da statistika absolutno ne, jaz bi še kako drugo stvar tudi dal ven. Varstvo živil in tistega – in da bi ta ostal res ta, da bi že z imenom povedal, kam gre. Se mi zdi, da je stališče Slovenije glede tega pravo in zelo dobro, tako da vam želim v tem veliko uspeha.</p>
               <p>Odpiram pa zdaj razpravo k tej točki. Do zdaj smo prejeli enega razpravljavca. Dva razpravljavca, doktor Milan Brglez in Primož Siter. Se še kdo javi? Ako ne, izvolite gospod doktor Milan Brglez, podpredsednik odbora, imate besedo.</p>
            </sp>
            <sp who="BrglezMilan">
               <speaker>DR. MILAN BRGLEZ (PS SD):</speaker>
               <p>Najlepša hvala, gospod predsedujoči.</p>
               <p>Spoštovani, jaz imam pravzaprav zgolj dve vprašanji. Ne gresta v bistvu proti sprejemu tega, ampak neodvisno od vsega skupaj. Glede na to, da ima Slovenija toliko pridržkov, kako bo pravzaprav celoten postopek tekel naprej in ali obstajajo pravzaprav države, s katerimi se lahko znotraj tega pravzaprav povezujemo, in v bistvu mogoče katere so, katere mislijo podobno kot mi? Hvala.</p>
            </sp>
            <sp who="KrajčičDarij">
               <speaker>PREDSEDNIK DR. DARIJ KRAJČIČ:</speaker>
               <p>Hvala lepa za vprašanje.</p>
               <p>Še gospod Primož Siter. Izvolite.</p>
            </sp>
            <sp who="SiterPrimož">
               <speaker>PRIMOŽ SITER (PS Levica):</speaker>
               <p>Hvala lepa, dobro jutro in dobrodošlica še z moje strani.</p>
               <p>Zdi se, da Slovenija precej nekritično, generalno podpira krepitev tega nekega projekta enotnega trga, čeprav lahko vidimo, da vstop Slovenije na ta večji enotni trg omejuje regulacijo kapitalskih tokov. Da še poglablja periferizacijo Slovenije in vzporednih držav, v glavnem zato ker zanemarja socialni vidik združevanja držav članic Evropske unije. Ampak je upravičeno izpostavljeno, da so pa področja – vseh teh pet področij, ki jih imamo na mizi – nekompatibilna. Zato ker so toliko vsebinsko heterogena v bistvu in sicer potemtakem ta en ukrep ureja bistveno preveč raznolike, preveč heterogeno – bi morale urejati bistveno bolj raznolike uredbe.</p>
               <p>Jaz bi dve stvari izpostavil iz tukaj zgolj, nista vprašanji, zgolj vržem v diskusijo. Eno je znanost. Če jo vključujemo v okvir za evropsko statistiko, v program enotnega trga, se potem porodi nevarnost podrejanja znanstvenih dejavnosti zahtevam trga, ki pa v osnovi morajo ostati neodvisne od uredbe, ki uveljavlja enotni trg. Na drugi strani pa zdravje, torej zdravje ljudi, rastlin in živali, tu je treba upoštevati neke standarde in merila, ki zadevajo samo zdravje kot javno dobrino, ne pa kot nek program, ki ureja neko pridobitno dejavnost, dejavnost na trgu. V nameri za združevanje, kakovostno, po vseh teh petih raznolikih področjih skupnih programov se, lahko ugotovimo, kaže tendenca tako Evropske komisije kot Evropskega sveta, da se administrativno centralizira dejavnosti, ki so posebej problematične zato, ker se dejavnosti potem centralizirajo v okviru enega programa, ki služi zgolj krepitvi trga in ne postavlja na listo prioritet nič drugega, krepitvi trga, konkurence in s tem nad interese ljudi, Evropejk in Evropejcev, postavlja interese kapitala, to je naša skepsa, skepsa pri tej stvari.</p>
               <p>Hvala lepa.</p>
            </sp>
            <sp who="KrajčičDarij">
               <speaker>PREDSEDNIK DR. DARIJ KRAJČIČ:</speaker>
               <p>Hvala lepa za vprašanje.</p>
               <p>Gospod državni sekretar, imate besedo.</p>
            </sp>
            <sp who="CantaruttiAleš">
               <speaker>MAG. ALEŠ CANTARUTTI:</speaker>
               <p>Hvala lepa.</p>
               <p>Torej, kar se tiče sodelovanja z ostalimi, bom rekel, podobno mislečimi članicami EU in našimi aktivnostmi, moram reči, da so kolegice, ki so na predstavništvu v Bruslju in pokrivajo področje gospodarstva, zelo aktivne in imajo zdaj praktično vsak dan kar nekaj bilateral in srečanj tudi s strokovnimi združenji, dva dneva nazaj, recimo, z Evropskim združenjem za kemijo, ki je tako ali drugače tudi povezano s tem vprašanjem. Sicer pa lahko rečem, da smo vsaj pri turizmu, ki sprva sploh ni bil omenjen v tem predvidenem programu, tesno sodelovali in argumentirano, mislim, da uspeli tudi turizem umestiti zdaj v uredbo. Torej, sodelovali smo z Italijo, Ciprom, Malto, Španijo, Francijo, razumljivo, s tistimi državami, kjer je turizem ena izmed ključnih tudi gospodarskih panog. Kar se tiče, recimo, tudi nasprotovanja temu, da bi kar brez nekega res kritičnega pregleda ali pa vrednotenja združevali vse programe, tu smo na liniji, da tako rečem, z Nemčijo, Dansko, Francijo, Italijo. Včeraj so še posebej o tem govorili tudi s predstavnikom Slovaške in Češke. Tako da jaz računam, da bo teh razprav zdaj res v naslednjem mesecu kar precej. Vidim tudi, da si avstrijsko predsedstvo zelo prizadeva za to, da bi našli neko rešitev, ker si res želijo, da bi to uredbo še pod njihovim predsedovanjem nekako spravili v Evropski parlament. Namreč, če se to ne zgodi, potem po vsej verjetnosti bo treba počakati na novo komisijo. Vemo, da so evropske volitve, mislim, da maja, bo kar nekaj časa trajalo, saj, program je od 22 naprej, torej časa je, ampak vendar, vsako zamujeno obdobje, zamujeni meseci priprave na uvedbo zdaj enega ali več teh programov, kolikor jih bo, je škoda. Tako si bomo mi res prizadevali in poskušali biti aktivni pri tem, da pridemo do nekih rešitev.</p>
            </sp>
            <sp who="KrajčičDarij">
               <speaker>PREDSEDNIK DR. DARIJ KRAJČIČ:</speaker>
               <p>Hvala lepa.</p>
               <p>Je še kakšno vprašanje? Moram reči osebno, da smo se tudi v Državnem zboru, ko smo to proučevali s strokovnega vidika, zelo čudili, da je komisija sploh prišla na misel, da te stvari, tako različne, združi in da da noter pod ime enotni trg in podobno, stvari, ki res sploh sem ne sodijo.</p>
               <p>S tem zaključujem razpravo.</p>
               <p>Na glasovanje dajem predlog stališča, ki se glasi: »Republika Slovenija pozdravlja prizadevanja Evropske komisije, da tudi v obdobju 2021-2027 nadaljuje z aktivnostmi, ki bodo še naprej krepile upravljanje notranjega trga, podpirale konkurenčnost industrije, zlasti malih in srednje velikih podjetij, podpirale potrošnike, spodbujale zdravje ljudi, živali in rastlin ter vzpostavile okvir za financiranje evropske statistike. Vendar združitvi zadevnih vsebin oziroma sedanjih programov v en skupen prihodnji program nismo naklonjeni. Preseneča nas, da se je Evropska komisija odločila združiti posamezne programe v skupni program za enotni trg, sploh glede na to, da so deležniki v javnih posvetovanjih jasno povedali, da so zadovoljni z obstoječimi programi in da si predvsem želijo več sredstev za financiranje posameznih programov in ne združevanja.« Glasujemo.</p>
               <p>Kdo je za? <stage type="vote-ayes">(8 članov.)</stage> Kdo je proti? <gap n="..."/>
               </p>
               <p>Ugotavljam, da je stališče sprejeto.</p>
               <p>S tem končujem 1. točko dnevnega reda.</p>
               <p>Prehajamo na <title>2. TOČKO DNEVNEGA REDA - PREDLOG STALIŠČA REPUBLIKE SLOVENIJE DO PREDLOGA UREDBE EVROPSKEGA PARLAMENTA IN SVETA O SPREMEMBI UREDBE ŠTEVILKA 469/2009 O DODATNEM VARSTVENEM CERTIFIKATU ZA ZDRAVILA.</title>
               </p>
               <p>Prosim državnega sekretarja Ministrstva za gospodarski razvoj in tehnologijo mag. Cantaruttija, da nam predstavi predlog uredbe in zlasti predlog stališča Republike Slovenije.</p>
            </sp>
            <sp who="CantaruttiAleš">
               <speaker>MAG. ALEŠ CANTARUTTI:</speaker>
               <p>Hvala za besedo.</p>
               <p>Predlog uredbe se nanaša na dodatni varstveni certifikat, ki je ena izmed pravic industrijske lastnine. S to pravico se po izteku patenta za največ pet let oziroma v primeru zdravil za pediatrično uporabo še za dodatnega pol leta, podaljša varstvo za učinkovino zdravila. Dodatni varstveni certifikat daje enake pravice, kot jih daje patent. Med drugim je prepovedano, da se brez dovoljenja imetnika dodatnega certifikata izdela proizvod, za katerega je certifikat podeljen. Proizvajalci generičnih in podobnih bioloških zdravil zato v Evropski uniji v času trajanja dodatnega certifikata ne smejo izdelovati proizvodov, niti če bi bila zdravila namenjena za izvoz na trge izven Evropske unije. Vendar predlog spremembe uredbe uvaja ciljno usmerjeno izjemo od pravic, ki jih daje dodatni varstveni certifikat. Izjema bo omogočila proizvajalcem generičnih in podobnih bioloških zdravil, da v Evropski uniji naredijo generična ali podobna biološka zdravila, če bodo ta namenjena izključno za izvoz na trge izven Evropske unije, kjer je varstvo poteklo ali ni nikoli obstajalo. Tako se bo proizvajalcem generičnih in podobnih bioloških zdravil v Evropski uniji omogočil enak konkurenčni položaj, kot ga imajo proizvajalci teh zdravil na trgih izven Evropske unije.</p>
               <p>Ministrstvo je predlog uredbe posredovalo v mnenje deležnikom, dobili smo nekaj odzivov. Pri pripravi stališča smo skrbno preučili odzive, torej proizvajalcev inovativnih zdravil ter proizvajalcev generičnih in podobnih bioloških zdravil.</p>
               <p>Predlog stališča Republike Slovenije je, da v načelu podpira predlog uredbe, in sicer nekaj razlogov, zakaj: ker bo izboljšala konkurenčni položaj proizvajalcev generičnih in podobnih bioloških zdravil s proizvodnjo v Evropski uniji; omogočila ohranjanje in ustvarjanje novih delovnih mest v Evropski uniji ter ne nazadnje, kar je tudi pomembno, omogočila boljšo preskrbo s cenovno dostopnimi zdravili po prenehanju varstva, saj bodo imela podjetja že vzpostavljene proizvodne zmogljivosti. Predlagamo torej, da se Republika Slovenija zavzame za uravnotežen pristop, saj je treba omogočiti ustrezen razvoj celotni farmacevtski industriji, tako proizvajalcem inovativnih zdravil kot proizvajalcem generičnih in podobnih bioloških zdravil. Menimo tudi, da je treba omogočiti čim bolj enostavno uporabo izjeme, brez nepotrebnih obremenitev proizvajalcev ali poseganj v njihove legitimne interese in s čim manjšimi novimi obveznostmi pristojnih nacionalnih organov. Glede pričetka uporabe sprememb uredbe se bomo zavzeli za določitev takšnega začetka uporabe uredbe, ki bo proizvajalcem zdravil omogočil pravočasno prilagoditev na izvajanje omenjene uredbe. Predlagamo, da sprejmete predlagano stališče Republike Slovenije. Ob tem bi dodal, da je z vidika Slovenije ta uredba po mojem mnenju dobra, zato ker omogoča - pa ga ne bom omenil - enemu izmed proizvajalcev generičnih zdravil v Sloveniji, enemu največjih slovenskih podjetij, dodatne možnosti in, kot sem uvodoma omenil, izenačitev njihovega statusa v primerjavi s podobnimi proizvajalci generičnih zdravil izven Evropske unije.</p>
               <p>Hvala lepa.</p>
            </sp>
            <sp who="KrajčičDarij">
               <speaker>PREDSEDNIK DR. DARIJ KRAJČIČ:</speaker>
               <p>Hvala lepa za predstavitev. Za predstavitev mnenja matičnega delovnega telesa prosim predsednika odbora, gospoda Gregorja Periča.</p>
            </sp>
            <sp who="PeričGregor">
               <speaker>GREGOR PERIČ (PS SMC):</speaker>
               <p>Hvala lepa za besedo, predsednik.</p>
               <p>Odbor za gospodarstvo je na 4. nujni seji, 25. 9. 2018, kot matično delovno telo obravnaval Predlog stališča Republike Slovenije do Predloga uredbe Evropskega parlamenta in Sveta o spremembi Uredbe o dodatnem varstvenem certifikatu za zdravila. Dopolnilno obrazložitev predloga stališča ter odgovore na postavljena vprašanja sta podala državni sekretar na Ministrstvu za gospodarski razvoj in tehnologijo ter predstavnica Urada Republike Slovenije za intelektualno lastnino. Odbor k predlaganemu stališču ni sprejel amandmajev in na glasovanju podprl mnenje.</p>
               <p>Hvala lepa.</p>
            </sp>
            <sp who="KrajčičDarij">
               <speaker>PREDSEDNIK DR. DARIJ KRAJČIČ:</speaker>
               <p>Hvala lepa. Za predstavitev mnenja komisije Državnega sveta za mednarodne odnose in evropske zadeve k tej točki prosim predsednika komisije, gospoda Bojana Kekca. Izvolite.</p>
            </sp>
            <sp who="KekecBojan">
               <speaker>BOJAN KEKEC:</speaker>
               <p>Hvala lepa.</p>
               <p>Torej stališče Republike Slovenije do predloga te uredbe o dodatnem varstvenem certifikatu smo obravnavali. Seveda ugotovljeno je bilo na podlagi predstavitve, da naša podjetja, ki proizvajajo generična zdravila, so v slabšem položaju kot taki proizvajalci izven Evropske unije, zato se nam je zdelo zelo smiselno seveda, da se taka uredba podpre. Najbolj nas je pa seveda zanimalo, na kar smo dobili tudi pritrdilen odgovor – ali je bilo to usklajeno z našimi velikimi farmacevtskimi družbami, predvsem eno, ki je še v slovenskih rokah in je za dolenjsko izredno pomembna, tako da smo na podlagi pritrditve potem seveda soglasno podprli predlog stališča Republike Slovenije do te uredbe.</p>
            </sp>
            <sp who="KrajčičDarij">
               <speaker>PREDSEDNIK DR. DARIJ KRAJČIČ:</speaker>
               <p>Hvala lepa gospod Kekec. Odpiram razpravo k tej točki dnevnega reda. Javilo se je pet razpravljavcev, najprej dr. Milan brglez, podpredsednik odbora, izvolite.</p>
            </sp>
            <sp who="BrglezMilan">
               <speaker>DR. MILAN BRGLEZ (PS SD):</speaker>
               <p>Najlepša hvala gospod predsedujoči.</p>
               <p>Zdaj, Socialni demokrati razumemo, da je ta izjema v interesu farmacevtske industrije, torej, da zasleduje predvsem gospodarske interese, ampak se nam kljub temu zastavlja vprašanje, kaj pomeni z vidika cen zdravil Evropski uniji ter sistema javnega zdravstva h ohranitvi katerega pravzaprav težimo v Republiki Sloveniji. To je eno vprašanje.</p>
               <p>Drugo vprašanje je, na kakšen način bo na ravni naše države ali pa na ravni celotne Evropske unije urejen nadzor, da bi se med drugim preprečevala povratna prodaja zdravil z izjemo na območju Evropske unije?</p>
               <p>Tretje vprašanje – ali je bil v dosedanji fazi sprejemanja uredbe naslovljen pomislek glede učinka predlagane izjeme na prekomerno proizvodnjo? Torej tudi okoljski učinki in uporabo zdravil. Razumemo, da je gospodarski, ampak hkrati moramo tudi druge interese upoštevati, prosim.</p>
               <p>Hvala.</p>
            </sp>
            <sp who="KrajčičDarij">
               <speaker>PREDSEDNIK DR. DARIJ KRAJČIČ:</speaker>
               <p>Hvala lepa. Gospod Primož Siter, izvolite.</p>
            </sp>
            <sp who="SiterPrimož">
               <speaker>PRIMOŽ SITER (PS Levica):</speaker>
               <p>Hvala lepa za besedo in hvala za predstavitev.</p>
               <p>Dejstvo je, da predlog navaja neke pozitivne učinke za javno zdravstvo, zdaj generična zdravila bodo prej na Evropskih trgih, še posebej mi je všeč ta del o novih delovnih mestih. Se mi je pa pri predstavitvi in pri pregledu gradiva par vprašanj porajalo in bi vas prosil, da mi odgovorite.</p>
               <p>Na eni strani me zanima, zakaj ne izvzamemo tega varstvenega certifikata tudi v Evropski uniji, zakaj ta neka dvojna merila? To je eno vprašanje.</p>
               <p>Druga stvar – se bodo proizvajala potemtakem tudi nepreverjena zdravila? To je drugo vprašanje.</p>
               <p>Tretje – je podnapis, v bistvu gre tukaj v podnapisu za to, da ohranimo na eni strani monopole v Evropski uniji in na drugi strani spodbujamo konkurenco v tujini. To je pa tretje. Torej varstveni certifikat, nepreverjena zdravila in monopol na eni strani, konkurenca na drugi.</p>
               <p>Hvala lepa.</p>
            </sp>
            <sp who="KrajčičDarij">
               <speaker>PREDSEDNIK DR. DARIJ KRAJČIČ:</speaker>
               <p>Hvala lepa. Gospod Igor Peček, izvolite.</p>
            </sp>
            <sp who="PečekIgor">
               <speaker>IGOR PEČEK (PS LMŠ):</speaker>
               <p>Hvala lepa gospod predsednik za besedo, spoštovani prisotni.</p>
               <p>Eno vprašanje, oziroma bolj povezano z mnenjem. Meni se zdi ta uredba dobrodošla z dveh vidikov – prvič odpira prodajne možnosti na drugih trgih, drugo kar se mi pa zdi mogoče še bolj pomembno, ker istočasno z možnostjo prodaje, se odpira tudi drug del, se pravi razvoja generike in ta se mi zdi mogoče še bolj pomemben kot pa recimo tržna priložnost, ki jo bo vsako podjetje, saj točno vemo o katerem podjetju tukaj pri nas v Sloveniji govorimo, si na ta način odprla.</p>
               <p>Predvsem me pa zanima vprašanje povezano s tem – doba trajanja takšnega certifikata, oziroma koliko časa potem podjetje ima možnost prodaje samo na zunanjih trgih, se pravi izven članic EU, da ga potem lahko uvede tudi v prodajo na trgu držav članic Evropske unije.</p>
               <p>Toliko. Hvala lepa.</p>
            </sp>
            <sp who="KrajčičDarij">
               <speaker>PREDSEDNIK DR. DARIJ KRAJČIČ:</speaker>
               <p>Hvala lepa.</p>
               <p>Gospod Boris Doblekar, imate besedo.</p>
            </sp>
            <sp who="DoblekarBoris">
               <speaker>BORIS DOBLEKAR (PS SDS):</speaker>
               <p>Hvala za besedo, ampak se nisem prijavil.</p>
            </sp>
            <sp who="KrajčičDarij">
               <speaker>PREDSEDNIK DR. DARIJ KRAJČIČ:</speaker>
               <p>Se opravičujem<gap n="..."/>
               </p>
            </sp>
            <sp who="DoblekarBoris">
               <speaker>BORIS DOBLEKAR (PS SDS):</speaker>
               <p>Mogoče sem kaj mahal<gap n="..."/>
                  <stage>/ govorita oba hkrati/</stage>
               </p>
            </sp>
            <sp who="KrajčičDarij">
               <speaker>PREDSEDNIK DR. DARIJ KRAJČIČ:</speaker>
               <p>Dve roki sem videl<gap n="..."/>
               </p>
            </sp>
            <sp who="DoblekarBoris">
               <speaker>BORIS DOBLEKAR (PS SDS):</speaker>
               <p>Ja, rad se javljam, ampak tokrat se nisem. Hvala. <stage>/ smeh/</stage>
               </p>
            </sp>
            <sp who="KrajčičDarij">
               <speaker>PREDSEDNIK DR. DARIJ KRAJČIČ:</speaker>
               <p>Gospod Franci Kepa, izvolite. Ja, vas sem videl, pa se mi je zdelo, da sta bili dve roki na tej strani. Se opravičujem.</p>
            </sp>
            <sp who="KepaFranci">
               <speaker>FRANCI KEPA (PS SDS):</speaker>
               <p>Hvala za besedo.</p>
               <p>Sicer je bilo že omenjeno glede farmacevtske industrije Leka v Novem mestu, da je pozitiven učinek. Zanima me, ali so tudi negativni učinki, pa tudi za druge firme v Sloveniji, Lek in ostale farmacevtske.</p>
            </sp>
            <sp who="KrajčičDarij">
               <speaker>PREDSEDNIK DR. DARIJ KRAJČIČ:</speaker>
               <p>Hvala lepa.</p>
               <p>No, je bilo zanimivo, kajne, ko smo govorili o teh firmah, najprej rekli, je ena slovenska firma, potem je ena firma na Dolenjskem, zdaj je že ta firma v Novem mestu<gap n="..."/>
                  <stage>/ smeh/</stage> Morda zdaj že celo vemo, katera firma je to. <stage>/ smeh/</stage>
               </p>
               <p>Izvolite, državni sekretar. Mislim, da so vprašanja taka, prijetna, no, da boste z lahkoto odgovorili.</p>
            </sp>
            <sp who="CantaruttiAleš">
               <speaker>MAG. ALEŠ CANTARUTTI:</speaker>
               <p>Bi kolegico prosil za dopolnitev<gap n="..."/>
                  <stage>/ mikrofon ni bil vključen/</stage> Aha.</p>
               <p>Torej, bom začel od zadaj. Če zdaj govorimo o imenih, res je, odziv, in to zelo dobro utemeljen z vsemi argumenti in tudi zakaj podpirajo to uredbo, pravzaprav še več smo dobili od dolenjskega podjetja, ki se imenuje Krka. In moram reči, da je tudi ta odnos zelo korekten in poskušamo tudi iz tega največ potegniti.</p>
               <p>Kar se tiče glede ostalih. Za generike seveda to je pozitivno. Za tiste, ki pa proizvajajo originalna zdravila, pa tudi, ker vendar bo to obdobje - vprašanje je bilo, koliko časa traja, mislim, da je pet let oziroma pet in pol za določene učinkovine -, pa vendar, zakaj - zato, da imajo ti nekaj več časa in možnosti, tisti, ki res vlagajo denar, vlagajo znanje v razvoj novih učinkovin, novih zdravil, da vendar ne izgubijo takoj tega položaja. In to je tudi odgovor glede potem evropskega trga in zaščite. Ja, v nekem smislu tudi gre za to, da zdaj na ta način pravzaprav ustvarjamo nek monopol evropskih proizvajalcev v Evropi, ampak zdaj pa moramo vseeno, če mene vprašate, gledati na evropski trg kot na naš trg, saj pravimo, smo združena Evropa, smo v Evropi in gledamo na to kot na evropski trg in skupaj se bojujemo za deleže na tretjih globalnih trgih. Tako to do neke mere seveda drži. Za ostale negativnih učinkov pravzaprav - za slovenske zdaj govorim - tudi za ostalega proizvajalca, torej za Lek, ne vidimo, čeprav nismo od njih dobili odgovora kljub prošnji, ampak ocenjujemo, da je prej nasprotno, tudi za Lek bi lahko ta uredba bila pozitivna.</p>
               <p>Kar se tiče cene zdravil, kaj se bo zgodilo. Mislim, da v nekem obdobju bo seveda to pozitivno tudi na samo ceno zdravil vplivalo, ker bo večja ponudba, kot rečeno, teh generičnih proizvodov. Seveda je zdaj vprašanje, katera zdravila predpisuje zdravstvena zavarovalnica, ampak tu mora tudi nadzor biti dovolj ustrezen. Če so zdravila kvalitetna, primerljiva, in običajno generiki so takšni, potem ni razloga, da ne bi teh zdravil uporabili tudi pri javnem zdravstvu, absolutno se s tem strinjam. Tako mislim, da bi ta zadeva vendarle lahko imela pozitivne učinke.</p>
               <p>Kar se tiče označevanja in morebitnih zlorab, ker vemo, da bo dovoljeno za proizvodnjo, torej za tretje trge. Takole piše tudi v sami uredbi: »<gap n="..."/> bodo morala podjetja o naravni proizvodnji za namene izvoza obvestiti pristojne organe, torej patentne urade, ki bodo te informacije javno objavili, prav tako pa bodo morali izdelke, proizvedene za izvoz, posebej označiti.« Tako mislim, da tu ni kaj, da bo na embalaži in informacijsko to tako podprto, da do zlorab ne bi smelo prihajati. Ampak okej, podjetja so včasih tudi zelo inovativna, toda verjamem, da bo tudi ta nadzor deloval.</p>
               <p>Nepreverjena zdravila pa<gap n="..."/> Kaj smo še imeli<gap n="..."/> Trajanje certifikata smo rekli. Ali sem še kaj pozabil mogoče?</p>
            </sp>
            <sp who="KrajčičDarij">
               <speaker>PREDSEDNIK DR. DARIJ KRAJČIČ:</speaker>
               <p>Želi kdo drug besedo, od vaših služb, državni sekretar?</p>
            </sp>
            <sp who="CantaruttiAleš">
               <speaker>MAG. ALEŠ CANTARUTTI:</speaker>
               <p>Bi prosil kolegico z Urada za intelektualno lastnino, da me še dopolni.</p>
            </sp>
            <sp who="KrajčičDarij">
               <speaker>PREDSEDNIK DR. DARIJ KRAJČIČ:</speaker>
               <p>Imate besedo. Prosim, da se predstavite z imenom in priimkom in tudi s funkcijo, ki jo opravljate.</p>
            </sp>
            <sp who="PečarMojca">
               <speaker>MOJCA PEČAR:</speaker>
               <p>
                  <stage>(Mojca Pečar, vodja Sektorja za pravo intelektualne lastnine na Uradu Republike Slovenije za intelektualno lastnino.)</stage>
               </p>
               <p>Če smem kar od začetka samo dodati. Generična zdravila so preverjena zdravila, imajo enako učinkovino, samo druge primesi so malce drugačne kot pri originalnem zdravilu. In v bistvu so preverjena, ravno tako gre preko kliničnih študij, tako tu ni bojazni, da generična zdravila ne bi dobro delovala. Delujejo dobro, imajo pa lahko nekatere drugačne stranske učinke, zato so razlike med originalnim zdravilom in generičnim. In tudi sedanji zdravstveni sistem omogoča, da lahko v primeru nekih stranskih učinkov zdravnik zahteva, da se predpiše originalno zdravilo, sicer pa se lahko predpiše generično. Obstajati morajo oboji, proizvajalci inovativnih zdravil in proizvajalci generičnih zdravil. Proizvajalci inovativnih zdravil potrebujejo spodbude in te spodbude so 20 let patentnega trajanja, vendar v teh 20 letih ne more izkoriščati tega izuma, zato ker so potrebne klinične študije, preizkus varnosti zdravila, mora dobiti potem še dovoljenje od Agencije za zdravila, zato da lahko sploh zdravilo da na trg. In zato dejansko farmacevtska industrija ne more 20 let izkoriščati tega izuma in zato ker ne more tega izkoriščati, je bilo potem dodatno jim dano varstvo v obliki dodatnega varstvenega certifikata, ki traja najdlje pet let; to je odvisno tudi od tega, koliko časa je trajal postopek za pridobitev dovoljenja za promet z zdravilom. In pred nekaj leti je bilo dodana še dodatna spodbuda, da bi se farmacevtska industrija bolj osredotočila tudi na klinične študije za uporabo zdravil pri otrocih, da se lahko veljavni dodatni varstveni certifikat, če je bilo zdravilo preizkušeno tudi za pediatrično uporabo, se podaljša še za šest mesecev. In to je spodbuda za proizvajalce inovativnih zdravil.</p>
               <p>Proizvajalci generičnih zdravil v tem obdobju ne smejo ničesar narediti. Lahko testirajo v svojih laboratorijih v bistvu izum, ki je pod patentnim varstvom, ne morejo pa vzpostaviti proizvodne zmogljivosti. Kar pomeni, da, recimo, tudi slovenski proizvajalci generičnih zdravil v tem obdobju ne morejo delati nič drugega kot samo preizkušati. Kaj se pa dogaja - da ima Evropska unija trenutno tako varstvo, ki omogoča velike spodbude za proizvajalce inovativnih zdravil, na drugih trgih so pa te spodbude nižje in ni tolikšnega trajanja. Kar pomeni, da v bistvu nekdo, ki želi konkurirati v tujini, ima zdaj možnost samo to, da svoje proizvodne zmogljivosti prenese na trg izven EU, v tujino, na primer, v Indijo, kjer ni tako dolgega varstva. In to je v bistvu neželeni stranski učinek tega varstva, ki ga imamo v Evropski uniji. In zato, da bi se omogočilo, da bi lahko proizvajalci zdravil izdelovali zdravilo v Evropski uniji in ga izvažali na tretje trge, zato je predlagana ta uredba. Interesi proizvajalcev inovativnih zdravil v Evropski uniji ne bodo prizadeti, v času trajanja se naj ne bi poseglo v njihove pravice. In eden izmed teh varnostnih ukrepov je ravno to označevanje in tudi uporaba že obstoječih ukrepov v primeru kršitve, če bi prišlo do tega. Možnost zlorab naj bi bila majhna, saj farmacevtska industrija običajno pozna svoje konkurente in dostikrat so tudi pod istim okriljem proizvajalci inovativnih zdravil in generičnih zdravil. Tako je pravzaprav to zelo dobra rešitev, zato da se v Evropski uniji ohrani razvoj generičnih zdravil in s tem omogočimo, da je tudi že vzpostavljena proizvodna linija in lahko že takoj prvi dan po prenehanju varstva pridejo generična zdravila na trg. S tem se ocenjuje, da bodo znižane cene zdravil, ker bo večja konkurenca in bo v bistvu tudi velik interes za javno zdravstvo.</p>
               <p>Res je, da izdelava zdravil vpliva na okolje. Ravno zato smo skupaj z Javno agencijo za zdravila in medicinske pripomočke opozorili na vpliv na okolje, da bo treba skrbno upoštevati in okrepiti regulatorne mehanizme in ukrepe, ki veljajo v Evropski uniji. Tako se s tega okoljskega vidika zavedamo, da ima lahko izdelava zdravil in njihova uporaba vplive na okolje.</p>
            </sp>
            <sp who="KrajčičDarij">
               <speaker>PREDSEDNIK DR. DARIJ KRAJČIČ:</speaker>
               <p>Hvala lepa.</p>
               <p>Želite še kaj, državni sekretar? Če ne, sprašujem svoje kolege, ali je še kakšno vprašanje. Ugotavljam, da ne, zato zaključujem razpravo.</p>
               <p>Prehajamo na glasovanje. Ker je predlog stališča daljši, ga, če se strinjate, ne bi bral v celoti. Tako dajem na glasovanje predlog stališča, kot je objavljen na 4. strani gradiva z dne 12. september 2018. Glasujemo.</p>
               <p>Kdo je za? <stage type="vote-ayes">(10 članov.)</stage> Kdo je proti? <gap n="..."/>
               </p>
               <p>Ugotavljam, da je stališče sprejeto.</p>
               <p>Zaključujem 2. točko dnevnega reda. Zahvaljujem se gospodu državnemu sekretarju z ekipo in jim želim lep vikend!</p>
               <p>Prehajamo na <title>3. TOČKO DNEVNEGA REDA - PREDLOG STALIŠČA REPUBLIKE SLOVENIJE DO PREDLOGA SKLEPA SVETA O SISTEMU VIROV LASTNIH SREDSTEV EVROPSKE UNIJE.</title>
               </p>
               <p>
                  <stage>(Če dovolite, gospa državna sekretarka, bi vas povabil predse, da vas vidim, da vas imam na očeh.)</stage>
               </p>
               <p>Če dovolite, gospa državna sekretarka, bi vas povabil predse, da vas vidim, da vas imam na očeh.)</p>
               <p>Gradivo k 3., 4. in 5. točki dnevnega reda je bilo v skladu z določili Poslovnika Državnega zbora dodeljeno v obravnavo Odboru za zadeve Evropske unije kot pristojnemu odboru in Odboru za finance kot matičnemu delovnemu telesu; slednji ga je obravnaval na 1. seji, 20. septembra 2018, in sprejel mnenja, ki smo jih prejeli.</p>
               <p>Prosim gospo državno sekretarko mag. Matejo Vraničar Erman, da nam predstavi predlog sklepa in zlasti predlog stališča Republike Slovenije. Izvolite, imate besedo.</p>
            </sp>
            <sp who="VraničarErmanMateja">
               <speaker>MAG. MATEJA VRANIČAR ERMAN:</speaker>
               <p>Hvala lepa za besedo.</p>
               <p>Lep pozdrav vsem tudi z moje strani!</p>
               <p>Gre za enega od zakonodajnih predlogov, ki tvorijo paket novih pravil za naslednjo finančno perspektivo za obdobje od leta 2021 do 2027. Ta konkretni zakonodajni predlog obravnava sistem virov lastnih sredstev Evropske unije, torej prihodkovno stran evropskega proračuna za naslednjo finančno perspektivo.</p>
               <p>Glede na trenutno veljavni sistem lastnih virov, ki v največji meri temelji na tradicionalnih lastnih sredstvih, pretežno carinah, BND viru, DDV viru in popustu Združenemu kraljestvu ter s tem povezanimi popusti nekaterim drugim državam članicam, predvideva nov predlog sklepa nekaj sprememb. Te spremembe se nanašajo predvsem, da se spreminja sedanji DDV vir in nadomešča oziroma ukinja sedanji DDV vir in nadomešča z nekoliko poenostavljenim sistemom DDV vira. Ukinja se britanski rabat, kar je logična posledica odhoda Združenega kraljestva iz Evropske unije, in posledično se ukinjajo tudi popusti sedanjim državam članicam upravičenkam, vendar ne naenkrat, ampak preko petletnega prehodnega obdobja. Nadalje na področju tradicionalnih lastnih virov, kjer po samih virih ni predvidenih sprememb, se pa predvideva, da bi države članice lahko za stroške pobiranja tradicionalnih lastnih virov, predvsem carin, smele zadržati zgolj 10 % pobranega zneska in ne 20 %, kot velja v trenutno veljavni perspektivi. Nekoliko naj bi se zvišala tudi zgornja meja lastnih sredstev za pravice za prevzem obveznosti in za pravice za plačila. Predlaga pa se tudi uvedba treh novih neposrednih virov, in sicer prispevek na podlagi konsolidirane osnove za davek od dohodkov pravnih oseb, nadalje prihodki v okviru sistema EU za trgovanje z emisijami toplogrednih plinov. Gre za tako imenovane avkcije kuponov, CO2 kuponov in pa nacionalni prispevek, ki bi bil izračunan na podlagi količine ne-reciklirane odpadne embalaže. Predlagan predlog sklepa smo natančno preučili. V jesenskem obdobju oziroma v dosedanjem obdobju smo z Evropsko komisijo opravili nekaj predvsem pojasnjevalnih sestankov in tehničnih sestankov. Na politično raven se bo razprava dvignila v naslednjih mesecih. Ocenjujemo, da bi bil primeren dostop Slovenije do tega predloga, akta, ki ga lahko strnemo v naslednjih točkah. Ocenjujemo, da trenutni sistem deluje v načelu relativno dobro in zaradi tega morajo biti spremembe v samem sistemu virov premišljene oziroma so smiselne tam, kjer se kakšna neučinkovitost odpravlja. Definitivno pozdravljamo ukinitev vseh rabatov. Želeli bi si, da bi bila rabati oziroma popusti posameznim državam članicam odpravljeni takoj. Vemo pa, da bi s takim stališčem zelo težko pridobili podporo drugih držav. Zaradi tega smo glede ukinitve popustov posameznim drugim državam članicam, ki zahtevajo prehodno o obdobje lahko nekoliko fleksibilni. V zvezi s prenovljenim DDV virom ugotavljamo, da je ta res enostavnejši od obstoječega sistema izračunavanja prispevka na podlagi DDV vira. Vendar še vedno ocenjujemo, da postavlja v slabši položaj tiste države, ki imajo bolje izdelan sistem pobiranja DDV. Torej, ki imajo nižji tako imenovan VAT gap. Slovenije je med tistimi, ki ima nižji VAT gap od povprečnega. Zaradi tega bi si želeli nekoliko več ambicioznosti na tem področju s strani Evropske komisije in razmišljamo celo o tem, da bi bilo bolje ta vir ukiniti in ga v celoti nadomestiti z BND virom. Stališče je zapisano na način, da nam omogoča nekaj fleksibilnosti glede teh dveh virov v odvisnosti od tega kako bo teklo nadaljevanje razprave. Na področju tradicionalnih lastnih virov nasprotujemo znižanju deleža, ki ostane državam članicam za pobrane carine. Ocenjujemo, da mora ta delež ostati na ravni 20 odstotkov. Naj spomnim, da je v pretekli finančni perspektivi - smo imeli pravico zadržati 25 odstotkov pa se je to potem znižalo na 20 odstotkov. Ne glede na informatizacijo carinskih postopkov naša finančna uprava ugotavlja, da s temi 20 odstotki ne pokrije stroškov dela oziroma stroškov postopkov carinskega nadzora, ki jih mora izpeljati. seveda je pri tem, ali pa na to močno vpliva kako dobra je carinska služba v posamezni državi članici. Koliko jo uporabljajo tudi uvozniki iz drugih držav članic in Slovenija ima kar nekaj takih vstopnih točk tudi za druge države članice. Glede predlogov novih lstnih virov ostajamo zadržani. Ocenjujemo namreč, da bi nekateri viri,ki se predlagajo, lahko pomenili znižanje nacionalnih virov, virov, ki so danes prihodek državnega proračuna. Govorim predvsem o viru iz naslova davka od dohodkov pravnik oseb in pa dohodke, ki so vezani na trgovanje z emisijami toplogrednih plinov. Ocenjujemo tudi, ob tem, da bi v bistvu uvedba teh novih lastnih virov imela bodisi negativne posledice na slovenske prihodke, slovenskega državnega proračuna, bodi si na povišanje obveznosti davčnih zavezancev v Sloveniji. Zraven tega pravzaprav ugotavljamo, da bi pobiranje teh dajatev, en del za državni proračun. en del za evropski račun, lahko pomenila veliko dodatno administrativno breme izračunavanja, v bistvu posameznih deležev, ki pripadajo eni drugi blagajni bi bilo v bistvu administrativno zelo zahtevno. Kar se tiče uvedbe nacionalnih prispevkov na osnovi deleža ne-reciklirane plastične embalaže, tukaj gre za vir, ki ga v Sloveniji za enkrat še ne poznamo, zaradi tega bi bili na tem področju lahko nekoliko bolj fleksibilni, vendar pa ocenjujemo, da potrebujemo za to, da bi lahko se sploh opredelili, ali podpiramo ta dodaten vir ali ne več čisto pojasnjevalnih informacij s strani Evropske komisije, tako da ostajamo kar se tega vira tiče zadržani, ampak naklonjeni nadaljnji razpravi. Mogoče bi se na tej točki ustavila pa bomo skupaj s sodelavci potem odgovarjali na vprašanje. Hvala lepa.</p>
            </sp>
            <sp who="KrajčičDarij">
               <speaker>PREDSEDNIK DR. DARIJ KRAJČIČ:</speaker>
               <p>Hvala lepa gospe državni sekretarki za predstavitev mnenja matičnega delovnega telesa k tej točki. Prosim predsednika odbora gospoda Roberta Polnerja. Izvolite, imate besedo.</p>
            </sp>
            <sp who="PolnarRobert">
               <speaker>ROBERT POLER:</speaker>
               <p>Predsednik odbora, hvala za besedo. Gospe in gospodje. Odbor za finance kot matično delovno telo je kot predmetno gradivo obravnaval 20. septembra letošnjega leta. V uvodni oziroma po-uvodni predstavitvi predstavnikov Ministrstva za finance in razpravi članic in članov odbora, odbor k predlogu stališča ni sprejel nobenih amandmajev, zato je odbor v skladu z drugim odstavkom 154. h člena Poslovnika državnega zbora sprejel naslednje mnenje. Odbor za finance podpira predlog stališča Republike Slovenije do predloga sklepa sveta o sistemu virov lastnih sredstev Evropske unije, ki ga je predložila vlada in predlaga Odboru za zadeve Evropske unije, da predlog stališča sprejme. Hvala lepa.</p>
            </sp>
            <sp who="KrajčičDarij">
               <speaker>PREDSEDNIK DR. DARIJ KRAJČIČ:</speaker>
               <p>Hvala lepa gospodu Polnarju, naš odbor tudi pozdravlja dejstvo, a je na odboru podal poročilo predsednik odbora, kljub temu, da ni član našega odbora. Za predstavitev mnenja Komisije državnega sveta za mednarodne odnose in evropske zadeve k tej točki prosim predsednika komisije, gospoda Bojana Kekca. Izvolite gospod Kekec.</p>
            </sp>
            <sp who="KekecBojan">
               <speaker>BOJAN KEKEC:</speaker>
               <p>Hvala za besedo. Torej tudi naša komisija v Državnem svetu je omenjen predlog stališča obravnavala. No, tudi mi smo bili zelo zadržani do vseh teh treh novih davkov, ki naj bi bili neki nadomestni za obstoječega. Predvsem dva sta se nam zdela problematična, ki sta iz naslova ekološka davka in seveda smatramo, da pobrani davki iz ekologije se morajo vlagati nazaj v sanacijo okolja. Nekoliko je tudi seveda nerazumljivo, kako bi se zadeva uravnotežila med državami, posebej pri emisijah, ki so nek mehanizem za tudi spodbudo na področju okolja. Če pogledamo recimo dve največji evropski državi po izstopu Brexita imata izrazito različne proizvodne zmogljivosti glede na CO2. Če recimo Nemčija za 1 kilovatno uro porabi 560g CO2 oziroma ga izpusti v okolje, ga Francija 10 krat manj. Slovenija je tukaj nekje vmes, torej bodo te mehanizmi nekoliko problematični za uravnoteženja bi rekel pobiranja teh davkov. Po drugi strani pa glede na Slovenijo mogoče tudi ta davek, ki se predvideva iz ne-reciklirane odpadne embalaže, posebej v tej situaciji ko se ogromno te embalaže nabira na dvoriščih komunalnih podjetij, mislim da tudi ni najbolje primeren preden se ne reši politika oziroma sistemsko ne reši zadeva, da se bo to lahko recikliralo. Skratka, stališče pa smo v celoti podprli.</p>
            </sp>
            <sp who="KrajčičDarij">
               <speaker>PREDSEDNIK DR. DARIJ KRAJČIČ:</speaker>
               <p>Hvala lepa gospodu Kekcu. Odpiram razpravo k tej točki dnevnega reda. Se kdo javi k razpravi? Imamo tri razpravljavce trenutno. Izvolite gospod Kepa.</p>
            </sp>
            <sp who="KepaFranci">
               <speaker>FRANCI KEPA (PS SDS):</speaker>
               <p>Hvala za besedo. Več kot očitno je, da se bo zaradi izstopa Anglije verjetno potrebno dodatna potrebna sredstva iskati na vseh področjih. To se mi zdi, da te ukrepi niso popolnoma nič drugega kakor dodatna obremenitev za Slovenijo. Pa me zanima, ali ima ministrstvo že narejene kakšne izračune posledic teh ukrepov? Bi prosil, če na odgovor <gap n="..."/>
               </p>
            </sp>
            <sp who="KrajčičDarij">
               <speaker>PREDSEDNIK DR. DARIJ KRAJČIČ:</speaker>
               <p>Hvala lepa. Doktor Milan Brglez, podpredsednik odbora, izvolite.</p>
            </sp>
            <sp who="BrglezMilan">
               <speaker>PODPREDSEDNIK DR. MILAN BRGLEZ:</speaker>
               <p>Najlepša hvala gospod predsednik odbora. Jaz imam zgolj eno vprašanje, ki je v bistvu bolj tehnične narave. Normalno je, da je ta zadeva vezana na Brexit, kdaj pa se, kdaj se pa predvideva sprejetje takšne sklepa in kako bo dejansko nam vplival dosežen dogovor z Združenim kraljestvom oziroma bolj realistično, teka dogovora ne bo? Kaj pa potem pravzaprav.</p>
            </sp>
            <sp who="KrajčičDarij">
               <speaker>PREDSEDNIK DR. DARIJ KRAJČIČ:</speaker>
               <p>Hvala lepa. Gospa Nataša Sukič.</p>
            </sp>
            <sp who="SukičNataša">
               <speaker>NATAŠA SUKIČ (PS Levica):</speaker>
               <p>Ja. Najlepša hvala za besedo. Lep pozdrav. Zdaj, saj zadeva je precej kompleksna no, zato bom poskušala malo po teh razčlenit pa pokomentirat pa postaviti nekaj vprašanj. Načeloma smo v Levici naklonjeni nekaterim predlogom sprememb, ki so bili predstavljeni. Namreč predvsem ukrepu, ki ga razumemo kot spodbujanja držav k manjši porabi in bolj smotrnemu ravnanju z odpadno embalažo. Blizu nam je tudi predlog skupne davčne osnove za davek na dobiček podjetij, ki poslujejo v Evropski uniji, saj ga razumemo kot ukrep proti davčnim oazam znotraj Evropske unije. Nismo pa naklonjeni konceptu trgovanja z emisijami, zato smo zadržani do vključitve prihodkov od dražb v proračun Evropske unije. Še posebej ker ni jasno, ali bodo ta sredstev porabljena namensko za bolj prti podnebnim spremembam in za prehod v brezogljično družbo. Do zmanjšanja deleža iz naslova carin pa moram reči, da nimamo še nekega jasne stališča, zato vam v zvezi s tem postavljam tudi nekaj vprašanj no, prav glede carin. Saj ste sami omenili, da svet ugotavlja, da sedanja 20 odstotna stopnja, torej, sami ste pač povedali, da svet ugotavlja,da je sedanja 20 odstotna stopnja previsoka in da presega stroške zbiranja v posameznih državah, stališče Republike Slovenije je pa - pač je, da Slovenija niti s sedanjim deležem ne pokrije stroškov zbiranja. Pa me zanima, če ste lahko pri tem nekoliko bolj natančni. Namreč, v gradivo, ki smo ga prejeli, je zapisano, da se ob znižanju deleža stroškov zbiranja predlaga okrepitev finančne podpore za carinsko opremo in informacijsko tehnologijo. Če se ne motim je to zapisano, ki bosta ciljno bolj usmerjeni glede na dejanske potrebe. Pa me zanima vaša ocena obsega takšne finančne podpore in ali menite, da bi to potem stroške dejansko tudi kakorkoli znižalo? To je eno vprašanje. Zdaj, omenila sem že trgovanje z emisijami. Se pravi delež prihodkov iz dražb po sistemu Evropske unije za trgovanje z emisijami. V Levici smo na tem odboru že v preteklem mandatu nasprotovali ETS oziroma Emission trading system-u in predlagali njegovo ukinitev ter nadomestitev z dodatnimi davki na ogljik. Naše stališče namreč ostaja, da gre pri trgovanju z emisijskimi kuponi za aplikacijo neoliberalne zaverovanosti v zveličavnost trga za reševanje problema podnebnih sprememb, kar je v bistvu zelo kontradiktorno, če ne absurdno, saj je ravno prekomerno izkoriščanje naravnih virov, ki je kapitalizmu in rentno je povzročilo te podnebne spremembe v največji meri. In to je tako kot bi imeli recept za odpravo težav kapitalizma z še več kapitalizma. To je res nekoliko absurdno no. zato smo seveda v Levici zadržani do vključitve tega sistema v vir financiranja evropskega proračuna, saj bo vključitev prihodkov od dražb v proračun lahko pomnila bolj težavne reforme oziroma odpravo ETS sistema v prihodnje, ne. Zato vas tudi sprašujem, ker iz gradiva tega nisem uspela nekako tega razbrati pa mogoče ste danes tudi pojasnila pa mi še zmeraj ni jasno ali bodo ta finančna sredstva iz naslova dražb v ETS sistemu po tem predlogu torej zares porabljena namensko, se pravi, izključno za boj proti podnebnim spremembam in za prehod v brezogljično družbo.</p>
               <p>Glede skupne konsolidirane osnove za davek od prihodkov pravnih oseb, v Levici smo temu naklonjeni, saj to razumemo kot sredstvo boja proti davčnim oazam znotraj Evropske unije. Pa me zanima, zakaj, ne vem, če sem prav razumela, da Republika Slovenija pa ni najbolj naklonjena tej rešitvi, sem prav razumela. O stališču je izražen zgolj administrativno-birokratski pomislek, pa me zanima bolj vsebinsko pojasnilo te zadržanosti do te rešitve v stališču Republike Slovenije. Namreč naj povem, da v Levici menimo, da bi Slovenija morala podpreti predlog za skupno konsolidirano osnovo za davek od dohodkov pravnih oseb, tako imenovani CCCTB, ki bi vključeval konsolidacijo in razdelitev dobička in preprečil uvajanje novih mehanizmov, ki bi jih lahko potencialno zlorabljale multinacionalke in se vključno z obsežnimi davčnimi olajšavami izognile plačilo davkov. To je pač naš komentar. Pa me zanima vaš komentar oziroma vaše mogoče podrobnejše pojasnilo.</p>
               <p>Zdaj pa še na zadnje, glede nacionalnega prispevka izračunanega na podlagi količine nereciklirane odpadne plastične embalaže. Ta ukrep v Levici seveda pozdravljamo. Predlagani prispevek bi bil neposredno sorazmeren s količino nereciklirane plastične embalaže nastale v posamezni državi članici. Znižanje tega prispevka bi država lahko dosegla na dva načina; z zmanjšanjem porabe plastične embalaže in z optimizacijo postopkov recikliranja. In mi ocenjujemo, da gre za korak v pravo smer in dodaten motiv, da v Sloveniji omejimo porabo plastike, za kar si v Levici ves čas aktivno prizadevamo. Neki taki ukrepi so bili že napovedani in ocenjujemo, da je zdaj trenutek, ko moramo čim prej začeti to tudi udejanjati in je lahko ta davek, ki bi napajal vire Evropske unije samo še dodatna spodbuda v to smer. Pa me zanima, mogoče dodatna pojasnila, kaj pričakuje Slovenija na tem področju, če ste mogoče lahko nekoliko konkretnejši.</p>
               <p>Najlepša hvala za enkrat.</p>
            </sp>
            <sp who="KrajčičDarij">
               <speaker>PREDSEDNIK DR. DARIJ KRAJČIČ:</speaker>
               <p>Hvala lepa.</p>
               <p>V službah Državnega zbora smo zelo zadovoljni tudi s tekstom, ki ste ga pripravili in potrjujemo to kar ste ugotovili, da ste se zelo poglobili v ta sklep. Se mi zdi, da je to pomembno, da se v take reči poglobimo in tudi preanaliziramo kakšne vplive ima to za nacionalno ekonomijo in finance.</p>
               <p>Tukaj vidim na strani 9, kako se strukture prihodkov tudi spremenijo glede na sedanje stanje. Obstoječi nacionalni prispevek gre iz 83 % se zniža na 72 %. Da se pa na drugi strani druge reči, ne vem, nova lastna sredstva iz nič povečujejo na 12 % potem v strukturi. Zdaj meni, tako osebno bi rekel, se to ne zdi dobro. Se mi zdi, da bruto GDP je zelo dobro merilo za moč države, da se zmanjšuje njegov vpliv v tem prihodkovnem delu, ga ne ocenjujem kot dobro. Kakšne stvari, ki pa so notri kot novi viri, pa se mi zdijo kar vredu, zlasti recimo nekaj kar bi šlo v smeri razogljičenja družbe. Zdaj, če je to pravo merilo, ta ETS, je tudi včasih vprašanje, ker tam je tudi dosti težav, kolikor vemo. Zdaj ta Vit. GAP, ki ste ga omenili, ne vem ali se to prevaja kot davčni prepad ali kako se to v slovenščino prevaja, se mi zdi zanimivo, razkorak. Vemo, da Slovenija je pri tem ne samo nadpovprečno dobra, ampak kar zelo nadpovprečno dobra in spet, če bi to bila ena od podlag, bi potem države, ki so malo bolj, kako bi rekel, površne, da nežen izraz uporabim, privilegirane, recimo Grčija in kakšne druge. Pa bi prosil, če to malo komentirate.</p>
               <p>Kar se pa carine tiče, ker Slovenija vztraja na tem, da bi se znižal ta na prejšnji 25-20, zdaj na 10, me pa zanima vaš komentar. Pred kratkim smo uvozili nekaj iz Amerike, z nekim silnim veseljem, da bo to dosti ceneje, kot če v EU isti izdelek kupimo. Ampak poleg carine se je tam pojavilo še cel kup postavk, ki jih zaračuna slovenska carina za svoje poslovanje, med drugim tudi strošek postopka, pa ne vem kaj še vse. Tako jaz mislim - vem pa ne, pa bi vas prosil, da to pokomentirate -, da so stroški carine odvisni tudi od nalog, ki jih država carini naloži, sicer še poleg carinskih postopkov, kot so, recimo, kontrola carin, to, ali imajo plombe na teh, kako se reče, napravah za kuhanje žganja in podobno. Skratka, odvisni so stroški carine po mojem tudi od drugih nalog, ki jih ima.</p>
               <p>Izvolite, imate besedo.</p>
            </sp>
            <sp who="VraničarErmanMateja">
               <speaker>MAG. MATEJA VRANIČAR ERMAN:</speaker>
               <p>Hvala lepa za vprašanja.</p>
               <p>Moram reči tako, da glede na to, da so se pogajanja šele začela, pravzaprav bolj razčiščevanja, kaj je mišljeno s čim, je seveda izredno nehvaležno govoriti že o konkretnih finančnih učinkih. Mi smo seveda celoten paket nove finančne perspektive ovrednotili z vidika, kaj to pomeni za Slovenijo, koliko mora prispevati v evropski proračun in koliko iz evropskega proračuna v finančni perspektivi bi lahko dobili preko kohezijskih sredstev, kmetijskih skladov, različnih razvojnih pomoči in tako naprej. In pomembno je, da Slovenija še vedno ostaja neto prejemnica sredstev iz evropskega proračuna, torej bi še vedno več dobili, kot pa vložili v proračun. Koliko bo treba dejansko letno prispevati v evropski proračun, bo odvisno od tega, kakšen bo na koncu sistem. Če bi upoštevali ta režim, kot je zdaj predviden z izhodiščnim predlogom Evropske komisije, potem bi se moral postopno prispevek Slovenije iz državnega proračuna v evropski proračun postopno zviševati; govorim o prispevku, ki ga mora Slovenija direktno vplačevati v evropski proračun. Sam sistem financiranja je pa zastavljen tako, da se najprej od letnega obsega pričakovanih odhodkov oziroma prihodkov upoštevajo tradicionalni lastni viri, tisto, kar ostane, recimo, dodatni viri, ki še bodo, direktni viri, ki bodo eventualno dogovorjeni, potem pride na vrsto DDV vir in na koncu razliko pokrije BND vir; in ta BND in DDV vir, to je to, kar gre direktno iz državnega proračuna v evropski proračun. Tako da ja, nekaj več sredstev bo treba vsako leto nameniti za vplačila v evropski proračun, ampak še vedno imamo možnost, seveda, če bodo slovenski projekti pripravljeni tako, kot se gre, da iz evropskega proračuna tudi v naslednji finančni perspektivi dobimo več, kot pa vanj vplačamo.</p>
               <p>Kakšna je predvidena časovnica. Evropska komisija si je za celoten paket nove finančne perspektive postavila zelo ambiciozen cilj, da bi celoten paket bil sprejet oziroma potrjen pred majem naslednje leto, ko nekako zaključi delo sedanji Evropski parlament. Potek dosedanjih pogajanj kaže na to, da je zelo malo možnosti, da se bo to dejansko zgodilo, zaradi tega se lahko pogajanja tudi glede sklepa o sistemu lastnih virov sredstev zavlečejo tudi v obdobje nove komisije, novega Evropskega parlamenta. Načeloma bi morali vsi ti dokumenti biti sprejeti do konca leta 2020, da z letom 2021 začnejo veljati.</p>
               <p>Glede na to, da je za Brexit tisti ključni datum že spomladi naslednje leto, celoten predlog gradiva in tudi vsa razprava teče v smeri, da Velike Britanije znotraj Evropske unije ne bo več. Ne vplivajo pa te rešitve, o katerih se zdaj pogaja, na obstoječo finančno perspektivo, kjer se je pa Velika Britanija zavezala, da bo poravnala vse obveznosti, ki jih ima, do konca te finančne perspektive. Zaradi tega tudi vsa izhodišča, ki jih je Evropska komisija pripravila za celoten obseg javnofinančnih odhodkov, kar pomeni tudi prihodke na drugi strani, v višini 1.135 milijard evrov oziroma 1,11 bruto nacionalnega dohodka držav EU-27, se pravi, se to že upošteva.</p>
               <p>Nadalje, kar se tiče posameznih novih virov. Ta zakonodajni predlog ne govori nič o tem, kako, kakšen sistem se uveljavi. Torej nič ne govori o vsebini sheme trgovanja s CO2 kuponi, nič ne govori o vsebini, kako se konsolidira skupna osnova za davek od dohodkov pravnih oseb, ampak govori zgolj o tem, da se en del teh prihodkov nameni za financiranje evropskega proračuna. In glede na to, da evropski proračun ne pozna tako imenovanih namenskih virov, ampak pozna samo vire, ki so namenjeni za financiranje EU politik, če rečem v našem nacionalnem žargonu, samo integralne vire pozna, torej moram zanikati možnost, da bi se prihodki iz naslova trgovanja s kuponi CO2 lahko uporabljali namensko za določene politike, tega preprosto ne more biti. Zakaj nismo naklonjeni temu? Zaradi tega, ker imamo mi prihodke iz naslova emisij oziroma trgovanja z emisijami CO2 predvidene v nacionalnem proračunu, deloma kot integralne prihodke, pretežno pa kot prihodke podnebnega sklada, ki se namenjajo prav za izboljšanje situacije v zvezi z izpusti CO2. Tudi na področju konsolidirane davčne osnove dohodkov pravnih oseb mi ne nasprotujemo uskladitvi osnov, mi ne nasprotujemo poenotenju osnov, in razprava o tem teče pravzaprav že več kot pet let, ampak nikamor ne pridemo. In tudi v samem sistemu, v sklepu je predvideno, da se bo ta vir začel uporabljati šele z letom 2023, ne 2021, kar kaže na težavnost samega usklajevanja vsebine. Ampak ne glede na to, kaj govorimo o vsebini, ta sklep govori, da en del prihodkov, ki danes pripade državnemu proračunu, v prihodnje ne bo več prihodek državnega proračuna, ampak bo neposreden prihodek evropskega proračuna. Torej bi mi morali odhodkovno stran proračuna zmanjšati za ta del, ki ga bo treba vplačati v evropski proračun. In to je razlog, zakaj nismo naklonjeni temu, da bi se kot lastni viri EU vključili tisti viri, ki jih imamo mi že vključene v nacionalne proračune. Ravno iz tega razloga več naklonjenosti izražamo ali pa več pripravljenosti za razpravo izražamo za vir v zvezi z nereciklirano embalažo, kjer ocenjujemo, da bi Slovenija oziroma na območju Slovenije bi se ga po trenutno znanih podatkih lahko zbralo okrog 20 milijonov. Ampak spet je tu toliko neznank, kako bi se izračunavala osnova, kako bi se plačevalo, da rabimo enostavno več informacij s strani Evropske komisije, da bi lahko na tem delali naprej. In še enkrat, tudi če gre tu za dajatev, ki je vezana na okoljsko problematiko, ne bi bili ti prihodki vezani na odhodke, namenjene za reševanje okoljske problematike. Poleg tega, če govorimo o sami teoriji okoljskih dajatev, okoljske dajatve niso prvenstveno namenjene fiskusu, fiskalnemu učinku, se pravi, trajnemu stabilnemu javnofinančnemu prihodku. Okoljske dajatve tega tipa, kot je dajatev na nereciklirano embalažo, so namenjene temu, da spremenijo način ravnanja. Kar pomeni, da sčasoma, če res učinkujejo tako, kot morajo, prihodki padajo, in na to je opozoril gospod Kekec v uvodnem stališču, ki ga je zavzel Državni svet - torej, ni neke stabilnosti na tem področju.</p>
               <p>Tudi na področju konsolidirane davčne osnove dohodkov pravnih oseb mi ne nasprotujemo uskladitvi osnov, mi ne nasprotujemo poenotenju osnov, in razprava o tem teče pravzaprav že več kot pet let, ampak nikamor ne pridemo. In tudi v samem sistemu, v sklepu je predvideno, da se bo ta vir začel uporabljati šele z letom 2023, ne 2021, kar kaže na težavnost samega usklajevanja vsebine. Ampak ne glede na to, kaj govorimo o vsebini, ta sklep govori, da en del prihodkov, ki danes pripade državnemu proračunu, v prihodnje ne bo več prihodek državnega proračuna, ampak bo neposreden prihodek evropskega proračuna. Torej bi mi morali odhodkovno stran proračuna zmanjšati za ta del, ki ga bo treba vplačati v evropski proračun. In to je razlog, zakaj nismo naklonjeni temu, da bi se kot lastni viri EU vključili tisti viri, ki jih imamo mi že vključene v nacionalne proračune. Ravno iz tega razloga več naklonjenosti izražamo ali pa več pripravljenosti za razpravo izražamo za vir v zvezi z nereciklirano embalažo, kjer ocenjujemo, da bi Slovenija oziroma na območju Slovenije bi se ga po trenutno znanih podatkih lahko zbralo okrog 20 milijonov. Ampak spet je tu toliko neznank, kako bi se izračunavala osnova, kako bi se plačevalo, da rabimo enostavno več informacij s strani Evropske komisije, da bi lahko na tem delali naprej. In še enkrat, tudi če gre tu za dajatev, ki je vezana na okoljsko problematiko, ne bi bili ti prihodki vezani na odhodke, namenjene za reševanje okoljske problematike. Poleg tega, če govorimo o sami teoriji okoljskih dajatev, okoljske dajatve niso prvenstveno namenjene fiskusu, fiskalnemu učinku, se pravi, trajnemu stabilnemu javnofinančnemu prihodku. Okoljske dajatve tega tipa, kot je dajatev na nereciklirano embalažo, so namenjene temu, da spremenijo način ravnanja. Kar pomeni, da sčasoma, če res učinkujejo tako, kot morajo, prihodki padajo, in na to je opozoril gospod Kekec v uvodnem stališču, ki ga je zavzel Državni svet - torej, ni neke stabilnosti na tem področju.</p>
               <p>Kar se tiče carine. Mogoče nisem bila dovolj jasna - mi nasprotujemo temu, da bi se znižal delež, ki državi članici ostane za izvajanje carinskih postopkov z 20 na 10. Zahtevamo, da ostane na 20 %. Pri tem smo upoštevali stroške čistega carinskega dela. Vemo, da Finančna uprava Republike Slovenije poleg carinskega dela izvaja še trošarinski nadzor, davčni nadzor, nadzor nad delom na črno, pa še celo vrsto drugih nalog ima, ki jih nalagajo drugi predpisi. Ampak pri tem izračunu smo se osredotočili striktno na carinski nadzor. Slovenski carinski nadzor je v veliki meri informatiziran. Res pa je, da znotraj evropskega proračuna obstaja en poseben program Customs, pa poseben program Fiscalis in ta dva programa sta namenjena temu, da državam članicam pomagata pri informatizaciji njihovih carinskih in davčnih postopkov, v tistem delu, kolikor je treba zagotoviti povezljivost informacijskih sistemov ene države članice z informacijskimi sistemi druge države članice. In iz tega naslova seveda pričakujemo, da bomo tudi mi lahko participirali. Ampak tega dejanskega fizičnega nadzora, ki ga je treba opraviti, ne more ta IT podpora v celoti nadomestiti. Teza Evropske komisije pa je, seveda, da se stroški carinskih pregledov zaradi informatizacije znižujejo. Ampak naši konkretni podatki kažejo, da z 10 % zadržanih sredstev tega ne pokrijemo. Mogoče je tu res specifična situacija Slovenije, ker ostajamo vstopna točka za marsikatero drugo državo članico in zaradi tega seveda tudi nam pripade nekoliko večji delež izvedbe carinskih postopkov kot kakšni drugi državi članici.</p>
               <p>Ja, če bi se uveljavili ti dodatni lastni viri, potem bi delež BND padel, zaradi tega mehanizma, ki sem ga omenila na začetku.</p>
               <p>Glede DDV razkoraka. Tu se zadeve tekom let zelo različno spreminjajo. Dejstvo je, da lahko vsaka država članica z učinkovitostjo pobiranja DDV vpliva na to, kolikšen delež DDV mora prispevati potem tudi v evropski proračun, sicer se poskuša nekaj uravnavati s korekcijami, ampak cela zadeva je administrativno izredno zahtevna in zahteva potem popravke iz leta v leto, da se zadeve v bistvu znivelirajo. Zaradi tega bi, če bi gledali izključno učinkovitost ali pa enostavnost sistema financiranja, bi bil absolutno najboljši zgolj BND prispevek za vse tisto, kar presega lastne ali pa tradicionalne lastne vire.</p>
               <p>Sem kaj pozabila? Upam, da ne, drugače pa pričakujem, da boste še enkrat vprašali. Hvala lepa.</p>
            </sp>
            <sp who="KrajčičDarij">
               <speaker>PREDSEDNIK DR. DARIJ KRAJČIČ:</speaker>
               <p>Hvala lepa državni sekretarki.</p>
               <p>So še kakšna vprašanja kolegov? Ja, še gospod Igor Peček, izvolite.</p>
            </sp>
            <sp who="PečekIgor">
               <speaker>IGOR PEČEK (PS LMŠ):</speaker>
               <p>Hvala lepa.</p>
               <p>Mogoče samo eno dodatno pojasnilo, no. Tudi sam delim mnenje, da je dokument tehnično zelo dobro pripravljen, strokovno pa zelo zahteven posebej za mogoče nas, ki nismo toliko vešči tega področja, ampak vseeno. Nekaj mi ni jasno. Ko ste omenjala pač te lastne vire, se pravi, pristop Slovenije oziroma predlog je, da se vir iz naslova DDV ukine in pa preidemo na BND, se pravi, na procentualen delež, ki je podlaga za to je neki statistični izračun kot si to predstavljam. Meni osebno na prvi pogled bi se bolj zgolj pravičen delež iz DDV, ker toliko kot pač uspeš na tem področju narediti toliko, potem v ta delež prispevaš. Glede na to, da se kolikor vem od vsake članice trenutno in verjetno bo tudi v naslednji perspektivi enako odmeri enak delež od BND. Ta pri DDV je omejen na 50 %. Sedaj me samo zanima ali to moje razmišljanje drži? Nekaj je statističen izračun nekaj je pa sistem, ki ga moraš administrativno uvesti, zato da pobereš pravi delež od DDV. Če je moja razlaga pravilna bi prosil samo za dodatno pojasnilo. Drugače pa o prebiranju tega dokumenta ocena vaša, da bo še dolga pot do sprejetja teh ukrepov jaz mislim, da je zelo realna glede na to, da so mnenja različnih držav glede različnih tem zelo različne. Toliko.</p>
               <p>Hvala.</p>
            </sp>
            <sp who="KrajčičDarij">
               <speaker>PREDSEDNIK DR. DARIJ KRAJČIČ:</speaker>
               <p>Hvala lepa, gospod Peček.</p>
               <p>Še kakšno vprašanje, če se je morda kje prikradlo? Nič več, potem prosim gospa<gap n="..."/> Še vi imate eno vprašanje?</p>
               <p>Izvolite, gospa Sukič.</p>
            </sp>
            <sp who="SukičNataša">
               <speaker>NATAŠA SUKIČ (PS Levica):</speaker>
               <p>Samo mogoče še ta komentar glede torej na nereciklirane odpadle plastične embalaže.</p>
               <p>Glede plastike pomeni to, če dohodki padajo pri tej obdavčitvi pomeni, da ukrep deluje, da torej te odpadne embalaže manj tako na ravni države tako na ravni EU, kar je dobro, se pravi, da s tem čuvamo okolje. Ne razumem zakaj bi, potem kakšen bi, potem lahko bil kakršenkoli argument proti taki obdavčitvi. Saj ni pomembno ali je integralni del evropskega proračuna v tem segmentu rahlo nestabilen, ker se pač to menjuje. Pomembni so učinki tega. Učinki pa so zmanjševanja odpadne embalaže torej čistejše okolje in to bi moral biti v bistvu smisel ne samo gledati skozi denar, ampak skozi učinke kaj taka obdavčitev lahko pozitivnega prinese. Se bodo kakšni drugi viri v prihodnje našli. Poante ja v tem, da pač hočemo čistejše okolje.</p>
            </sp>
            <sp who="KrajčičDarij">
               <speaker>PREDSEDNIK DR. DARIJ KRAJČIČ:</speaker>
               <p>Hvala lepa.</p>
               <p>Še kdo? Mag. Branko Grims.</p>
               <p>Izvolite, imate besedo.</p>
            </sp>
            <sp who="GrimsBranko">
               <speaker>MAG. BRANKO GRIMS (PS SDS):</speaker>
               <p>Hvala.</p>
               <p>Zelo generalno ena opomba. Evropska unija bo opravičila svoj obstoj, če bo kot prednostno nalogo dajala pri vseh stvareh to, da bo ustvarjala okolje znotraj katerega bo kot celota in seveda znotraj posamezne države in njeno gospodarstvo čim bolj konkurenčno v svetovnem pomenu. To, o čemer mi danes sedaj neskončno razpravljamo je velikanska »kozlarija«. Naj vam povem samo eden primer. Vse to silno poudarjanje tople grede pa podobni »blefi« in okolja v praksi izredno omejujejo konkurenčnost nekaterih delov gospodarstva, v svetovnem pomenu pa ne pomeni nič. Ali veste koliko je vsa evropska plastika v svetovnem merilu? Manj kot 0,5 %. Ali ste to vedeli? Ali ste to vedeli, da samo 16 največjih ladij sveta pošlje v »luft« več svinjarije kot ves potniški osebni promet celega sveta skupaj, ali ste to vedeli, v enem letu? Ampak s tistimi ladjami se nihče ne ukvarja, vsi se pa ukvarjajo z dizel motorji in podobnimi neumnostmi. Ali ste vedeli, da bo proizvodnja elektrike kmalu postala tako draga, da vsi tisti, ki sedaj kupujejo električne avtomobile jih bo glava bolela, ampak to ni še nič. Namreč morate vedeti, da proizvodnja enega električnega avtomobila je, zaradi snovi, ki se je pri tem uporablja od redkih zemelj za baterije okoljsko tako uničujoča, da bi lahko ne vem koliko avtomobilov 100 let vozilo in ne bi toliko okolju škodovalo kot izdelava enega električnega avtomobila, ki se seveda pri nas forsira kot noro, čeprav je to v slovenski škodi ne pa v slovenskem interesu. Od kje dobi Slovenija elektriko? Iz termoelektrarn pa iz jedrske in še od česa, od sosedov, ki imajo podobne pa še slabše tehnologije. Več kot bo tega slabše bo okolje za Slovenijo in manj bo EU konkurenčna in to je to v praksi o čemer danes govorimo.</p>
               <p>Še na nekaj je treba pomisliti - kakšno industrijo sploh Slovenija ima. Slovenija ima izrazito izvozno orientirano industrijo, ki je v veliki meri pač vezana prav na avtomobilsko industrijo delno pa tudi na prehrambno. Toliko o tisti enkratni uporabi nerecikliranje plastike. S tem sami sebi vrat režemo. Ko gre za avtomobilsko industrijo - samo eden primer - samo eno svetovno znamko ima Slovenija in to je Akrapovič. Jo poznajo od Japonske do ZDA, povsod je Akrapovič pojem, pojem kvalitete svetovne znamke. Če vsi preidejo na električne avtomobile lahko Akrapovič zapre vrata, če kdo na to še ni pomislil. In smo izgubili edinega paradnega konja, ki ga imamo in mi mu sami režemo vrat s tem, ko smo bolj papeški od papeža. Namesto, da bi sami poskušali kolikor pač lahko vplivamo v okviru EU iti v čim večji smeri konkurenčnosti in krepitve svoje ekonomije se gremo te histerične levičarske fore »rešujemo okolje«. Kakšno okolje rešujete? 99,9 % plastike zlijejo v oceane na Kitajskem in v drugih socialističnih državah. Pojdite tam in delajte tam red! Tukaj delate samo to, da delate velikansko škodo konkurenčnosti slovenskega gospodarstva. Temu bi morali dati veliko večji pomen tudi v teh dokumentih, ki ste jih danes tukaj predlagali in se sploh te bedarije nehati iti, ker s tem ne rešujte ničesar uničujete pa sami svoj razvoj in prihodnost.</p>
            </sp>
            <sp who="KrajčičDarij">
               <speaker>PREDSEDNIK DR. DARIJ KRAJČIČ:</speaker>
               <p>Hvala lepa za vaše razmišljanje.</p>
               <p>Izvolite, državna sekretarka, imate besedo.</p>
            </sp>
            <sp who="VraničarErmanMateja">
               <speaker>MAG. MATEJA VRANIČAR ERMAN:</speaker>
               <p>Hvala lepa.</p>
               <p>Bom začela pri tem, kar je gospa Sukič izpostavila. Še enkrat, danes ne razpravljamo o vsebini in sistemu obdavčitve nereciklirane embalaže. Razpravljamo o tem ali bi to bil primeren vir evropskega proračuna ali ne. Povedala sem, da v stališču predlagamo oziroma izpostavljamo možne pasti tega vira, ampak smo naklonjeni nadaljnji razpravi o tej možnosti. O sami vsebini, če bi se dogovorili za tak vir oziroma o okoljskih ciljih, ki bi jih lahko dosegli s tem bo treba razpravljati ločeno od tega vprašanja sistema lastnih virov. V Sloveniji pa bomo lahko razpravo o tem opravili v povezavi s eventualnim dogovarjanjem od zeleni proračunski reformi.</p>
               <p>Drugo, kar se tiče razmerja med BND virom in DDV virom. Oba sta statistična mehanizma. Eden kot osnovno uporablja DDV, drugi kot osnovo uporablja bruto nacionalni dohodek. Zaradi razlik v sistemih pobiranja DDV, zaradi vseh prilagoditev, ki jih je treba narediti v samem statičnem izračunu, zaradi tega razlik med nacionalnimi DDV sistemi je vir BND dosti bolj pregleden, transparenten in enostaven za uporabo. Ne nasprotujemo temu, da se ta poenostavljen DDV vir kot ga predvideva ta mehanizem oziroma ta sklep Evropske komisije - Predlog Sklepa o sistemu virov lastnih sredstev EU -, ampak ocenjujemo, da bi če bi bilo možno doseči soglasje med državami članicami, da bi prehod na BND bil dosti bolj transparenten sistem lastnih virov. Ampak glede na dosedanje razprave pričakujemo, da bo treba ostati na tej delitvi oziroma na tej kombinaciji DDV vira in BND vira.</p>
               <p>Hvala.</p>
            </sp>
            <sp who="KrajčičDarij">
               <speaker>PREDSEDNIK DR. DARIJ KRAJČIČ:</speaker>
               <p>Hvala lepa.</p>
               <p>Moram reči, da se osebno strinjam s tem, recimo da se na okolje nekaj malega spoznam, da ne more biti neka obdavčitev na okoljskih zadevah predmet integralnega proračuna, lahko ja pa predmet nekega vira za zmanjševanje učinkov onesnaževanja in drugih okoljskih obremenitev.</p>
               <p>Se javi še kdo k razpravi? Izvolite, gospa Nataša Sukič, pa bi vas prosil, če se osredotočimo na točko dnevnega reda.</p>
            </sp>
            <sp who="SukičNataša">
               <speaker>NATAŠA SUKIČ (PS Levica):</speaker>
               <p>Ja, ja, saj bi se<gap n="..."/> Jaz bi pač samo rada rekla, razumem sicer, da je to bolj tehnično naravnana, in da gre za neke vire, ki napaja integralni proračun, vendarle treba je nekaj vedeti, če bo to sprejeto in se bodo potem pozneje premišljevali okoljski cilji, bo to zelo težko potem verjetno težje korigirati. Mislim, da te stvari morajo potekati nekako, vsebine in pa potem rešitve, ki napajajo integralni del proračuna. To ne moreta biti dve vzporedni vesolji ali ločeni zgodbi, češ nas se to ne tiče, mi samo premišljujemo neke davke. Te stvari imajo svoje učinke. Okoljski cilji niso kar nekaj, kot je predhodni razpravljavec hotel povedati ali pa neka levičarska izmišljotina. Dejstva so, da je planet vse bolj onesnažen in dejstva so, da alkoholizma ne zdraviš s še več alkohola, kapitalizma tudi ne s še več kapitalizma oziroma divje, samo podrejenosti nekim tržnim zakonitostim, ampak je treba malo pogledati kaj bo čez 100 let ali pa 200 let s tem planetom in kakšne posledice bo to imelo za prihodnje generacije, tudi kakšne posledice ima danes že na naše zdravje. Tako da, to sem hotela povedati, da če se poglobimo v te predloge davkov davkov. Nekako moramo začutiti tudi vsebine, ki ste jo za tem oziroma implikacije na določene zadeve in zaradi tega je mogoče treba malo to imeti vendarle v vidu kadar se razpravlja o integralnem evropskem proračunu, ker če ne, ne vem. Če ti nek proračun sprejmeš, ga boš zelo težko korigiral oziroma ali boš okoljske cilje potem prilagajal temu proračunu ali boš raje proračun podredil oziroma priredil okoljskim ciljem. To je moje vprašanje.</p>
               <p>Hvala.</p>
            </sp>
            <sp who="KrajčičDarij">
               <speaker>PREDSEDNIK DR. DARIJ KRAJČIČ:</speaker>
               <p>Hvala lepa.</p>
               <p>Še kakšno vprašanje? Mag. Grims, izvolite, imate besedo. Pa bi vas prosil, če se skoncentriramo na točko dnevnega reda.</p>
            </sp>
            <sp who="GrimsBranko">
               <speaker>MAG. BRANKO GRIMS (PS SDS):</speaker>
               <p>Točno na to se koncentriramo. Če prej niste razumeli kaj sem hoteč poudariti, je tole, da z večino teh ukrepov se pod krinko varovanja okolja, ki to v resnici ni, forsira ene na račun drugih. Ene proizvajalce ene države kjer imajo določene tehnologije razvite na račun vseh drugih, ki se jim s tem znižuje konkurenčnost. To pa je seveda poseg v svobodo trga, ki potem vpliva tudi na fiskalno politiko in na vse ostalo, o čemer mi danes govorimo. Se pravi, pod krinko ohranjanja okolja se v resnici forsira ene proizvajalce, ki imajo dobro politično ozadje na račun drugih in se s tem posega v svobodo trga.</p>
               <p>Drugo kar pa je, glede na to, da je bilo večkrat rečeno, da se ne more kapitalizem, še več kapitalizma reševati. Poglejte, zmeraj je treba res tako kot je bilo rečeno, pogledati posledice. Kadar se kapitalizem rešuje s še več kapitalizma, dobimo na koncu Švico. Kadar se socializem rešuje s še več socializma, dobimo kampučijska polja smrti, Severno Korejo pa v nafti bogati državi razsulo Venezuele. To je pa rezultat.</p>
            </sp>
            <sp who="KrajčičDarij">
               <speaker>PREDSEDNIK DR. DARIJ KRAJČIČ:</speaker>
               <p>Hvala lepa mag. Grims.</p>
               <p>S tem bi zaključil razpravo k tej točki dnevnega reda in prehajamo na glasovanje.</p>
               <p>Na glasovanje dajem predlog stališča, ki je v gradivu na strani 2 do 3, je relativno dolg, pa predlagam, da ga ne berem. Zato prehajamo kar h glasovanju.</p>
               <p>Kdo je za? <stage type="vote-ayes">(8 članov.)</stage> Kdo je proti? <stage type="vote-no">(Nihče.)</stage>
               </p>
               <p>Ugotavljam, da je stališče sprejet.</p>
               <p>S tem končujem 3. točko dnevnega reda.</p>
               <p>In prehajamo na <title>4. TOČKO DNEVNEGA REDA - PREDLOG STALIŠČA REPUBLIKE SLOVENIJE DO PREDLOGA UREDBE EVROPSKEGA PARLAMENTA IN SVETA O VZPOSTAVITVI EVROPSKE STABILAZICIJSKE FUNKCIJE ZA NALOŽBE.</title> Prosim gospo magistro Matejo Vranič Erman, državno sekretarko, da nam predstavi Predlog uredbe in zlasti Predlog stališča Republike Slovenije. Izvolite, imate besedo.</p>
            </sp>
            <sp who="VraničarErmanMateja">
               <speaker>MAG. MATEJA VRANIČ ERMAN:</speaker>
               <p>Hvala lepa za besedo. Gre še za enega od aktov, ki na eni strani sodi v paket aktov nove finančne perspektive, na drugi strani pa v paket aktov, ki so namenjeni poglabljanju evropske monetarne unije oziroma zagotavljanju večje fiskalne stabilnosti evro območja.</p>
               <p>Predlagana uredba predvideva vzpostavitev evropske stabilizacijske funkcije za naložbe in ta vključuje dve obliki finančne pomoči in sicer, na eni strani posojila in na drugi strani subvencija obrestne mere za to posojilo.</p>
               <p>Ta stabilizacijska funkcija bo na voljo državam članicam evro območja in drugim državam, ki sodelujejo v mehanizmu deviznih tečajev. Skupen znesek možnih posojil je omejen na 30 milijard glavnice in ta sredstva se zagotavljajo v okviru evropskih financ, evropskega proračunskega paketa. Ven dodatno pa je zagotovljen oziroma naj bi se oblikoval poseben sklad, ki pa bi v bistvu omogočal subvencioniranje obrestnih mer za ta posojila in sredstva za ta sklad naj bi zagotavljale sodelujoče države, pri čemer naj bi se kot merilo ali pa kot izhodišče za določitev, koliko mora posamezna država prispevati, obravnaval oziroma upošteval kapitalski delež, ki ga ima posamezna država članica v sistemu oziroma v evropski centralni banki. Koliko bi znašali posamezni prispevki, je stvar nadaljnjih dogovorov in meddržavne pogodbe, ki bi morala biti še dodatno sklenjena med sodelujočimi državami.</p>
               <p>Kaj je pomembno, ali pa kaj je pomen tega mehanizma? Pomen tega mehanizma je, da vedno, kadar pridemo v javno finančno ali pa ekonomsko krizo, je v bistvu težko nadaljevati z javnimi investicijami, ker se sredstva vedno najprej namenijo za zagotavljanje zakonskih obveznosti. In ta mehanizem, ki se vzpostavlja na podlagi te stabilizacijske funkcije, bi omogočil nadaljevanje nekega ali pa nek stabilen obseg javnofinančnih investicij, s čimer seveda pride tudi do manjšega poglabljanja ekonomske krize. Ekonomska kriza ne omogoča privatnih investicij, ampak hkrati v bistvu pridemo v situacijo tudi, ko je javnih investicij vedno manj in s to funkcijo oziroma s tem mehanizmom bi lahko ta upad javnih investicij v bistvu omejili.</p>
               <p>Zato, da bi zadeva lahko pravilno funkcionirala, je potrebno zagotoviti ustrezen sistem načrtovanja javnih naložb in dodeljevanja sredstev za izvedbo teh javnih naložb, zato se temu delu v predlogu namenja tudi veliko pozornosti.</p>
               <p>Kar se tiče stališča Republike Slovenije predlagamo oziroma ocenjujemo, da je predlagana uredba pozitiven korak in da gre za fiskalni instrument, ki ga kaže podpreti, kar pomeni tudi delitev tveganja, kot del strukture ekonomske in monetarne unije. Vendar pa je potrebno zagotoviti nekaj dodatnih informacij in ni mogoče, v bistvu, tega mehanizma nekritično sprejeti, ne da bi hkrati naslovili tudi način, kako so oblikovana trenutna veljavna fiskalna pravila. Ali dejansko fiskalna pravila, taka kot so, preprečujejo prociklično vodenje politik? V nekaterih primerih ugotavljamo, da ne. In, da se preveč zanašajo na nezanesljive ocene proizvodne vrzeli. Gre za nadaljevanje stališča glede problematičnosti fiskalnih pravil, tako kot so po črki zapisana, na katere smo opozarjali cel čas, v preteklih štirih letih.</p>
               <p>Poleg tega, je treba natančno opisat, kako bodo sredstva, pridobljena iz tega naslova, vplivala na fiskalni položaj in na izpolnjevanje fiskalnega pravila v posameznih državah članicah in predvsem, kako bo Eurostat ta posojila in to subvencioniranje obrestnih mer tretiral v okviru ESA 2010 metodologije, torej metodologije, ki jo vse države članice uporabljamo za izkazovanje svojih fiskalnih ciljev in rezultatov, po obračunski metodi na ravni sektorja države.</p>
               <p>Danes namreč, po teh pravilih, celoten znesek vsake javne investicije predstavlja v celoti, ne po amortizacijskih stopnjah, kot je primer v gospodarstvu, ampak v celoti, deficit oziroma prispevek k deficitu sektorja država, kar seveda dodatno omejuje možnost javnih investicij v času, ko imate upad gospodarske aktivnosti in bi pravzaprav z javnimi investicijami morali podpreti, da je ta upad čim manjši.</p>
               <p>Toliko o slovenskem stališču. Torej, načeloma pozdravljamo mehanizem, zahtevamo pa vrsto dodatnih pojasnil in razjasnitev, da ne bo sam mehanizem deloval kontraproduktivno oziroma, da ne bo mrtva črka na papirju, povezati pa je treba izvajanje tega mehanizma, z reformo fiskalnih pravil. Hvala.</p>
            </sp>
            <sp who="KrajčičDarij">
               <speaker>PREDSEDNIK DR. DARIJ KRAJČIČ:</speaker>
               <p>Hvala lepa državni sekretarki. Za predstavitev mnenja matičnega delovnega telesa k tej točki, prosim predsednika odbora, gospoda Roberta Polnarja, izvolite, imate besedo.</p>
            </sp>
            <sp who="PolnarRobert">
               <speaker>ROBERT POLNAR (PS DeSUS):</speaker>
               <p>Predsednik odbora, hvala lepa. Gospe in gospodje.</p>
               <p>Odbor za finance je kot matično delovno telo Predlog uredbe obravnaval na svoji seji, ki je bila 20. septembra letošnjega leta. Po podani uvodni dodatni obrazložitvi državnega sekretarja, so članice in člani odbora opravili razpravo. V razpravi jih je predvsem zanimalo, ali ima vlada pripravljena izhodišča za pogajanja glede višine sredstev, ki bi letno bremenila Republiko Slovenijo?</p>
               <p>Opozorili so na nevarnost potrjevanja predpisov, brez poznavanja njihovih finančnih posledic ter ob tem izrazili določene pomisleke. Državni sekretar in sodelavka sta na to podala dodatna pojasnila. Poudarila sta, da bo pri določitvi višine sredstev, ki bodo vplačana, potrebna sorazmernost, pogajalska stališča pa bo potrebno vzpostaviti na tej osnovi, se pravi, na osnovi sorazmernosti.</p>
               <p>Pojasnila sta tudi, da bodo v nadaljnjem postopku sprejemanja tega Predloga uredbe potrebna nekatera zagotovila Evropske komisije glede vpliva Predloga uredbe na Republiko Slovenijo. Na koncu sta opozorila tudi, da ima Republika Slovenija v nadaljnjem postopku možnost, da Predloga uredbe ne podpre.</p>
               <p>Odbor za finance k Predlogu stališča ni sprejel nobenih amandmajev, zato je v skladu z drugim odstavkom 154.h člena Poslovnika Državnega zbora sprejel naslednje mnenje: Odbor za finance podpira Predlog stališča Republike Slovenije do Predloga uredbe Evropskega parlamenta in svet o vzpostavitvi evropske stabilizacijske funkcije za naložbe, ki ga je predložila Vlada in predlaga Odboru za zadeve evropske unije, da Predlog stališča sprejme. Hvala lepa.</p>
            </sp>
            <sp who="KrajčičDarij">
               <speaker>PREDSEDNIK DR. DARIJ KRAJČIČ:</speaker>
               <p>Hvala lepa, gospod Polnar. Za predstavitev mnenja Komisije državnega sveta za mednarodne odnose in evropske zadeve k tej točki prosim predsednika komisije, gospoda Bojana Kekca. Gospod Kekec, upam da prav sklanjam vaš priimek.</p>
            </sp>
            <sp who="KekecBojan">
               <speaker>BOJAN KEKEC:</speaker>
               <p>Pravilno je.</p>
            </sp>
            <sp who="KrajčičDarij">
               <speaker>PREDSEDNIK DR. DARIJ KRAJČIČ:</speaker>
               <p>Izvolite, imate besedo.</p>
            </sp>
            <sp who="KekecBojan">
               <speaker>BOJAN KEKEC:</speaker>
               <p>Hvala za besedo. Torej, dovolite mi, da tudi v parih stavkih nekako povzamem razpravo državnih svetnikov okrog te uredbe. Dejstvo je, da smo del Evropske unije in poleg veliko pozitivnih stvari in pa ugodnosti terja od nas tudi odgovornost. Vemo, da v preteklosti na finančno krizo tako Evropska unija kot marsikatere države znotraj nje niso bile dovolj dobro pripravljene, zato so bili vzpostavljeni novi mehanizmi, nova pravila. V takih asimetričnih šokih pa so posebej ogrožene javne naložbe, to se strinjamo, so še posebej izpostavljene. In s tem novih mehanizmom seveda razumemo tudi to, da bo dopolnjena vloga obstoječih nacionalnih mehanizmov, ki to ščitijo. Moramo pa se seveda zavedati, da bo to dodatno obremenilo proračun. Zdaj približen izračun se verjetno tudi da nekako dobiti, v gradivih je omenjena številka 30 milijard evrov v posojilih, če subvencioniramo te obrestne mere pa upoštevamo tisti delež, ki ga imamo, kot je že bilo rečeno, se tudi približno lahko ugotovi številka, s katero bo proračun obremenjen. In smo podprli seveda tako stališče, ki ga je Republika Slovenija predlagala.</p>
            </sp>
            <sp who="KrajčičDarij">
               <speaker>PREDSEDNIK DR. DARIJ KRAJČIČ:</speaker>
               <p>Hvala lepa, gospod Kekec.</p>
               <p>Odpiram razpravo k tej točki dnevnega reda. Se kdo javi k razpravi? Javila sta se dva razpravljavca.</p>
               <p>Izvolite, dr. Milan Brglez, podpredsednik odbora.</p>
            </sp>
            <sp who="BrglezMilan">
               <speaker>PODPREDSEDNIK DR. MILAN BRGLEZ:</speaker>
               <p>Najlepša hvala, gospod predsednik.</p>
               <p>V Socialnih demokratih nas zanima, v kakšnem odnosu je zadevni predlog uredbe s predvidenim evropskim instrumentom v podporo strukturnim reformam. Torej to je ena zadeva.</p>
               <p>Drugo. V gradivu je navedeno, da bo uporaba instrumenta pogojena z izpolnjevanjem strogih meril upravičenosti, ki bodo temeljila na skladnosti s sklepi in priporočili v okviru fiskalnega in makroekonomskega nadzora. Ali bi v poljudnem jeziku lahko rekli, da gre za vzpostavitev evropske stabilizacijske funkcije za naložbe za nadomestek zloglasne trojke? Za katere kriterije natančno gre ter o kakšnih časovnih rokih, zlasti pred prvo odobritvijo sredstev, govorimo v tem primeru?</p>
               <p>In pa seveda tisto klasično v bistvu vedno nas zanima. V bistvu, koliko se da »špekulirati« o prispevku Slovenije na takšen ali pa drugačen način. Ne zgolj zdaj v odstotkih, ampak kaj to približno pomeni glede na skupni obseg. In oziroma, katera višina bi bila sprejemljiva za nas?</p>
            </sp>
            <sp who="KrajčičDarij">
               <speaker>PREDSEDNIK DR. DARIJ KRAJČIČ:</speaker>
               <p>Hvala lepa.</p>
               <p>Še gospa Nataša Sukič. Izvolite.</p>
            </sp>
            <sp who="SukičNataša">
               <speaker>NATAŠA SUKIČ (PS Levica):</speaker>
               <p>Najlepša hvala za besedo.</p>
               <p>S to uredbo seveda komisija jasno priznava nezadostnost obstoječih instrumentov za obvladovanje velikih makroekonomskih šokov v evro območju in nekako sporoča, da Evropa ni zares pripravljena na morebitno novo krizo. Že zadnja kriza je namreč pokazala zelo velike omejitve oziroma slabosti evro območja pri soočanju s to krizo. Ali če želite pri pomoči državam članicam, ki so bile v največjih težavah. Predlog uredbe, ki ga obravnavamo, se sicer zdi korak v pravo smer, v Levici vendarle opozarjamo, da obstajajo tudi boljše in popolnejše rešitve za pomoč državam v stiski in da ima predlog, ki ga obravnavamo, seveda neke določene pomanjkljivosti. Recimo: Evropska centralna banka bi morala neposredno zagotavljati ugodno zadolževanje za države članice. V nasprotju z ameriško Fed, ki v ameriško gospodarstvo redno načrpava milijarde dolarjev, ECB po sedanji ureditvi ne sme kupovati državnih obveznic neposredno od držav članic, kar bi znižalo obrestne mere in s tem tudi stroške financiranja dolga. Države članice so tako v obdobju dolžniške krize bile prisiljene sprejeti zadolževanje po res oderuških obrestnih merah na finančnih trgih ali pa so morale v zadnji krizi pristati na paket pomoči evropskega mehanizma za stabilnost, ki je to, pod navednicami rečeno, »pomoč« pogojeval s skrajno ostrimi varčevalnimi ukrepi, s pogubnimi posledicami za posamezno družbo. Evropska centralna banka bi morala biti posojilodajalec v sili in odkupovati vrednostne papirje držav članic, kot to običajno počnejo centralne banke, ne pa da so se morale periferne države zadolževati po oderuških obrestnih merah. ECB je zato izjema, za razliko od normalnih centralnih bank. Ne sme uporabljati klasičnih politik za zniževanje cene zadolževanja držav članic. Povrh vsega pa je z Lizbonsko pogodbo prepovedana še medsebojna pomoč držav pri financiranju javnega dolga. Pa me zanima vaš komentar na to.</p>
               <p>Potem dalje. Obstaja velika verjetnost, da 30 milijardna višina skupnih posojil ob izbruhu resnejše krize ne bo zadoščala, še posebej ne, če bo v tem določenem obdobju za posojilo na primer zaprosilo več držav hkrati. To ste tudi sami zapisali v gradivo, ki smo ga prejeli. Na izpostavljeno bi seveda želela komentar vaš, vsaj odgovor na vprašanje: ali se zdi bolj smiselno, da bi ECB lahko neposredno odkupovala obveznice držav in na ta način pomagala državam v težavah.</p>
               <p>Nadalje, v gradivo so zapisani strogi pogoji za upravičenost do podpore oziroma za aktivacijo tega instrumenta. Pa me zanima, ali nam lahko zagotovite, da instrument ne bo uporabljen kot na primer sredstvo izsiljevanja, da ne bomo na primer ob naslednji krizi pri komisiji moledovali za pomoč in jo prejeli le v zameno za na primer vsiljene družbeno škodljive ukrepe in reforme. Ali vendarle obstaja verjetnost, da do takega razvoja dogodkov lahko pride?</p>
               <p>In še zadnje – iz gradiva je razbrati, da je bila kot možnost politike v nekem trenutku, če prav razumem Makronova ideja o namenskem proračunu za Evro območje. Takšen proračun primarno ne bi bil osredotočen neposredno na gospodarsko stabilizacijo, ampak zgolj posredno na način zagotavljanja evropskih javnih dobrin. Pa me zanima vaš komentar, ali pa, če mi lahko to mogoče malo podrobneje pojasnite.</p>
               <p>Najlepša hvala.</p>
            </sp>
            <sp who="KrajčičDarij">
               <speaker>PREDSEDNIK DR. DARIJ KRAJČIČ:</speaker>
               <p>Hvala lepa, se še kdo javi? Ako ne, izvolite državna sekretarka, imate besedo.</p>
            </sp>
            <sp who="VraničarErmanMateja">
               <speaker>MAG. MATEJA VRANIČAR ERMAN:</speaker>
               <p>Hvala lepa za besedo, hvala lepa za vprašanja. Bojim se, da so nekatera tako široka, da bom težko danes v bistvu na vse dovolj podrobno odgovorila. Osredotočila se bom na to, kar je dejansko vsebina današnjega predloga.</p>
               <p>Danes govorimo o specifičnem instrumentu, ki naj v primeru asimetričnih šokov pomaga pri ohranjanju ravni investicij v državi članici, ki jo je tak asimetrični šok prizadel. Če tega mehanizma ne bi bilo, bi zelo verjetno bile odložene, upočasnjene ali prekinjene določene javne investicije v tej državi, s katerimi bi lahko ublažili posledice tega asimetričnega šoka. Govorimo torej o posebnem mehanizmu, ki nima ali pa, ki deluje vzporedno z instrumentom podpore strukturnim reformam. Instrumenta se ne prekrivata in instrument za podporo strukturnim reformam lahko uporabi država članica, ki želi izvesti določeno strukturno reformo, pa potrebuje določene dodatne odhodke ali v bistvu želi zagotoviti ali pa mora na kratek rok za to odstopiti od strogega spoštovanja fiskalnih pravil. Ker en in drugi instrument predstavljata instrument solidarnosti med državami članicami, ki so vključene v sistem, seveda nobena država članica ni pripravljena lastnih sredstev angažirati, če druga država, tista, ki je zašla v težave, ne izkaže ustreznega zdravega javnofinančnega načrtovanja in izvrševanja. Zaradi tega je možnost pridobitve sredstev skozi ta mehanizem, pogojena s spoštovanjem fiskalnih pravil. Tukaj pridemo pa do tiste točke, na katero Slovenija opozarja že zadnja štiri leta, da so obstoječa fiskalna pravila zelo problematična, predvsem za države, ki so regionalno gledano ali pa teritorialno gledano na obrobju Evropske unije in jih ekonomske krize praviloma zadenejo časovno kasneje, kot pa druge države. Če hočete iz ekonomskega vidika – države, ki prvenstveno proizvajajo polproizvode, surovine in tako naprej, so kasneje in ostreje prizadete z ekonomsko krizo kot države, ki proizvajajo končne izdelke. To potrjujejo v bistvu vse pretekle krize in zaradi tega, po naši oceni, če želimo, da bo ta mehanizem res normalno deloval, potrebujemo vzporedno tudi simplifikacijo in večjo transparentnost pri fiskalnih pravilih. Torej normalno vodenje je normalno,d a je pogoj za uporabo tega instrumenta, drugače ne moremo pristati na to medsebojno solidarnosti. Kar pa se tiče same ostrine pogojev ali pa nadomestilo za trojko, jaz mislim, da to ni, ker to je ozko usmerjen instrument za ohranjanje ravni javnih investicij.</p>
               <p>Funkcija ECB je vezana na splošno javnofinančno situacijo v državah članicah in obveznice se načeloma ne izdajajo namenoma za točno določeni investicijski projekt, ampak za financiranje javnofinančne porabe kot take in tukaj v bistvu pridejo potem vnaprej drugi instrumenti in pa druge funkcije, kjer je lahko tudi ena od možnih funkcij, funkcija ECB.</p>
               <p>Kar se tiče obsega, še enkrat – 30 milijard je predviden možen obseg posojil, ki bi se lahko za ta šok, za odpravo teh šokov odpravilo. Obstaja veliko vprašanje, ali je teh 30 milijard dovolj, ali bi morali zagotoviti več, ampak tukaj je »trade off« - več kot moraš zagotoviti, več moraš biti potem pripravljen tudi sofinancirati. Zdi se, da je obseg 30 milijard glavnice tisti obseg, na katerega lahko države članice kot take pristanejo, je pa mehanizem predviden ta, da za teh 30 milijard ta en bodo financirana s prispevki držav članic. To so sredstva, ki jih bo zagotovila Evropska komisija, ne sicer znotraj strogo gledano evropskega proračuna, ampak zagotavlja jih Evropska komisija. Države članice bodo zagotavljale sredstva za subvencioniranje obrestnih mer in mehanizem za sofinanciranje teh obrestnih mer, bo definiran v nadaljnjih pogajanjih. Ravno zaradi tega, ne morem reči nič bolj določenega glede časovnice, ker spet ključna za mehanizem trojke je časovnica, če pride država v kompletno javnofinančno stisko in za to so namenjeni drugi instrumenti in imajo v bistvu definirano časovnico po dnevih. Tukaj gre za nekoliko dolgoročnejši instrument, ki ima drugačno logiko.</p>
               <p>Glede ostalih zadev, gospa Sukič pa res danes težko bolj podrobno komentiram.</p>
               <p>Hvala lepa.</p>
            </sp>
            <sp who="KrajčičDarij">
               <speaker>PREDSEDNIK DR. DARIJ KRAJČIČ:</speaker>
               <p>Hvala lepa gospa državna sekretarka. Še kakšno vprašanje? V bistvu imam jaz eno zelo konkretno. Danes sem slišal iz medijev, da ima Italija namen povečati zadolževanje v naslednjem letu zaradi izpolnjevanja nekih svojih ambicij. Že danes je zadolžena 135 %, kar je bistveno bolj kot Slovenija. Ali to pomeni, da potem ne bi bila upravičena do participacije na tem skladu?</p>
            </sp>
            <sp who="VraničarErmanMateja">
               <speaker>MAG. MATEJA VRANIČAR ERMAN:</speaker>
               <p>Na prvo žogo, izgleda, da bi z tako fiskalno politiko Italija eklatantno kršila fiskalna pravila kot so določena z evropskimi normami. Pravim na prvo žogo, ker zadeva ni tako enostavna, da bi lahko samo na podlagi informacije, da se nameravajo dodatno zadolžiti, da bi lahko samo iz te informacije dokončno sklepali o tem, kako ostajajo skladni s fiskalnimi pravili oziroma ne. In če bi zdržalo to, kar pravi, da kaže na prvi pogled, potem bi šlo za kršitev fiskalnih pravil, ki bi onemogočila uporabo tega mehanizma za italijanske investicije.</p>
            </sp>
            <sp who="KrajčičDarij">
               <speaker>PREDSEDNIK DR. DARIJ KRAJČIČ:</speaker>
               <p>Hvala lepa. S tem končujem razpravo. Ker je predlog stališča res dolg, bi prosil, da ga ne berem v celoti, tako dajem na glasovanje predlog stališča kot je objavljeno na 4. in 5. strani gradiva z dne 12. september letos. Glasujemo.</p>
               <p>Kdo je za? <stage type="vote-ayes">(9 članov.)</stage> Kdo je proti? <stage type="vote-no">(Nihče.)</stage>
               </p>
               <p>Ugotavljam, da je stališče sprejeto.</p>
               <p>S tem končujem 4. točko dnevnega reda in prehajamo na <title>5. TOČKO DNEVNEGA REDA, TO JE PREDLOG STALIŠČA REPUBLIKE SLOVENIJE DO PREDLOGOV UREDBE EVROPSKEGA PARLAMENTA IN SVETA O VZPOSTAVITVI PROGRAMA INVEST EU.</title>
               </p>
               <p>Prosim gospo državno sekretark, da nam predstavi predlog uredbe in zlasti predlog stališča Republike Slovenije. Izvolite</p>
            </sp>
            <sp who="VraničarErmanMateja">
               <speaker>MAG. MATEJA VRANIČAR ERMAN:</speaker>
               <p>Hvala lepa.</p>
               <p>Gre za predlog akta, ki je povezan z naslednjo finančno perspektivo. V sedanji finančni perspektivi deluje tako imenovani naložbeni načrt za Evropo oziroma Junckerjev načrt, ki je dal pomembne pozitivne rezultate. Zaradi tega se predvideva, da bi s programom Invest EU Junckerjev program pravzaprav nadaljevali in ga dodatno razvili. Ključni poudarki: Predvideva se združitev 14. obstoječih programov v enega, ki bi nadaljeval na, ki bi temeljil na povezovanju javnih in zasebnih naložb in še naprej spodbujal ustvarjanje delovnih mest naložb in inovacij. Nov program sestavljajo trije instrumenti. Sklad Invest EU, vozlišče za naložbe Invest EU in portal Invest EU. Predlaga se, da bi jamstvo Evropske unije znašalo 38 milijard evrov. S tem, da bi se ta okvirna, da bi se ta jamstva okvirno razdelila med sklope različnih politik. 11 milijard in pol za sklop politike za trajnostno infrastrukturo, do 11 milijard in četrt za sklop politike za raziskave, inovacije, digitalizacijo. Enako tudi za sklop politike za mala in srednja podjetja in pa 4 milijarde za sklop politike za socialne naložbe in spretnosti. Teh 8, pričakuje se da bi teh 38 milijard jamstev lahko generiralo za več kot 650 milijard dodatnih naložb po vsej Evropski uniji. Za primerjavo: Sedanji Junckerjev načrt naj bi do konca leta 2020 glede na dosedanje rezultate spodbudil za 500 milijard evrov naložb. Upravljanje sklada Invest EU naj bi potekalo preko svetovalnega odbora, v katerem bi sodelovali predstavniki izvajalskih partnerjev in pa držav članic, naložbenega odbora in pa projektne skupine. Ključni element, ali p ključni izvajalski program, izvajalski program ostaja Evropske investicijska banka. Zahtevamo pa dodatno priložnost oziroma možnost sodelovanja nacionalnih promocijskih bank kot je slovenska SID banka. Vozlišče za naložbe Invest EU naj bi pomagalo s tehnično pomočjo posameznim pripravljavcem projektov, da bi bili projekti bolje pripravljeni. Portal Invest EU pa naj bi zagotavljal na enem mestu infomacije o potrjenih investicijah. Kar se tiče Vozlišče za naložbe je treba povedati tudi, da naj bi na nacionalni ravni obstajale vstopne kontaktne točke. V Sloveniji bi bila to ponovno SID banka. Kar se tiče stališča Republike Slovenije, Slovenija pozdravlja združitev vseh 14. obstoječih programov. Ocenjujemo, da bo s tem izvajanje bolj pregledno, ne bo več razdrobljenosti, niti prekrivanja. Hkrati bo zagotovljena večja stroškovna učinkovitost. Pozdravljamo tudi, da je poseben sklop namenjen za mala in srednja podjetja in s tem tudi omogoča osredotočenost na manjša investicije, kar je bila do zdaj, bi človek rekel, pomanjkljivost sedanjega programa. Kljub vsemu pa tudi na tem področju nismo čisto brez pridržkov, oziroma zahtevamo dodatna pojasnilna in informacije. Predvsem se ta nanašajo na vlogo nacionalnih promocijskih bank in pa vlogo Evropske investicijske banke in želimo pridobiti dodatne informacije glede samega postopka odobritve koriščenja garancij preko sklada Invest EU. Pričakujemo, da ne bo prihajalo do preferiranja velikih držav oziroma pričakujemo, da bo ustrezna pozornost dana tem, tudi manjšim investicijam. Predlagamo, da Evropska komisija poskrbi za nadaljnjo pojasnitev in razmejitev programov in ukrepov, ki so sofinancirani iz kohezijske in strukturne politike in njihovo prelivanje oziroma komplementarnost za manjše države članice in razvoje banke. je izrednega pomena poznavanje razpoložljivost finančnih virov, zato pričakujemo usklajeno delovanje EIB s stališči nacionalnih evropskih bank. Tudi na tem področju nas pa zanima beleženj oziroma obravnava teh investicij in pa zagotovljenih garancij preko EU Investa v sistemu ESA 2010. Hvala lepa.</p>
            </sp>
            <sp who="KrajčičDarij">
               <speaker>PREDSEDNIK DR. DARIJ KRAJČIČ:</speaker>
               <p>Hvala lepa. Za predstavitev mnenja matičnega delovnega telesa k tej točki prosim predsednika odbora gospoda Roberta Polnarja. Izvolite gospod Polnar.</p>
            </sp>
            <sp who="PolnarRobert">
               <speaker>ROBERT POLNAR (PS DeSUS):</speaker>
               <p>Hvala lepa za besedo gospod predsenik obora. Odbor za finance kot matično delovno telo je kot predmetno gradivo obravnaval na svoji seji 20. septembra letos. Po uvodni predstavitvi in dopolnilni obrazložitvi državnega sekretarja so člani in članice odbora opravili razpravo v kateri so predvsem opozorili, da bo v programu Invest EU na voljo 30 milijard evrov. Zanimala jih je dosedanja uspešnost pridobivanja sredstev na področjih, ki jih bo zajel ta program. Dodatna pojasnila so želeli tudi glede strategije vlade za zagotavljanje sredstev iz programa Invest EU ter projektov v pripravi. Državni sekretar je nato podal dodatna pojasnila. Naštel je nekatere projekte, ki se trenutno izvajajo s pomočjo evropskih sredstev in pri tem omenil vzpostavitev sistema elektronskega cestninjenja, program podpornega lastniškega financiranja, dolžniško financiranje preko Slovenskega podjetniškega sklada. V skladi kandidiranja pa je projekt za drugo cev predora Karavanke. Opozoril je tudi, da bo potrebno nekatere cilje in prioritete vlade še vzpostaviti. In ko bodo izpostavljeni bodo tudi javno predstavljeni. Odbor k predlogu stališča ni sprejel nobenih amandmajev, zato je v skladu z drugim odstavkom 154. h člena Poslovnika državnega zbora sprejel naslednje mnenje. Odbor za finance podpira predlog stališča Republike Slovenije do predloga uredbe Evropskega parlamenta in sveta o vzpostavitvi programa Invest EU, ki ga je predložila vlada in predlaga odboru za zadeve Evropske unije, da predlog stališča sprejme. Hvala lepa.</p>
            </sp>
            <sp who="KrajčičDarij">
               <speaker>PREDSEDNIK DR. DARIJ KRAJČIČ:</speaker>
               <p>Hvala lepa gospod Polnar. Prosim še gospoda Kekca, da predstavi mnenje Komisije državnega sveta za mednarodne odnose in evropske zadeve k tej točki. Izvolite gospod Kekec.</p>
            </sp>
            <sp who="KekecBojan">
               <speaker>BOJAN KEKEC:</speaker>
               <p>Ja, hvala za besedo še enkrat. Torej tudi Komisija državnega sveta za mednarodne odnose in evropske zadeve je pozdravila v bistvu to uredbo. Zdaj nekako se nam zdi zelo smiselno, da se zagotovi denar za investicije, prepotrebne investicije v obdobju 2021 do 2027. tudi združitev 14. programov v nov program, ki bo sestavljen iz teh treh delov je po naši oceni dobra rešitev. Zdaj seveda tudi številke same za delovanje sklada 15,2 milijarde evrov, ki jih bodo zagotovila jamstva iz proračuna v višini 38 milijard evrov. Seveda končna situacija pa je pričakovanih 650 milijard v investicije. Tako iz javnih kot zasebnih virov. Bi zelo dvignilo v bistvu situacijo kar se tiče delovnih mest, gospodarske rast in pa splošnega razvoja evropske unije. Zdaj vemo, da je verjetno največ namenjeno za infrastrukturo, pomembno pa je, da se določen del tudi prerazporedi tudi drugam, v razvoj inovacije in tudi v digitalizacijo. In še ključna stvar, ki se nam je zdela pomembna, da bo ta sklad tudi prožen in da bo odziven na spremembe na trgu in pa v primeru nekih spremenjenih prednostnih nalog politike, da bi se tudi z mehanizmi ta sklad ustrezno prilagodil situaciji. in seveda naša komisija je predlog stališča do te uredbe EU parlamenta in sveta tudi podprla. Hvala lepa gospod Kekec. Odpiram razpravo k tej točki. se kdo javi k razpravi? Javil se je eden poslanec, gospod Jani Prednik. Izvolite, imate besedo</p>
            </sp>
            <sp who="PrednikJani">
               <speaker>JANI PREDNIK (PS SD):</speaker>
               <p>Predsednik hvala za besedo, gospa državna sekretarka lep pozdrav. Sklad Invest EU nadomešča oziroma vključuje ta sklad EFCI oziroma bolj znan Junckerjev sklad za katerega je bila v preteklosti podana neka ocena, da Republika Slovenija ni znala dovolj izkoristiti teh sredstev. Mene zanima glede višine sredstev in konkretnih projektov, ki so se financirali v preteklem obdobju s pomočjo tega sklada. Nekje sem zasledil, da je v Sloveniji uspelo spraviti skozi le en infrastrukture projekt in sicer DARS-u je uspelo dobiti 51 milijonov evrov poroštev za uvedbo sistema elektronskega cestninjenja za tovornjake in poem še 8 milijonov evrov jamstev, ki jih je prejel Slovenski podjetniški za jamstvo malim in srednjim podjetjem. V bistvu me zanimajo glavni razlogi oziroma ovire pri pridobivanju jamstvu iz tega sklada in glede na to, da je ta sklad bil odprt za prijave kateregakoli projekta sklad Invest EU pa je sedaj usmerjen k uresničevanju ciljev na konkretnih področjih me zanima, ali bo tak spremenjen pristop pomenil večje možnosti za Republiko Slovenijo ali bolj otežen dostop do teh sredstev. Zanima me tudi, ali imamo zadostno znanje in kompetence za prijavo tako kompleksnih projektov in v zvezi s tem me zanima tudi, ali je že pripravljena kakšna strategija, morda kakšen konkreten projekt na katerem področju bo Republika Slovenija skušala pridobiti sredstva? In ta sklad Invest EU ima 4 sklope in eden največjih oziroma največji delež je v okvirni razdelitev jamstev namenjen sklopu trajnostne infrastrukture in sicer do 11 milijard in pol. V zvezi s tem bi veljalo razmisliti, ali bi lahko na ta način v Republiki Sloveniji pospešili večje v razvoj naravnane infrastrukture projekte in tu se kot Korošec moram navezati na to tretjo razvojno os, ki je v bistvu v končni fazi in me zanima, ali je možnost pridobiti sredstva iz tega sklada in s tem v bistvu razbremeniti našo državo. Zdaj razloge zakaj je ta tretja razvojna os pomembna sem že večkrat naštel, bom pa zdaj samo povedal, če se na nek način ne posluša politike, jaz upam, da se bo gospodarstvo in sicer je Boštjan Gorjup, ki ga vsi poznamo, predsednik Gospodarske zveze Slovenije BSZ Nazarja in manager leta včeraj gostoval na Odmevih in je tudi on kot gospodarstvenik pač podal neka razloge zakaj je ta os, os tretja in ker pač moramo vse podkrepit z nekimi argumenti, on je dejal, da ima tisoč, nekaj malega manj kot tisoč petsto zaposlenih in da se na tej relacijo vozijo v njegovo podjetje kar tisoč 200 zaposlenih. Na dan ima tudi 8tisoč tovornjakov, ki odpeljejo izdelke in 9 tisoč tovornjakov, ki pripelje material. To je samo kot dodatek k temu. Drugače me pa zanima, če je možno pridobiti sredstva iz tega sklada za financiranje gradnje tretje razvoje osi. najlepša hvala.</p>
            </sp>
            <sp who="KrajčičDarij">
               <speaker>PREDSEDNIK DR. DARIJ KRAJČIČ:</speaker>
               <p>Hvala lepa. Ker je to edini razpravljavec prosim gospo državno sekretarko, da odgovori.</p>
            </sp>
            <sp who="VraničarErmanMateja">
               <speaker>MAG. MATEJA VRANIČAR ERMAN:</speaker>
               <p>Hvala lepa. Zdaj, ključen problem pri slovenskih kandidaturah za sredstva dosedanjega Junckerjevega sklada je bil v majhnosti investicijskih vrednosti slovenskih projektov. Izkoristili smo dejansko - se opravičujem - 51 milijonov evrov za financiranje sistema elektronskega cestninjenja. SID banka je skupaj z Evropskim investicijskim skladom vzpostavila svoj 100-milijonski investicijski program, slovenski naložbeni program kapitalske rasti, s katerim podpira inovativna in hitro rastoča mala in srednje velika podjetja, »mid-cap« podjetja z do 3.000 zaposlenimi, in cilj je tudi ustvarjanje novih delovnih mest. In pa tretja zadeva, ki ste jo že tudi sami omenili, je preko Slovenskega podjetniškega sklada sklenjen sporazum v višini 180 milijonov evrov garancij. Poleg tega je še iz Slovenije trenutno na portalu prijavljenih 12 projektov, ki ne vključujejo sredstev državnega proračuna. Eden je še v postopku odobritve.</p>
               <p>Kar se tiče novega projekta oziroma novega programa, mi pričakujemo, da bomo lahko zahtevali tudi vključitev manjših projektov v shemo garancij. Od velikih infrastrukturnih projektov pa sta zdajle, recimo, pripravljena, da bi lahko se zagotovila sredstva tudi preko tega, železniška povezava Divača-Koper, drugi tir, in pa izgradnja druge cevi predora Karavanke. Seveda, po vsebini je tudi tretja razvojna os lahko projekt, ki bi bil lahko deležen garancije, nujno pa je, da so vsi projekti, ki se prijavljajo na tovrstno garancijsko shemo, finančno vzdržni oziroma, če uporabim strokovni izraz, da so »bankabel«. In to je marsikdaj v Sloveniji zelo težko utemeljiti oziroma argumentirati.</p>
               <p>Poskušamo delovati tudi v smeri izboljšanja usposobljenosti investitorjev, predvsem javnih investitorjev, za pripravo tovrstnih projektov. Zaradi tega se s pomočjo EBRD in EIB pri SID banki oblikuje tako imenovana investicijska pisarna, ki bi omogočila pripravo projektov na način, da bi lažje prihajalo do takih sredstev. To je pa na organizacijski ravni, za kar mora seveda država v prvi vrsti poskrbeti.</p>
               <p>Hvala.</p>
            </sp>
            <sp who="KrajčičDarij">
               <speaker>PREDSEDNIK DR. DARIJ KRAJČIČ:</speaker>
               <p>Hvala lepa.</p>
               <p>Je še kakšno vprašanje? Gospod Jani Prednik, želite še, očitno. Izvolite.</p>
            </sp>
            <sp who="PrednikJani">
               <speaker>JANI PREDNIK (PS SD):</speaker>
               <p>Najlepša hvala za odgovore.</p>
               <p>Omenili ste samo na kratko finančno vzdržnost. Pa me zanima, ali ocenjujete, da tretja razvojna os oziroma 700 milijonov evrov je ocenjena vrednost, ali ne pije vode oziroma ali ni finančno vzdržna. Samo mnenje me zanima, ker ste pač to slučajno omenili. Hvala.</p>
            </sp>
            <sp who="KrajčičDarij">
               <speaker>PREDSEDNIK DR. DARIJ KRAJČIČ:</speaker>
               <p>Hvala lepa.</p>
               <p>Lahko še jaz eno tako kratko, v bistvu čisto tehnično, ker me res zanima, če lahko na kratko, če pa ne, pa kdaj drugič, morda na kavi. Kako so prišli do multiplikacijskega faktorja 13,7? Izvolite, imate besedo.</p>
            </sp>
            <sp who="VraničarErmanMateja">
               <speaker>MAG. MATEJA VRANIČAR ERMAN:</speaker>
               <p>Na drugo vprašanje bova rabila verjetno kaj več kot eno kavo <stage>/ smeh/</stage>, ker vam ne znam zdajle povedati. Ampak, pač, to so podatki, ki se kažejo.</p>
               <p>Glede finančne vzdržnosti. Niti pod razno si ne bom dovolila špekulirati o posameznem projektu. Generalno gledano je pa to eden od ključnih problemov slovenskih kandidatov za tovrstno pomoč.</p>
               <p>Hvala lepa.</p>
            </sp>
            <sp who="KrajčičDarij">
               <speaker>PREDSEDNIK DR. DARIJ KRAJČIČ:</speaker>
               <p>Hvala lepa.</p>
               <p>Je še kakšno vprašanje? Ali to pomeni, spoštovana državna sekretarka, da vas moram na kosilo povabit? <stage>/ smeh/</stage> No, bova to razčistila. <stage>/ oglašanje v ozadju/</stage>
               </p>
            </sp>
            <sp who="VraničarErmanMateja">
               <speaker>MAG. MATEJA VRANIČAR ERMAN:</speaker>
               <p>
                  <stage>/ mikrofon ni vključen/</stage> Ne, dati mi moramo čas, da se pozanimam. <stage>/ smeh/</stage>
               </p>
            </sp>
            <sp who="KrajčičDarij">
               <speaker>PREDSEDNIK DR. DARIJ KRAJČIČ:</speaker>
               <p>Aha.</p>
               <p>S tem končujem razpravo.</p>
               <p>Na glasovanje dajem predlog stališča, ki se glasi: »Republika Slovenija podpira Predlog uredbe Evropskega parlamenta in Sveta o vzpostavitvi programa Invest EU in pozdravlja združitev obstoječih programov v enega, saj bo zagotavljanje enotne proračunske garancije bolj pregledno, ne bo več razdrobljenosti in prekrivanja, prišlo pa bo do poenostavitev v vseh procesih, zagotovljena pa bo tudi večja stroškovna učinkovitost. Republika Slovenija pred potrditvijo predloga uredbe pričakuje dodatna pojasnila Evropske komisije glede vloge nacionalnih promocijskih bank ter vloge EIB. Prav tako pa je treba pridobiti dodatna pojasnila glede samega postopka izvedbe oziroma odobritve koriščenja sklada Invest EU. Prav tako pričakujemo, da ne bo prihajalo do preferiranja velikih držav in finančnih institucij oziroma da ne bo prihajalo do izrivanja nacionalnih promocijskih bank. Pričakujemo tudi razjasnitev pogojev in kriterijev za članstvo v odborih upravljanja Invest EU.« Glasujemo.</p>
               <p>Kdo je za? <stage type="vote-ayes">(8 članov.)</stage> Kdo je proti? <gap n="..."/>
               </p>
               <p>Ugotavljam, da je stališče sprejeto.</p>
               <p>Prehajamo na <title>6. TOČKO DNEVNEGA REDA - ZASEDANJE SVETA EVROPSKE UNIJE ZA EKONOMSKE IN FINANČNE ZADEVE, LUKSEMBURG, 2. 10. 2018.</title>
               </p>
               <p>Gradivo k tej točki smo prejeli od Vlade 27. septembra letos na podlagi 8. člena Zakona o sodelovanju med Državnim zborom in Vlado v zadevah Evropske unije.</p>
               <p>Prosim gospo državno sekretarko, da nam predstavi izhodišča. Izvolite, gospa državna sekretarka.</p>
            </sp>
            <sp who="VraničarErmanMateja">
               <speaker>MAG. MATEJA VRANIČAR ERMAN:</speaker>
               <p>Hvala lepa še enkrat za besedo.</p>
               <p>Tokratno zasedanje ECOFIN bo precej davčno obravnavano oziroma davčno obarvano. Pričakuje se potrditev dogovora Sveta glede treh davčnih dosjejev. Med drugimi temami se pričakuje seznanitev s septembrskimi predlogi Evropske komisije na področju preprečevanja pranja denarja, izmenjava mnenj glede izkušenj s procesom evropskega semestra in priprava na mednarodno zasedanje na Baliju letos, namreč, IMF in pa Svetovna banka organizirata letno zasedanje izven sedeža, se pravi, izven Washingtona, na Baliju.</p>
               <p>S področja davkov, kot rečeno, bodo trije zakonodajni sklopi. Najprej glede potrditve Predloga direktive o obdavčitvi elektronskih publikacij. Gre za možnost, da države članice izenačijo davčno obravnavo tiskanih publikacij z elektronskimi. Slovenija predlog direktive podpira in pričakujemo, da bo podprta brez posebne razprave.</p>
               <p>Drugi dosje s področja davkov bo dogovor o splošnem pristopu glede hitrih ukrepov za kratkoročne izboljšave trenutnega sistema DDV. Gre za sklop treh aktov, kjer se poenostavljajo določena pravila v okviru sistema davka na dodano vrednost do uvedbe dokončnega sistema, kjer se uvajajo nekatere oprostitve in predlaga se sprememba Uredbe o certificiranem davčnem zavezancu.</p>
               <p>Komisija je te predloge v obravnavo predložila oktobra 2017, gre pa za nujne izboljšave do uvedbe dokončnega sistema DDV. Gre za harmonizacijo pravil za skladiščenje; gre za opredelitev identifikacijske številke za DDV kot materialni pogoj za oprostitev plačila DDV pri dobavi blaga v drugo državo članico; gre za poenostavitve pravil pri verižnih transakcijah in za poenostavitev dokazovanja prevoza blaga znotraj Unije za namene uveljavljanja oprostitve plačila DDV. V bistvu tudi na tem področju ni nekih odprtih vprašanj. Slovenija je v dosedanjih postopkih predloge podpirala in podpira tudi zadnje kompromisno besedilo predsedstva. Pomembno je, da je ta dogovor sprejet čim prej, ker naj bi se nova pravila začela uporabljati s 1. januarjem 2020.</p>
               <p>Tretji sklop je pa bolj problematičen, gre pa za možnost, da se uveljavi izjema od siceršnjega obračunavanja DDV s splošno obrnjeno davčno obveznostjo. Zakonodajni predlog izvira iz leta 2016 in posamezne države članice ocenjujejo, da bi želeli predvsem vprašanje DDV goljufij pri poslovanju med državami članicami nasloviti na način, da se jim omogoči uporaba obrnjenega davčnega bremena za dobave nad določeno vrednostjo, ampak samo pri poslovanju znotraj njihovega davčnega območja oziroma znotraj njihovega teritorija. Slovenija je v dosedanjem postopku temu predlogu nasprotovala, ker obstaja zelo velika nevarnost, da bi prišlo do selitve tovrstnih transakcij, sumljivih transakcij iz države, ki bi tako obrnjeno davčno obveznost uvedla, v druge države, sosednje države, in glede na to, da so zainteresirane za ta sistem države, ki so geografsko precej blizu Sloveniji, bi lahko prišlo do učinka tudi na Slovenijo. Glede na to, da so bile v dosedanjih pogajanjih uvedene dodatne varovalke in da je bila zvišana mejna vrednost posamezne transakcije, za katero to obrnjeno davčno breme velja, in glede na to, da gre samo za pilotni projekt, ki bi veljal do leta 2022, ocenjujemo, da bi Slovenija lahko tu pokazala fleksibilnost in ne nasprotovala več temu kompromisnemu predlogu.</p>
               <p>Roko na srce, treba je povedati, da so vsi trije dosjeji med sabo nekako povezani in če tu dosežemo soglasje, lahko tudi tista, ki sem ju najprej omenila, dobita 100 % podporo, ki je potrebna za davčne dosjeje. Sta pa za Slovenijo veliko bolj materialno pomembna kot pa ta, o katerem smo se do zdaj pogovarjali. Pomeni pa to, kar predlagamo, spremembo dosedanjega stališča Slovenije, zaradi tega temu posvečam nekaj več pozornosti.</p>
               <p>Naslednji predlog je predlog sprememb v zvezi s preprečevanjem pranja denarja za kreditne institucije. Tu bo šlo predvsem za predstavitev Evropske komisije in še ne za zavzemanje kakršnihkoli stališč. Gre za vprašanje, kdo bi na evropski ravni, katera institucija na evropski ravni bi lahko prevzela ključne naloge in ključno odgovornost za preprečevanje pranja denarja v bančnem sektorju. Predlaga se, da je to evropski bančni organ, EBA, treba pa bo v nadaljevanju natančno pojasniti razmejitev pristojnosti med organi oziroma uradi za preprečevanje pranja denarja in centralnimi bankami ter EBA.</p>
               <p>V zvezi z izkušnjami iz procesa evropskega semestra je za leto 2019 ključen problem tesna časovnica zaradi evropskih volitev v letu 2019, sicer pa ne pričakujemo neke bolj specifične razprave. Ravno tako posebne razprave ne pričakujemo glede izhodišč, ki jih bo predsedujoči avstrijski finančni minister predstavil na letnem zasedanju Mednarodnega denarnega sklada v imenu Sveta ECOFIN.</p>
               <p>Minister Bertoncelj se bo udeležil zasedanja Evroskupine, kjer bo na dnevnem redu tematska razprava o rasti in delovnih mestih in priprava na mednarodna zasedanja, predvsem bodo ministri razpravljali o razvoju deviznih tečajev. Kot je običajno, bo predstavil tudi prioritete dela nove Vlade. Na ECOFIN pa bo vodja delegacije veleposlanik, gospod Lenarčič.</p>
               <p>Hvala lepa.</p>
            </sp>
            <sp who="KrajčičDarij">
               <speaker>PREDSEDNIK DR. DARIJ KRAJČIČ:</speaker>
               <p>Hvala lepa, gospa državna sekretarka.</p>
               <p>Odpiram razpravo o tej točki dnevnega reda. Kdo se javi k razpravi? K razpravi se ni javil nihče. Jaz bi imel kakšno vprašanje, ampak za kdaj drugič. S tem zaključujem razpravo.</p>
               <p>Na glasovanje dajem predlog sklepa, ki se glasi: »Odbor za zadeve Evropske unije se je seznanil z izhodišči za udeležbo delegacije Republike Slovenije na zasedanju Svetu Evropske unije za ekonomske in finančne zadeve, ki je v Luksemburgu 2. Oktobra letos, in jih podprl. Glasujemo.</p>
               <p>Kdo je za? <stage type="vote-ayes">(7 članov.)</stage> Kdo je proti? <stage type="vote-no">(Nihče.)</stage>
               </p>
               <p>Ugotavljam, da je sklep sprejet.</p>
               <p>S tem končujem 6. točko dnevnega reda in 7. sejo Odbora za zadeve Evropske unije. Zahvaljujem se državni sekretarki z ekipo za udeležbo na današnji seji in vam želim vsem skupaj lep vikend.</p>
               <p>Hvala.</p>
               <stage type="time">Seja se je končala 28. septembra 2018 ob 11.36.</stage>
            </sp>
         </div>
      </body>
   </text>
</TEI>
