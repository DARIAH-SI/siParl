<?xml version="1.0" encoding="UTF-8"?>
<TEI xmlns="http://www.tei-c.org/ns/1.0"
     xmlns:km="https://www.inz.si/sl/Znanstvenoraziskovalni-oddelek/Katja-Meden/"
     xml:id="OZF-014-Redna-2019-10-08">
   <teiHeader>
      <fileDesc>
         <titleStmt>
            <title>Odbor za finance</title>
            <respStmt>
               <persName>Katja Meden</persName>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
							Attribution 4.0 International License.</ref>
               </p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons
							Priznanje avtorstva 4.0 mednarodna licenca.</ref>
               </p>
            </availability>
            <date when="2024-04-10"/>
         </publicationStmt>
         <sourceDesc>
            <bibl type="mag">
               <idno type="URI">https://www.dz-rs.si/wps/portal/Home/seje/sejeDT/poDatumu</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#OZF-014-Redna-2019-10-08.OZF" n="014">
               <name>Redna</name>
               <date when="2019-10-08"/>
            </setting>
         </settingDesc>
         <particDesc>
            <listOrg>
               <org xml:id="OZF-014-Redna-2019-10-08.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="8" notBefore="2018-06-22" notAfter="2022-05-13">
                        <label>8.mandat (2018-2022)</label>
                     </event>
                  </listEvent>
                  <listOrg>
                     <head>Delovno telo Državnega zbora Republike Slovenije</head>
                     <org xml:id="OZF-014-Redna-2019-10-08.OZF">
                        <orgName key="OZF">Odbor za finance</orgName>
                     </org>
                  </listOrg>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>
            <head>Vsebina zapisa seje</head>
            <stage type="title">REPUBLIKA SLOVENIJA, DRŽAVNI ZBOR, ODBOR ZA FINANCE</stage>
            <stage type="session">14. seja</stage>
            <stage type="date">(8. oktober 2019)</stage>
            <stage type="chairman">Sejo je vodil Robert Polnar, predsednik odbora.</stage>
            <stage type="time">Seja se je začela ob 14.00.</stage>
            <sp who="PolnarRobert">
               <speaker>PREDSEDNIK ROBERT POLNAR:</speaker>
               <p>Spoštovane gospe, cenjeni gospodje, lepo pozdravljeni.</p>
               <p>Pričenjam 14. sejo Odbora za finance.</p>
               <p>Nisem prejel nobenih obvestil, da bi katerikoli od članov ali članic Odbora za finance bil odsoten in se nebi mogel udeležiti današnje seje odbora.</p>
               <p>Trenutno tudi nimam nobenih nadomestil.</p>
               <p>Prehajam na določitev dnevnega reda seje odbora. S sklicem seje ste prejeli dnevni red. V poslovniškem roku sem prejel predlog poslanskih skupin koalicije za umik 5. točke dnevnega reda: predlog Zakona o spremembah in dopolnitvah Zakona o uravnoteženju javnih financ. Omenjeni predlog zakona je v kot predlog za nujno sejo Odbora za finance vložila poslanska skupina Levica in je kasneje bila ta točka dnevnega reda s strani poslanske skupine Levica tudi prestavljena in sicer na današnji oktobrski termin. Zato sprašujem predstavnika predlagatelja predloga zakona, se pravi predstavnika poslanske skupine Levica, ali daje soglasje, da glasujemo o umiku te točke dnevnega reda?</p>
               <p>Poslanec Primož Siter, prosim.</p>
            </sp>
            <sp who="SiterPrimož">
               <speaker>PRIMOŽ SITER (PS Levica):</speaker>
               <p>Ja, hvala lepa, spoštovani predsednik. Kolegice in kolegi, pozdravljeni.</p>
               <p>Soglasja k umiku ne dajemo, bomo tudi glasovali proti umiku. Iz treh zelo preprostih razlogov.</p>
               <p>Eden je zelo, da rečem tehnične narave.</p>
            </sp>
            <sp who="PolnarRobert">
               <speaker>PREDSEDNIK ROBERT POLNAR:</speaker>
               <p>Kolega Siter, če dovolite.</p>
               <p>Dovolj je, da ne date soglasja in bom jaz potem nadaljeval.</p>
            </sp>
            <sp who="SiterPrimož">
               <speaker>PRIMOŽ SITER (PS Levica):</speaker>
               <p>Hvala, ne dajem soglasja.</p>
            </sp>
            <sp who="PolnarRobert">
               <speaker>PREDSEDNIK ROBERT POLNAR:</speaker>
               <p>Definitvno je, da predlagatelj ne daje soglasja. In ker predlagatelj ni dal soglasja, tudi ne bom dal predloga o umiku 5. točke dnevnega reda na glasovanje. Zato bo obstal dnevni red, kot je bil predložen s sklicem seje. To pomeni, da 5. točka dnevnega reda ostaja na dnevnem redu. Ugotavljam torej, da je sprejet dnevni red, kot je bil objavljen. V poslovniškem roku nisem prejel drugih točk za umik dnevnega reda, zato ugotavljam, da je sprejet takšen dnevni red kot smo ga dobili s sklicem seje.</p>
               <p>Kot je tudi že razvidno iz sklica seje odbora, bomo danes obravnavali točke dnevnega reda od prve do vključno četrte. Peto in šesto točko dnevnega reda bomo obravnavali v četrtek 10. oktobra ob 9. uri. O nadaljevanju seje boste tudi pisno obveščeni.</p>
               <p>Prehajamo na <title>1. TOČKO DNEVNEGA REDA, TO JE PREDLOG ZAKONA O SPREMEMBAH IN DOPOLNITVAH ZAKONA O TRGU FINANČNIH INSTRUMENTOV.</title>
               </p>
               <p>Predlagatelj zakona je vlada.</p>
               <p>K obravnavi te točke dnevnega reda so vabljeni: predstavnice in predstavniki Ministrstva za finance; Agencije za trg vrednostnih papirjev; Državnega sveta; in Zakonodajno-pravne službe.</p>
               <p>Kot gradivo ste poleg predloga zakona prejeli še: mnenje Zakonodajno-pravne službe; in mnenje Komisije Državnega sveta za gospodarstvo, obrt, turizem in finance.</p>
               <p>Rok za vlaganje amandmajev je potekel 2. oktobra letos. Amandmaje so vložile poslanske skupine koalicije in sicer k šestim členom predloga zakona.</p>
               <p>Pričenjam drugo obravnavo predloga zakona.</p>
               <p>Predstavnik Ministrstva za finance je državni sekretar, gospod Metod Dragonja, ki mu dajem besedo.</p>
               <p>Izvolite, gospod državni sekretar.</p>
            </sp>
            <sp who="DragonjaMetod">
               <speaker>METOD DRAGONJA:</speaker>
               <p>Hvala lepa, gospod predsednik. Spoštovane poslanke, spoštovani poslanci, spoštovani ostali prisotni.</p>
               <p>Zakon o spremembah in dopolnitvah Zakona o trgu finančnih inštrumentov je pripravljen zaradi začetka uporabe tako imenovane prospektne uredbe v evropskem pravnem redu. Na podlagi tega dejstva smo bili kljub temu, da je bil zakon ZDFI o trgu finančnih inštrumentov praktično sprejet šele ob koncu lanskega leta v Državnem zboru, že bili pred dejstvom, da predlagamo novelo tega zakona.</p>
               <p>Prospektna uredba določa, da se prospekt objavi ob ponudbi vrednostnih papirjev javnosti ali njihovi uvrstitvi v trgovanje na reguliranem trgu. In ta uredba je razveljavila direktivo 2003/71, tako imenovano prospektno direktivo, ki se je začela uporabljati na območju Evropske unije 21. julija 2019. Prospektna uredba je bila sprejeta, ker so pred tem različni pristopi, ki so jih ob ponudbi vrednostnih papirjev javnosti ali ob njihovi uvrstitvi v trgovanje na reguliranem trgu dopuščala prej omenjena prospektna direktiva, povzročali razdrobljenost notranjega trga, razlike v zakonodaji držav članic pa so občutno ovirale nemoteno delovanje notranjega trga. Z uveljavitvijo te uredbe pa se sedaj za izdajatelje, ponudnike in vlagatelje poenotijo zahteve za uvrstitev vrednostnih papirjev v trgovanje na reguliranem trgu v vseh državah članicah in v vseh državah članicah veljajo enaka pravila. Prospekte, potrjene v eni državi članici, je mogoče uporabljati tudi v vseh drugih državah članicah. S tem je v EU zagotovljeno enotno razkritje in nemoteno delovanje notranjega trga. Glede na to, da sedaj prospektna direktiva velja neposredno, je bilo za to potrebno spremeniti tudi zakon, kateri je do sedaj v slovenski pravni red prenašal prospektno direktivo, ki jo je prospektna uredba razveljavljala.</p>
               <p>Tako ta novela zdaj pravzaprav črta kar znaten del členov Zakona o trgu finančnih inštrumentov.</p>
               <p>S predlogom zakona se odpravlja tudi ugotovljene nejasnosti oziroma nedoslednosti aktualnih določb Zakona o trgu finančnih inštrumentov, ki so bile zaznane od pričetka njegovega izvajanja v praksi in jih je predlagala Agencija za trg vrednostnih papirjev.</p>
               <p>Želel bi podati še informacijo glede predlogov amandmajev. V sodelovanju z Zakonodajno-pravno službo Državnega zbora in Agencijo za trg vrednostnih papirjev smo pripravili in uskladili predloge amandmajev, ki so predlagani večinoma na podlagi mnenja Zakonodajno-pravne službe Državnega zbora. Upoštevaje mnenje te službe, je bilo pripravljenih pet amandmajev. Z amandmajem k 92. členu pa se določa, da se z dnem uveljavitve tega zakona preneha veljati uredba o izvajanju uredbe EU o prospektu, ki se objavi ob ponudbi vrednostnih papirjev javnosti ali njihovi uvrstitvi v trgovanje na reguliranem trgu, ki je bila sprejeta s strani vlade za vmesno obdobje do sprejema oziroma do uveljavitve tega zakona, zaradi spoštovanja rokov prospektne uredbe za določitev pristojnega organa za nadzor, za način opravljanja nadzora in ukrepov pristojnega organa na tem področju.</p>
               <p>V kratkem je to povzetek predloga zakona. Če bo potrebno, bo dodatna pojasnila dala tudi Agencija za trg vrednostnih papirjev.</p>
               <p>Predlagamo, da odbor v nadaljnjem procesu obravnave potrdi predlagane amandmaje s strani koalicije in podpre zakon za nadaljnjo obravnavo v Državnem zboru.</p>
               <p>Hvala lepa.</p>
            </sp>
            <sp who="PolnarRobert">
               <speaker>PREDSEDNIK ROBERT POLNAR:</speaker>
               <p>Hvala, gospod državni sekretar.</p>
               <p>Nadaljujemo. Ali želi besedo predstavnica Zakonodajno-pravne službe?</p>
               <p>Gospa Lenča Arko Fabjan, izvolite.</p>
            </sp>
            <sp who="ArkoFabjanLenča">
               <speaker>LENČA ARKO FABJAN:</speaker>
               <p>Hvala za besedo.</p>
               <p>Le na kratko bom povzela naše mnenje. V njem smo podali splošne in konkretne pripombe.</p>
               <p>Splošne se nanašajo predvsem na obrazložitev. Ta je po naši oceni premalo pomenska in podrobna, zlasti zaradi tega, kot je tudi že izpostavil predstavnik predlagateljice, ker velik del sprememb predstavlja črtanje posameznik določb zaradi neposredne uporabe uredbe Evropske unije in manjka obrazložitev ali pri tem posamezne rešitve ostajajo nespremenjene in se spreminja samo akt na podlagi katerega se uporabljajo ali pa gre tudi za kakšne vsebinske spremembe.</p>
               <p>Kar se pa tiče konkretnih pripomb posameznim členom, so bile pa te podane predvsem z vidika jasnosti in določnosti. In predlagani amandmaji petih poslanskih skupine te pripombe upoštevajo. Razen v delu 46. člena, ki se nanaša na kršitev in sankcije zanjo, kjer je po naši oceni še vedno premalo jasen člen.</p>
               <p>Hvala.</p>
            </sp>
            <sp who="PolnarRobert">
               <speaker>PREDSEDNIK ROBERT POLNAR:</speaker>
               <p>Hvala lepa.</p>
               <p>Predstavnik Državnega sveta je državni svetnik, gospod Komac. Ali želite besedo?</p>
               <p>Izvolite.</p>
            </sp>
            <sp who="KomacOskar">
               <speaker>OSKAR KOMAC:</speaker>
               <p>Hvala, gospod predsednik. Spoštovani.</p>
               <p>Komisija Državnega sveta, pristojna za to področje, je predlog zakona podprla brez dodatnih pripomb.</p>
               <p>Hvala.</p>
            </sp>
            <sp who="PolnarRobert">
               <speaker>PREDSEDNIK ROBERT POLNAR:</speaker>
               <p>Hvala lepa.</p>
               <p>Še predstavnik Agencije za trg vrednostnih papirjev, gospod Primož Pinoza.</p>
               <p>Izvolite.</p>
            </sp>
            <sp who="PinozaPrimož">
               <speaker>PRIMOŽ PINOZA:</speaker>
               <p>Hvala lepa za besedo, gospod predsednik. Spoštovane članice in člani Odbora za finance.</p>
               <p>Kot je bilo že povedano, je Agencija za trg vrednostnih papirjev sodelovala pri pripravi teh sprememb Zakona o trgu finančnih inštrumentov, tako da so v bistvu te predlogi usklajeni z Agencijo za trg vrednostnih papirjev. Na kaj se pa nanašajo, je pa bilo že povedano.</p>
               <p>Hvala.</p>
            </sp>
            <sp who="PolnarRobert">
               <speaker>PREDSEDNIK ROBERT POLNAR:</speaker>
               <p>Hvala lepa.</p>
               <p>Gospe poslanke, gospodje poslanci. Odboru predlagam, da po končani razpravi o členih v skladu s tretjo alinejo 128. člena poslovnika glasuje skupaj o vseh členih. Ali kdo temu nasprotuje? Ne.</p>
               <p>Prehajamo torej na razpravo in odločanje o členih ter vloženih amandmajih. V razpravo dajem člene od 1 do 21, h katerim ni vloženih amandmajev.</p>
               <p>Kdo želi razpravljati? Ni razprave. Aja, pardon.</p>
               <p>Poslanec Jožef Horvat, izvolite, beseda je vaša.</p>
            </sp>
            <sp who="HorvatJožef">
               <speaker>JOŽEF HORVAT (PS NSi):</speaker>
               <p>Hvala lepa, gospod predsednik. Kolegice in kolegi, spoštovani predstavniki vlade, agencije, lep pozdrav.</p>
               <p>Čisto kratko vprašanje. Uredba, tako imenovana prospektna uredba, kot jo imenuje gospod državni sekretar, določa, da v pristojnosti Slovenije ostaja določitev izjem glede obveznosti objave prospekta za nekatere vrste ponudb vrednostnih papirjev. Zakon določa, da ta izjema velja za vrednostne papirje: a, pri katerih je skupna prodajna cena v EU znotraj te ponudbe v obdobju 12 mesecev manjša od treh milijonov evrov in b, se za tako ponudbo ne zahteva uradno obvestilo v skladu s 25. členom uredbe 2017/1129. Torej, uredba v svojem 3. členu, govorim o uredbi zdaj, uredba v svojem 3. členu državam postavlja zgornji limit za možnost izjem od obveznosti objave na višini osmih milijonov evrov. In zdaj je čisto na mestu vprašanje zakaj vlada, kot predlagateljica tega zakona, predlaga za pet milijonov evrov nižji znesek, kot ga še dovoljuje uredba? Se pravi v zakonu imamo tri milijone evrov, uredba pa govori o osmih milijonih evrov.</p>
               <p>Lahko rečem, saj smo že vajeni, smo bolj papeški od papeža, ampak želim eno strokovno argumentacijo zakaj takšna odločitev vlade.</p>
               <p>Hvala lepa za odgovor.</p>
            </sp>
            <sp who="PolnarRobert">
               <speaker>PREDSEDNIK ROBERT POLNAR:</speaker>
               <p>Hvala, gospod poslanec.</p>
               <p>Ali želi še kdo razpravljati od poslank in poslancev? Ne, zaenkrat ne.</p>
               <p>Gospod Dragonja, izvolite, imate besedo.</p>
            </sp>
            <sp who="DragonjaMetod">
               <speaker>METOD DRAGONJA:</speaker>
               <p>Najlepša hvala.</p>
               <p>Zdaj, vlada je sledila presoji Agencije za trg vrednostnih papirjev v tem vprašanju in predlog, ki ga vsebuje zakon pravzaprav odraža velikost in pa, bi rekel, razvitost kapitalskega trga v Sloveniji. In je zato ta številka nižja kot jo omogoča evropska uredba. Dodatno pa lahko pojasni še gospod Pinoza.</p>
            </sp>
            <sp who="PolnarRobert">
               <speaker>PREDSEDNIK ROBERT POLNAR:</speaker>
               <p>Hvala lepa.</p>
               <p>Gospod Pinoza, želite besedo?</p>
               <p>Izvolite, prosim.</p>
            </sp>
            <sp who="PinozaPrimož">
               <speaker>PRIMOŽ PINOZA:</speaker>
               <p>Ja, saj je bilo že v bistvu pojasnjeno. Ko smo na agenciji presojali kje bi bila dejansko ta meja, smo pač upoštevali razmere na slovenskem kapitalskem trgu. In če bi bila ta meja postavljena pri osmih milijonih, bi kar velik del pravzaprav izdaj vrednostnih papirjev bil takšen, da nebi izdajatelji potrebovali izdelave prospekta. Posledično bi to pomenilo manjšo transparentnost in iz tega izhajajoč smo potem nekje ocenili, da je ta meja pri treh milijonih primerna za slovenski kapitalski trg.</p>
            </sp>
            <sp who="PolnarRobert">
               <speaker>PREDSEDNIK ROBERT POLNAR:</speaker>
               <p>Dobro, hvala lepa.</p>
               <p>Kolega Horvat, imate besedo, prosim.</p>
            </sp>
            <sp who="HorvatJožef">
               <speaker>JOŽEF HORVAT (PS NSi):</speaker>
               <p>Hvala obema gospodoma za odgovor.</p>
               <p>Od tod sledi, da lahko rečemo, da je slovenski kapitalski trg za slabi dve tretjini manjši, za dobri dve tretjini manjši, kot je nek povprečni evropski kapitalski trg? Tako izhaja iz teh številk.</p>
               <p>Hvala lepa.</p>
            </sp>
            <sp who="PolnarRobert">
               <speaker>PREDSEDNIK ROBERT POLNAR:</speaker>
               <p>Hvala, gospod poslanec.</p>
               <p>To mislim, da je bila ugotovitev, ni bilo vprašanje. Je aritmetična zadeva, ki se jo da natančno izmeriti oziroma izračunati, tako da mislim, da tukaj nekih prav velikih odgovorov tudi ni potrebnih.</p>
               <p>Ja, zdaj pa gospoda sprašujem ali želite na konstatacijo poslanca Horvata kaj povedati? Očitno se gospod Horvat bolj zase pogovarja kot pa za javnost.</p>
               <p>Tako, da gospod Pinoza pa kljub temu želi besedo.</p>
               <p>Izvolite.</p>
            </sp>
            <sp who="PinozaPrimož">
               <speaker>PRIMOŽ PINOZA:</speaker>
               <p>Dejansko smo gledali, ko smo se odločili kje to mejo postaviti, smo gledali pač izdajo vrednostnih papirjev, ki so se v zadnjem času, v zadnjih parih letih dogajale. In dejansko je šlo za, v velikih primerih za relativno majhne izdaje vrednostnih papirjev. Se pravi zato smo pravzaprav postavili to mejo treh milijonov.</p>
            </sp>
            <sp who="PolnarRobert">
               <speaker>PREDSEDNIK ROBERT POLNAR:</speaker>
               <p>Dobro, hvala lepa.</p>
               <p>Vsekakor je to na podlagi izkustva opravljeno, to pa mislim, da je silno pomembno.</p>
               <p>Gospe in gospodje, prejel sem eno pooblastijo. In sicer poslanka Nataša Sukič nadomešča člana Odbora za finance, poslanca Luko Meseca iz poslanske skupine Levica.</p>
               <p>Začenjam obravnavo amandmaja k 22. členu predloga zakona.</p>
               <p>Ali želi kdo razpravljati o amandmaju? Ne želi.</p>
               <p>Zato začenjam glasovanje o amandmaju k 22. členu. Glasujemo.</p>
               <p>Kdo je za? <stage type="vote-ayes">(9 članov.)</stage> Kdo je proti? <stage type="vote-no">(Nihče.)</stage>
               </p>
               <p>Ugotavljam, da je amandma sprejet.</p>
               <p>Odpiram razpravo k 23. do 59 členu. predloga zakona, h katerim ni bilo vloženih amandmajev.</p>
               <p>Želi kdo besedo? Ne.</p>
               <p>Prehajamo na odločanje o amandmaju k 60. členu predloga zakona.</p>
               <p>Ali želi kdo besedo? Ne.</p>
               <p>Prehajamo na odločanje k 60. členu predloga zakona.</p>
               <p>Začenjam glasovanje. Glasujemo.</p>
               <p>Kdo je za? <stage type="vote-ayes">(9 članov.)</stage> Kdo je proti? <stage type="vote-no">(Nihče.)</stage>
               </p>
               <p>Ugotavljam, da je amandma sprejet.</p>
               <p>Odpiram razpravo k 61. do 67. členu predloga zakona.</p>
               <p>Želi kdo besedo? Ne.</p>
               <p>Začenjam obravnavo dveh amandmajev k 68. členu predloga zakona. In sicer predlog za amandma odbora, ki ste ga dobili danes na klop in v kolikor bo ta amandma sprejet, potem amandma poslanskih skupin koalicije postane brezpredmeten.</p>
               <p>Ali želi kdo razpravljati? Ne.</p>
               <p>Dajem na glasovanje predlog za amandma odbora k 68. členu predloga zakona.</p>
               <p>Začenjam glasovanje. Glasujemo.</p>
               <p>Kdo je za? <stage type="vote-ayes">(9 članov.)</stage> Kdo je proti? <stage type="vote-no">(Nihče.)</stage>
               </p>
               <p>Ugotavljam, da je amandma sprejet.</p>
               <p>Odpiram razpravo o 69 do 88 členu predloga zakona. Želi kdo razpravo? Ne. Odpiram razpravo k amandmaju k 89. členu predloga zakona. Želi kdo razpravljati? Ne želi.</p>
               <p>Začenjam glasovanje o amandmaju k 89. členu predloga zakona. Glasujemo.</p>
               <p>Kdo je za? <stage type="vote-ayes">(9 članov.)</stage> Kdo je proti? <stage type="vote-no">(Nihče.)</stage>
               </p>
               <p>Ugotavljam, da je amandma sprejet.</p>
               <p>Odpiram razpravo k 90. členu predloga zakona. Vidim, da ni interesa po razpravi.</p>
               <p>Zato začenjam obravnavo amandmaja k 91. členu predloga zakona.</p>
               <p>Želi kdo razpravljati? Ne želi.</p>
               <p>Začenjam glasovanje o amandmaju k 91. členu predloga zakona. Glasujemo.</p>
               <p>Kdo je za? <stage type="vote-ayes">(9 članov.)</stage> Kdo je proti? <stage type="vote-no">(Nihče.)</stage>
               </p>
               <p>Ugotavljam, da je amandma sprejet.</p>
               <p>Odpiram razpravo amandmaju k 92. členu predloga zakona. Želi kdo razpravljati? Ne.</p>
               <p>Začenjam glasovanje o amandmaju k 92. členu. Glasujemo.</p>
               <p>Kdo je za? <stage type="vote-ayes">(9 članov.)</stage> Kdo je proti? <stage type="vote-no">(Nihče.)</stage>
               </p>
               <p>Ugotavljam, da je amandma sprejet.</p>
               <p>In še odpiram razpravo o 93. členu predloga zakona, h kateremu ni bilo vloženih amandmajev. Vidim, da ni interesa po razpravi, zato zaključujem razpravo. Zaključujem razpravo členih.</p>
               <p>V skladu s prej sprejeto odločitvijo odbora prehajamo na glasovanje o vseh členih skupaj.</p>
               <p>Začenjam glasovanje. Glasujemo.</p>
               <p>Kdo je za? <stage type="vote-ayes">(9 članov.)</stage> Kdo je proti? <stage type="vote-no">(Nihče.)</stage>
               </p>
               <p>Ugotavljam, da so členi sprejeti.</p>
               <p>S tem zaključujem obravnavo predloga zakona na Odboru za finance.</p>
               <p>Vsi sprejeti amandmaji bodo vključeni v predlog zakona, ki bo sestavni del poročila odbora. Predlagam, da kot poročevalec na seji Državnega zbora nastopim sam, kot predsednik odbora.</p>
               <p>S tem zaključujem 1. točko dnevnega reda.</p>
               <p>Prehajamo na <title>2. TOČKO DNEVNEGA REDA, TO JE PREDLOG ZAKONA O SPREMEMBAH IN DOPOLNITVAH ZAKONA O MNOŽIČNEM VREDNOTENJU NEPREMIČNIN.</title>
               </p>
               <p>Predlagatelj zakona je vlada.</p>
               <p>K obravnavi te točke dnevnega reda so vabljeni: predstavnice in predstavniki Ministrstva za finance; Državnega sveta; Zakonodajno-pravne službe; Skupnosti občin Slovenije; Združenja občin Slovenije; in Združenja mestnih občin Slovenije. Dodatno so bili povabljeni še: predstavniki Geodetske uprave Republike Slovenije.</p>
               <p>Dodatno gradivo k predlogu zakona je: mnenje Skupnosti Občin Slovenije; mnenje Združenja občin Slovenije; mnenje Združenja mestnih občin Slovenije; mnenje Državnega sveta; in mnenje Zakonodajno-pravne službe.</p>
               <p>Rok za vlaganje amandmajev k predlogu zakona je potekel 2. oktobra letos. Amandma so vložile poslanske skupine koalicije in sicer k 5. členu predloga zakona.</p>
               <p>Pričenjam drugo obravnavo predloga zakona.</p>
               <p>In za uvod dajem besedo predstavnici Ministrstva za finance, državni sekretarki, gospe Nataliji Kovač Jereb.</p>
               <p>Izvolite.</p>
            </sp>
            <sp who="KovačJerebNatalija">
               <speaker>NATALIJA KOVAČ JEREB:</speaker>
               <p>Najprej lepo pozdravljeni. Spoštovani predsednik, spoštovane poslanke, spoštovani poslanci.</p>
               <p>V nadaljevanju bom predstavila besedilo novele Zakona o množičnem vrednotenju nepremičnin.</p>
               <p>Z novelo zakona se bistveno izhodišče množičnega vrednotenja iz Zakona o množičnem vrednotenju nepremičnin z ničemer ne spreminja.</p>
               <p>Na podlagi Zakona o množičnem vrednotenju nepremičnin se vsem nepremičninam v Republiki Sloveniji čim bolj natančno oceni njihova tržna vrednost. Določitev vrednosti nepremičnin pa seveda ne pomeni odločanja o pravica in dolžnostih lastnikov, saj ne gre za odmero socialnih transferjev ali davkov. Način uporabe podatka o posplošenih vrednostih nepremičnin določajo posamezni samostojni zakoni in drugi predpisi, vsak glede na cilj, ki ga zasleduje. Množično vrednotenje ostaja neodvisno od posameznih načinov uporabe, saj sicer izgubi svojo vrednost za različne namene zakona o množičnem vrednotenju.</p>
               <p>Se pravi, ta zakon ostaja standard množičnega vrednotenja v Republiki Sloveniji. S predmetno novelo se dopolnjuje in uvaja obstoječa ureditev množičnega vrednotenja v zelo ozkem delu nepremičnin, to so posebne enote vrednotenja. Tukaj se dodaja ta 2a. člen, v katerem so obravnavane te posebne enote vrednotenja, med katere sodijo bencinski servisi, elektrarne ter pristanišča in marine. Čeprav te nepremičnine predstavljajo manjši delež glede na število vseh nepremičnin v Republiki Sloveniji, pa so po vrednosti gledano zelo pomembne. Cilj novele je zagotoviti še bolj transparentno in ustavno skladno vrednotenje tega dela nepremičnin.</p>
               <p>S predlogom zakona se torej dopolnjuje ureditev posebnih enot vrednotenja z vidika njihove vsebinske opredelitve - razdelitev skupin vrednosti na posamezne sestavne dele, javnosti podatkov o njihovem obsegu ter dejstvo, da je mogoče posebne okoliščine ter način ugovora zoper posplošeno vrednost uveljaviti tudi za posebne enote vrednotenja.</p>
               <p>Predlog zakona skupaj z osnutkom podzakonskega predpisa je bil predmet širokega strokovnega usklajevanja, tudi z interesnimi zbornicami in posameznimi deležniki, ki opravljajo dejavnost posebnih enot vrednotenja.</p>
               <p>Glede vsebine predloga zakona je bilo doseženo soglasje, prav tako je bilo, po dodatnem dopolnjevanju in usklajevanju, doseženo soglasje tudi glede pravilnika.</p>
               <p>Spoštovani poslanci, spoštovane poslanke, vlada predlaga, da se to novelo zakona potrdi.</p>
            </sp>
            <sp who="PolnarRobert">
               <speaker>PREDSEDNIK ROBERT POLNAR:</speaker>
               <p>Hvala, gospa državna sekretarka.</p>
               <p>Besedo dajem predstavnici Zakonodajno-pravne službe, gospe Katji Triler Vrtovec.</p>
               <p>Prosim.</p>
            </sp>
            <sp who="TrillerVrtovecKatja">
               <speaker>KATJA TRILER VRTOVEC:</speaker>
               <p>Dober dan.</p>
               <p>K predlogu zakona smo imeli eno nomotehnično pripombo, ki jo je predlagatelj ustrezno amandmiral. Drugih pripomb na zakon pa nimamo.</p>
               <p>Hvala.</p>
            </sp>
            <sp who="PolnarRobert">
               <speaker>PREDSEDNIK ROBERT POLNAR:</speaker>
               <p>Hvala lepa.</p>
               <p>Gospod Oskar Komac, predstavnik Državnega sveta, ali želite besedo?</p>
               <p>Izvolite, prosim.</p>
            </sp>
            <sp who="KomacOskar">
               <speaker>OSKAR KOMAC:</speaker>
               <p>Hvala, predsednik.</p>
               <p>Zelo na kratko.</p>
               <p>Pristojna komisija predlog zakona podpira. Je bilo pa v razpravi čutiti pričakovanje oziroma zahtevo predstavnikov lokalnih skupnosti, da bo to, ta nov davek na nepremičnine pravzaprav ostal izvirni prihodek na lokalnem nivoju. Po drugi strani pa tudi neka pričakovanja, da bo, čeprav glede na zadnje izjave predsednika vlade ne vemo koliko je to realno, da bo ta zakon tudi čim prej sprejet in postal operativen. Ampak, kot sem rekel, glede na zadnje izjave je verjetno to nekoliko vprašljivo.</p>
               <p>Hvala lepa.</p>
            </sp>
            <sp who="PolnarRobert">
               <speaker>PREDSEDNIK ROBERT POLNAR:</speaker>
               <p>Hvala lepa.</p>
               <p>Sprašujem ali je tukaj prisoten predstavnik Skupnosti občin Slovenije, gospod Robert Nograšek? Ni.</p>
               <p>Zato dajem besedo predstavnici Geodetske uprave Republike Slovenije, gospe Lidiji Stebernak.</p>
               <p>Izvolite, gospa Stebernak. Tamle si prižgite mikrofon, prosim.</p>
            </sp>
            <sp who="StebernakLidija">
               <speaker>LIDIJA STEBERNAK:</speaker>
               <p>Geodetska uprava Republike Slovenije s predlogom sprememb in dopolnitev soglaša.</p>
            </sp>
            <sp who="PolnarRobert">
               <speaker>PREDSEDNIK ROBERT POLNAR:</speaker>
               <p>Kar povejte, zdaj ugasnite- aja, ste že končali?</p>
            </sp>
            <sp who="StebernakLidija">
               <speaker>LIDIJA STEBERNAK:</speaker>
               <p>Ja.</p>
            </sp>
            <sp who="PolnarRobert">
               <speaker>PREDSEDNIK ROBERT POLNAR:</speaker>
               <p>Nisem vas dobro razumel, ko ste tako na tiho rekli, da soglašate. Okej, v redu. V redu, hvala lepa.</p>
               <p>Odboru predlagam, da po končani razpravi o členih, v skladu s tretjo alinejo 128. člena poslovnika, glasuje skupaj o vseh členih. Ali kdo temu nasprotuje? Vem, da se sliši ovelo ampak to moram vprašati. Ne, vidim, da nihče ne nasprotuje.</p>
               <p>Zato prehajamo na razpravo in odločanje o členih ter vloženih amandmajih na podlagi vložitvenega dokumenta.</p>
               <p>V razpravo dajem 1. do 4. člen predloga zakona, h katerim ni bilo vloženih dokumentov.</p>
               <p>Razpravlja poslanec gospod Andrej Šircelj.</p>
               <p>Prosim.</p>
            </sp>
            <sp who="ŠirceljAndrej">
               <speaker>MAG. ANDREJ ŠIRCELJ (PS SDS):</speaker>
               <p>Hvala lepa predsednik. Predstavniki, predstavnice vlade, kolegi in kolegice. Zdaj, tukaj mi spreminjamo Zakona o vrednotenju nepremičnin. Geodetska uprava opravlja ta vrednotenja. In zdaj uvajamo tukaj neke posebne določbe za marine, bencinske servise in podobno.</p>
               <p>In zdaj imam eno vprašanje. Ali in kako je v dosedanjih vrednotenjih geodetska uprava vrednotila te nepremičnine, ki se jih zdaj tukaj posebej opredeljuje? To je ena zadeva.</p>
               <p>Zdaj, drugo. Poznamo seveda ta sistem množičnega vrednotenja in seveda tudi kolaps tega množičnega vrednotenja oziroma zakona na ustavnem sodišču pred leti, v povezavi z davkom na nepremičnine. In, spoštovana državna sekretarka, kdaj boste predlagali na vlado nov Zakon o davku na nepremičnine? Zanima me natančno, ali je to v delovnem načrtu vlade? Navsezadnje, dobro, ta dejavni načrt je, jaz mislim, bolj ali manj javen, tako da verjetno to lahko poveste ali je v delovnem načrtu Ministrstva za finance. Kdaj imate načrt, da boste to predložili vladi? Upam, da se zastopimo – kdaj boste vi predložili vladi ta zakon? Nenazadanje tukaj vsi pričakujejo, tudi moj predhodnik je rekel, ta nov Zakon o davku na nepremičnine. Tudi naj bi bil to izvirni prihodek občin in tako naprej. In v zvezi s tem me res zanima. Predvsem me zanimajo načrti Ministrstva za finance v zvezi s tem.</p>
            </sp>
            <sp who="PolnarRobert">
               <speaker>PREDSEDNIK ROBERT POLNAR:</speaker>
               <p>Hvala, gospod poslanec.</p>
               <p>Predlagam, da kar po vsaki razpravi poslanca opravimo tudi z odgovori na postavljena vprašanja. Najprej dajem besedo direktorici oziroma vi ste direktorica, ne? Gospa? A, niste. Predstavnici geodetske uprave, gospe Stebernak. Ali bi kdo drugi to želel odgovoriti? Potem pa prosim, da se predstavite z imenom in priimkom in inštitucijo, iz katere prihajate. Za magnetogram gre.</p>
               <p>Izvolite.</p>
            </sp>
            <sp who="SmodišMartin">
               <speaker>MARTIN SMODIŠ:</speaker>
               <p>Hvala za besedo, lepo pozdravljeni. Moje ime je Martin Smodiš, prihajam iz Geodetske uprave Republike Slovenije.</p>
               <p>Odgovoril bi na del, ki se nanaša na vrednotenje posebnih enot vrednotenja.</p>
               <p>S predlagano novelo se način vrednotenja posebnih enot vrednotenja, ki so bencinski servisi, pristanišča in marine ter elektrarne, v ničemer ne spreminja. Vedeti je treba, da zakon taksativno našteva vse modele vrednotenja, med njimi tudi modele vrednotenja za prej omenjene posebne vrednote vrednotenja in v tem delu določila zakona se ne spreminjajo. Posebej na novo se bolj podrobno ureja samo kaj je posamezna enota vrednotenja in kako se razdeli vrednost.</p>
               <p>Hvala.</p>
            </sp>
            <sp who="PolnarRobert">
               <speaker>PREDSEDNIK ROBERT POLNAR:</speaker>
               <p>Hvala lepa.</p>
               <p>Gospa država sekretarka, Natalija Kovač Jereb, izvolite.</p>
            </sp>
            <sp who="KovačJerebNatalija">
               <speaker>NATALIJA KOVAČ JEREB:</speaker>
               <p>Najlepša hvala za besedo.</p>
               <p>Se pravi, glede vprašanja nepremičninskega davka.</p>
               <p>Prvi pogoj za uvedbo davka na nepremičnine je uspešno zaključeno to drugo sistemsko množično vrednotenje nepremičnin. Se pravi, ko se uspešno zaključi to drugo vrednotenje, množično vrednotenje nepremičnin, bomo tudi videli koliko so verodostojni podatki, na katerih lahko potem gradimo te strokovne podlage za davek na nepremičnine.</p>
               <p>Bi pa rada še poudarila, da na Ministrstvu za finance deluje tudi projektni svet in v tem projektnem svetu tudi sprejemamo strokovne podlage in vse te smernice za nepremičninski davek. Se pravi, ta projektni svet je sestavljen iz predstavnikov vlade in zunanjih sodelavcev.</p>
            </sp>
            <sp who="PolnarRobert">
               <speaker>PREDSEDNIK ROBERT POLNAR:</speaker>
               <p>Dobro, hvala lepa.</p>
               <p>Ali lahko zadevo tudi časovno opredelite morda?</p>
            </sp>
            <sp who="KovačJerebNatalija">
               <speaker>NATALIJA KOVAČ JEREB:</speaker>
               <p>Se pravi naslednje leto, a ne, naj bi bil zaključen ta, z ugovori to množično, do konca marca, če se ne motim, bi moralo biti zaključeno to množično vrednotenje nepremičnin. Pa se bo videlo koliko so ti podatki tudi verodostojni, a ne. In na podlagi tega bomo potem tudi naprej sprejemali odločitve.</p>
            </sp>
            <sp who="PolnarRobert">
               <speaker>PREDSEDNIK ROBERT POLNAR:</speaker>
               <p>Hvala lepa.</p>
               <p>Gospod Šircelj, izvolite.</p>
               <p>Hvala lepa.</p>
               <p>Zdaj imamo še dva prijavljena poslanca. In sicer najprej poslanec Primož Siter. Za njim poslanec Jani Ivanuša in potem še poslanec Jožef Horvat.</p>
               <p>Kolega Siter, prosim.</p>
            </sp>
            <sp who="SiterPrimož">
               <speaker>PRIMOŽ SITER (PS Levica):</speaker>
               <p>Hvala lepa. Hvala lepa za predstavitev.</p>
               <p>Jaz bi želel izpostaviti dve stvari, ki sta malo sporni oziroma ju ne razumem, pa vas bom prosil, da mi razložite.</p>
               <p>Eno je, oziroma najprej bi problematiziral samo nastajanje te novele.</p>
               <p>Pobudo, da se spremembe znova preuči, je dala Trgovinska zbornica Slovenije. Predsednica Trgovinske zbornice Slovenije, Marija Lah, je bila večji del svoje kariere članica poslovodstva oziroma uprave v Petrolu. Tukaj nastopa v vlogi predstavnice tudi Državnega sveta. In, zanimivo, rad bi izpostavil to problematiko, da se večji, da rečem vsebinski del novele, ubada s problemom vrednotenja bencinskih servisov. In seveda se ne moremo znebiti tega občutka, da za pisanjem stojijo lobiji z TZS in energetike. To je ena stvar.</p>
               <p>Druga stvar in to smo že odprli, pa je torej vrednotenje, samo vrednotenje. Ena taka nerazumljivost, no. Trenutne vrednosti bencinskih servisov, elektrarn, pristanišč in marin, ki jih je določil GURS, pa malo bodejo v oči. In bi želel dodatna pojasnila, še posebej v luči tega, kar ste, državna sekretarka, na začetku rekli – da pa le bi želeli tukaj v smeri čim bolj natančno določenih tržnih vrednosti. Zato, ker te številke, ki pa so v gradivu predstavljene, so daleč stran od tržnih vrednosti. Recimo, pri bencinskih servisih, ki sem jih že omenil. Avtomatski bencinski servisi brez osebja, teh je 53 – skupna vrednost 31 tisoč 491 evrov. Skupna vrednost. Torej na enega 594 evrov. Potem bencinski servisi s prodajnim mestom, teh je 431 – skupna vrednost dobrih 458 tisočakov, torej na enega 1063 evrov. Pa bencinski servisi ob avtocestah in hitrih cestah, teh je 58 – dobrih 213 tisočakov oziroma 3 tisoč 675 evrov za en servis. Jaz sem doma iz Trbovelj, kjer je nepremičninski trg zelo specifičen in so cene nepremičnin najnižje ampak že v Trbovljah za eno nepremičnino, za eno garsoniero človek odšteje kakšnih 30 tisočakov, ne? Zdaj imamo pa tukaj ovrednotenje bencinskih servisov za to isto ceno. In bi vas prosil za pojasnila.</p>
               <p>Zelo podoben scenarij, z malo večjimi številkami, so elektrarne. Hidroelektrarne, teh je 259 v skupni vrednosti dober milijon osemsto. Termoelektrarni – dve v vrednosti 748 tisočakov. Pa elektrarn na zemeljski plin oziroma naftne derivate – teh je 65 v vrednosti 145 tisočakov. Jedrska elektrarna je ena, za 810 tisoč evrov. Elektrarn na biomaso ali bioplin – teh je 49, pa dobrih 97 tisočakov. Potem so tukaj še vetrne, sončne in tako naprej in tako naprej. Zdaj, skupna vrednost TEŠ-a in TETOL je ocenjeno na 748 tisočakov, šesti blok TEŠ6 je pa stal milijardo in pol.</p>
               <p>Tako, da tega konflikta v številkah jaz ne razumem. In bi vas prosil. Če se pogovarjamo o NEK2, ki naj bi stal 3 milijarde, pa zna iti cena do 9 milijard, so pa te številke še toliko bolj zanimive. In bi vas prosil za dodatna pojasnila kako naj ta konflikt, torej razumemo.</p>
               <p>Hvala lepa.</p>
            </sp>
            <sp who="PolnarRobert">
               <speaker>PREDSEDNIK ROBERT POLNAR:</speaker>
               <p>Hvala, gospod poslanec.</p>
               <p>Gospa državna sekretarka, izvolite, imate besedo.</p>
            </sp>
            <sp who="KovačJerebNatalija">
               <speaker>NATALIJA KOVAČ JEREB:</speaker>
               <p>Najlepša hvala za besedo.</p>
               <p>Jaz bom uvodoma pojasnila te splošne dejavnike posebnega vrednotenja. Tehnično pa bo sodelavec iz Geodetske uprave Republike Slovenije.</p>
               <p>Se pravi, o vseh teh usklajevanjih obstajajo zapisniki usklajevanj – s trgovinsko zbornico, z energetsko zbornico in z marinami.</p>
               <p>Zdaj pa glede bencinskih servisov. Bencinski servisi so posebne enote vrednotenja zaradi tega, ker se v bistvu na bencinskih servisih ne dogaja samo prodaja motornih goriv, temveč se na bencinskih servisih vrši tudi klasična prodaja, se pravi so trgovski lokali, so gostinski lokali. In vse to vpliva na te posebne enote vrednotenja. Prav tako isto velja za marine, a ne, se pravi, v marinah so tudi druge vrste dejavnosti, a ne. In zato so te modeli posebnega vrednotenja toliko specifični. Se pravi se ovrednoti to posebno enoto tudi ali se tam opravlja trgovinska dejavnost, ali se tam opravlja gostinska dejavnost ali še kakšna druga dejavnost in glede na to se tudi izračunava modeli po tem sistemu, da se ugotavlja tudi kakšen delež je prihodkov s trgovinsko dejavnostjo, z gostinsko dejavnostjo. In to je ta posebni model vrednotenja.</p>
               <p>Zdaj, glede ocen pa tehničnih objektov, bom, pa teh teh tehničnih vrednosti, bom pa jaz prosila, da ta posebni model vrednotenja predstavi sodelavec iz Geodetske uprave Republike Slovenije.</p>
            </sp>
            <sp who="PolnarRobert">
               <speaker>PREDSEDNIK ROBERT POLNAR:</speaker>
               <p>V redu, gospa državna sekretarka.</p>
               <p>Gospod Smodiš, izvolite, imate besedo.</p>
            </sp>
            <sp who="SmodišMartin">
               <speaker>MARTIN SMODIŠ:</speaker>
               <p>Hvala.</p>
               <p>Najprej bi rad pojasnil, da so te vrednosti, izhajajo iz uradne evidence registra nepremičnin. Vrednosti se nanšajo na stanje na trgu, se pravi na stanje ponudbe in povpraševanja na dan 31. 3. 2017. To pomeni, da so danes bistveno višja ampak nanašajo se na to obdobje. Številke pa niso v tisočih evrih ampak so v milijonih. Se pravi, vsi bencinski servisi so vredni približno 700 milijonov oziroma so bili vredni na dan 31. 3. 2017. Elektrarne – 4 milijarde evrov. In pa pristanišča – več kot eno milijardo. Danes so te vrednosti v poskusno izračunanih modelih in predlogih modelov bistveno višje.</p>
               <p>Hvala lepa.</p>
            </sp>
            <sp who="PolnarRobert">
               <speaker>PREDSEDNIK ROBERT POLNAR:</speaker>
               <p>Hvala lepa.</p>
               <p>Naslednji za razpravo prijavljen poslanec Jani Ivanuša.</p>
               <p>Prosim.</p>
            </sp>
            <sp who="IvanušaJani">
               <speaker>JANI IVANUŠA (PS SNS):</speaker>
               <p>Lep pozdrav vsem skupaj, še posebej vsem gostom.</p>
               <p>Pri tej razpravi bi samo dve stvari vprašal. To je: ali so v času priprave tega zakona, so se pojavile kakšne druge posebne enote poleg bencinskih servisov, elektrarn, marin? Ali če obstajajo kakšne druge? Pa če so, če mi lahko naštejete? Pa še predlog za spremembo posplošene vrednosti bo mogoče vložiti ob posebnih okoliščinah, ki spreminjajo posplošeno vrednost za več kot 20 % oziroma vsaj za 200 tisoč evrov – zakaj ste si postavili tako visoko vrednost? To me zanima.</p>
               <p>Hvala lepa za odgovore.</p>
            </sp>
            <sp who="PolnarRobert">
               <speaker>PREDSEDNIK ROBERT POLNAR:</speaker>
               <p>Hvala, gospod poslanec.</p>
               <p>Gospa državna sekretarka, izvolite.</p>
            </sp>
            <sp who="KovačJerebNatalija">
               <speaker>NATALIJA KOVAČ JEREB:</speaker>
               <p>Hvala lepa za vprašanje.</p>
               <p>Se pravi, predmet te novele so samo te posebne enote vrednotenja, ki so naštete tudi v 2a. členu. Se pravi bencinski servisi, marine in pristanišča in energetski objekti. Ne, v 2a. členu ne, ker to je samo predmet te novele.</p>
            </sp>
            <sp who="PolnarRobert">
               <speaker>PREDSEDNIK ROBERT POLNAR:</speaker>
               <p>Hvala lepa.</p>
               <p>Gospod-</p>
            </sp>
            <sp who="SmodišMartin">
               <speaker>MARTIN SMODIŠ:</speaker>
               <p>Smodiš, hvala.</p>
            </sp>
            <sp who="PolnarRobert">
               <speaker>PREDSEDNIK ROBERT POLNAR:</speaker>
               <p>Se opravičujem, izletelo mi je iz glave.</p>
               <p>Izvolite, prosim.</p>
            </sp>
            <sp who="SmodišMartin">
               <speaker>MARTIN SMODIŠ:</speaker>
               <p>Nič hudega. Hvala za besedo.</p>
               <p>Kar se tiče posebnih okoliščin je meja 20 % oziroma 200 tisoč evrov postavljena zato, ker zakon podrobneje opredeljuje tudi merila za umerjanje modelov. V zakonu je med drugim določeno, da je razpon oziroma korak med dvema sosednjima vrednostnima ravnema pri nižjih ravneh od 15 do 30 % in pri višjih ravneh nekje od 20 do 10 %. Ravno zato je postavljena ta meja 20 % pri uveljavljanju posebnih okoliščin.</p>
            </sp>
            <sp who="PolnarRobert">
               <speaker>PREDSEDNIK ROBERT POLNAR:</speaker>
               <p>Hvala lepa.</p>
               <p>Naslednji je za razpravo prijavljen poslanec Jožef Horvat.</p>
               <p>Prosim.</p>
            </sp>
            <sp who="HorvatJožef">
               <speaker>JOŽEF HORVAT (PS NSi):</speaker>
               <p>Hvala lepa, gospod predsednik. Kolegice in kolegi, spoštovani gostje.</p>
               <p>V Novi Sloveniji ocenjujemo, da imamo s tem zakonom kar nekaj težav in sicer na področju skladnosti s slovensko ustavo. In to že od vsega začetka.</p>
               <p>Namreč, v predlogu zakona se izrecno določi, da je podatek o tem, katere nepremičnine in v kakšnem deležu sestavljajo posebno enoto vrednotenja, javen. Naj tukaj spomnim, kolegice in kolegi, na mnenje Zakonodajno-pravne službe, ki mislim, da smo ga leta 2017 preveč površno brali oziroma ga nismo, niste upoštevali. Namreč, ZPS pri sprejemanju Zakona o množičnem vrednotenju nepremičnin 1 leta 2017 glede posebne ureditve ocenjevanja vrednosti za določene nepremičnine pravi, citiram: »z vidika skladnosti s splošnim načelom enakosti iz drugega odstavka 14. člena ustave, je vprašljiva ureditev, ki kmetijska in gozdna zemljišča vrednoti po namenski rabi, pri čemer so ostale nepremičnine vrednotene po dejanski rabi ter ureditev, ki bencinske servise, elektrarne in pristanišča vrednoti glede na velikost dejavnosti, pri čeme so ostale nepremičnine vrednotene glede na velikost same nepremičnine«. Pa recimo, da se zdaj to opozorilo Zakonodajno-pravne službe kvalitetno, v pravnem pogledu gledano, sanira, ker pač Zakonodajno-pravna služba zdaj na to novelo ni imela posebnih pripomb. Že pri sprejemanju osnovnega zakona, gospod predsednik, smo opozorili, da morajo v skladu z ustavo in odločbo ustavnega sodišča biti elementi, ki določajo davčno osnovo opredeljeni v zakonu. V zakonu in ne v podzakonskih aktih. In pri tem sem nam je tudi pridružila Zakonodajno-pravna služba, ki pravi leta 2017, citiram: »v vidika skladnosti z načelom zakonitosti pri predpisovanju davkov iz 147. člena ustave in z obrazložitvijo odločbe ustavnega sodišča, je vprašljiva ureditev, ki taksativno ne našteva porabe istovrstnih skupin nepremičnin, modelov vrednotenja, taksativno ne našteva podatkov o nepremičnini, ki vplivajo na določanje njene posplošene vrednosti, ne določajo jasnih in določnih opisnih kriterijev za določitev vrednostnih con ali njihovega geografskega prikaza in pri določenih modelih vrednotenja ne določajo kriterijev za izbiro posameznega načina oziroma metode vrednotenja«.</p>
               <p>In glede na to, da osnovnega koncepta predloga zakona leta 2017 zaradi velikega tveganja neustavnosti ni smo podprli, napovem, da tudi tega zakona ne podpiramo. Novela namreč ne odstopa od osnovnega načina ocenjevanja vrednosti, ki se še vedno v bistvenem prepušča podzakonskim aktom.</p>
               <p>In naj samo spomnim, kolegice in kolegi, da smo skupaj s kolegi iz Slovenske demokratske stranke pred kratkim vložili zahtevo za presojo ustavnosti Zakona o množičnem vrednotenju nepremičnin. S to zahtevo izpodbijamo zakonsko ureditev ocenjevanja vrednosti nepremičnin in s tem določanja davčne osnove za odmero davka na nepremičnine. Prvi člen tega zakona namreč določa, da ta zakon ureja pravila, postopke in merila za množično ocenjevanje vrednosti nepremičnin za namene obdavčenja in druge javne namene. Jasno je torej določeno, da je poglaviten namen Zakona o množičnem vrednotenju nepremičnin 1 urediti podlage za množično ocenjevanje vrednosti nepremičnin za namene obdavčitve, torej določitev davčne osnove za obdavčitev zavezancev. Prvi pomemben razlog za presojo ustavnosti je dejstvo, da zakon določitev modelov vrednotenja prepušča vladi in podzakonskim predpisom. Davki pa bi, po slovenski ustavi in v demokratični državi, morali biti predpisani z zakonom.</p>
               <p>Jaz upam, da ste to našo zahtevo si tudi prebrali, zato vas ne bom naprej utrujal in jemal dragocenega časa. Ampak dejstvo je, da zakon, ki ga noveliramo, smo poslali v presojo ustavnemu sodišču.</p>
               <p>Hvala lepa.</p>
            </sp>
            <sp who="PolnarRobert">
               <speaker>PREDSEDNIK ROBERT POLNAR:</speaker>
               <p>Hvala, gospod poslanec.</p>
               <p>Gospa državna sekretarka, želite besedo?</p>
               <p>Izvolite.</p>
            </sp>
            <sp who="KovačJerebNatalija">
               <speaker>NATALIJA KOVAČ JEREB:</speaker>
               <p>Jaz bi želela uvodoma samo še to povedati, da Zakon o množičnem vrednotenju nepremičnin in te posplošene vrednosti niso namenjene samo davku na nepremičnine, temveč so namenjene tudi ostalim uporabnikom. Tukaj gre tudi za socialne transferje, na primer te modeli so toliko verodostojni, da jih lahko tudi banke uporabljajo, da ne dajajo več komitentom v bistvu zahteve za cenitev nepremičnin. Se pravi se bodo tudi tukaj znižal stroški najemanja kreditov, ker ne bo več potrebno ceniti teh nepremičnin, ker naj bi bili te podatki tako verodostojni, da se lahko na njih oprejo tudi bančne inštitucije.</p>
               <p>Glede ustavnega sodišča, pa vlada še ni prejela s strani ustavnega sodišča formalne zahteve, da bi se izjasnili o mnenju.</p>
            </sp>
            <sp who="PolnarRobert">
               <speaker>PREDSEDNIK ROBERT POLNAR:</speaker>
               <p>Hvala lepa.</p>
               <p>Želi še kdo razpravljati?</p>
               <p>Gospo Šircelj, prosim.</p>
            </sp>
            <sp who="ŠirceljAndrej">
               <speaker>MAG. ANDREJ ŠIRCELJ (PS SDS):</speaker>
               <p>Glejte, saj ne da bi bil pikolovski. Ampak, gospa državna sekretarka, a vi pravite, da banke to uporabljajo in da same ne ocenjujejo teh vrednosti več in da sploh komitentom ne bo več treba oziroma jim ni treba, da dajejo preverjati oziroma vrednotiti svoje nepremičnine? Ali lahko poveste katere banke to delajo? Katere banke so prevzele množično vrednotenje nepremičnin kot svoje in da več tega banke, prvič, same ne delajo in drugič, da komitentom tega ni treba delati tudi, če banka to zahteva od njega? Vi ste namreč to povedali. Zdaj me pa res to zanima. To je sicer čisto drugo področje sicer ampak, oprostite, tukaj pa zdaj res hočem to vedeti.</p>
            </sp>
            <sp who="PolnarRobert">
               <speaker>PREDSEDNIK ROBERT POLNAR:</speaker>
               <p>Hvala lepa.</p>
               <p>Želi še kdo razpravljati?</p>
               <p>Gospod Horvat, prosim.</p>
            </sp>
            <sp who="HorvatJožef">
               <speaker>JOŽEF HORVAT (PS NSi):</speaker>
               <p>Hvala, gospod predsednik.</p>
               <p>Gospa državna sekretarka, saj ta ideja je odlična in to smo mi tud podprli – idejo samo, da imamo na enem mestu. Ampak relevantne, prave vrednosti, določene v skladu z ustavo, da jih potem uporabljamo, recimo za hipoteko, če želim kredit in tako dalje in tako dalje. Ampak jaz zdaj govorim o določbi ustave, 147. člen, ki pravi, da so v Sloveniji davki - in to je zdaj moja ključna poanta – davki so določeni z zakonom, ne pa z uredbo vlade recimo. In tu je naš problem. Mi si želimo, da bi ta zakon bil korekten, da bi tudi, ne boste verjeli, si želimo, da bi ta davek na nepremičnine čim prej bil vpeljan. Veste, da smo zelo glasni in smo za znižanje davkov ampak končno bi bilo že po teh letih, po dolgih letih dobro, da to evropsko specialnost, ki jo imamo v Sloveniji in se ji reče NUSZ - nadomestilo za uporabo stavnega zemljišča – da to odpravimo, ukinemo in postavimo davek na nepremičnine, ki bo izvorni priliv, prihodek občin. Ampak kako sem jaz razumel, če sem že pri besedi, predsednika vlade, mislim, da je napovedal, da v tem mandatu ne bo nič s tega davka.</p>
            </sp>
            <sp who="PolnarRobert">
               <speaker>PREDSEDNIK ROBERT POLNAR:</speaker>
               <p>Dobro, hvala lepa.</p>
               <p>Tako, gospa Natalija Kovač Jereb, izvolite, imate besedo.</p>
            </sp>
            <sp who="KovačJerebNatalija">
               <speaker>NATALIJA KOVAČ JEREB:</speaker>
               <p>Da najprej odgovorim poslancu Širclju. Jaz bi samo želela povedati, da v bistvu se, glede na to, da sem rekla, da se bodo te vrednosti nepremičnin lahko uporabljale tudi pri bankah. Ja, rekla sem »lahko«. Glede na to, da zaenkrat še tečejo ta usklajevanja med Združenjem bank Slovenije in Banko Slovenije o določitvi možnega obsega te uporabe, zato se tudi čaka na konec, a ne, tega množičnega vrednotenja. Mislim pa, da glede na to kaj vse ta model vsebuje, da bodo to podlage za verodostojno lahko vrednosti, ki jih bodo banke upoštevale namesto, da bi se dajale cenitve.</p>
               <p>Potem pa gospodu Jožefu Horvatu glede davčne osnove, a ne, davka? Davek se bo, če se bo uvedel, bo davčna osnova in stopnja davka v Zakonu o davku na nepremičnine, a ne. Se pravi, to bo zakonska podlaga od katere se bo potem odmerjalo, ne pa ZMVN, ne pa ta Zakon o množičnem vrednotenju nepremičnin. Tukaj so posplošene vrednosti nepremičnin, ki pa bi se lahko uporabljale kot davčna osnova v zakonu.</p>
            </sp>
            <sp who="PolnarRobert">
               <speaker>PREDSEDNIK ROBERT POLNAR:</speaker>
               <p>Dobro, hvala lepa.</p>
               <p>Ja, kolega Horvat.</p>
               <p>Izvolite, prosim.</p>
            </sp>
            <sp who="HorvatJožef">
               <speaker>JOŽEF HORVAT (PS NSi):</speaker>
               <p>Hvala, gospa državna sekretarka.</p>
               <p>Ampak jaz sem ves čas razumel, da v Zakonu o množičnem vrednotenju nepremičnin dobimo vrednost neke nepremičnine, jaz sem šel pogledati za mojo hišo in sem razumel, aha, 78 tisoč je moja hiša, to je zdaj davčna osnova. A ni tako? A bo, to se pravi še potem, ko bo pa prišel Zakon o davku na nepremičnine, se bo z nekim faktorjem lahko ta vrednost korigirala? A prav razumem?</p>
            </sp>
            <sp who="PolnarRobert">
               <speaker>PREDSEDNIK ROBERT POLNAR:</speaker>
               <p>Hvala, gospod poslanec.</p>
               <p>Navedli ste, po mojem mnenju, sumljivo nizko vrednost nepremičnine. Tako, da lahko pričakujete kak faktor.</p>
               <p>Izvolite, gospa državna sekretarka.</p>
            </sp>
            <sp who="KovačJerebNatalija">
               <speaker>NATALIJA KOVAČ JEREB:</speaker>
               <p>Ja, v Zakonu o množičnem vrednotenju nepremičnin so te posplošene vrednosti nepremičnin. Glede nepremičninskega zakona pa se bodo potem ugotavljale te davčne osnove. Ne vem, mislim, a se, to pa-</p>
               <p>Hvala.</p>
            </sp>
            <sp who="PolnarRobert">
               <speaker>PREDSEDNIK ROBERT POLNAR:</speaker>
               <p>Ja, v redu, v redu. Hvala lepa.</p>
               <p>Ja, tole zna trajati dve uri, to se strinjam, zato je bolje, da na tej točki obravnavo 1. do 4. člena prenehamo oziroma zaključimo.</p>
               <p>In dajem v obravnavo amandma k 5. členu predloga zakona.</p>
               <p>Ali želi kdo razpravljati o amandmaju k 5 členu? Ne želi.</p>
               <p>Začenjam glasovanje o amandmaju k 5. členu predloga zakona. Glasujemo.</p>
               <p>Kdo je za? <stage type="vote-ayes">(9 članov.)</stage> Kdo je proti? <stage type="vote-no">(Nihče.)</stage>
               </p>
               <p>Ugotavljam, da je amandma sprejet.</p>
               <p>In odpiram razpravo še o 6. in 7. členu predloga zakona, h katerima ni bilo vloženih amandmajev. Želi kdo razpravljati? Ne želi. Zaključujem razpravo o členih in o vloženih amandmajih.</p>
               <p>V skladu s prej sprejeto odločitvijo odbora prehajamo na glasovanje o vseh členih skupaj.</p>
               <p>Začenjam glasovanje. Glasujemo.</p>
               <p>Kdo je za? <stage type="vote-ayes">(9 članov.)</stage> Kdo je proti? <stage type="vote-no">(Nihče.)</stage>
               </p>
               <p>Ugotavljam, da so členi sprejeti in s tem zaključujem obravnavo predloga zakona na Odboru za finance. Sprejeti amandma bo vključen v dopolnjen predlog zakona, ki bo sestavni del poročila odbora. Predlagam, da na seji Državnega zbora opravim poročilo sam.</p>
               <p>S tem zaključujem 2. točko dnevnega reda.</p>
               <p>Prehajamo na <title>3. TOČKO DNEVNEGA REDA, TO JE STATUT SLOVENSKEGA INŠTITUTA ZA REVIZIJO.</title>
               </p>
               <p>Ja, je sicer 30-sedežna dvorana ampak očitno premalo.</p>
               <p>Odbor za finance kot matično delovno telo to točko dnevnega reda obravnava na podlagi 112. in 169a. člena poslovnika Državnega zbora. Državni zbor namreč daje soglasje k statutu Slovenskega inštituta za revizijo s sklepom in sicer po poslovniško predpisanem postopku za sprejem takšnega sklepa kot akta Državnega zbora. Odbor je na 10. seji 5. junija letos obravnaval prvotno besedilo statuta Slovenskega inštituta za revizijo, ki je bilo predloženo Državnemu zboru in sprejel sklep, v katerem je predlagal Slovenskem inštitutu za revizijo, da na podlagi pripomb Zakonodajno-pravne službe sprejme novo besedilo statuta in ga ponovno pošlje v soglasje Državnemu zboru. Slovenski inštitut za revizijo je dne 5. septembra 2019 predložil novo besedilo statuta, ki začne v skladu z 10. členom Zakona o revidiranju veljati, ko da nanj soglasje Državni zbor. K tej točki so vabljeni: predstavnice in predstavniki Slovenskega inštituta za revizijo; Ministrstvo za finance; in Zakonodajno-pravne službe.</p>
               <p>K tej točki so vabljeni: predstavnice in predstavniki Slovenskega inštituta za revizijo; Ministrstvo za finance; in Zakonodajno-pravne službe.</p>
               <p>Kot dodatno gradivo po 10. seji odbora ste k tej točki prejeli: mnenje Zakonodajno-pravne z dne 19. septembra letos; in predlog sklepa o soglasju z dne 8. 10. letošnjega leta.</p>
               <p>Uvodno besedo dajem direktorju Slovenskega inštituta za revizijo, gospodu Marjanu Odar.</p>
               <p>Izvolite, prosim, gospod Odar.</p>
            </sp>
            <sp who="OdarMarjan">
               <speaker>MARJAN ODAR:</speaker>
               <p>Hvala lepa. Lepo pozdravljeni, gospe poslanke in gospodje poslanci.</p>
               <p>Še enkrat smo pred vami, z novo verzijo statuta Slovenskega inštituta za revizijo. Tudi k tej verziji je bilo nekaj pripomb Zakonodajno-pravne komisije. Par besed o tem.</p>
               <p>Prvo, kar se tiče teh pripomb glede javne objave teh seznamov moram pojasniti dodatno, da na Slovenskem inštitutu za revizijo menimo, da pravna podlaga za to je na podlagi uredbe pogodba, kjer se tisti, ki želi biti vpisan na ta seznam, tudi za to odloči in s tem tudi izpolnjuje pogoje, ki so določeni v 43. členu tega statuta. S tem se nekako uvede načelo publicitete, torej publicitetnega učinka. Nekaj podobnega oziroma v tem kontekstu je že govorila sodba vrhovnega sodišča iz leta 2015. Ideja je pač v tem, da če nekdo želi, da bi rad imel storitve tega ali računovodje ali davčnika ali revizorja informacijskih sistemov, ki izpolnjuje dodatne pogoje, to pomeni, da se izobražuje, to pomeni, da spoštuje kodeks, da je to javno objavljeno v skladu z uredbo. Seveda je možna tudi druga pravna podlaga, to je privolitev, vendar v tem primeru nastane cela vrsta težav, ker bi vsakdo potem moral klicati na inštitut ali je ta oseba dejansko taka oseba, ki izpolnjuje te pogoje, ali ne. Torej, kot že rečeno, ideja, ki smo jo tukaj zasledovali in tudi naša DPO, to se pravi naša informacijska pooblaščenka za ta področje, smatra, da je ta uredba oziroma ta ureditev taka, ki bi morala biti tudi v bodoče možna za te nazive.</p>
               <p>Druga zadeva, kar se tiče pripomb glede registriranih oseb. Mislim, da imamo te registrirane osebe navedene v uvodu, torej v 1. členu statuta in da je ta zadeva na nek način rešena.</p>
               <p>Druga stvar, kar se pa tiče napak, se pa napak, napak. Nekatere napake pri številčenju so, se pa zanje opravičujem.</p>
            </sp>
            <sp who="PolnarRobert">
               <speaker>PREDSEDNIK ROBERT POLNAR:</speaker>
               <p>Hvala, gospod direktor.</p>
               <p>Naslednja je na vrsti predstavnica Zakonodajno-pravne službe, gospa Metoda Hrovat Pirnat.</p>
               <p>Izvolite, prosim.</p>
            </sp>
            <sp who="HrovatPirnatMetoda">
               <speaker>METODA HROVAT PIRNAT:</speaker>
               <p>Hvala lepa za besedo.</p>
               <p>Kratko bom predstavila mnenje o statutu Slovenskega inštituta za revizijo. Odbor za finance Državnega zbora je že obravnaval prejšnje besedilo statuta Slovenskega inštituta za revizijo na seji dne 5. 6. 2019 in zaradi velikega števila pripomb Zakonodajno-pravne službe zavrnil izdajo soglasja k njemu.</p>
               <p>V novem besedilu statuta, ki ga je inštitut predložil v obravnavo, je upošteval večino pripomb Zakonodajno-pravne službe, ne pa vseh bistvenih. V tem mnenju zato ponavljamo najpomembnejše pripombe, ki niso bile upoštevanje.</p>
               <p>Prva pripomba se nanaša na 4., 41. in 43. člen predloga statuta. V njih predlog statuta ureja vodenje treh seznamov, in sicer seznama aktivnih imetnikov strokovnih nazivov, seznama zunanjih revizorjev in revizijskih družb in seznam kolektivnih članov. Vsi trije sezname vključujejo obdelavo osebnih podatkov, za kar pa ni videti ustrezne podlage niti v Zakonu o revidiranju. Splošna uredba o obdelavi podatkov določa tudi druge možne pravne podlage za obdelavo osebnih podatkov, zlasti privolitev zadevne fizične osebe ali pogodba, ki jo je sklenila ta fizična oseba z obdelovalcem, zaradi katerega je obdelava osebnih podatkov nujno potrebna. Iz predloga statuta ni razvidno na kateri podlagi bo Slovenski inštitut za revizijo obdeloval te podatke. To podlago je v statut, po mnenju Zakonodajno-pravne službe, treba dodati. Preprosto dejstvo, da je določen naziv podelil inštitut, še ne vključuje pravice, da se imetnika naziva objavi v seznamu.</p>
               <p>Druga bistvena pripomba se nanaša na 8. člen predloga, ki ureja notranjo organizacijo inštituta za revizijo, vendar pri tem ne določa notranjih organizacijskih enot. Zlasti ne tistih, ki imajo pooblastilo v pravnem prometu. Glede na 10. člen Zakona o revidiranju mora statut določiti katere, prvič katere notranje organizacijske enote ima inštitut in katere imajo pooblastila v pravnem prometu in nadalje tretjič, za katera pooblastila gre.</p>
               <p>Zadnja pomembna pripomba se nanaša na 16. člen predloga statuta. V tem členu je neskladje glede opredelitve volilnih upravičencev v tretjem odstavku 16. člena Zakona o revidiranju, po katerem 8 članov strokovnega sveta izvolijo osebe, ki so pridobile katerega koli od strokovnih nazivov, ki jih podeljuje inštitut. Na drugi strani ta člen določa, da te člane imenujejo registrirane osebe. Vendar pa je opozoriti, da ta pomen izraza »registrirane osebe« ni identičen s pomenom osebe, ki so pridobile katerega koli od strokovnih nazivov, ki jih podeljuje inštitut. Pooblaščeni ocenjevalec je vpisan v register, vendar tega naziva glede na drugi odstavek 153. Člena Zakona o revidiranju ne podeljuje inštitut. V tem delu je potrebno predlog statuta uskladiti z Zakonom o revidiranju.</p>
               <p>Toliko. Hvala.</p>
            </sp>
            <sp who="PolnarRobert">
               <speaker>PREDSEDNIK ROBERT POLNAR:</speaker>
               <p>Hvala.</p>
               <p>Ali želi besedo še predstavnik Ministrstva za finance?</p>
               <p>Gospod državni sekretar Metod Dragonja, prosim.</p>
            </sp>
            <sp who="DragonjaMetod">
               <speaker>METOD DRAGONJA:</speaker>
               <p>Hvala lepa za besedo.</p>
               <p>Na kratko. Ministrstvo za finance oziroma vlada v postopku sprejemanja statuta nimata zakonskih pristojnosti glede sodelovanja pri pripravi besedila ali glede prehodnega potrjevanja. Kljub temu je bila na bilateralnem sestanku v juniju 2019 inštitutu ponujena pomoč, ki pa ni bila sprejeta.</p>
               <p>Tako, da lahko samo podam samo to stališče.</p>
            </sp>
            <sp who="PolnarRobert">
               <speaker>PREDSEDNIK ROBERT POLNAR:</speaker>
               <p>Hvala lepa.</p>
               <p>Gospe poslanke, gospodje poslanci, odpiram razpravo. Ali želi kdo razpravljati? Vidim, da ni interesa za razpravo.</p>
               <p>Zato odboru v odločanje predlagam naslednji predlog sklepa. »Odbor za finance predlaga Državnemu zboru, da sprejme sklep o soglasju statutu Slovenskega inštituta za revizijo z dne 8. septembra 2019«.</p>
               <p>Začenjam glasovanje o navedenem predlogu sklepa. Glasujemo.</p>
               <p>Kdo je za? <stage type="vote-ayes">(8 članov.)</stage> Kdo je proti? <stage type="vote-no">(Nihče.)</stage>
               </p>
               <p>Ugotavljam, da je sklep sprejet.</p>
               <p>Predlog sklepa o soglasju kot ste ga prejeli v gradivu za to točko bo sestavni del poročila odbora. Predlagam, da kot poročevalec na seji Državnega zbora o tem poročam sam.</p>
               <p>S tem zaključujem 3. točko dnevnega reda.</p>
               <p>Prehajamo na <title>4. TOČKO DNEVNEGA REDA, TO JE PREDLOG ZAKONA O RAZMERJIH MED DAJALCI KREDITOV IN KREDITOJEMALCI GLEDE KREDITOV V ŠVICARSKIH FRANKIH.</title>
               </p>
               <p>Predlagatelj zakona je Državni svet.</p>
               <p>K obravnavi te točke so vabljeni: predstavnice in predstavniki Državnega sveta, kot predlagatelji; Ministrstva za finance; Zakonodajno-pravne službe; združenja Frank; in Združenja bank Slovenije. Dodatno so bili vabljeni tudi: predstavnice in predstavniki Zveze potrošnikov Slovenije.</p>
               <p>Prejeto dodatno gradivo k predlogu zakona je izjemno obširno, zato ga z vidika časovne ekonomike izvedbe seje ne bom bral. Edino bi navedel, da smo prejeli tudi dopise s pripombami na predlog zakona z dne 7. oktobra in 8. oktobra letos, ki vsebujejo osebne podatke in ste jih prejeli poslanke in poslanci v varovani predal v sistemu UDIS.</p>
               <p>Rok za vlaganje amandmajev je potekel 2. oktobra letošnjega leta. Amandmaji niso bili vloženi.</p>
               <p>Pričenjam drugo obravnavo predloga zakona.</p>
               <p>Besedo dajem predsedniku Državnega sveta, Alojzu Kovšci, ki je v imenu predlagatelja danes tukaj za to, da poda dopolnilno obrazložitev k členom predloženega zakona.</p>
               <p>Gospod Kovšca, izvolite, beseda je vaša.</p>
            </sp>
            <sp who="KovšcaAlojz">
               <speaker>ALOJZ KOVŠCA:</speaker>
               <p>Spoštovani predsedujoči, spoštovane poslanke in poslanci ter ostali udeleženci današnje seje. Lep dober dan vsem skupaj.</p>
               <p>Glede na to, da ste že omenili, da gre za obširno materijo, zakon je bil prav tako, sam predlog zakona je bil poslankam in poslancem članom odbora že dostavljen, zato jaz nebi šel v razlaganje ocene stanja in ostalih administrativnih pritiklin tega zakona. Pač pa bi nekaj povedal o poglavitnih rešitvah predloga zakona, ki so bolj pomembne za javno obravnavo in razumevanje.</p>
               <p>Predlog Zakona o razmerjih med dajalci kreditov in kreditojemalci glede kreditov v švicarskih frankih je interventni zakon in določa rekonverzijo vseh potrošniških kreditov nominiranih v švicarskih frankih oziroma tistih, ki vsebujejo valutno klavzulo v švicarskih frankih in so bili sklenjeni v obdobju med 28. junijem 2004 ter 31. decembrom 2010. Zaradi visokega povečanja vrednosti švicarskega franka v zadnjih letih se je nesorazmerno povečalo breme kreditojemalcu, na kar so opozarjali regulatorji bančnega trga v nekaterih državah članicah Evropske unije, ki so omenjene bančne proizvode v določenih državah tudi prepovedali. V Sloveniji omenjeni produkti nikoli niso bili prepovedani, temveč so jih banke tržile s številnimi agresivnimi tržnimi strategijami. Predlog zakona sledi primerljivim zakonskim ureditvam v nekaterih državah članicah Evropske unije, ki so se soočale z omenjeno problematiko in katerih zakoni so tudi uspešno prestali presojanja skladnosti s pravnim redom držav članic. Čeprav predlog zakona vsebuje zakonske rešitve, ki učinkujejo retroaktivno, je potrebno poudariti, da je poseg sorazmeren, saj ustvarja ustrezno razmerje med načelom socialne države in lastninsko pravico bank.</p>
               <p>Predlog zakona prvenstveno določa dolžnost dajalcev kreditov, da kreditojemalcem posredujejo v zakonu navedeno dokumentacijo, ki je podlaga za rekonverzijo. V samem postopku rekonverzije je dajalec kredita dolžan opraviti preračun višine glavnice določene v kreditni pogodbi iz švicarskih frankov v evre, po tečaju določenem v kreditni pogodbi in uporabljenem za izračun izplačila kredita na dan črpanja kredita. Predlog zakona pri pripravi novega amortizacijskega načrta posebno pozornost namenja predvsem upoštevanju preplačil pri rekonverziji, rekonverzij pri odplačanih in odprodanih kreditih. Predlog zakona posebej določa možnost banke za izpodbijanje rekonverzije, pri čemer natančno določa kriterije, ki jih je pri tem potrebno presojati.</p>
            </sp>
            <sp who="PolnarRobert">
               <speaker>PREDSEDNIK ROBERT POLNAR:</speaker>
               <p>Gospod Kovšca, samo trenutek. Ustavite.</p>
               <p>Vi, gospod, nimate pravice snemati v tej dvorani, zato prosim, da s kamero zapustite dvorano. Nimate pravice snemati, zato zapustite to dvorano. Zapustite dvorano prosim.</p>
               <p>Gospod Kovšca, vi pa nadaljujte.</p>
            </sp>
            <sp who="KovšcaAlojz">
               <speaker>ALOJZ KOVŠCA:</speaker>
               <p>Predsedujoči, hvala lepa.</p>
               <p>Samo še en stavek.</p>
               <p>Zakonsko določeni kriteriji sledijo sodni praksi Evropskega sodišča za človekove pravice in Sodišča Evropske unije. Dovolite mi, da uvodoma še povem, da smo se v Državnem svetu lotili obravnave tematike Zakona o razmerjih med dajalci kreditov in kreditojemalci, nominiranih v švicarskih frankih, zaradi zaščite javnega interesa. Kot javni interes razumemo interes javnosti kreditojemalcu, pa tudi interes države, ki glede na sodbe evropskega sodišča v primeru nerazreševanja tega razmerja izpostavljamo državo in vse davkoplačevalce obveznosti, da bo na koncu koncev država solidarizirala ne-poslovno, toksično prakso posameznik bank z davkoplačevalskim denarjem in poplačala odškodnine kreditojemalcev na podlagi sodb evropskega sodišča.</p>
               <p>Torej, jaz bi rad uvodoma zavrnil mnenja in ocene, ki se pojavljajo v javnosti, da Državni svet s tem predlogom zakona poskuša solidarizirati naivnost ali pa špekulativne namene posameznih kreditojemalcev. Gre za popolnoma nasproten vzrok in pristop. Državni svet v bistvu ne želi solidarizirati nepoštene poslovne prakse, ki bo na koncu poplačana iz davkoplačevalskega denarja kot odškodnina tem kreditojemalcem.</p>
               <p>Toliko uvodoma. Če boste pa dovolili, se bom oglasil še potem.</p>
               <p>Hvala lepa.</p>
            </sp>
            <sp who="PolnarRobert">
               <speaker>PREDSEDNIK ROBERT POLNAR:</speaker>
               <p>Hvala lepa. Hvala gospod Kovšca.</p>
               <p>Naslednja je na vrsti predstavnica Zakonodajno-pravne službe, gospa Janja Sosič.</p>
               <p>Prosim.</p>
            </sp>
            <sp who="SosičJanja">
               <speaker>JANJA SOSIČ:</speaker>
               <p>Hvala za besedo, gospod predsednik.</p>
               <p>ZPS je podala pisno mnenje na predlog zakona, ki je precej obsežno in ga nebi v celoti povzemala. Izpostavila bi nekatere pomisleke.</p>
               <p>Predlagatelj v gradivu navaja, da določbe o rekonverziji veljajo za nazaj, od dneva, ko je bila sklenjena posamezna kreditna pogodba. Ustava v 155. členu dopušča retroaktivno veljavo zakonov samo, če so kumulativno izpolnjena tri merila. In sicer: da gre za posamezno zakonsko določilo, da retroaktivno veljavnost narekuje javna korist in da določilo ne posega v pridobljene pravice.</p>
               <p>Za presojo ali gre za posamezne zakonske določbe ni odločilen formalen kriterij, temveč mora presoja temeljiti na vsebinskem kriteriju. Iz vsebinske presoje predloga zakona kot celote izhaja, da je njegov glavni in edini namen pretvorba vseh kreditov iz švicarskih frankov v evre za nazaj, z veljavnostjo od dneva njihove sklenitve.</p>
               <p>Kar se tiče obstoja javne koristi lahko retroaktivno veljavo upraviči le posebna, prav povratno-utemeljajoča javna koristi, brez katere nebi bilo mogoče doseči zasledovanega cilja ureditve. In taka javna korist mora biti v zakonodajno-pravnem postopku posebej ugotovljena. Predlagatelj utemeljuje javni interes s tem, da gre za ureditev družbenega razmerja, ki se nanaša na razmeroma veliko število ljudi, da kreditne pogodbe ne upoštevajo enakopravno interesov kreditojemalcev kot šibkejše stranke ter da gre za izrazit primer nepravičnosti v razmerju med bankami in kreditojemalci. Javna korist naj bi bila povezana z oceno, da sklenjene kreditne pogodbe kršijo načelo socialne države in socialne pravičnosti. Sodišče Evropske unije je sicer varstvo na podlagi direktive 93/13 že opredelilo kot zadevo v javnem interesu, vendar pa je treba upoštevati, da je v slovenski pravni red navedena direktiva že prenesena z določbami Zakona o varstvu potrošnikov, ki zagotavljajo celo višjo stopnjo varstva potrošnikov kot to zahteva direktiva. Po našem mnenju je tako javni interes varstva potrošnikov varovan v okviru zakona o varstvu potrošnikov in se zato postavlja vprašanje ali je upravičeno še to dodatno urejanje s predlogom zakona oziroma ali je s tem podana tudi javna korist v smislu, kar zahteva 155. člen ustave.</p>
               <p>Vendar ne glede na vprašanje obstoja javne koristi, je temeljnega pomena vprašanje ali je naveden ukrep res nujen, primeren. Ter ali zastavljenega cilja ni mogoče doseči na drugačen način, na primer po sodni poti. Sodni postopek namreč omogoča, da se v vsakem posameznem primeru popolno ugotovi dejansko stanje, brez posega v načelo prepovedi retroaktivnosti.</p>
               <p>Kar se tiče posega v pridobljene pravice menimo, da ta pogoj ni izpolnjen, še posebej v primerih, ko so pogodbena razmerja že končana. Predlagatelj navaja, da je predlagana ureditev ustavno skladna, ker prestane stroki test sorazmernosti. Test sorazmernosti v skladu s pravno teorijo ni merilo, ki lahko upraviči retroaktiven poseg v pridobljeno pravico. In četudi bi ustavno sodišče uporabilo načelo sorazmernosti menimo, da ni izpolnjen element nujnosti.</p>
               <p>Če se na tem mestu opredelim do odgovora združenja Frank na naše mnenje, ki zatrjuje, da je pogoj nujnosti izpolnjen, ker se s predlogom zakona odpravljajo nepošteni pogoji, ki so skladno z direktivo 93/13 nični, pojasnjujemo, da Zakon o varstvu potrošnikov v 23. členu že določa, da so nepošteni pogodbeni pogoji nični.</p>
               <p>Določbe predloga zakona bi lahko, po našem mnenju, pomenile poseg tudi v druga ustavna načela in ustavno varovane pravice. In sicer poseg v načelo pravne države, načelo enakosti, pravico do izjave v postopku, pravico do sodnega varstva in pravico do zasebne lastnine.</p>
               <p>Če na tem mestu izpostavim pravico do izjave v postopku in pravico do sodnega varstva, opozarjamo, da predlog zakona sicer dopušča dajalcem kreditov, da izpodbijajo rekonverzijo, vendar jih omeji s tem, da jim taksativno določi na kakšen način lahko izpolnijo izpolnitev pojasnilne dolžnosti. Ker noben predpis v času sklepanja pogodb od dajalcev kredita ni zahteval sestavo v dokumentov navedenih vsebina, niti to po našem mnenju ne izhaja iz dopisov Banke Slovenije, bo za dajalce kreditov praktično nemogoče izpodbiti rekonverzijo in je s tem, po našem mnenju, izvotljena pravica do sodnega varstva, saj predlog zakona izključuje druga dokazna sredstva.</p>
               <p>Glede še nekaterih navedb združenja Frank v odgovoru na naše mnenje, bi navedla naslednje. Glede očitka, da naše mnenje ne upošteva njihovih relevantnih strokovnih podlag ugotavljamo, da te niso del zakonodajnega gradiva tega predloga zakona in da se predlagatelj nanje ne sklicuje, so pa bili predloženi podobnemu poslanskemu predlogu leta 2018. Pravno mnenje o pravicah kreditojemalcev smo preučili, čeprav ga v svojem mnenju ne izpostavljamo. Kar se tiče ostalih dokumentov, ki naj bi dokazovali na kakšen način naj bi bile pogodbe sklenjene, se do njih nismo opredeljevali saj je naše stališče, da bi bilo potrebno nepoštenost pogodbenih pogojev presojati v konkretnih sodnih postopkih, kjer so ali bodo stranke svoje trditve z navedenimi dokumenti izkazovale.</p>
               <p>Glede navedb združenja Frank, da smo predlagali omejitve v smislu dohodkovnih in premoženjskih kriterijev, moramo poudariti, da takšnih omejitev nismo predlagali.</p>
               <p>V zvezi z navedbami predlagatelja, da zakon, da predlog zakona zasleduje načela socialne pravičnosti, smo samo navedli, da iz samega besedila predlaganih členov ni izbrati meril oziroma kriterijev, ki bi sledili temu namenu.</p>
               <p>V zvezi z navedbo, da ZPS nepravilno zapiše, da so bili pribitki pri kreditih v švicarskih frankih nižji, opozarjamo, da navedeno ne izhaja samo iz knjige Možine, temveč tudi iz mnenja Banke Slovenije in mnenj ECB, na kar se v mnenju tudi izrecno sklicujemo.</p>
               <p>Naših pripomb h konkretnim členom nebi povzemala, saj so jasno razvidne iz mnenja. Amandmajih in predlogi za amandmaje niso bili vloženi, smo pa videli predloge za amandmaje s strani združenja Frank, ki po našem mnenju ne odpravljajo našim pomislekov ustavnopravne narave, niti ne naslavljajo številnih vprašanj, ki so se nam postavila pri posameznih členih in zaradi česar se postavlja vprašanje izvedljivosti zakona v praksi. Še posebej to velja za vprašanje izpodbijanja rekonverzije, kjer ni jasno kakšne bodo pravne posledice uspešnega izpodbijanja, kakšni naj bi bili tožbeni zahtevki ter predvsem ali bo rekonverzijo praktično sploh mogoče izpodbiti, zaradi omejevanja dokaznih sredstev.</p>
               <p>Hvala.</p>
            </sp>
            <sp who="PolnarRobert">
               <speaker>PREDSEDNIK ROBERT POLNAR:</speaker>
               <p>Hvala, gospa Sosič.</p>
               <p>Nadaljujemo s predstavnikom Vlade Republike Slovenije.</p>
               <p>Gospod državni sekretar Metod Dragonja, izvolite.</p>
            </sp>
            <sp who="DragonjaMetod">
               <speaker>METOD DRAGONJA:</speaker>
               <p>Hvala lepa, gospod predsednik. Spoštovane poslanke, poslanci, spoštovani ostali prisotni.</p>
               <p>Pristojna ministrstva, ministrstvo in vlada sta problematiko spremljala že dalj časa in v zvezi s tem tudi sama sprejela več sklepov v obdobju od leta 2015 dalje. Tudi kar se tiče predlaganega zakonskega predloga je vlada podala mnenje in to mnenje glede konverzije kreditov v švicarskih frankih predhodno izdana mnenja ne spreminja. Vlada temelji svoje mnenje na štirih ključnih vidikih tega problema.</p>
               <p>Prvič, kar se tiče očitkov bankam in regulatorji. Očitki glede ravnanja bank zajemajo vse banke, ne da bi bilo predhodno vsebino teh ravnanj bile presojane bodisi s strani Banke Slovenije kot prekrškovnega organa bodisi s strani sodišča. Vlada se ne more strinjati z navedbami predlagatelja, da so v kreditnem razmerju banke spravljale s posojilojemalce v neenakopraven položaj ter da potrošniki nebi imeli izkušenj pri sklepanju tovrstnih pogodbenih razmerij. Z vidika sodne presoje je v zvezi z pojasnilno dolžnostjo pri kreditih v švicarskih frankih vsekakor pomembna tudi nedavna sodba Vrhovnega sodišča Republike Slovenije pod številko 195/2018 z dne 25. 10. V zvezi s tem je namreč sodišče navedlo, da pretirana skrb za potrošnika ni v skladu s pojmovanjem posameznika kot razumnega, preudarnega, avtonomnega in svobodnega subjekta, ki je sposoben sprejemati odgovorne ekonomske, življenjske ter osebne odločitve, s katerimi oblikuje svoje življenje.</p>
               <p>Drugi vidik so razmerja med bankami in posojilojemalci. Vlada se ne strinja z navedbami predlagatelja, da predlagani zakon ne posega v razmerje med bankami in posojilojemalci, temveč da vzpostavlja zgolj zakonsko rekonverzijo švicarskih frankov v evrske kredite. V zvezi z navedenim razmerjem med bankami in posojilojemalci vlada izpostavlja tri pomembne vidike. Prvič, posojilne pogodbe so dvostranski pravni posel med banko in potrošnikom. Drugič, razmerje med banko in potrošnikom je obligacijsko. Tretjič, po mnenju vlade bi morali biti sistemski posegi v civilnopravna razmerja čim manjši. Na retroaktivnost učinkov predlaganega zakona je opozorila Zakonodajno-pravna služba. Vlada izpostavlja tudi ugotovitve Evropske centralne banke, ki jih je slednja podala 16. 4. 2018 v zvezi s podobnim predlogom zakona. ECB med drugim meni, da uvajanje ukrepa z učinkom za nazaj ogroža pravno varnost in ni skladno z načelom upravičenih pričakovanj, ker lahko tudi posega v pridobljene pravice. Dodatno vlada meni, da so se, s prisilno retroaktivno konverzijo bi se nagrajevale slabe poslovne odločitve kreditojemalcev in spodbujalo njihovo neskrbno, tvegano ravnanje.</p>
               <p>Zakon obenem ne predvideva nobenih meril po katerih bi se morala opraviti rekonverzija ter velja za vse kreditne pogodbe v obdobju, ki ga predlaga predlagatelj. Tudi niso nepomembne finančne posledice učinkov na bančni sektor. Predlog med drugim ne vsebuje analize negativnih potencialnih učinkov na ta sektor in posledično na finančno stabilnost v Sloveniji. Delež posojil v švicarskih frankih sicer postopno upada, po stanju konec leta 2018 znaša še okrog 6,4 % zneska posojil prebivalstvu oziroma okvirno 390 milijonov evrov. V zvezi s tem velja omeniti tudi mnenje ECB, ki ugotavlja, da bi v primeru sprejetja takega zakona nastopile negativne posledice na finančni sektor. Vplivale bi na njihov kapital in pa pridobljeno sposobnost kreditiranja kot tako.</p>
               <p>Obrnil bi se potem še dodatno na mnenja, ki jih je združenje Frank naslovilo na matično delovno telo, ki obravnava zakon. Podana je bila primerjava sodba Evropskega sodišča za človekove pravice v zadevi Vaskrsić proti Sloveniji iz leta 2017. Menimo, da primerjava ni primerna. V obravnavanem primeru gre za domnevno sporna ravnanja zasebnopravnih subjektov, zato bodo morebitne odškodnine bremenile poslovne banke. Ostale subjekte, javne subjekte kot je Republika Slovenije, Banka Slovenije, pa le v primeru, če se dokaže, da je bila zakonska ureditev pomanjkljiva ali da nadzor nad njenim izvajanjem ni potekal ustrezno in da so bile s tem v zvezi mogoče zlorabe. V primeru, da se bo oporekala opustitev dolžnih ravnanj Banke Slovenije kot regulatorjev, Republika Slovenija ne more odgovarjati za ravnanja Banke Slovenije, saj je ta po zakonu in ustavi neodvisna in ne sme sprejemati navodil s strani državi.</p>
               <p>Upoštevaje vse navedeno menimo, da bi bilo dogovorno reševanje v okviru institutov, ki jih omogoča veljavna zakonodaja primernejša kot sistemski posegi v civilnopravna razmerja, glede katerih obstoji vrsta zadržkov, predvsem ustavnopravne narave. Poleg tega vlada meni, da javni interes oziroma javna korist s predlogom zakona nista v zadostni meri izkazana in podana.</p>
               <p>Hvala lepa.</p>
            </sp>
            <sp who="PolnarRobert">
               <speaker>PREDSEDNIK ROBERT POLNAR:</speaker>
               <p>Hvala, gospod državni sekretar.</p>
               <p>Gospe in gospodje, prehajamo na besedo vabljenih na sejo.</p>
               <p>Predno začnemo naj povem, da mislim, da je potrebno poudariti, da vsi vabljeni imajo pravico, da izjavijo in obrazložijo svoja mnenja in stališča o obravnavani zadevi, da pa ne morejo potem razpravljati, da ne morejo polemizirati oziroma replicirati poslancem. Vsakdo od vabljenih ima na razpolago 10 minut. Zato prosim, da se znotraj tega časovnega okvira tudi držite svoji predvidenih razprav.</p>
               <p>Najprej ima besedo predstavnik združenja Frank, Matjaž Sušnik, predsednik združenja.</p>
               <p>Izvolite.</p>
            </sp>
            <sp who="SušnikMatjaž">
               <speaker>MATJAŽ SUŠNIK:</speaker>
               <p>Hvala, gospod predsednik. Spoštovane poslanke, spoštovani poslanci, ostali udeleženci seje.</p>
               <p>Ko poslušam te stvari, kar sem do zdaj slišal, slišim samo eno. Jaz se bom naprej opravičil, ta tema je precej emocionalna za nas. Sicer imamo nasvete, da naj bomo mirni ampak je precej težko.</p>
               <p>Prišli smo po kredit, ki se je izkazal za tvegan borzni posel. In zdaj vsi prepričujete kako se nič ne da narediti, nič ni, nobena rešitev ni primerna. Pri tem pa noben rešitve ni predlagal nikoli. Pet let se o tem borimo. Zato eno preprosto vprašanje, ki si ga odgovorite sami pri sebi. Ali je normalno, da potrošnik pri obisku banke, kjer išče stanovanjsko posojilo, nič hudega sluteč sklene visoko-tvegan borzni posel, ki ogrozi njegovo eksistenco in eksistenco njegove družine? Jaz mislim, da ni.</p>
               <p>Naslednje vprašanje, ki si ga dajte odgovoriti: ali želite reševati tudi tuje banke, ali želite reševati prebivalce? V preteklih letih, mesecih, ste na mize dobili veliko dokumentacije, dokazov, ki govorijo o tem, da je šlo za škodljivo poslovno prakso bank, da sodbe obstajajo v tem. V večini držav so te stvari obsojene. V Franciji kazensko preganjajo uprave bank, ki so te produkte ponujale. Na Hrvaškem je vrhovno sodišče povedalo svoje. Cela vrsta sodb evropskega sodišča, ki govorijo svoje. Mi pa še vedno se pogovarjamo o tem ali bo to nek finančni vpliv na banke. Kaj pa finančni vpliv na ljudi? Ali si predstavljate, da obstaja toliko in toliko tisoč državljanov, ki 10 let plačujejo bistveno večje obroke, kot so načrtovali? In to je vseeno – glavno, da banke ostanejo pri svojem dobičku. In to tuje banke. Zdaj, jemali smo kredit. Mogoče še to, ne. To je pomembno zaradi tega, ker se bomo čudili potem zakaj mora država in proračuna in vsi davkoplačevalci za to plačevati. In kar je še huje – če bomo tako poslovno prakso dopuščali še naprej, se nam bodo te afere ponavljale. Enostavno je treba to Pandorino skrinjico zapreti in tiste, ki kršijo poslovne običaje v državi, pač primerno obsoditi. Jemali smo kredite pri tečaju 1,65. Danes je tečaj 1,09, kar je v skladu z Bloombergovimi napovedmi, ki so jih banke poznale. In vsi imate ta material, ne? Nadalje so Bloombergove napovedi spet nadaljevanje rasti švicarskega franka. Zdaj, če je to poštena poslovna praksa, potem je treba banke zapreti.</p>
               <p>Zdaj, jemali smo kredit. Mogoče še to, ne. To je pomembno zaradi tega, ker se bomo čudili potem zakaj mora država in proračuna in vsi davkoplačevalci za to plačevati. In kar je še huje – če bomo tako poslovno prakso dopuščali še naprej, se nam bodo te afere ponavljale. Enostavno je treba to Pandorino skrinjico zapreti in tiste, ki kršijo poslovne običaje v državi, pač primerno obsoditi. Jemali smo kredite pri tečaju 1,65. Danes je tečaj 1,09, kar je v skladu z Bloombergovimi napovedmi, ki so jih banke poznale. In vsi imate ta material, ne? Nadalje so Bloombergove napovedi spet nadaljevanje rasti švicarskega franka. Zdaj, če je to poštena poslovna praksa, potem je treba banke zapreti.</p>
               <p>Naslednja stvari, ki nas zelo muči je, vedno znova se pojavljajo neresnice. Recimo zadnja stvar, ZBS objavi, da poljski primer za Slovenijo ni relevanten, zato ker nima nič skupnega s slovenskim, ker slovenske banke ne poslujejo na način, da bi krediti se plačevali po prodajnem ali nakupnem tečaju. To enostavno ni res. NLB pogodbe imamo, druge banke imajo te primere – identične primere. Tako, da to izgovarjanje, mi smo povezani z društvi po drugih državah in vidimo kaj banke tam govorijo in vedno ista stvar, vedno ista – ta sodba ni relevantna, ta sodba ni relevantna. Gospod državni sekretar je omenil sodbo vrhovnega sodišča, ki je sprožila zgražanje po celi Evropi, zato ker potrošniki naj nebi bili obveščeni. Mi pa govorimo, imamo v obligacijskem zakoniku, da pogodbena stran mora deliti vse informacije z drugo pogodbeno stranjo, ki jih ima. Kakšno omejevanje informiranja potrošnikov, prosim vas lepo.</p>
               <p>Eden najpogostejših argumentov bank je, da je potrebno presojati individualno. Zakaj le? Zaradi tega, ker vedo, da mi ne moremo na sodišča. Besedo bom predal še kolegu, ki bo povedal kako zgleda zgodba na sodiščih. Enostavno, če smo v zakon dali možnost izpodbijanja konverzije, potem je nesmiselno pošiljati 16 tisoč ljudi na sodišče ampak je prav, da banka v tistih primerih, kjer lahko dokaže, da je vse izpolnila, pač v tem primeru izpodbija konverzijo. In tak način je pošten, tudi z naše s strani, nam se zdi to kompromis in v bistvu je cel zakon kompromis zaradi tega, ker se bo na koncu zgodilo to, kar se je na poljskem zdaj, kjer je 700 tisoč kreditojemalcem podeljena pravica, da zahtevajo ničnost in te pogodbe so nične. In ko slišim govorjenje o stabilnosti finančnega sektorja – kaj pa bo za finančni sektor predstavljajo, če bodo vse te pogodbe nične? Tako, da predlog zakona definitivno omogoča izpodbijanje in to ni prazna pravica ali izjalovitev pravice do sodnega varstva, kvečjemu se mi s tem soočamo, ki se že 5 let po sodiščih prekladamo.</p>
               <p>Zdaj pa tako. Vsi, ki zakonu nasprotujete bi predlagal, da se vprašate ali ste pripravili kakršen koli predlog za reševanje te problematike s katero se mi že 5 let ukvarjamo. Pa predvsem, ali boste tvegali, da bo Slovenija še v tem mandatu obsojena pred ESČP in bo strošek prevaljen na davkoplačevalce? Zelo zanimivo bi bilo videti kaj se bo zgodilo, če danes ugotovimo, da zakon ni primeren za obravnavo, čez teden, dva pa po ustavno sodišče svoje povedalo, pa obsodilo ravnanje bank. Kako boste potem se zagovarjali pred slovensko javnostjo?</p>
               <p>Jaz bi prosil še predsednika, če lahko podelim dalje besedo kolegu, ki bo predstavil kako, kaj to pomeni.</p>
            </sp>
            <sp who="PolnarRobert">
               <speaker>PREDSEDNIK ROBERT POLNAR:</speaker>
               <p>Naj se vaš kolega tamle usede in naj se predstavi z imenom in priimkom. Tamle zraven gospe se usedite, prižgite mikrofon, se predstavite z imenom in priimkom. Časa imate 5 minut.</p>
            </sp>
            <sp who="GazvodaMarjan">
               <speaker>MARJAN GAZVODA:</speaker>
               <p>Torej lep pozdrav. Hvala za besedo, predsedujoči. Moje ime je Marjan Gazvoda.</p>
               <p>Predstavil bi samo na kratko mojo zgodbo, kaj se je dogajalo.</p>
               <p>Torej, v letu 2008 sem najel stanovanjski kredit pri sedanji Addiko banki in sicer za reševanje stanovanjskega problema. Za tožbo sem se potem odločil v juliju 2015 in tudi v tem mesecu je bila tožba vložena. Sodbo na prvi stopnji smo potem pričakali, v sklopu katere je sodnica zavrnila tožbena zahtevka, v decembru 2016. Vložena je bila pritožba na višje sodišče. Višje sodišče je razveljavilo odločitev oziroma sodbo sodišča prve stopnje. In potem smo šli ponovno na sojenje na prvo stopnjo, kjer je sodnica ponovno zavrnila oba tožbena zahtevka. Pritožba je šla potem na višje, ki je potrdilo sodbo prve stopnje in trenutno sem na vrhovnem sodišču in čakamo na izid revizije.</p>
               <p>Kaj to pomeni v stroških? Takse za celoten postopek v štirih letih in teh treh mesecih so znašale 5 tisoč 816 evrov. Sodniški stroški, brez stroškov zaradi izgubljenih tožb na prvi in drugi stopnji, slabih 9 tisoč 200 evrov. Torej skupaj 15 tisoč evrov. In, tako kot je Matjaž rekel, zelo, zelo se je za zamisliti ali lahko povprečen potrošnik, ki je vzel stanovanjski kredit oziroma kredit za reševanje stanovanjskega problema, ali lahko ob samem kreditu zmore potem še vse te stroške.</p>
               <p>Naj še mogoče pojasnim vsebinski del samega postopka. Torej to, da smo v javnosti prepoznani kot špekulanti, je verjetno znano. Tudi na sodišču je zelo podoben občutek. Recimo sodnica, ki naj bi tudi varovala moje dostojanstvo, je večkrat komentirala, češ a niste bili v tujini. Isto potem komentarji »jaz takega kredita že nebi vzela« in tako naprej. Ni to prijetno poslušati, ker to se je dogajalo. Tožba je dejansko bila vložena v juliju 2015, vendar najtežji časi so bili v času najhujše gospodarske krize, ko so bila odpuščanja, ko ni se vedelo kako bo s službami, varnosti ni bilo. In verjemite mi, v naši koži takrat biti ni bilo lahko, ker nisi vedel na kje se obrniti.</p>
               <p>Jaz sem bil tudi sam na banki, večkrat, kjer sem se pozanimal glede možnosti konverzije. In na začetku so še nekaj svetovali, predvsem v smislu »dajte potrpeti, švicarsko gospodarstvo ne bo zdržalo gibanja tečaja« in tako naprej. Vendar na koncu potem na to temo ni bilo nobenih nasvetov več. Pač sklenili ste tak kredit, to je vaša stvar. Tudi sam sem se večkrat spraševal zakaj sem tak kredit sklenil, enostavno po svoje tudi meni ni šlo v glavo.</p>
               <p>Ampak če mogoče zaključim, da ne bom predolg. Jaz se spomnim, enkrat je bil v prvem letniku faksa gostujoči predavatelj Arhar. Vemo, kdo je, bivši guverner Banke Slovenije in pa predsednik uprave Unicredita v času, ko je bilo podeljenih največ teh kreditov. Otvoril je samo gostujoče predavanje s temi besedami: katera je največja valuta, najbolj kredibilna valuta v bančništvu, v finančnem sistemu? Vsi smo vpili v en glas »dolar«. Pa nas je zelo hitro pomiril in je rekel, da je to zaupanje. In vsi posojilojemalci oziroma kreditojemalci, ki smo šli po kredit, smo šli po ta kredit na banko. Na banko, ki je pod nadzorom oziroma pod regulatorjem Banke Slovenije, ki bi morala svoje poslanstvo še posebej skrbno, torej posebej skrbno dojemati poslanstvo. Varovati tudi interese nas, kreditojemalcev kot potrošnikov. Pa smo bili na celi črti izigrani.</p>
               <p>In tako kot je Matjaž dodal, dve tuji banki sta bila nosilca teh dejanj. V tujini so jima prepovedali opravljati te posle. V Sloveniji sta jih mirne duše opravljala, pa je Banka Slovenije to dovolila. Kljub temu, da produkta za nas, potrošnike, nista primerna. Tako, da enostavno se ne morem znebiti vtisa, da je bilo vse skupaj izredno, izredno dobro zrežirana zadeva, ki pač dokler je šla, je šla. Ko se je pa ustavilo, pa ne gre več, ne?</p>
               <p>Tako, da če bi banka imela resne namene, bi potem tudi kreditojemalcem nam ponudila kakšno rešitev. Tako se pa ne moreš znebiti občutka, da je bila vse skupaj dobro, dobro zrežirana prevara, na podlagi katere smo pač nasankali mali ljudje.</p>
               <p>Hvala za besedo.</p>
            </sp>
            <sp who="PolnarRobert">
               <speaker>PREDSEDNIK ROBERT POLNAR:</speaker>
               <p>Hvala, gospod Gazvoda. Hvala tudi gospodu Sušniku, obema predstavnikoma združenja Frank.</p>
               <p>Nadaljujemo. Naslednja je na vrsti direktorica Združenja bank Slovenije, gospa Stanislava Zadravec Caprirolo.</p>
               <p>Prosim.</p>
            </sp>
            <sp who="ZadravecCapriroloStanislava">
               <speaker>STANISLAVA ZADRAVEC CAPRIROLO:</speaker>
               <p>Hvala lepa, spoštovani predsednik, poslanke in poslanci in drugi udeleženci, za možnost predstavitve oziroma ponovitve nekaterih najbolj ključnih pomislekov zoper urejanje tega vprašanja s sistemskim zakonom.</p>
               <p>Kot smo že v mnogih, tudi javnih, komunikacijah izpostavili, so zadržki zoper zakon tako socialni kot tudi ekonomski in pa pravni. Se bom pa zaradi tega, ker je velik del pravnih in ustavnih zadržkov bil že naveden, omejila samo na socialno-ekonomske danes, tudi upoštevajoč odmerjeni čas.</p>
               <p>Zakon oziroma predlog zakona ne vsebuje niti enega kriterija, ki bi izkazoval njegov socialni namen in iz zakona preprosto ni moč razbrati kaj bi sploh bil cilj tega zakona, saj naslavlja ne samo socialne primere, torej primere pri katerih kreditojemalci nebi bili zaradi različnih osebnih okoliščin sposobni odplačevati tega kredita in se zato znašli v socialni stiski ampak naslavlja vse kreditojemalce, tako tiste, ki so kredite odplačali kot tiste, ki jih še niso, tako bogate kot revne in tudi tiste, ki lahko torej odplačujejo kredite in tiste, ki jih morebiti tudi ne morejo. S tega vidika je, upoštevajoč dejstvo, da je v celotni strukturi kreditov delež tistih kreditojemalcev, ki je morejo odplačevati kreditov zaradi nekih osebnih okoliščin, enak oziroma primerljiv tako pri tistih, ki se zadolžujejo v evrih kot tudi pri tistih, ki se zadolžujejo v švicarskih frankih. Torej, v skupini ljudi, ki se zadolžujejo ali pa so zadolženi v evrih, je delež socialnih stisk enak kot pri tistih, ki se zadolžujejo v švicarskih frankih. Če bi predlagatelj želel nasloviti socialne stiske, potem bi najmanj enake pogoje pri pomoči pri odplačilu zagotoviti tako tem, ki imajo težave pri odplačilih v švicarskih frankih, kakor tudi tistim, ki imajo težave pri odplačilih v kreditih v evrih. Do težav pri odplačevanju nastaja v praksi zaradi podobnih razlogov - ne zaradi sprememb tečaja ampak predvsem zaradi izgub služb ali podobnih življenjskih okoliščinah, ki vplivajo na zmožnost odplačevanja obveznosti. Zato se postavlja vprašanje komu pravzaprav naj bi v tem primeru nudili pomoč – bogatim, revnim, tistim, ki lahko odplačujejo, tistim, ki ne morejo odplačevati? Zdaj, analiza bančnega sektorja kaže oziroma podatki Banke Slovenije kažejo poleg tega dejstva, ki sem ga navedla, da so težave in delež težav pri odplačevanju enaki ne glede na to kakšna valuta kredita je bila najeta, tudi dejstvo, da ne gre, tudi z vidika obsega teh poslov, za sistemski problem. V času, ko je bil boom zadolževanja v kreditih v švicarskih frankih, je kljub temu delež kreditojemalcev v švicarskih frankih bil samo 10 %. In še vedno se je kljub temu, da je dejstvo, da je bila obrestna mera pri kreditih v švicarskih frankih v letih do 2010, ko so se ti krediti najemali, zadnji je bil pravzaprav najet v letu 2009, bistveno nižja od tistih obrestnih mer, ki so jih banke nudile za kredite v evrih, se je torej ne glede na to, da je bil kredit dražji v evrih, še vedno večina ljudi odločanja za najemanje kreditov v evrih. Danes, torej odplačila teh kreditov v švicarskih frankih, so linearna, v vseh letih enakomerno zadolženost na ravni sistema upada, tudi takrat, ko je prišlo do tega šoka tečaja. In v letu 2009, ko je bila najvišja izpostavljenost teh kreditov, je bilo le-teh za protivrednost 1,3 milijarde evrov v protivrednosti po tekočem tečaju, danes je teh kreditov stanja kreditov samo še 360 milijonov. In kot rečeno, odplačujejo se stalno, linearno, enakomerno. V deležu ta skupina kreditojemalcev, ki je vsekakor daleč od tega, da bi vsi bili v socialni stiski, nikakor ne predstavlja nobenega sistemskega deleža med vsemi kreditojemalci. Poleg tega so stalno na voljo možnosti konverzije brez stroškov. In tudi ko se je tečaj spremenil po letu 2015 zopet nazaj, v smeri približno podobni kot je bila pred tem obdobjem, interesa za zamenjavo praktično ni, a ne? Torej se še vedno kreditojemalci ne želijo odločati niti za to, da bi se v bodoče ne izpostavljali tveganju gibanja tečaja. Poleg tega ponovno poudarjamo, da evropska zakonodaja in tudi odločitve evropskih sodišč do sedaj jasno opredeljujejo, da krediti vezani na tujo valuto ali v tuji valuti v potrošniški zakonodaji, evropski in nacionalni, niso ne prepovedani, niti pripoznani kot instrument, ki nebi bil primeren za povprečno razumnega človeka. Če je mnenje, da so tovrstni inštrumenti neprimerni za potrošnike, potem bi moral predlog nasloviti to vprašanje in prepovedati nadaljnja zadolževanja s takimi instrumenti. Tovrstni krediti še vedno so, povsod, dovoljeni.</p>
               <p>To bi na kratko z vidika socialne komponente. Medtem ko, kot rečeno, pravno-ustavnih ne želim izpostavljati.</p>
               <p>Bi pa seveda samo še toliko izpostavila, da tako dosedanja praksa slovenskih sodišč kot tudi v resnici sodne odločitve evropskega sodišča do sedaj, prvič, kažejo, da je treba presojati vprašanje individualno, a ne. V slovenskem primeru v kolikor bi prišlo do neustrezne izpolnitve pojasnilne dolžnosti v skladu z zakonodajo, ki je seveda bila veljavna v času sklenitve pogodbe in poudarjamo, da je slovenska zakonodaja s področja varstva potrošnikov bila vedno najmanj toliko zaščitniška kot evropska zakonodaja, v določenih segmentih in določenih obdobjih tudi celo še bolj kot potrošniška zakonodaja, da torej vsi vsa sodna praksa in tudi odločitve evropskega sodišča napotujejo na nacionalno presojanje primerov oziroma na presojanje primerov v skladu z nacionalno zakonodajo in da so po drugi strani odločitve sodišč v Republiki Sloveniji različne, nekatere v prid, nekatere ne v prid potrošnikom oziroma kreditojemalcem, kar kaže na to, da ne moremo reči, da so vsi povprek bili zavedeni.</p>
               <p>Hvala lepa.</p>
            </sp>
            <sp who="PolnarRobert">
               <speaker>PREDSEDNIK ROBERT POLNAR:</speaker>
               <p>Hvala, gospa Zadravec Caprirolo.</p>
               <p>Naslednja je na vrsti predsednica Zveze potrošnikov Slovenije, gospa Breda Kutin.</p>
               <p>Prosim.</p>
            </sp>
            <sp who="KutinBreda">
               <speaker>BREDA KUTIN:</speaker>
               <p>Spoštovani, se zahvaljujem za vabilo v imenu Zveze potrošnikov Slovenije.</p>
               <p>Rada bi povedala, da ne jaz osebno, da mi nimamo kakšnih osebnih preferenc, tudi ne naših sodelavcev, ki delajo na tem področju, da bi bili osebno udeleženi pri tem ali pa osebno oškodovani, da pa lahko povem, da smo že februarja 2015 objavili poročilo o problematiki tujevalutnih kreditov, v katerem smo, na podlagi pregledane dokumentacije in izjav potrošnikov, podali temeljne ugotovitve o nepošteni bančni praksi pri trženju kreditov ter opozorili, da je treba zadevo reševati na sistemski ravni. Tudi dokumenti, ki so na podlagi dejanskega stanja po Evropi bili pripravljeni, mislim, da ste dobili možnost tudi pogledati tole analizo, kažejo na to, da v bistvu gre za sistemsko zadevo, za sistemski pristop, da to v nobenem primeru ne moremo govoriti o tem, o posameznih problemih ampak o nepoštenem trženju. Lahko govorimo tudi o tem, da bi zadevo morali, da gre za 16 tisoč prizadetih potrošnikov, da so banke pri trženju, sklepanju in izvrševanju kreditne pogodbe kršile temeljno dolžnost poklicne skrbnosti, saj kreditodajalcem niso posredovale bistvenih informacij, ki bi jih potrebovali za odločitev o najemu dolgoročnega kredita za nakup nepremičnine. Govorimo o hipotekarnih posojilih in nenazadnje govorimo o odgovornem kreditiranju. Ni slučajno, mislim, tukaj danes poslušamo, tako bom rekla, kako ima Slovenija čudovito zakonodajo varstva potrošnikov. Ampak, veste, zakonodaja na papirju je ena stvar, izvajanje zakonodaje je pa popolnoma druga pesem. In tu je Slovenija na samem repu. In to kar se zdaj dogaja pri interpretaciji nenazadnje tudi razsodbe sodišča, vrhovnega sodišča, ki sta ga interpretirala tako kot spoštovani kolega Dragonja, pa tudi direktorica združenja bank, so izjemno zaskrbljujoče. Namreč dikcija, v kateri vrhovno sodišče pravi, samo trenutek, da je posameznik svoboden in avtonomen in sposoben sprejemati odgovorne ekonomske, življenjske in osebne odločitve in da pretirana skrb škodi. To moram reči, da je izjemno zaskrbljujoče, kajti kaže na popolnoma nerazumno tolmačenje evropske zakonodaje varstva potrošnikov. To ni nikakršen relikt socializma, da imamo pa v Sloveniji trenutno izjemno zaskrbljujoče stanje varstva potrošnikov. Je pa dejstvo, da Slovenija nima ne programa varstva potrošnikov, da nima sprejetega nacionalega programa varstva potrošnikov, da če bi šli pogledati kdo je regulator in na kakšen način nadzira in uresničuje evropsko zakonodajo, posebej na področju finančnih storitev, potem bi nas, ne samo nas, ne samo mene, vse vas bi vas moralo skrbeti iz preprostega razloga. Veste, ker v končni fazi smo vsi potrošniki. In tudi ni bilo nobenega vprašanja zakaj ni novega programa, nobene analize kako se je pretekli program varstva potrošnikov uresničeval. Zaključil se je leta 2017 – a je kateri od poslancev sploh vprašal zakaj ga nimamo? A veste, jaz osebno ga ne rabim ampak Slovenija pa slovenski potrošniki ga potrebujejo. In tolmačenje v tem smislu, da je pretirana skrb za potrošnika, v bistvu takšna interpretacija evropske zakonodaje nas v bistvu vodi v popolnoma neoliberalni pristop v celotnem področju in nas bo moralo zelo skrbeti katero varstvo potrošnikov bomo sploh še uresničevali, pa na kakšen način.</p>
               <p>In tukaj govoriti o tem, da, tako bom rekla, spoštovana gospa Caprirolo, ne, govoriti o tem, da ni nobene razlike. Tale analiza tukaj, ki mislim, da ste jo tudi vi prejeli, preprosto kaže, da po desetletnem odplačevanju posojila, da potrošnik, ki je najel posojilo v švicarskih frankih, dolguje v nominalnem znesku enak znesek kot pred desetimi leti. Pa nobene razlike. Če pogledate tudi tale graf, saj je zadosti, da ga vidite, glejte, izplačevanje v evrih gre lepo počasi dol. To se pravi švicarski krediti, to je vse ekstra-profit banke, ki ga je zaslužila. Seveda zdaj super to naprej pretvoriti v evre, saj so zelo veliko dosegli že s tem, ko so preprosto v švicarskih kreditih ljudem, ne da bi jim pojasnili kaj to pomeni, ne samo, a veste, ni zadosti, da se pove, veste, »saj, če se bo pa tečaj menjal, bo pa tudi odplačilo drugačno«. Zanimivo je, veste, da so banke, mi smo se v preteklosti tudi pogovarjali o dolgoročnih varčevalnih, tam so povsod narisale krivuljo kako bodo njihovi prihranki rasli – tu ni bilo enega primera, da bi narisali kaj se zgodi pri 5 % spremembi tečaja, pri 10 %, kakšen je to preračun na odplačilo in na odplačilno sposobnost. V tem Državnem zboru smo že večkrat povedali, da so ta posojila dobivali tudi ljudje, ki evrskega kredita sploh nebi mogli dobiti.</p>
               <p>In tako bom rekla, če se bomo zdaj naprej še pogovarjali kako razsodbe sodišč evropske skupnosti kako grejo v smer – v korist potrošnikov. In tudi razmisleka, mi se nismo, tako bom rekla, kot organizacija ukvarjali s posameznimi členi zakona, tudi na tak način nismo bili vključeni. Ampak če Slovenija posebnega zakona ne bo sprejela, mislim, boste videli, bodo ta dolg plačevali, na podlagi razsodbe sodišča evropskih skupnosti, slovenski davkoplačevalci. In v javnosti se pa interpretira ta zadeva, kot da hočejo kreditojemalci svoje obveznosti prevaliti na slovenske davkoplačevalce, ne pa, da se bankam, ki niso spoštovale osnovnih postulatov varstva potrošnikov, da se jim oprosti takšno ravnanje, se jih za to še nagradi in da bodo potem, namesto da banke, tiste, ki so to povzročile, sprejmejo sorazmerni delež odgovornosti, da bodo to plačevali davkoplačevalci. Nenazadnje spet smo v točki, tako bom rekla, zelo pomembni za zaupanje potrošnikov v slovenski finančni sistem. In takšne odločitve, ki bodo imele za posledico, da bodo slovenski davkoplačevalci plačevali dubioze tujih bank, saj so povedali, mislim, ena avstrijska banka ima celo 80 %, po naših informacijah, tovrstnih kreditov, pa preprosto ne bodo sprejele svojega dela odgovornosti. In sodna pot, tako kot je povedal eden oškodovani potrošni, mislim, ne samo, da je dolga in zahtevna ampak je za številne ljudi preprosto nedostopna.</p>
            </sp>
            <sp who="PolnarRobert">
               <speaker>PREDSEDNIK ROBERT POLNAR:</speaker>
               <p>Hvala, gospa Kutin. Prosim vas samo, da ugasnete mikrofon.</p>
               <p>Gospe poslanke, gospodje poslanci, prehajamo na razpravo.</p>
               <p>Postopkovno? Vi, kolega Horvat? Pa vi tudi, kolega Siter?</p>
               <p>Potem pa prosim, naprej postopkovno Jožef Horvat.</p>
               <p>Izvolite.</p>
            </sp>
            <sp who="HorvatJožef">
               <speaker>JOŽEF HORVAT (PS NSi):</speaker>
               <p>Hvala lepa, gospod predsednik. Kolegice in kolegi, spoštovani gostje.</p>
               <p>Gospod predsednik, predlagam, glede na to, da je zelo sveža odločitev Sodišča Evropske unije, ki ima datum 3. oktober 2019, v zvezi s poljskimi varčevalci predmet predhodno odločanje direktiva 93/11/EGS Potrošniške pogodbe, nepošteni pogoji, hipotekarni kredit z indeksno klavzulo, vezan na tujo valuto, pogoji glede menjalnega tečaja med valutami, učinki ugotovitve nepoštenosti pogoja, možnost sodišča, da nepoštene pogoje odpravi s splošnimi določbami civilnega prava, presoja interesa potrošnika, nadaljnji obstoj pogodbe brez nepoštenih pogojev. In mislim, da bi bilo dobro, gospod predsednik, da predno poslanke in poslanci razvijemo debato, da bi s strani naših profesionalk, predstavnic Zakonodajno-pravne službe, dobili zelo jasen komentar, če seveda to želita, v čem je pravzaprav sodišče v tem primeru odločalo in kaj je odločilo.</p>
               <p>Bom zelo vesel, če date to glasovanje oziroma kar date besedo predstavnicama ZPS.</p>
               <p>Hvala lepa.</p>
            </sp>
            <sp who="PolnarRobert">
               <speaker>PREDSEDNIK ROBERT POLNAR:</speaker>
               <p>Hvala, gospod poslanec.</p>
               <p>Postopkovni predlog, gospod poslanec Primož Siter.</p>
               <p>Prosim.</p>
            </sp>
            <sp who="SiterPrimož">
               <speaker>PRIMOŽ SITER (PS Levica):</speaker>
               <p>Hvala lepa.</p>
               <p>Združenje Frank je predložilo eno skupino amandmajev k 2., 3., 4., 5., 6., 7., 8. in 12. členu. Ti amandmaji so nomotehnične narave in sledijo sicer mnenju ZPS. Predlagal bi, da se amandmaji vložijo kot amandmaji odbora.</p>
            </sp>
            <sp who="PolnarRobert">
               <speaker>PREDSEDNIK ROBERT POLNAR:</speaker>
               <p>Hvala, gospod poslanec.</p>
               <p>Gremo po vrsti.</p>
               <p>Najprej še eno pooblastilo in sicer poslanec Dušan Verbič nadomešča poslanko Moniko Gregorčič, članico Odbora za finance iz poslanske skupine Stranke modernega centra.</p>
               <p>Najprej je kolega Jožef Horvat postavil vprašanje predstavnicama Zakonodajno-pravne službe Državnega zbora v zvezi s sodbo Sodišča Evropske unije. In zdaj sprašujem tukaj prisotni predstavnici ali lahko data odgovor na vprašanje, kot ga je zastavil poslanec Horvat. Lahko.</p>
               <p>Gospa Sosič, imate besedo.</p>
               <p>Prosim.</p>
            </sp>
            <sp who="SosičJanja">
               <speaker>JANJA SOSIČ:</speaker>
               <p>V zadevi C260/18, torej v tej zadevi, kjer je, je šlo za postopek predhodnega odločanja, kjer je poljsko sodišče zaprosilo sodišče EU za razlago določb direktive 93/13 in sicer predvsem 6. člena direktive. Sodišče EU v tem primeru ni odločalo o merilih za presojo nepoštenosti oziroma nedovoljenosti pogodbenih pogojev, torej ni povedalo kdaj je pogodben pogoj nedovoljen ali ničen, temveč o pravnih posledicah. Po tem, ko je nacionalno sodišče že ugotovilo, da je določen pogoj nedovoljen, torej ko je treba odločiti ali je potem celotna pogodba nedovoljena ali nična ali pa lahko pogodba ostane naprej v veljavi brez tega pogoja ali morebiti z nadomestitvijo vsebine tega pogoja z drugim pravilom. V skladu s 6. členom direktivo namreč nedovoljeni pogoj za potrošnika ni zavezujoč, preostanek pogodbe pa stranke še naprej zavezuje, če je seveda nadaljnji obstoj pogodbe mogoč brez teh nedovoljenih pogojev. In ta presoja se opravi na podlagi nacionalnega prava. Sodišče EU je večkrat poudarilo, da nacionalno sodišče ne sme spreminjati vsebine nepoštenih pogojev, torej pogodba mora biti sposobna sama kot taka obstajati brez nedopustnih pogojev. Ker pa je ničnost celotne pogodbe, lahko ima precejšnje negativne posledice za potrošnika, na primer, ker je posledica lahko takojšnja izterljivost preostanka kreditne pogodbe, pa tudi sodišče EU v svojih odločitvah priznava, da lahko nacionalna sodišča izjemoma, pod določenimi pogoji, nadomestijo takšen nedovoljen pogoj z dispozitivno določbo nacionalnega prava, da se prepreči ničnost celotne pogodbe. In torej tudi v tej zadevi, te poljski zadevi, so se postavila vprašanja v zvezi z nadomestitvijo nepoštenega pogoja, potem ko je sodišče nepoštenost tega pogoja že ugotovilo, je že napravilo ta prvi korak. Predložitveno sodišče je postavilo vprašanje ali lahko potem, ko je ugotovilo, da je pogodbeni pogoj glede mehanizma indeksacije nepošten, ohrani kreditno pogodbo v veljavi tako, da ta nepošten nadomesti z vsebino, ki izhaja iz nekih splošnih načel – načela pravičnosti, dobrih poslovnih običajev. Zaradi tega, ker nacionalna zakonodaja ne predvideva dispozitivnih določb.</p>
               <p>In sodišče EU je odgovorilo, da ni v nasprotju z direktivo, če bi predložitveno sodišče, potem ko je ugotovilo, da je pogoj nepošten, tudi odločilo, da v skladu z nacionalno zakonodajo te pogodbe ne more pustiti v veljavi, ker je nedopustni v skladu s poljskim pravom. In da to, če to odloči, to ni v nasprotju z direktiv.</p>
               <p>Nadalje je sodišče odločilo, da je treba pri presoji posledic neveljavne pogodbe, ko torej presoja ali je zaradi neveljavnosti celotne pogodbe potrošnik izpostavljen škodljivim posledicam in bi zaradi tega lahko izjemoma ohranil pogodbo v veljavi, da je treba to opraviti na okoliščine, ki obstajajo v času spora med strankami. Vendar je pa treba to ločiti od presoje nepoštenosti pogodbenega pogoja, ki se pa presoja glede na okoliščine, ki so obstajale v času sklenitve pogodbe. Torej to ni isto.</p>
               <p>Ta sodba je postala dosegljiva včeraj ali par dni nazaj. In smo gledali pač slovenski prevod, angleški ni dosegljiv. In glede 3. točke menimo, da je prišlo do napake, vsaj na podlagi pripomb generalnega pravobranilca in iz izjave za javnost izhaja, da bi v bistvu moral biti odgovor na tretje vprašanje, da direktiva nasprotuje temu, da bi na podlagi splošnih načel poljskega prava nadomestili vsebino nedovoljenega pogoja. Torej, v skladu s poljsko zakonodajo pač nebi bilo mogoče nadomestiti tega konkretnega nepoštenega pogoja.</p>
               <p>To vprašanje po našem mnenju ni relevantno za sprejem zakona, ker se tudi naša na poljsko zakonodajo in kot rečeno na pravne posledice ugotovitve, da je nek pogoj nepošten.</p>
               <p>Če torej povzamem, v tem primeru sodišče ni odločalo ali podeljevalo pravice, da nekdo na sodišču zaprosi oziroma vloži zahtevek za ničnost, temveč o tem kakšne bi bile posledice po tem, ko bi sodišče že ugotovilo, da je nek pogodbeni pogoj nepošten. Če sem s tem odgovorila.</p>
               <p>Hvala.</p>
            </sp>
            <sp who="PolnarRobert">
               <speaker>PREDSEDNIK ROBERT POLNAR:</speaker>
               <p>Hvala lepa, gospa Sosič.</p>
               <p>Naslednji proceduralni predlog je bil predlog poslanca Primoža Siterja za vložitev amandmaja odbora. Gospod poslanec, jaz vas prosim, da vi amandmaje v pisni formi pripravite in jih predložite odboru, zato da odbor odloči ali jih sprejme kot svoje amandmaje.</p>
               <p>Zdaj pa prehajamo na razpravo in predno preidemo na razpravo, gospe in gospodje, opozarjam, da v razpravi imajo vedno se možnost prijaviti predlagatelj, vlada in Zakonodajno-pravna služba. Tako, da če bi kdo imel od poslank in poslancev željo kar koli izpostaviti v zvezi z Zakonodajno-pravno službi, ima to seveda možnost v razpravi brez težav storiti.</p>
               <p>Predlagatelja sem videl, da je dvignil roko predno začnemo z razpravo poslank in poslancev.</p>
               <p>Gospod predlagatelj Alojz Kovšca, prosim, imate besedo.</p>
            </sp>
            <sp who="KovšcaAlojz">
               <speaker>ALOJZ KOVŠCA:</speaker>
               <p>Spoštovani predsedujoči, če dovolite. Jaz mislim, da je voda najbolj čista pri izviru. In bi prebral to, kar je v tej sodbi sodišče razsodilo.</p>
               <p>In sicer razsodilo je takole. Odgovor na prvo vprašanje. Člen 6.1 direktive sveta 93/13/EGS z dne 5. aprila 1993 o nedovoljenih pogojih v potrošniških pogodbah je treba razlagati tako, da ne nasprotuje temu, da nacionalno sodišče, potem ko ugotovi nepoštenost nekaterih pogojev v kreditni pogodbi, ki je vezana na tujo valuto in katere obrestna mera je neposredno vezana na medbančno stopnjo zadevne valute, v skladu s svojim nacionalnim pravom meni, da se ta pogodba ne more ohraniti brez teh pogojev, ker bi se zaradi njihove odprave spremenila narava glavnega predmeta navedene pogodbe.</p>
               <p>Saj, razlaga je zanimiva ampak mislim, da je vseeno boljše, če slišimo sodbo.</p>
               <p>Člen 6.1 direktive 93/13 je treba razlagati tako, na eni strani, da je treba posledice neveljavnosti pogodbe v celoti, za potrošnikov položaj kakor so navedene v sodbi z dne 30. Aprila 2014 Kasler in Kaslerne Rabai, presojati glede na okoliščine, ki obstajajo ali so predvidljive v času spora. In na drugi strani, da je za to presojo odločilna volja, ki jo je potrošnik v zvezi s tem izrazil.</p>
               <p>Odgovor na tretje vprašanje. Člen 6.1 direktive 93/13 je treba razlagati tako, da ne nasprotuje temu, da se pomanjkljivosti pogodbe, ki so nastale zaradi odprave nepoštenih pogojev iz te pogodbe, odpravijo le na podlagi splošnih nacionalnih določb, ki določajo, da se učinki, izraženi v pravnem aktu, dopolnijo zlasti z učinki, ki izhajajo iz načela pravičnosti ali poslovnih običajev, ki niso niti dispozitivne določbe, niti določbe, ki se uporabljajo, če med strankami obstaja soglasje.</p>
               <p>In četrti odgovor. Člen 6.1 direktive 93/13 je treba razlagati tako, da nasprotuje ohranitvi nepoštenih pogojev iz pogodbe, če bi njihova ohranitev povzročila neveljavnost te pogodbe in če sodišče meni, da bi ta neveljavnost ustvarila škodljive učinke za potrošnika, če se potrošnik s tako ohranitvijo ni strinjal.</p>
               <p>To lahko razumemo na več načinov ampak mislim, da je tu vseeno treba izreči trditev, da predlog zakona upošteva vse to, kar je sodišče dosodilo.</p>
               <p>Dovolite mi še, da prerekam nekaterim negativnim stališčem oziroma mnenju Zakonodajno-pravne službe in vlade v zvezi z retroaktivnostjo. Poglavitni namen predloga zakona je sicer rekonverzija kreditov iz švicarskih frankov, s čimer imajo določbe, ki urejajo konverzijo retroaktivni učinek. Vendar gre v tem primeru za retroaktivno naravo posameznih zakonskih določb in ne zakona kot celote. Javni interes varstva potrošnikov nedvomno upravičuje retroaktivni poseg, pri čemer je ukrep nujen in primeren in ni ga mogoče učinkovito doseči po sodni poti. Sodni postopki so se zaradi različnih praks na slovenskih sodiščih izkazali ne samo za dolgotrajne in finančno obremenjujoče za kreditojemalce, temveč tudi kot dodatna obremenitev sodišč. V konkretnih primerih je večina kreditnih pogodb, sklenjenih za nakup nepremičnin, pri čemer so kreditojemalci za poplačilo kreditnih obveznosti najeli nov kredit oziroma izvedli rekonverzijo kredita v evre, zato ti pogosto ne izpolnjujejo pogojev za dodelitev brezplačne pravne pomoči – presoja premoženja prosilca. Pri čemer pa jih dolgotrajni sodni postopki dodatno finančno izčrpavajo. Pogosto se kreditojemalci ne odločijo za sodne spore tudi zato, ker se zavedajo kadrovske in finančne moči bank, ki nastopajo na drugi strani.</p>
               <p>Spoštovane poslanke in poslanci, trditev, da gre zgolj še za 360 milijonov kreditov, je izrazito zavajajoča. Veliko število teh kreditov je bilo odprodanih z do 70 % diskontno stopnjo ne-bančni finančni družbi v tujino. Velik del teh kreditov je bil iz tujine preprodan gospodarskim družbam v Slovenijo. In nekateri kreditojemalci danes plačujejo ne bankam ampak gospodarskim družbam terjatve iz naslova kredita, ki so ga vzeli. Pri čemer niso deležni niti tega, da bi dobili amortizacijski načrt. Kako je z varovanjem njihovih osebnih podatkov jaz ne vem. Sicer banka je imela zakonsko možnost odprodati te kredite v tujino ne-banki oziroma ne-kreditodajalski organizaciji. Ampak bistveno vprašanje, ki se meni, kot davkoplačevalcu pa tudi kot predsedniku Državnega sveta, postavlja je: zakaj ni bila izvedena takrat konverzija? Zakaj ni bila ponujena rešitev kreditojemalcem ampak so bili krediti odprodani z enormno diskontno stopnjo finančni družbi v tujino? In kako so ti krediti iz tujine kaskadno romali gospodarskim družbam v Slovenijo? Kdo je na koncu koncev lastnih teh terjatev in na kakšen način obravnava te kreditojemalce? To je zelo zanimivo pravno vprašanje.</p>
               <p>Dovolite, da ugovarjam tudi mnenju, Zakonodajna-pravna služba opozarja, da v 9. členu predloga zakona navedeni pogoji za izpodbijanje rekonverzije posegajo v načelo pravne države, saj za nazaj določajo vsebino pojasnilne dolžnosti, ki je takrat veljavna zakonodaja ni določala. Predlog zakona v 9. členu vsebuje merila na podlagi katerih se presoja ali je dajalec kredita izpolnil pojasnilno dolžnost. V zvezi z izpolnjevanjem pojasnilne dolžnosti pa, lepo prosim, tudi sodba vrhovnega sodišča jasno pravi, da je potrošnik potrošnik ne glede na njegovo seznanjenost ali neseznanjenost, ne glede na njegovo pravno sposobnost, recimo temu pravno znanje in sposobnost. Torej potrošnik je potrošnik. Omenjena merila sledijo sodni praksi Sodišča Evropske unije, vzpostavljeni v primeru <stage>/ nerazumljivo /</stage>, pri čemer je res, da Sodišče Evropske unije ne določa točnega načina informiranja kreditojemalcev ampak primeroma navaja omenjene primere kot načine, s katerimi dajalec kredita izkazuje izpolnjevanje pojasnilne dolžnosti.</p>
               <p>V zvezi s pojasnilno dolžnostjo bank imamo sodbo okrožnega sodišča v Novi Gorici, datirano 19. marec 2019, kjer sodišče pritrjuje kreditojemalcem kredita, nominiranega v švicarskih frankih, pri čemer izrecno ugotavlja neizpolnjevanje pojasnilne dolžnosti. To sodbo si lahko ogledate. Gre za sodbo, kot sem rekel, 19. marca 2019. In glede na to, da slovenska sodišča, predvsem zadnja odločitev vrhovnega sodišča v primeru kreditojemalcu v švicarskih frankih, odstopajo od sodne prakse Sodišča Evropske unije, je dejansko nujno, da že zakon določi kakšni načini informiranja kreditojemalcev lahko zadostijo kriteriju izpolnitve pojasnilne dolžnosti. Sodišča odločajo različno. Iz sodnih primerov, ki so nam jih posredovali v Združenju frank, je razvidno, da nekatera sodišča posebej presojajo ali ima posamezen potrošnik več znanja od povprečnega potrošnika, čeprav je sodna praksa Sodišča EU na tem mestu enotna – da, če je nekdo potrošnik, se ne presoja njegove subjektivne lastnosti, temveč se samo ugotavlja ali je ali ni potrošnik. In ali je bila podana nepoštenost s strani banke pri neizpolnjevanju pojasnilne dolžnosti, čeprav sodna praksa Sodišča Evropske unije tega kriterija nikjer ne zahteva. Dokler se slovenska sodna praksa ne poenoti glede pojma potrošnik in dokler vsebinsko ne napolni pojma pojasnilne dolžnosti, je edina možnost za kreditojemalce uporaba omenjenih kriterijev. Dovolite, da še ugovarjam očitku v zvezi z pravico do izjave in sodnega varstva. Iz predloženih sodnih odločb je razvidno, da banke zlahka dokazujejo izpolnjevanje pojasnilne dolžnosti že z predložitvijo vnaprej pripravljenih izjav, ki so jih kreditojemalci podpisovali. To so izjave o seznanjenosti s spremenljivostjo tečaja franka in splošnim gibanjem tečaja v preteklih letih. v tem oziru pa velja izpostaviti, da je bila večina teh posojil v švicarskih frankih hipotekarnih, sklenjenih za 10 in več let, tudi 25, pri čemer je tveganje za spremembo tečaja toliko večje od tveganja, ki bi ga prevzel potrošnik v primeru kratkoročnega kredita v tuji valuti. In tudi tu evropsko sodišče ugotavlja in tudi sodišče v Novi Gorici ugotavlja, da banke niso, pa bi morale na podlagi preprostega izračuna verjetnega gibanja vrednosti švicarskega franka, po 25 letih kolikor je trajala pogodba, to pokazati potrošniku. Pa niso. Ravno zaradi dolge dobe je pač pomembno, da banke niso opravile te svoje pojasnilne dolžnosti.</p>
               <p>Dovolite, da še ugovarjam očitku v zvezi z pravico do izjave in sodnega varstva. Iz predloženih sodnih odločb je razvidno, da banke zlahka dokazujejo izpolnjevanje pojasnilne dolžnosti že z predložitvijo vnaprej pripravljenih izjav, ki so jih kreditojemalci podpisovali. To so izjave o seznanjenosti s spremenljivostjo tečaja franka in splošnim gibanjem tečaja v preteklih letih. v tem oziru pa velja izpostaviti, da je bila večina teh posojil v švicarskih frankih hipotekarnih, sklenjenih za 10 in več let, tudi 25, pri čemer je tveganje za spremembo tečaja toliko večje od tveganja, ki bi ga prevzel potrošnik v primeru kratkoročnega kredita v tuji valuti. In tudi tu evropsko sodišče ugotavlja in tudi sodišče v Novi Gorici ugotavlja, da banke niso, pa bi morale na podlagi preprostega izračuna verjetnega gibanja vrednosti švicarskega franka, po 25 letih kolikor je trajala pogodba, to pokazati potrošniku. Pa niso. Ravno zaradi dolge dobe je pač pomembno, da banke niso opravile te svoje pojasnilne dolžnosti.</p>
               <p>Ko pa govorimo o očitku v zvezi s posegom v lastninsko pravico bank, predvsem oblastni poseg v svobodno ravnanje bank na njihovem premoženjskem področju in poseg v razpolaganje z njihovim premoženjem, bi pa rad izpostavil mnenje prof. dr. Ribičiča, ki se opira na lastninsko pravico bank, pri čemer ni jasno zakaj na drugi strani spregledujemo lastninsko pravico posamezniku. Varovanje lastninske pravice je bilo v osnovi zasnovano kot varovanje lastninske pravice posameznika in ne varovanje omenjene pravice bank. Torej kot ustava ščiti lastnino, v prvi vrsti ščiti lastnino posameznika. Glede na to, da so omenjene koristi, ki se varujejo z lastninsko pravico bank, pridobljene na podlagi neizpolnitve zakonske pojasnilne dolžnosti, lahko samo poseg v omenjeno pravico povzroči restitucijo za kreditojemalca.</p>
               <p>In če dovolite nekaj samo še o sodbi vrhovnega sodišča, na katero so se danes predhodni govorniki sklicevali. Jaz bi prosil poslanke in poslance, da si pogledajo tudi mnenje relevantnih avtorjev, pravnikov. In sicer Roberta Prainingerja, univerzitetnega diplomiranega pravnika odvetnika. Pa tudi gospoda Igorja Vuksanovića, univerzitetnega diplomiranega pravnika svetovalca na Ustavnem sodišču Republike Slovenije, ki tovrstno sodbo ustavnega sodišča relativizirajo. In sicer Vuksanović opozarja, da je vrhovno sodišče pri uporabi sodne prakse Sodišča Evropske unije odstopilo od omenjenih odločitev, saj Sodišče Evropske unije določa, da mora sodišče šteti valutno klavzulo za nedopustno, če je nasprotju z zahtevo dobre vere v škodo potrošnika povzroči znatno neravnotežje v pogodbenih pravicah in obveznostih strank. No, pri tem pa direktiva ne zahteva ugotavljanja subjektivne slabovernosti na strani banke oziroma njenih uslužbencev. Vuksanović tudi kritizira oceno vrhovnega sodišča, da čeprav tožniki niso prejeli več pisnih in grafičnih simulacij gibanja anuitet v primeru različnih scenarijev gibanja tečaja Eurofrank, je banka izpolnila svojo pojasnilno dolžnost. On meni, da ne gre zgolj za enega od poljubnih načinov informiranja potrošnikov ampak da gre za res edini celostni način izpolnitve pojasnilne dolžnosti. To je tisto kar sem že prej omenil – daljnoročna škodljivost takšnih kreditov. Vuksanović tudi opozarja na pomisleke glede argumentacije vrhovnega sodišča glede neuporabe priporočila evropskega odbora za sistemska tveganja CERS 2011/1, češ, da ga ni mogoče retroaktivno uporabiti. Nasprotno, mnenje je, da glede na to, da gre za mehak akt, ta pove kako je treba razlagati splošen pojem pojasnilne dolžnosti bank tudi za nazaj, ko je ta pojem v pravnem prometu že obstajal. Kot opozarja Preininger, Sodišče Evropske unije v zadevi / nerazumljivo / svoje razlage ni omejilo na pogodbe, ki bi bile sklenjene po datumu omenjenega priporočila ampak je dalo razlago glede na predhodno sklenjene pogodbe v letih 2007 in 2008, pri čemer vrhovno sodišče v razlagi ni celovito sledilo tem odločitvam.</p>
               <p>Torej, spoštovane poslanke in poslanci, mislim, da se tukaj dogajajo interpretacije odločb oziroma sodb, ki so zgolj parcialne narave. Za celovit vpogled v to, kakšna naj bi bila sodna praksa, jaz predlagam, da se seznanite tudi z mnenji pravnih strokovnjakov, ki mnenju oziroma zakonu Državnega sveta pritrjujejo.</p>
               <p>Želel bi samo še ena eno stvar opozoriti. Tukaj je bilo izrečeno, da so krediti v švicarskih frankih še vedno dovoljeni, da niso prepovedani. To je res ampak je delno res. So zelo omejeni v smislu kdo in na kakšen način jih lahko pridobi. To pa je pomembno vedeti.</p>
               <p>In še to. Evropsko sodišče je v zadevi Kuhar v zvezi z zaščito potrošnikov ugotovilo, da zaščita potrošnikov v Republiki Sloveniji ni na nivoju, kot bi morala biti. Na nekaterih področjih je višja kot je v povprečju Evropske unije, na nekaterih področjih – in to je eno izmed njih – je pa nižja. To pa je ugotovilo sodišče. Mislim, da bo gospa kutinova lahko to potrdila.</p>
            </sp>
            <sp who="PolnarRobert">
               <speaker>PREDSEDNIK ROBERT POLNAR:</speaker>
               <p>Ne more potrditi ona tega.</p>
            </sp>
            <sp who="KovšcaAlojz">
               <speaker>ALOJZ KOVŠCA:</speaker>
               <p>Hvala lepa.</p>
            </sp>
            <sp who="PolnarRobert">
               <speaker>PREDSEDNIK ROBERT POLNAR:</speaker>
               <p>Gospod predlagatelj, hvala lepa.</p>
               <p>Zdaj prehajamo na razpravo. In sicer dajem v razpravo 1. do 13. člen predloga zakona, h katerima ni bilo vloženih amandmajev. Za enkrat sta prijavljena dva poslanca, Primož Siter in Andreja Zabret. Potem je na vrsti gospod Verbič in gospa Sukič. Začnimo.</p>
               <p>Najprej je na vrsti gospod poslanec Primož Siter.</p>
            </sp>
            <sp who="SiterPrimož">
               <speaker>PRIMOŽ SITER (PS Levica):</speaker>
               <p>Hvala lepa za besedo.</p>
               <p>Saj, mislim, da odpiramo eno stvar, ki je na dnevnem redu v slovenskem javnem prostoru že vrsto let. Banke na eni strani, ljudje na drugi strani. Reševali smo banke že izdatno v Sloveniji. Poskušamo reševati ljudi tudi na drugi strani, enkrat bolj, drugič manj uspešno, bistveno manj uspešno kot reševanje bank.</p>
               <p>Ampak zdaj je tako. V enem takem generalnem pregledu zgodovine tega konkretnega vprašanja je stališče Levice jasno. Mi smo že leta 2017 na pobudo oziroma na predlog Združenja frank vložili predlog interventnega zakona, s katerim bi sistemsko, torej ne-individualno ampak, ker imamo sistemski problem, sistemsko naslovili to vprašanje in ga rešili oziroma to problematiko. Takrat so neko javno podporo oziroma podpise zakonu izrazili tudi nekateri poslanci iz Socialnih demokratov, iz DeSUS-a in iz Nove Slovenije. Torej, to je bil en tak generalni, naj ponovim, klic po tem, da se stvari sistemsko rešijo. Ne individualno ampak da se stvar v celoti naslovi. Z obveznim, seveda, tem delom, kjer se konverzijo kreditov, uredi konverzijo kreditov v frankih v evrske. Tudi danes, prav 2 leti kasneje, v Levici vztrajamo na istem. Dejstvo je, da se po teh slabih dveh letih ni veliko spremenilo, situacija problematična ostaja. Vztrajamo, da morajo banke nositi stroške konverzije oziroma vsaj tistega dela, ki presega neke normalne primerljive pričakovane odnose pri kreditih v evrih. Zdaj pa problematiziram moje prvo izhodišče, torej ta odnos, s katerim se je slovenska politika naslavlja na eni strani banke, na drugi strani ljudi. Na eni strani imamo banke, ki so potrošnikom, recimo od leta 2004 do 2008 na veliko ponujale kredite v švicarskih frankih – same so se zavedale kakšna je stopnja tveganja, ki pride vštric s temi ponudbami ampak jih v bistvu ni veliko skrbelo, ne, roko na srce. V bistvu so, lahko rečemo, celotno tveganje prevrgle na pleča svojih strank, brez, da bi jih – in o tem smo slišali danes že ekstenzivno – informirale o tem v kaj se spuščajo, v kakšna tveganja in tako naprej. Same so kopičile dobičke, na drugi strani pa obratno sorazmerno, je bila pa finančna situacija pri posameznih, torej kreditojemalcih, ki jih pa imamo, se pravi na drugi strani. Eno zgodbo smo slišali, pa jih je tukaj 16 tisoč oziroma plus minus. 16 tisoč zgodb ljudi, ki so se spravili reševati ali svoj stanovanjski problem, ga urediti na nek legitimen način, pa so bili, roko na srce, žrtve tega izkrivljenega sistema. Še enkrat, na eni strani presežki bank, na drugi strani presežne izgube v osebnih zgodbah teh ljudi.</p>
               <p>Zdaj pa problematiziram moje prvo izhodišče, torej ta odnos, s katerim se je slovenska politika naslavlja na eni strani banke, na drugi strani ljudi. Na eni strani imamo banke, ki so potrošnikom, recimo od leta 2004 do 2008 na veliko ponujale kredite v švicarskih frankih – same so se zavedale kakšna je stopnja tveganja, ki pride vštric s temi ponudbami ampak jih v bistvu ni veliko skrbelo, ne, roko na srce. V bistvu so, lahko rečemo, celotno tveganje prevrgle na pleča svojih strank, brez, da bi jih – in o tem smo slišali danes že ekstenzivno – informirale o tem v kaj se spuščajo, v kakšna tveganja in tako naprej. Same so kopičile dobičke, na drugi strani pa obratno sorazmerno, je bila pa finančna situacija pri posameznih, torej kreditojemalcih, ki jih pa imamo, se pravi na drugi strani. Eno zgodbo smo slišali, pa jih je tukaj 16 tisoč oziroma plus minus. 16 tisoč zgodb ljudi, ki so se spravili reševati ali svoj stanovanjski problem, ga urediti na nek legitimen način, pa so bili, roko na srce, žrtve tega izkrivljenega sistema. Še enkrat, na eni strani presežki bank, na drugi strani presežne izgube v osebnih zgodbah teh ljudi.</p>
               <p>Zopet grem na stran bank. Dejstvo je, da v zadnjih letih kujejo vse višje, večje in večje dobičke. Banke v Sloveniji, recimo podatek, so samo lani ustvarile pol milijarde evrov čistega dobička, se pravi 17 % več kot leto prej, ko smo tudi na državnozborski ravni prvič spregovorili o tem problemu. Ena, recimo, zanimiva informacija, ki je pred tedni oziroma meseci krožila in je zabodla slovenskega slehernika, je recimo gospod Blaž Brodnjak, predsednik uprave bank, ki je tarnal, da so plače bančnih funkcionarjev prenizke, ker znašajo »zgolj« 170 tisočakov in da bi bilo smiselno, da se te plače dvignejo na milijon. Številke, ki so nepredstavljive za kogar koli, ki je primoran svoj stanovanjski problem rešiti s kreditom. Milijon, ker 170 tisoč evrov ni dovolj. Nepredstavljiva je številka na drugi strani, seveda, za ljudi, ki so svoj stanovanjski problem, svoj osnovni problem osnovne eksistence želeli rešiti, zdaj pa Združenje frank recimo poroča, 2017. tudi so pripravili analizo, ki je prikazala, da je, recimo tretjini posojilojemalcev od prejemkov po plačilu obroka ostalo manj kot 600 evrov. Ne vem, če ste seznanjeni ampak če zdaj greste na banko in zaprosite za stanovanjski kredit, vas bo uslužbenec, uslužbenka bo najprej preverila vaše finančno stanje. Če vam na računu po plačilu te mesečne anuitete, po plačilu vseh sicer življenjskih stroškov, ki jih morate navesti, ostane vsaj še minimalna plača, torej več kot 600 evrov. Tukaj pa govorimo o ljudeh, ki jim ostane manj kot 600 evrov oziroma tretjini posojilojemalcev iz te skupine. potem polovica vprašanih posojilojemalcev pa, tako analiza, je še komaj zmogla plačati obrok. 5 % tistih, ki še niso odplačali posojila, pa s plačili zamujajo.</p>
               <p>In zdaj v tej svoji uvodni razpravi, pa verjamem, da bo trajala tudi s strani kolegic in kolegov poslancev in se bom tudi sam še oglasil, bi izrazil samo eno stvar. Danes imamo, kot že mnogokrat poprej, pa morebiti ste slišali za zloglasno sejo Odbora za delo prejšnji četrtek, imamo zopet priložnost, da se odločimo. Ali za neko politično idejo, ki ne gre na mlin državljank in državljanov ali pa se odločimo za ljudi. In to je izključno in samo stvar politične odločitve. Velikokrat poudarjamo, v Levici še posebej, da je revščina stvar politične odločitve. Ampak v bistvu, roko na srce, vsakršno socialno vprašanje - in to tudi je socialno vprašanje, ne glede na to, kar smo slišali s kakšnih naslovov – je stvar politične odločitve. Ali bomo zagovarjali banke ali bomo zagovarjali ljudi. Zdaj, vlada je v svojem mnenju, ki ga imamo tudi v gradivu, že odločila oziroma postavila svoje stališče. Trdijo, da bi predlagani sklepi, citiram: »negativno vplivali na dobičkonosnost, kapital in prihodnjo sposobnost kreditiranja v celotnem bančnem sektorju« in nadaljujejo, da v primeru sprejetja zakona ne gre prezreti tudi negativnih učinkov na slovensko gospodarstvo, saj bi konverzija kreditov v švicarskih frankih z učinkom za nazaj poslabšala razpoloženje tujih vlagateljev zaradi zaznanega zmanjšanja pravne varnosti in povečanja tveganja. Ta zadnji stavek je meni osebno zelo prevzeten. Postavljanje vlade, pa nič osebnega, komur koli, kolegicam, kolegom iz vladne koalicije ali državnemu sekretarju, ampak postavljanje razpoloženja tujih vlagateljev, ne, visoko nad ali pa, ja, visoko nad neko socialno klimo, pa če govorimo samo o tem socialnem aspektu tega problema je, kar se mene tiče, precej prevzetno. Zopet so na prvem mestu bilance – te so navadno nedotakljive. Razpoloženju tujih vlagateljev pa moramo prilagajati potem celotno nacionalno gospodarsko politiko.</p>
               <p>Zdaj, ob teh opozorilih, ki smo jih slišali bodisi zdaj bodisi v teh vsaj dveh letih odkar bolj intenzivno teče ta javni diskurz kako bi lahko zaradi sprejetja ukrepov, ki jih imamo na mizi, trpeli dohodki bank, še enkrat poudarim, ne slišimo niti besede o tem kako bi zaradi katerih koli ukrepov ali pa kako bi zaradi, recimo nesprejetja teh ukrepov se to odražalo oziroma na kakšen način bi bili oškodovani državljani.</p>
               <p>Tako, da to je za začetek moje izhodišče oziroma postavitev nekega generalnega stališča, na katerem stojimo poslanke in poslanci Levice in ki ga v tem konkretnem primeru zagovarjamo. Seveda, poskusim spodbuditi poslanke in poslance, da tukaj, ker imate možnost ko bo prišlo do glasovanja, podprete, enkrat vsaj podprete tisto opcijo, ki bo šla v dobro človeka in ne banke v tem konkretnem primeru.</p>
               <p>Hvala lepa.</p>
            </sp>
            <sp who="PolnarRobert">
               <speaker>PREDSEDNIK ROBERT POLNAR:</speaker>
               <p>Hvala, gospod poslanec.</p>
               <p>Naslednja ima razpravo poslanka Andreja Zabret.</p>
               <p>Prosim.</p>
            </sp>
            <sp who="ZabretAndreja">
               <speaker>ANDREJA ZABRET (PS LMŠ):</speaker>
               <p>Hvala za besedo.</p>
               <p>Ja, trenutno se ne bom, ne bom razpravljala razprave, kakor sem imela pripravljeno ampak bi imela vprašanje oziroma bi se nanesla na izvajanje predsednika Državnega sveta, gospoda Kovšce.</p>
               <p>Namreč, v razpravi ste dejali, da so banke svoje terjatve prodale po 70 % diskontu in prodajale te terjatve v tujino. To je vse legitimna pravica banke, se mi pa pojavlja zdaj vprašanje, ta predlog zakona pač predvideva konverzijo med banko in pa fizično osebo. Zdaj se mi pojavlja vprašanje ali to pomeni, da je tukaj neka nova skupina kreditojemalcev? Se pravi te, kateri jih terjajo finančne ustanove in niso zajeti v tem zakonu in se pravi, da gre za dve različni ciljni skupini, ki nista zajeti v tem zakonu?</p>
            </sp>
            <sp who="PolnarRobert">
               <speaker>PREDSEDNIK ROBERT POLNAR:</speaker>
               <p>Hvala lepa.</p>
               <p>Ja, gospod predlagatelj, ni noben problem, bili ste direktno naslovljeni, tako da kar izvolite podati odgovor.</p>
               <p>Gospod Kovšca, imate besedo.</p>
            </sp>
            <sp who="KovšcaAlojz">
               <speaker>ALOJZ KOVŠCA:</speaker>
               <p>Tukaj ne gre za novo osebo, ki se pojavlja kot dolžnik oziroma kreditojemalec. Tukaj gre za nove osebe, ki se pojavljajo v vlogi kreditodajalca. In sicer ne več kreditodajalca, temveč upnika v civilnopravnem razmerju. Ko banka odproda kredit, v bistvu proda s tem tudi usodo kreditojemalca. Po prej veljavni zakonodaji, seveda je bilo to možno, so banke lahko odprodale kredite tudi ne-bankam, ne-kreditodajalskim organizacijam. Samo finančnim družbam. In te finančne družbe so potem svojo terjatev, ki so jo kupile s 70 % popustom, lahko v celoti terjale od kreditojemalca, ki je imel pogodbo z banko, s tem, da ga zakon več ni ščitil kot kreditojemalca ampak kot klasičnega dolžnika – jaz vam, vi meni, v civilnem pravnem razmerju. Praksa je bila taka, da so te družbe potem šle v izvršbo in so uveljavljale izvršbo nad nepremičnino, tokrat stanovanjem, in so to izvršbo zadrževale dokler se je ta nesrečni kreditojemalec strinjal s pogodbo odplačevanja, kakršne mu je pač ta civilni upnik predpisoval vsak mesec.</p>
               <p>Za to gre. Gre za veliko število teh kreditov. Jaz o točni številki ne vem, bilo je pa to predočeno pred dvemi leti na radiu. Novinarka je obdelala točno, tudi poimensko, te ljudi in njihove usode ampak od tu naprej potem vse tiho je bilo.</p>
               <p>Naš zakon, naš predlog zakona se nanaša konkretno na način rekonverzije in pri odprodanih kreditih, to je 8. člen: »dajalec kredita mora prevzemniku terjatve poravnati vso razliko do zneska, ki bi ga kreditojemalec dolgoval prevzemniku terjatve, če bi ob prodaji terjatve odprodani znesek ustrezal stanju, izračunanem po novem amortizacijskem načrtu na dan odprodaje terjatve«. To se pravi, da nikomur se nič ne odpiše, nič novega ne nastane. Gre samo za konverzijo, na dan sklenitve pogodbe, v evre.</p>
               <p>Banke praktično ne izgubijo nič, razen super-profita. Ta super-profit je pa zelo velik. Ker če po 10 letih odplačevanja kreditojemalec niti ne dotakne absolutnega zneska vrednosti glavnice, potem gre za res velike profite. Banke tu ne nikakor ne bodo utrpele tako velike izgube ampak bodo imele realen dobiček, kot bi ga imele s krediti v evrih. S tem, da bomo pa kreditojemalcem omogočili, da v nekem realnem času te kredite poplačajo. V nasprotnem primeru bodo ostali dolžniki v nedogled. Kolikšno je pa število takšnih, je pa zelo manipulabilen podatek. Tiste, ki jih je banka odprodala, jih zagotovo ne vodi kot svoje kreditojemalce, kot dolžnike. Vemo ne, tudi te finančne družbe v tujini niso dolžne posredovati teh podatkov, niti družbe v Sloveniji, ki so te terjatve odkupile, ker ne gre več za kredite ampak gre za civilnopravna razmerja. Lahko me popravite, če kaj od tega, kar sem povedal, ne drži. Ampak to so dejstva.</p>
               <p>Torej, ne gre za nastanek novega upravičenca. Upam, da sem na to vprašanje odgovoril.</p>
            </sp>
            <sp who="PolnarRobert">
               <speaker>PREDSEDNIK ROBERT POLNAR:</speaker>
               <p>Dobro. Hvala, gospod predlagatelj.</p>
               <p>Nadaljujemo z razpravo. Naslednji je poslanec Dušan Verbič.</p>
               <p>Prosim.</p>
            </sp>
            <sp who="VerbičDušan">
               <speaker>DUŠAN VERBIČ (PS SMC):</speaker>
               <p>Hvala lepa za besedo, predsednik. Prav lep pozdrav vsem prisotnim.</p>
               <p>Moram priznati, ko sem poslušal tako predlagatelji zakona kot tudi predstavnika Levice, dobesedno človek ne ve s katere strani se bi lotil. Kajti bistvo tega mislim, da v razpravi sploh ni bilo izpostavljeno.</p>
               <p>Strinjam se v predhodni razpravi, da so se tako imenovani krediti v švicarskih frankih že obravnavali v predhodnem mandatu. In res je tudi, da sedanji predlog s strani predlagatelja je v naslovi nekoliko drugačen.</p>
               <p>Ampak predlagatelj je ravnokar izrazil, da to pač civilnopravna razmerja. Ne, dejstvo je, da je to obligacijsko razmerje. In tukaj, spoštovani, moram takoj postaviti vprašanje: od kdaj se zakonodajalec naj loti zadeve, ki ni v njegovi pristojnosti? Takrat, ko se pogovarjamo ali ko so stranke v nekih obligacijskih razmerjih.</p>
               <p>Ampak tisto, da ne bom nekako zelo v širino šel, moram priznati, da marsikdo v tem Državnem zboru ne pozna, da ko je veliko govora bilo, tudi sedanjih razpravljavcev in tudi predlagatelja, bančna luknja, terjatve in podobno – vse to je res. In dejstvo je, da to, kar se je zgodilo z dokapitalizacijo, prenosom terjatev, spadam v tisto kategorijo poslancev, ki smo v preteklem mandatu tudi zelo glasno na to opozarjali. Zaenkrat izplen naših razprav, razen odločitev preiskovalnih komisij, ki organi pregona in tudi sodna veja oblasti, praktično skoraj ne sledi in to je slabost.</p>
               <p>Kar se tiče konkretne zadeve s Švicarji. Jaz se tukaj kot poslanec postavim na vprašanje koliko nas, poslancev, je ekspertov iz področja gospodarskega prava ali, bolj konkretno, bančnega prava? Kajti bistvo tega se v tej politični retoriki zelo zamegljuje. In bom še enkrat poudaril – bistvo teh kreditov v teh švicarskih frankih, da se je zgodilo to, kar se je in prav gotovo je velika stopnja sočustvovanja s temi ljudi, ki so prostovoljno sklenili kreditne ali posojilne pogodbe, ki so v neki smeri, dopušča se možnost, bili tudi zavedeni, da so sedaj v situaciji, kakršni so. Ampak to je stvar sodne veje oblasti in ne zakonodajalca.</p>
               <p>Zakaj sem zelo trdno na tem stališču? Kot rečeno, dve ključni zadevi sta praktično, kar se tiče reševanja tega. In prvo je valutna tveganja in drugič, pravica kreditojemalca, posojilojemalca do informiranosti glede na tako imenovana valutna tveganja. Ali pa, če malce obrnem, dolžnost banke, kreditodajalca, da informira. In ponovno izpostavljam tukaj: kaj ima glede na to, da so to tako imenovane individualne zadeve, obligacijske, zakonodajalec? Politično se v celoti strinjam, da je zelo všečno in da je tudi prav, da se opozarja na določene zadeve. Ampak reševanje teh zadev, sem na stališču, da to ni stvar zakonodajalca.</p>
               <p>Dejstvo je, da je malce nepravično, kar se tiče teh švicarskih frankov, ker se opredeljuje in se govori vseskozi zgolj samo za tako imenovane potrošniške kredite. Spoštovani, dejstvo je, da mi živimo v državi, kjer velja praktično prosti trg in tudi konkurenca. In zakaj so banke ustanovljene? Samo za to, da ustvarjajo dobiček. Ne govorim drugače kot v tem delu, da takrat, ko jaz nekako želim neko denarno enoto, preprosto si grem sposoditi tam, kjer je za to tudi registriran, če temu lahko tako rečem, trg ali pravna oseba. Druga stvar je, kar se tiče poštenosti ali dobre bančne prakse, ki se v teh razmerjih pojavlja.</p>
               <p>In če sem nazaj na potrošniških kreditih, ki je vedno govora – pozabljate, da takrat, v tistem obdobju, ko so te dotične osebe, ki so sedaj v res slabem socialnem stanju, so se takrat na bančnem trgu izvajale tudi posojilna razmerja v tako imenovanih valutnih tveganjih, tudi v dolarjih, tudi v jenih, tudi v funtih. O tem pa nič govora, kaj pa ta skupina ljudi? Kajti ta valutna tveganja, se preprosto moramo zavedati, da je ekskluzivna dolžnost poslovne odločitve v bankah stvar institucij, organov upravljanja, v tem primeru pač uprave bank. Govorim o izključno tako imenovanih tveganjih. In tisto, kar bi zelo rad izpostavil, je, da v teh razpravah zelo pogrešam tudi en segmenti, ki je aktivno sodeloval pri teh tako imenovanih potrošniških kreditih in se sedaj fokusira zgolj na Švicarje, mislim, da ni prav. Če bi že razpravljali, potem velja tudi za vsa tista, kot sem prej omenil, tako imenovana valutna tveganja v tujih valutah.</p>
               <p>In tisto, kar bi zelo rad izpostavil, je, da v teh razpravah zelo pogrešam tudi en segmenti, ki je aktivno sodeloval pri teh tako imenovanih potrošniških kreditih in se sedaj fokusira zgolj na Švicarje, mislim, da ni prav. Če bi že razpravljali, potem velja tudi za vsa tista, kot sem prej omenil, tako imenovana valutna tveganja v tujih valutah.</p>
               <p>In tisto, kar želim omeniti, pogrešam tudi zadevo, ki je bilo malce v razpravi že omenjeno – večina teh potrošniških kreditov, so bile hipotekarna posojila. Ampak, spoštovani, hipotekarno posojilo, ki ga ti pridobiš v banki, banka ne realizira to posojilo, v kolikor ni predhodno faza zavarovanja. In to zavarovanje se praviloma, kolikor je meni znano, izvajalo preko notarjev, tako imenovani notarski izvršilni naslov. In tisti, če ste imeli to potrebo v preteklosti, da ste vzeli hipotekarno posojilo, ki se je zavarovalo z vpisom zastavne pravice, notar praviloma vedno pred podpisom strank - predstavnika banke in posojilojemalca -povpraša ali ima kakršno koli, ima kakršen koli zadržek, pomislek na sklenitev tega sporazuma, ki pa je izvršilni naslov. Dejstvo je, da zaradi tega to omenjam, kajti to ni tako enoznačno, ko se fokusira zgolj na to skupino švicarskih frankov.</p>
               <p>Še ena kategorija je zelo pomembna, ki mislim, da v tudi tej razpravi sploh ni bilo dotaknjeno. Ta tako imenovana posojilna kreditna razmerja so se ustvarjala tudi za namen kapitalskega trga. To pomeni, kupovali so se tudi vrednostni papirji in niso zgolj potrošniki ali občani, ki so tako ali drugače sedaj v slabem socialnem stanju. Tako, da tukaj bi predlagal, da se ne fokusira, kajti ni skladno z ustavo favorizirati ali reševati zgolj samo eno skupino populacije in tukaj moram priznati, da se zelo strinjam z mnenjem Zakonodajno-pravne službe Državnega zbora, ki je zelo poglobljeno in resnično v svoji razlagi zavzela vse segmente tovrstnega problema, vključno s to tako imenovano retroaktivnostjo, ki se lahko na političnem nivoju vsak s svojim stališčem nekako predstavi in zavzema, jasno tako kot ima poslanec možnosti.</p>
               <p>Vendar in tudi glede retroaktivnosti moram priznati, da zelo podpiram stališče Zakonodajno-pravne službe, kajti spomnite se, vsaj nekateri poslanci, kako se je ustavno sodišče odločilo v uporabi retroaktivnosti zakona, kjer je bil z naslovom, pa se opravičujem, če ne bom točno navedel, Odvzem protipravnega premoženja. Tako, da to ni tako enoznačno, da sedaj pa zakonodajna veja oblasti en segment reši tako, kot je pač politično všečno.</p>
               <p>Tisto, kar moram pri tej zadevi še nekaj izpostaviti. In sicer. Skoraj znano je, da sem velik kriti Banke Slovenije glede procesa dokapitalizacij bank v državni lasti kot tudi tistega procesa o prenosih terjatve in podobno. V tem primeru pa odkrito povem, da sem njihov velik zagovornik. Kajti, če pogledate tisti čas, ko so se dobesedno odobravali in so bili na trgu, pač banke ponujale tovrstno storitev, kar je logično, saj one morajo na trgu ponujati storitve, da si lahko ustvarjajo dobiček, pustimo zdaj kje je tista meja med politiko in če temu lahko tako rečem dovoljenega denarnega pripada, Banka Slovenije je v tistem času tudi z zgibanko opozarjala in preko svojih nastopov v javnosti, medijskih nastopov, da je veliko valutno tveganje za sklepanje posojilnih razmerij v švicarskih frankih. Tako, da govorjenje, da v tem primeru inštitucije v Republiki Slovenije niso delovali, moram priznati, da ni pošteno. Pojdite pogledati delovanje Banke Slovenije v tistih obdobjih, kot je kolega rekel, 2008, 2007 in še pač tudi naprej. Dejstvo je, da kakor koli je ta zadeva zelo boleča, si upam trditi, da kot poslanci moramo slediti načelu zakonitosti. In Zakonodajno-pravna služba Državnega zbora je zelo detajlno in obširno zapisala kakšno je njihovo stališče. Pri tem se je sklicevala tudi na določene dele, ki so neustavne. Strinjam se nekaj – da Zakonodajno-pravna služba lahko opozori in sam kot poslanec nisem zavezan, da slepo sledim Zakonodajno-pravni službi. Vendar logično pa je, da v kolikor je tako argumentirano, da pa se pričakuje od predstavnika ljudstva ali poslanca, da bo pa tudi v stroki, ki ni zelo doma, sledil in verjel, recimo temu hišni pravni službi. Tudi stališče vlade moram priznati, da je v neki smeri podobno, čeprav sem marsikdaj kritičen. Ampak kar se tiče tega predloga frankov, pa moram priznati, da moramo biti objektivni. Kakor koli se sliši, da bi bilo dobro pomagati tem ljudem, pa v preteklosti tudi Zveze potrošnikov Slovenije, da ne govorim tudi Združenje bank Slovenije, imamo institucije, imamo Zakon o potrošniških kreditih, je meni ključno vprašanje v tej zadevi, ki se pred dvemi leti je vrtela in sedaj se spet vrti, vsi posojilojemalci so prostovoljno podpisali posojilno ali kreditno pogodbo, ki je obligacijsko razmerje.</p>
               <p>Na koncu tega dela moje razprave se bom dotaknil še ene, ko vidim tam spoštovanega profesorja Ribičiča in mi je dovoljeno, da sem pač direktno vas naslovil. Imam pred seboj tudi vašo oceno stanja in razlogi za sprejetje zakona, ki smo jo imeli v prejšnjem obdobju. Z vsem spoštovanjem, kar je popolnoma logično z vso stroko, ki jo imate vi in tudi kolegi, vendar v tem kontekstu moram priznati, da ko sem tudi prej v razpravi omenil, da je to stvar obligacijskega razmerja in vemo v primeru obligacije kdaj nastane, če nastane spor, kdo to rešuje, bi vseeno pri tem predlogu, ki ste ga izdali s strani, recimo temu inštituta za ustavno pravo, da bi zraven praktično bil tudi stališče tistih, ki sem uvodoma omenil, da to je obligacijsko razmerje in je vprašanje koliko od nas je strokovnjakov, politikov, da se spoznamo v tako imenovano valutno tveganje kot tudi pravica do informiranja. To je srž problema. In prav zanima me kakšno bi bilo stališče profesorja Juharta ali Grilca, ki sta eksperta za gospodarsko pravo, da ne govorim potem kar se tiče samih izvršilnih postopkov, ki je del tudi, profesor ve, da Lukičeve in na koncu, ki je strokovnjak na področju bančnega prava, profesor Štibler Franjo. In kolikor je meni znano tudi v akademskih sferah ni nekega poenotenega stališča kako bi se te franki tako ali rešile. Pa se opravičujem, da nekako grem sedaj v nek dialog s cenjenim profesorjem ampak to je vse tisto, ki meni kot poslanca, dobesedno napotuje in zavezuje, da želim in moram biti objektiven v takih zadevah. Druga stvar je pa sociala. In ker sem zagovornik načela zakonitosti in ker se od poslancev to tudi pričakuje, si dovolim tako tudi razpravljati.</p>
               <p>Zaenkrat, predsednik, bi zaključil z mojo razpravo.</p>
            </sp>
            <sp who="PolnarRobert">
               <speaker>PREDSEDNIK ROBERT POLNAR:</speaker>
               <p>Hvala, gospod poslanec.</p>
               <p>Na vrsti za razpravo je- prosim? Predlagatelj se je javil, potem za njim je na vrsti za razpravo gospa Sukič.</p>
               <p>Gospod Kovšca, izvolite.</p>
               <p>Tamle pa prosim, gospod Verbič, če ugasnete mikrofon.</p>
            </sp>
            <sp who="KovšcaAlojz">
               <speaker>ALOJZ KOVŠCA:</speaker>
               <p>Če dovolite, bi repliciral spoštovanemu gospodu poslancu Verbiču v zvezi z informiranostjo.</p>
               <p>Zgibanka Banke Slovenije se je pojavila 2008, takrat, ko je bilo vsega že praktično konec.</p>
               <p>Zakon o potrošniških kreditih, katerega ste imenoval, pa datira iz leta 2012. Do takrat je bila možna tudi odprodaja kreditov navzven.</p>
               <p>Torej, sklicevati se na primerno zaščito z obstojem Zakona o potrošniških kreditih – da, v današnjem času da. V času sklenitve teh pogodb, ki jih obravnava pričujoči zakon, pa ne, ker takrat to ni bilo urejeno v zakonu in ravno tako zgibanka leta 2008.</p>
               <p>Kar zadeva pa politično všečnost, bi pa takole povedal. V Državnem svetu smo se reševanja tega problema lotili, ne zaradi politične všečnosti, ker mi se mnogih stvari lotimo zavedajoč se, da bomo politično zelo nevšečni, bili smo tudi prvi napadalci Zakona o odvzemu nezakonito pridobljenega premoženja, ker smo vedeli, da tam pa retroaktivnost ne bo vzdržala ustavne presoje in to se je tudi zgodilo. Medtem, ko pa tukaj smo pa prepričani, da gre za materijo, ki je specifična in da bo navkljub retroaktivnim delovanjem zakona vzdržalo ustavno presojo in zagotovo bi imelo tudi uspešen epilog na evropskem sodišču. In tu ne ščitimo socialno samo naivne kreditojemalce kreditov v švicarskih frankih, temveč branimo javni interes. Javni interes je pa tudi zaščita pozitivnih in zakonitih poslovnih praks, kar pa po našem mnenju ti krediti v švicarskih frankih niso bili.</p>
               <p>Dovolite tudi meni nekaj političnih opazk. Zelo očitno je, da krediti v valuti v švicarskih frankih niso bili izdajani oziroma niso bili močno trženi v centralnih državah Evropske unije. Ampak perifernih, v mladih demokracijah. Poljska, Češka, Slovenija, Hrvaška. In zelo zanimivo je, da so tudi regulatorji, katerim ste dali veljavo in seveda jih tudi mi spoštujemo, v teh državah bistveno drugače reagirali. Recimo, avstrijski regulator je reagiral dosti bolj agilno, pravočasno in odločno. Naš regulator, centralna banka oziroma Banka Slovenije, je izdala priporočila. In leta 2008 zgibanko, ko je bilo že vsega konec. Tako, da ni vse tako enoznačno. Problem ima več dimenzij.</p>
               <p>Ko pa gre za reševanje socialnih problemov in zakaj ne rešujemo z kakšnim zakonom tudi probleme kreditojemalcev v evrih – ja, preprosto zaradi tega, ker so z najemom kreditov v švicarskih frankih tudi tisti, ki niso bili socialni problem, to postali. In ker na obzorju ni videti rešitve za njih. Je pa videti, da se nad Slovenijo zgrinjajo temni oblaki glede na sodbe evropskega sodišča in da bo potem obveznost bank solidarizirana na plečih davkoplačevalcev skozi obveznost države, da tega ni uredila. Jaz si bom dovolil špekulacijo, da je manj tvegano reševati to vprašanje z zakonom, sistemsko, kot pa dočakati epilog na evropskem sodišču.</p>
               <p>Spoštovani poslanec, govorili ste tudi o tem, da imajo možnost kreditojemalci reševati svoje probleme na sodišču. Sicer imate prav, formalnopravno je to res. Ampak postopki na sodišču so tako dolgotrajno in finančno izčrpavajoči, da veliko teh niti ne bo dočakalo tega epiloga. Izkušnje tistih, ki so že iskali svojo pravico na sodišču govorijo tudi o tem, da so banke predlagale veliko število prič, izvedencev, da so se obravnave delile in prelagale. Gre v bistvu za postopek zavlačevanja in izčrpavanja, kjer so kreditojemalci seveda tisti, ki so izrazito šibkejša stran v pravnem postopku.</p>
               <p>In dolžnost države pa je, to pa ja, to pa je dolžnost vas poslancev, čeprav niste eksperti za finance in jaz tudi ne, ampak konec koncev vse zakone v tej državi tudi, tudi ustavo, so izglasovali poslanci Državnega zbora, pa ni bilo veliko izmed njih ustavnih strokovnjakov. Torej izhodišče, da poslanci niso strokovnjaki na finančnem in pravnem področju, ja, lahko ga upoštevamo ampak po drugi strani pa poslanci in tudi državni svetniki glasujemo o zelo specifičnih področjih zakonodaje, na katerih tudi nihče izmed nas kdaj ni strokovnjak, a ne, pa se tej dolžnosti ne moremo izogniti.</p>
               <p>Hvala.</p>
            </sp>
            <sp who="PolnarRobert">
               <speaker>PREDSEDNIK ROBERT POLNAR:</speaker>
               <p>Hvala lepa.</p>
               <p>Naslednja za razpravo je poslanka Nataša Sukič.</p>
               <p>Prosim.</p>
            </sp>
            <sp who="SukičNataša">
               <speaker>NATAŠA SUKIČ (PS Levica):</speaker>
               <p>Najlepša hvala za besedo, spoštovani predsedujoči. Lep pozdrav vsem ostalim z moje strani.</p>
               <p>Glejte, tole, kar danes poslušam, to je kot da, bi lahko rekli iz ene socialne srhljivke v drugo. Pred nekaj dnevi smo bili priča rezom na račun najšibkejših, se pravi na račun revežev in takrat smo poslušali tudi o špekulantih in lenuhih, ne, čeprav bo odvzem dodatka za delovno aktivnost prizadel dve tretjini revnih zaposlenih. Ampak te opazke na račun špekulantov so seveda letele na prostovoljce v nevladnih organizacijah in tako naprej, kar je seveda tudi vredno posebne razprave in je zelo žalostno, da se na tak način pogovarjamo.</p>
               <p>Danes ponovno poslušamo o nekih špekulantih, ki da so si te kredite po nizkih obrestnih merah privoščili z nekimi špekulativnimi nameni. Ampak v resnici imamo pred sabo 16 tisoč do 20 tisoč družin, ki so se zaradi teh in onih razlogov odločile za te kredite, verjetno so premoščale svojo življenjsko situacijo, v veliki večini domnevam, da so reševale svoj stanovanjski problem – stanovanjski problem, ki bi ga pravzaprav, ker Slovenija že 25 let seveda nima ustrezne stanovanjske politike, pa čeprav ustava v 78. členu narekuje, da mora država ustvarjati možnosti, da si lahko državljani pridobimo ustrezna stanovanje. Ampak ne, mi živimo v času, ko tudi stanovanjski sklad, ko je tudi Stanovanjski sklad Republike Slovenije tržno usmerjen in prodaja stanovanja reci in piši po 3 tisoč evrov na kvadratni meter. No, in potem se mi čudimo, da ljudje iščejo možnosti, da bi našli kredit, po možnosti, če jih banke seveda s svojo promocijo prepričujejo v ugodnost obrestnih mer, logično, da večina ljudi pač nasede, ne, tej propagandi bank in seveda želi rešiti svojo situacijo.</p>
               <p>Tako, da mene tudi preseneča razprava predstavnice bank oziroma bančnega lobija o socialnih dimenzijah tega zakona. Jaz ne vem kaj ste imela v mislih, ko ste nekako, to za mene ni nobena argumentacija, da je tudi delež tistih kreditojemalcev v evrskih kreditih, ki so socialno šibki enak temu deležu – ja, in kaj potem? Mislim kakšno zvezo ima to zdaj z dejstvom, da so te banke, ki so naplahtale s svojo, bom rekla poslovno ne-etiko kup ljudi.</p>
               <p>Pa poglejmo tukaj primer, ki je prišel zdajle, malo prej do mene. Stanovanjski hipotekarni kredit nekega kreditojemalca, odobren v višini 78 tisoč 509 evrov oziroma 128 tisoč 707 švicarskih frankov, sklenjen leta 2007. Ročnost 300 obrokov, se pravi 25 let, do leta 2032. In torej, ta kredit je bil odobren v višini 78 tisoč 509 evrov. Stanje dolga v oktobru leta 2019 znaša 80 tisoč 25 evrov. Se pravi, več kot je bil celotni kredit odobren, ne? Oziroma 73 tisoč 283 švicarskih frankov in še 154 obrokov čaka tega človeka. Kar je najbolj osupljivo je, da je nezapadla glavnica, torej zdajle, ta trenutek, 73 tisoč 273,34 švicarskih frankov, ne. Kljub temu, da je pa bil, torej, ne, mislim, to je, to je res katastrofa, no, v kakšni situaciji so se znašli ljudje zaradi te zadeve.</p>
               <p>Zdaj bom šla korak po koraku počasi argumentirati. Ovrgla bom vse te trditve, vključno z raznimi pomisleki naše Zakonodajno-pravne službe. Seveda, kolega Verbič, smo poslanci zavezani zakonom. Ampak ali direktiva 93/13, evropska direktiva, ni tisto, kar nas zavezuje? A to ni nek zakon, ki zavezuje vse države, vse članice Evropske unije, vključno s Slovenijo? Ali smo mi kak poseben eksotični otok, kakšna oaza, ki je ta direktiva ne zadeva oziroma katere tekst je v Sloveniji drugačen kot recimo na Poljskem ali pa recimo v Gornji Radgoni, kjer imamo primer, ko so vendarle naši ljudje dosegli na evropskem sodišču, se pravi v Bruslju, je verjetno očitno tekst te direktive drugačen kot v Sloveniji. Tako, da spoštovane predstavnice Zakonodajno-pravne službe, jaz bom zdaj šla korak po koraku, pa me ovrzite, če me lahko.</p>
               <p>Skratka. Argumentacija nasprotnikov tega zakona očitno, ampak res očitno, kaže na pomanjkljivo razumevanje pomena Zakona za varovanje javnega interesa na področju varstva potrošnikov. Namreč, omenjena direktiva 93/13 o nepoštenih pogojih v potrošniških pogodba poudarja, da je neenak položaj med potrošnikom in prodajalcem mogoče izravnati samo z dejavnim posredovanjem tretjega, zunaj kroga pogodba pogodbenih strank. Zato državam članicam, državam članicam Evropske unije nalaga, da, citiram: »zagotovi ustrezna in učinkovita sredstva za preprečevanje nadaljnje uporabe nepoštenih pogojev v pogodbah«. Zato pravim, da očitno, ne vem, gre za zavajanje ali pa za temeljno nerazumevanje direktive 93/13. Zakon, ki je pred nami, je dejansko popolnoma ustrezen. Je dejansko skladen s tem, kar pravi direktiva 93/13, saj dejansko upošteva vsa relevantna določila te direktive. In sicer: da so nepošteni pogoji nični in kot taki ne zavezujejo potrošnika; da učinek ničnosti velja za nazaj od trenutka sklenjene pogodbe, ne; dalje, da nična pogodba ne postane veljavna, če prepoved ali kakšen drug vzrok ničnosti pozneje preneha; da direktiva usmerja delovanje vseh državnih in sodnih organov.</p>
               <p>Primaren cilj tega zakona, ki je pred nami, je odprava posledic teh nepoštenih pogojev v potrošniških kreditih, spoštovane kolegice in kolegi, ne, na način konverzije kreditov v švicarskih frankih v evrske kredite na dan sklenitve te pogodbe za vse posojilojemalce. In to dejansko bi bila edina poštena in pravična rešitev. In na tak način bi zakon prispeval k zagotavljanju socialne pravičnosti in h krepitvi zaupanja v evro kot v nacionalno valuto, tudi to moramo imeti pred očmi, to tudi ni zanemarljiv faktor.</p>
               <p>In zdaj, zakaj predlog zakona ustrezno utemelji in izpolnjuje javni interes? Tudi o tem so pač naša Zakonodajno-pravna služba je v svoji pravniški alkimiji, oprostite da tako rečem, ampak dejansko velik del razprave namenila vprašanju ali je ta zakon sploh v javnem interesu. In pri tem je gladko spregledala pomembno dejstvo, da je varstvo potrošnikov pred nepoštenimi pogoji v potrošniških pogodbah v evropskem pravnem redu opredeljeno kot javni interes. In tukaj, spoštovani kolega Verbič, smo mi, poslanci, zavezani pravi – evropskemu pravnemu redu, kjer je jasno opredeljen tudi javni interes v takih primerih. In zato seveda nebi smelo biti o tem niti najmanjšega dvoma ampak mi bomo zdaj tukaj čarali in iznajdevali spet razne variante kako zaščititi banke, ne pa državljanko, državljana, navadnega človeka. Tiste ali pa tistega, ki smo te iste banke reševali še nekaj let nazaj, ko so se potapljale, smo jih mi reševali, tudi ti ljudje, ki so sedajle naplahtani, so jih reševali. Veste v kakšni višini smo jih reševali? V višini 4,5 milijarde evrov, drage moje poslanke in poslanci. Vse to smo mi lepo plačali in kljub temu se še zmeraj, je za nas svetinja. Če banka izvaja neustrezno, neposlovno neetičen način poslovanj, to ni naš problem. To ni problem potrošnika, to je problem banke. In tega državljanke in državljani nismo dolžni plačevati. Država pa je dolžna zaščititi nas, državljanke in državljane, pred takšnimi nespodobnimi in neetičnimi ravnanji, pa je čisto vseeno, bank ali pa katerega koli drugega poslovnega subjekta, ne?</p>
               <p>Zato, resnično, ne. Recimo, to kar trdim, potrjuje tudi nedavni odgovor Evropske komisije na vprašanje predstavnika v hrvaškem saboru recimo, gospoda Gorana Aleksića, v septembru letošnjega leta. Evropska komisija je povedala, da je sprejem zakona, katerega namen je zaščita potrošnikov pred nepoštenimi pogoji, v skladu z 8. členom direktive, ki omogoča, da države članice sprejmejo in ohranijo najstrožje pogoje varstva potrošnikov. To smo mi dolžni, poslanke in poslanci, delati. Mi so dolžni varovati potrošnike, državljane, državljanke – in ne bank opravičevati za njihovo neposlovno oziroma neetično ravnanje. To, oprostite, ni naš problem. To si naj banke pripišejo same, če so tako neetično postopale v tem primeru, ko so ljudi vlekle za nos in ponujale nekaj, ne da bi jih seznanile z vsemi potencialnimi posledicami najemanja kreditov v švicarskih frankih.</p>
               <p>In kot je danes povedal, mislim da, ne vem točno kdo, zakaj, da so tudi ljudje, ki imamo kakšne kredite v evrih, izpostavljeni, pač smo lahko tudi socialno šibki ali pa so socialno šibki – ja, ampak ta zadeva je ustvarila posledično, ljudi je pahnila v neki položaj, ki jih dejansko socialno ogroža, čeprav morda v štartu niso bili v tem položaju. Tako, da to je poseben primer. In govorimo dejansko o 16 tisoč do 20 tisoč družinah, ki so si reševale svojo življenjsko situacijo, verjetno po vse večini večinoma stanovanjski problem s temi krediti. In zato v primeru tega zakona je retroaktivni poseg v pogodbena razmerja nujen, ne? Nujen, če pogledamo torej direktivo 93/13, evropske normative. Torej, ta retroaktivni poseg je nujen, ker bi se edino na ta način odpravili nepošteni pogoji, ki so v skladu z direktivno nični in jih je treba obravnavati, kot da niso nikoli obstajali.</p>
               <p>To, da je pred par dnevi sodišče na evropski ravni odločilo v primeru Poljske, v primeru 700 tisoč teh kreditojemalcev, 700 tisoč, predstavljajte si. In to sodišče je v zadevi C260/18 razsodilo v skladu z direktivo 93/13, ki pravi, da so nepošteni pogoji za potrošnike nezavezujoč in da se morajo iz pogodb izločiti. Oškodovanje potrošnikov pa mora biti povrnjeno ne glede na zastaralne roke. To piše v razsodbi. Točno to piše. To imam v rokah, to sem našla, ta podatek je in tega ste danes tudi gladko zamolčali. Danes ste nam na tako zapleten način razlagali to odločitev, da, oprostite, ne vem kdo jo tukaj lahko razume. Ampak to, kar sem pa zdajle citirala, pa se tudi nanaša na to sodbo pa mislim, da je vsem jasno. Tako, da lepo prosim.</p>
               <p>Torej, za kaj gre, zakaj rabimo sistemsko rešitev?</p>
            </sp>
            <sp who="PolnarRobert">
               <speaker>PREDSEDNIK ROBER POLNAR:</speaker>
               <p>Gospa poslanka, prosim vas samo za trenutek, boste takoj dobili besedo naprej.</p>
               <p>Gospe in gospodje, zdaj imamo situacijo, da poleg razprave gospe poslanke, ki je bila prijavljena in je popolnoma v redu, poteka cel niz vzporednih razprav izven tega omizja. To preprosto ni v redu. Prvič, motite poslanko, drugič, to ni podobno neki resni seji parlamentarnega delovnega telesa. In zdaj sprašujem: ko poslanka zaključi svojo razpravo, ali odredim odmor? Ali pa nadaljujemo, vendar v bistveno bolj tihih okoliščinah?</p>
               <p>Gospa poslanka, vi kar izvolite, nadaljujte.</p>
            </sp>
            <sp who="SukičNataša">
               <speaker>NATAŠA SUKIČ (PS Levica):</speaker>
               <p>Jaz se vam zahvaljujem, predsedujoči, za to intervencijo, ker je res zelo nespoštljivo in moteče to dogajanje, kadar pač človek razpravlja. Jaz, kadar drugi razpravljajo, vendarle ne reagiram na ta način. Ampak pustimo.</p>
               <p>Zakaj rabimo sistemsko rešitev in zakaj individualna sodna obravnava ni ustrezna? Zelo pomembno je torej dejstvo, ki sem ga že prej omenila, da je kredite v švicarskih frankih sklenilo med 16 tisoč do 20 tisoč gospodinjstev. In naša Zakonodajno-pravna služba meni, da je sodna pot primerno sredstvo za odpravo posledic nepoštenih pogojev v kreditnih pogodbah. Seveda se s tem ni mogoče strinjati, kajti gre za množične kršitve varstva potrošnikov, izjemno množične, saj sem povedala za kakšno število gre. In po načelu učinkovitosti sredstev državni nalaga, da zaščiti potrošnike na način, da bo cilj dosežen s čim manjšimi stroški.</p>
               <p>Slišali smo prej človeka, ki je pričal o tem kakšni so individualni stroški, kako se vlečejo te sodbe. Na koncu bo šel na evropsko sodišče, kjer bo itak dobil na koncu svojo pravico – ampak po kakšni kalvariji, po kakšnih letih in letih sodnih postopkov, blaznih stroških, bo na koncu nekdo dobil, ki se je v to spustil. Ampak moramo se pa zavedati, da od teh 16 tisoč do 20 tisoč gospodinjstev, ki so se zakreditirale tako nesrečno v tem primeru, da pa jih je ogromno iz nižjega sloja družbenega in ti si seveda in zaradi visokih stroškov, ki jih enostavno niso zmožni in zaradi finančne izčrpanosti, ravno zaradi tega kredita so še dodatno finančno izčrpani, zaradi tega izkoriščevalskega kredita, zaradi pomanjkanja znanja mogoče ali pa tudi zaradi občutka nemoči, se nikoli ne bodo spustili na individualno sodno pot. To je menda jasno.</p>
               <p>In to bi kaj pomenilo na koncu koncev? To pomeni, da bi odprava nepoštenih pogodbenih pogojev bila dostopna le manjšemu številu posojilojemalcev – se pravi tistim, ki so bodisi bolj osveščeni, ki so mogoče finančno močnejši, ki si lahko to privoščijo. V veliki večini pa se bojim, da ne. In tukaj bi ponovno prišlo do neenako, neenake, neenakosti enostavno na koncu, ne? In tako smo pač spet tam – pri razslojevanju. Pa bodo mogoče nekateri rekli, da smo Levici demagoški, ko to poudarjamo ampak to je dejstvo. Tukaj smo že, trčimo ob neenake možnosti. To je sicer lahko cilj bank, popolnoma razumen, da banke pač razmišljajo na ta način, njih zanima pač profit in jih ne zanima, očitno posameznik, človek, ki so ga tako izigrale v tem primeru. Niti jih ne zanima, da smo jih mi, ljudje, državljani in državljanke pred nekaj leti potegnili izpod gladine in to kar z vložkom 4,5 milijarde evrov. Ampak to nikakor ne sme in ne more biti cilj države, ki pa je zavezana, da, po uradni dolžnosti, prepreči obstoj teh nepoštenih pogojev – to je naša dolžnost, spoštovane kolegice in kolegi. In mi smo tisti, ki bomo na koncu morali se s tem problemom zares soočiti in nekaj narediti.</p>
               <p>Zdaj, poglejmo zakaj so državni organi v resnici dolžni ukrepati. Že z dosedanje razprave upam, da sem dovolj jasno pokazala ali pa nakazala zakaj so torej državni organi po uradni dolžnosti, ko gre zadevo, ki je v javnem interesu, prej sem dokazala zakaj je v javnem interesu, dolžni ukrepati, ko zaznajo obstoj nepoštenih pogodbenih pogojev. In žal zaenkrat je naša država do sedaj, do današnjega dneva, padla na izpitu.</p>
               <p>Ne dopustimo, spoštovane in spoštovani, da ponovno pademo na tem izpitu, ker nas tako in tako dolgoročno to ne bo nikamor pripeljalo, ker sodbe evropskega sodišča jasno nakazujejo kaj se bo zgodilo. In kaj se bo zgodilo? A bomo takrat spet državljanke in državljani plačevali razne kazni in ne vem kaj vse, ki se bodo zakuhale na račun – koga? Spet bank, ne? Ki jih je očitno vsakih nekaj let treba iz tega ali onega razloga reševati, če takole rečem, ne?</p>
               <p>In zakaj do danes ni prišlo do rešitve? Komu je to v interesu? Ja, jasno, saj vidimo komu je to v interesu – pač, bankam je to v interesu, njihovim lobijem je to v interesu, ne? In seveda, ne, razni pritiski na pravno stroko, nezadostno poznavanje evropskega pravnega reda tudi prispeva svoje, razne mogoče tudi – pa to je zdaj že špekulacija – medosebne povezave med bančnimi in sodnimi akterji in tako naprej, in tako naprej. Saj smo slišali prej kaj se dogaja na sodišču, kakšne komentarje si privoščijo sodniki, ko je neka taka oseba v postopku. Mislim, to je res zaskrbljujoče.</p>
               <p>Zdaj, Zakonodajno-pravna služba tudi večkrat omeni, da naj tak zakon nebi prestal ustavne presoje. Pri tem pa seveda gladko prezre recimo črnogorski zakon, ki se je nanašal na podobne kredite in je v podobnih ustavnih določbah, kot so zapisane v naši ustavi, na primer o socialni državi, uspešno prestal presojo ustavnega sodišča. Ustavni sodišči Hrvaške in Črne gore sta šteli, da gre za posamezno zakonsko določbo, ki velja za nazaj. Verjamemo torej, da bo tudi Ustavno sodišče republike Slovenije, v kolikor bi do tega prišlo, zakon še dodatno presojalo z vidika pravne ureditve varstva potrošnikov in postavilo vprašanje retroaktivnosti v kontekst odprave nepoštenih pogodbenih pogojev.</p>
               <p>Zdaj, mogoče za zaključek še, da povem zakaj so pogoji za izpodbijanje konverzije ustrezni. Zakon, ki ga imamo pred sabo, namreč predvideva možnost izpodbijanja konverzije s strani banke, če bi banka menila, da sporni pogodbeni pogoj ne vnaša nesorazmerja med odnos med banko in posojilojemalcem. Po mnenju Zakonodajno-pravne službe je dokazno breme pri morebitnem izpodbijanju konverzije za banke postavljeno previsoko, češ, da takratna zakonodaja od bank ni zahtevala specifičnih pisnih dokumentov. Tako pravite, ne? In Zakonodajno-pravna služba nekritično povzema trditve bank, da zakon ni predpisoval na kakšen način mora banka izpolniti pojasnilno dolžnost. Pri tem pa Zakonodajno-pravna služba prezre obligacijski zakonik, ki je bil danes tudi večkrat omenjen, ki pravi, da mora pogodbena stranka drugi predstaviti vse informacije, vse informacije, ki jih ima v zvezi s predmetom pogodbe in od bank zahteva skrbnost dobrega strokovnjaka. V zvezi s trditvijo o neobstoju zahteve po specifičnih pisnih dokumentih je potrebno opozoriti, da je Banka Slovenije v času podeljevanja teh kreditov v švicarskih frankih od bank zahtevala, da so opozorila o tveganjih v obliki dokumenta in da so podpisana. In Sodišče Evropske unije tudi zahteva, da so dokazi o izpolnjeni pojasnilni dolžnosti določene intenzivnosti. Zato razlaga sodne prakse Sodišča Evropske unije, ki je povzeta v smernicah Evropske komisije, celo določa, da je intenziteta pojasnilne dolžnosti odvisna od finančnega bremena nepoštenih pogojev za potrošnika. Prav tako v teh smernicah piše, da morajo biti informacije, ki sodijo v sklop pojasnilne dolžnosti, ustrezno poudarjene. Zato naj še enkrat ponovim, da doslej banke na sodiščih niso predložile niti enega samega pisnega dokaza o izpolnjeni pojasnilni dolžnosti, ki bi ustrezal kriterijem Sodišča Evropske unije. Pa me zanima, res, čisto se sprašujem kako to, da tega banke niso predložile glede na vse povedano? Zelo jasno sem navedla, da bi tako moralo biti, zakaj bi tako moralo biti, kje to piše, kje to piše, kje jih zavezuje. In kljub temu tega, to se ni zgodilo.</p>
               <p>Tako, da tukaj na tej točki se zaenkrat ustavljam. Spoštovane in spoštovani, jaz upam, da ne bomo šli res iz ene socialne krivice v drugo, da boste premislili. Ta tema je, seveda ta materija, izjemno kompleksna, izjemno zahtevna. Ampak vendarle mislim, da so argumenti jasni, da so dokazi jasni in tudi trendi, ki se dogajajo na evropskem sodišču, so več kot povedni. Ko bomo prišli, množično, z našimi, torej s tem, kar se dogaja, na evropsko sodišče, vemo kakšna bo odločitev evropskega sodišča. Zato jaz mislim, da si Slovenija ne zasluži, da se spusti tako nizko, da smo mi tukaj, poslanke in poslanci, resnično zavezani, da delujemo zakonito. In zakon, direktiva evropska, je jasna, kot sem prej omenila in nakazala in pokazala.</p>
               <p>Hvala lepa.</p>
            </sp>
            <sp who="PolnarRobert">
               <speaker>PREDSEDNIK ROBERT POLNAR:</speaker>
               <p>Hvala za razpravo, gospa poslanka.</p>
               <p>Naslednji ima- postopkovno?</p>
               <p>Tamle sem videl še kolego Siterja, da je dvignil roko, me zanima, za repliko, razpravo? Razpravo. To bo malo kasneje.</p>
               <p>Postopkovno je najprej. Kolega Jožef Horvat.</p>
               <p>Prosim.</p>
            </sp>
            <sp who="HorvatJožef">
               <speaker>JOŽEF HORVAT (PS NSi):</speaker>
               <p>Hvala lepa, gospod predsednik.</p>
               <p>Jaz bi želel, da nadaljujemo razpravo res v enem parlamentarnem, kulturnem, predvsem kulturnem duhu. In zelo težko poslušam, gospod predsednik, če kolegica, ki je pravkar razpravljala, gospa Sukič, nekako diskvalificira, če smem tako reči, naši sodelavki, članici zaposleni v Zakonodajno-pravni službi in uporablja besedno zvezo »pravniška alkimija«. Nekaj takšnega, lahko tudi poslušamo posnetek. Lahko mene, spoštovana kolegica, tolčete. S še tako težkimi, nesramnimi besedami me ne boste mogli prizadeti. Ampak prosim, ne naših strokovnih sodelavk, ki so tukaj, da nam pomagajo, mislim, da sta to tudi avtorici tega poročila Zakonodajno-pravne službe in ni problem, da mi politično polemiziramo, prosim, ne pa žaliti. Jaz sem to tako razumel, da ste pač s to pravniško alkimijo žalili sodelavki. Lahko mene, dajte mene desetkrat, tja pa niti enkrat, prosim.</p>
            </sp>
            <sp who="PolnarRobert">
               <speaker>PREDSEDNIK ROBERT POLNAR:</speaker>
               <p>Hvala, gospod poslanec.</p>
               <p>Poglejte, gospe in gospodje. Saj res ni prav nobenega razloga, da bi ne vem kako močne besede uporabljali. Res, da je tematika zelo zahtevna in zelo kompleksna ampak mi moramo na koncu sprejeti neko odločitev. Možno je tudi, da se ne strinjamo glede osnovnih predpostavk, ki so zapisane v predlogu zakona ampak to naj se potem razčisti skozi razpravo. Definitivno pa je, da nikoli ne bomo imeli niti približno sorodnih stališč okrog tega.</p>
               <p>Zdaj mi pa povejte, prosim, gospa Sukič, kaj vi želite zdaj? Na postopkovni predlog ne morete imeti replike. Postopkovni predlog je dal gospod Jožef Horvat in jaz ga razumem v tem duhu, da na vse, ki bomo še razpravljali ali pa ki še boste razpravljali, naslavlja poziv, da malo pazimo na svoj vokabular. Nič drugega. Če sem prav povzel? No in to mislim, da je korekten poslovni predlog, ki bi ga tudi veljalo spoštovati. Je pa res, da je zelo odvisno od vsakogar posebej.</p>
               <p>Zdaj pa imamo situacijo tako. Najprej je na vrsti za razpravo poslanec Robert Pavšič. Za njim poslanec Dušan Verbič in za njim poslanec Primož Siter.</p>
               <p>Kolega Pavšič, prosim. Imate besedo.</p>
            </sp>
            <sp who="PavšičRobert">
               <speaker>ROBERT PAVŠIČ (PS LMŠ):</speaker>
               <p>Dober večer vsem skupaj.</p>
               <p>Danes smo slišali eno zelo pomembno besedo na začetku. In to je zaupanje. In to je naša največja valuta. In imamo izpostavljeni dve ključni vprašanji. Eno je vprašanje bančne prakse in drugo je vprašanje predlaganega zakona kot orodja za reševanje posledic, ki so nastale iz te prakse.</p>
               <p>Pa pustimo ob strani kako je do te težave prišlo, pa se raje dajmo malo spomniti kako je potekalo reševanje do sedaj tega vprašanja. Ker to ni nastalo čez noč. Odkar sem tukaj notri, mislim, da smo spremljali vprašanje reševanja kreditojemalcev v švicarskih frankih že večkrat. Najprej so potekala pogajanja med Združenjem frank in združenjem bank – neuspešno. Mogoče bo gospod Kovšca v imenu predlagatelja lahko povzel kaj se je na teh pogajanjih dogajalo. Potem je ena izmed strank tik pred koncem prejšnjega mandata vložila zakon, ki je bil dokaj podoben temu, ampak ni bil usklajen, pa tudi timing ni bil ta pravi verjetno. Potem je nastopil ta mandat in smo skupaj z Ministrstvom za finance apelirali in pozvali tako Združenje frank kot Združenje bank Slovenije, da se usedejo in le poskušajo rešiti to vprašanje – pa se niste usedli. Pa dvomim, da ne zaradi Združenja frank. Povem, da dvomim, lahko mi potem zunaj poveste. In zdaj posledica tega apela po reševanju, jaz ga vidim kot krik. Težko je ostati racionalen tukaj, pa ne vpletati čustev. Konec koncev gre za 16 tisoč družin. In pride do nas apel »dajte rešiti to«. Tudi predstavnik Združenja frank je povedal: mi smo vam že ponudili toliko pa toliko rešitev – vse ste do zdaj zavrnili. Zdaj vam pa vi ponudite novo, če veste, da je bolj ustrezna.</p>
               <p>In dejansko se je vse skupaj zdaj skoncentriralo samo na to ali je predlagani zakon kot orodje primeren za reševanje nastale situacije. Zakonodajno-pravna služba pravi, da ne. In da odpira več formalnopravnih zadržkov. Niso se pa opredelili do vsebine. Ker tudi se ne morejo. Ampak tukaj se, v nečem se strinjamo – vsebina težave je tista, o kateri se strinjamo. Ne strinjamo pa se spet o tem kako bi jo lahko rešili.</p>
               <p>Če bi jaz dobil domov tako pismo, ne vem kaj bi naredil. Mislim, to je katastrofa, tukaj se strinjam s kolegico Sukič. In potem imamo na eni strani človeka, ki dobi tole domov, za to plača, ja, celo to je bilo treba plačati, 156 evrov je bilo treba- aha. Torej, to dobiš domov, pogledaš okoli sebe stanovanje, ki si ga kupil in veš, da ti visi na nitki in da bo odletelo. Potem na drugi strani imaš pa pozicijo moči, ki ima na razpolago odlične strokovnjake za piar, odlične strokovnjake za marketing, odlične pravnike – in se bodeš z njimi.</p>
               <p>Dejansko, kar lahko zaključimo je to, da verjetno nikoli ne bo takšnega izhoda iz tega položaja, ki bi zadovoljil obe strani. Ampak zakaj smo mi tukaj? Seveda, možne so nepredvidljive posledice za finančni trg na tem področju. Ampak to trmasto vztrajanje, da se ne bodo pogajali oziroma da ne bodo sprejeti sklepi teh pogajanj, to bi se dalo krasno rešiti z mediacijo. Samo usedli bi se skupaj, pa rekli »dajmo najti neko skupno pot«, pa se nebi mi rabili zdaj matrati tukaj, pa tudi verjetno bi bilo mnogo manj tudi tragičnih dogodkov, ki so bili posledica teh kreditov, ne zanemariti. In če predstavnica bank začne – to sem tudi jaz opazil – govoriti o socialnih zadržkih sprejema zakona, tukaj mi pa res zazvenijo vsi alarmi. Pa daleč od tega, banke so pomemben dejavnik funkcioniranja vsake civilizacije od nekdaj do danes. Ampak potem, da se iz hipotekarnih kreditov dela nove izvedene finančne instrumente, se potem z derivati derivativov trguje naprej, ker to je to. To je točno to, če se prodaja terjatve in se jih potem preprodaja vmes, so to izvedeni finančni inštrumenti ne glede na to ali odkimavate, se s tem ne strinjate. In to je tisto, kar je pripeljalo sploh ta svet leta 2008 v finančno krizo. Ampak te finančne krize – vedno nasrkajo tisti, ki jih potem tudi rešujejo konec koncev. Ampak pustimo ob strani vse to.</p>
               <p>Jaz bi iskreno rad, da bi zmogli toliko modrosti, pa bi se. Ne vem kakšen bo epilog današnjega večera ampak je pa dobro, da ljudje vse to slišijo. In bi iskreno rad, da takšna iskrenost pride tudi s strani finančne industrije. Pa ne rabite priznati »ja, smo bili mi narobe, ste imeli vi prav«, to je popolnoma nepomembno. Dajmo rešiti situacijo, tisto, kar se še rešiti da. In če sem prav razumel s predlogom tega zakona, za katerega ZPS trdi, da pač ne gre zaradi formalnopravnih zadržkov, nebi bil nihče na izgubi, ne? Vsak bi nekaj dobil pa vsak bi nekaj izgubil. Bi se lahko usedli, no, pa dogovorili. Ampak argumenti, da so bile ponujene konverzije – ja, jaz je tudi nebi sprejel po 10 letih odplačevanja, pa potem na koncu si dolžen še več, kakor si bil, kakor si dejansko vzel posojila.</p>
               <p>Okej, gre, tisto valutno tveganje pa vse ampak moramo ločiti dve zadevi. Eno je pojasnilna dolžnost, drugo pa je tako imenovana – ne leti zdaj direktno na banke – nepoštena bančna praksa. Pojasnilna dolžnost, ne vem, smo imeli pred par meseci en primer iz sodišča, kjer je nekdo dobil nazaj milijon vloženega denarja plus milijon obresti zaradi tega, ker je banka, ki mu je prodala podrejene obveznice, mu ni pojasnila, da jih lahko tudi izgubi. Pa je šlo skozi, ne? Ampak, če si ti lahko vložil milijon v banko pomeni, da si lahko tudi privoščiš ene dobre pravne storitve. Očitno je, no, ne glede na to nebi rad obsodil bank vnaprej, da je šlo za nepošteno bančno prakso, ampak očitno je, da nekaj ne štima. Nekaj ne štima, če je praksa takšna, ne vem, na Hrvaškem, na Madžarskem, v Avstriji vidimo kako je regulator reagiral, zdaj vidimo poljski primer, tam celo finančni minister je napovedal, da bodo poskušali to zadevo sistemsko rešiti. Pri nas pa ne vem, če je bilo po celemu svetu narobe, pri nas je pa bilo prav ali kaj? Ne vem, iz takšnih argumentov, mislim, težko jih ponotranjim.</p>
               <p>In kolega Siter, ne, danes nimamo tega razkošja, da bi se lahko odločali med politiko pa ljudmi. Treba je zaupati. Tukaj sem, tako kot je rekel kolega Horvat. Jaz verjamem, da ta predlog zakona več stvari odpira, kakor zapira. Pa ne me narobe razumeti, sem popolnoma na vaši strani, da je to treba urediti. Ampak tudi sami ste izpostavili. Kaj je zdaj s to rešitvijo – sprejeli, ne sprejeli? Mi moramo najti rešitev. Nimamo pa tega razkošja ali pa postopka, da bi prejeli zakon, pa ga nesli na ustavno sodišče, pa rekli »dajte nam povedati predno ga sprejmemo ali bi zdržal ustavno presojo ali ne«. Tega razkošja pa mi nimamo. In v bistvu samo zaradi pomanjkanja dialoga ste zdaj vse poslance tukaj, pa ne leti na šibkejšo stran, postavili v eno zelo čudno situacijo, če se nežno izrazim. In usmerjati ljudi na individualne tožbe je isto kakor ko se je David boril proti Goljatu, ne? Gre en velikan proti enemu, ki že tako ali tako komaj shaja iz meseca v mesec. Ampak kot poslanec moram, tako kot je rekel kolega Verbič, te emocionalne zadeve potisniti stran. In moram zaupati službam, ki jih imamo na razpolago v tem Državnem zboru. Je pa seveda, bolečina pa še vedno ostane, ne. Tako, da ne glede na to, kako se danes ta odbor zaključi, izide, jaz vas zdaj še enkrat javno, pa smo vas že, pozivam – dajte se usesti, pa pogovoriti. Ker, kaj se bo zgodilo? Če bo zakon sprejet, bo najprej ustavna presoja, tega se vsi zavedamo. Če pa zakon ne bo sprejet, kaj pa potem? Oziroma, če ne bo šel danes naprej, potem bo pa spet, potem si bomo pa roke umili. V vsakem primeru – kaj se bo zgodilo? Status quo v tem primeru ni sprejemljiv. Treba je narediti korak na prej ne glede na to kakšen bo izid današnjega večera. Zato vas javno in iskreno pozivam: dajte se usesti, pa dajte se pogovoriti, pa najdite rešitev. Ker dvomim, da je ne zmorete. Tudi vam zaupam, da jo zmorete.</p>
               <p>Hvala lepa.</p>
            </sp>
            <sp who="PolnarRobert">
               <speaker>PREDSEDNIK ROBERT POLNAR:</speaker>
               <p>Hvala, gospod poslanec.</p>
               <p>Ja, boste dobili besedo.</p>
               <p>Jaz se samo, če se pravilno spomnim, v svetopisemski zgodbi je David premagal Goljata.</p>
               <p>Zdaj pa ima, ja, ja, kolega Siter, če sem prav razumel, imate vi repliko?</p>
            </sp>
            <sp who="SiterPrimož">
               <speaker>PRIMOŽ SITER (PS Levica):</speaker>
               <p>Repliko bi prosil, ja.</p>
            </sp>
            <sp who="PolnarRobert">
               <speaker>PREDSEDNIK ROBERT POLNAR:</speaker>
               <p>Prosim.</p>
            </sp>
            <sp who="SiterPrimož">
               <speaker>PRIMOŽ SITER (PS Levica):</speaker>
               <p>Hvala lepa.</p>
               <p>Pa mi je žal, da je kolega odšel iz dvorane ampak se moram nasloniti na njegovo izjavo o tem, da smo danes članice in člani odbora postavljeni v čudno situacijo, ker to je danes politična odločitev. Politična odločitev ali bomo, tako kot je slovenska etablirana politika skozi desetletja vedno držala štango bankam vis a vis tega, da bi lahko stopila korak naprej proti ljudem, ali ne. Torej zopet odločamo in en tak lep demo primer je: ali banke ali ljudje. Pa bom s kolegom še osebno.</p>
            </sp>
            <sp who="PolnarRobert">
               <speaker>PREDSEDNIK ROBERT POLNAR:</speaker>
               <p>Ja, hvala, gospod Siter. To je dobra ideja, imata temo za razpraviti.</p>
               <p>Zdaj pa nadaljujemo z razpravo. Predlagatelj se je javil. Ali želite takoj besedo? Dobro. Zdaj imamo zadevo, da je prijavljen k razpravi kolega Verbič. Za njim poslanec Siter, potem poslanka Sukič.</p>
               <p>Predno dam besedo poslancu Verbiču, prosim podpredsednico odbora Andrejo Zabret, da me za nekaj minut zamenja pri vodenju seje.</p>
               <p>Gospod Verbič, imate besedo.</p>
            </sp>
            <sp who="VerbičDušan">
               <speaker>DUŠAN VERBIČ (PS SMC):</speaker>
               <p>Hvala lepa še enkrat, pa obljubim, da bom zelo kratek.</p>
               <p>Bolj zaradi izrečenih razprav s strani kolegov in kolegic se preprosto moram odzvati.</p>
               <p>Tudi sam odločno zagovarjam neodvisnost in priznavam veliko strokovnost Zakonodajno-pravni službi Državnega zbora. In ni prav, da se jo ocenjuje predvsem v nekem delu, ki je izključno vezano na strokovni pogled in sam gledam njihov prispevek z očmi poslanca, ki se toliko ne spozna, vendar tehtaš ali greš v smeri zaupanja te tako imenovane strokovne presoje konkretne zadeve ali se postaviš na stališče poslanca, ki je zgolj politik. Kot sem že omenil – imamo poslanci vedno možnost, da stališča zakonodajno-pravnem mnenje ne upoštevamo. Takrat, ko se pa dotika vsebina ustave, potem pa mislim, da mora nam poslancem dobesedno tudi zagoreti, če temu tako rečem, rdeča lučka. To mislim, da je dolžnost, kajti tovrstna mnenja Zakonodajno-pravne službe imajo težo in tudi takrat, ko se soočamo s tem, da je vložena ustavna presoja, glavno težo nosi Zakonodajno-pravna služba Državnega zbora pri pripravi teh gradiv. Tako, da nebi tukaj, bi človek rekel v nekem takem čudnem tonu zoper ZPS.</p>
               <p>Kar se tiče tega, ko je rečeno, tudi sam sem na strani, da to je problem to, kar je kolega izpostavil – ali se poslanci postavimo na stališče banke ali kako ljudi. Ja, to je vprašanje. Ampak je tudi vprašanje zakonitosti. Tako, da tukaj, bi človek rekel zgolj z neko retoriko, ki je v tem primeru všečna za tiste, ki so v situaciji, morda tudi zelo, bi človek rekel nezavidljivi, je problem. Ampak kljub vsemu bi rad rekel, da to, kar je bilo v razpravi posameznikov izpostavljeno – individualne tožbe. Ne, v preteklem mandatu se je sprejel Zakon o kolektivnih sporih, kjer je možno, da se na organiziran način in tudi z ne tako velikimi stroški tovrstni postopki odvijejo. In kot je bilo tudi dostikrat citirano že evropsko sodišče – ja, tudi sodišče je v primeru Poljske ali katere koli druge države rešilo, ne pa zakonodajni organ, neko zadevo.</p>
               <p>Glede direktiv, ki je bilo pač, da ne upoštevamo direktive. Ja, direktive po mojem vedenju smo zavezani takrat, ko so direktive prenesene v nacionalni pravni red. Ne vem ali je ta direktiva vnesena v slovenski pravni red ampak dejstvo je, da takrat, ko se dotikamo svobode trga, prostega pretoka blaga in vse, kar je s tem povezano, da na trgu delujejo pravne osebe, pravni subjekti, je vprašanje in tukaj moram priznati moje odklonilno stališče, da se kot zakonodajalec za zaščito neke zadeve poseže z rešitvijo zakona. Zaradi tega imamo kopico nekih inštitucij, vključno s sodiščem. In se v celoti strinjam, da marsikaj v Republiki Sloveniji ne deluje tako, da bi se zaščitilo posameznika.</p>
               <p>Sam sem zelo velik kritik tako imenovane slabe bančne prakse bank v državni lasti. Definitivno. Da ne govorim tudi Banke Slovenije kot regulatorja, ki se je izkazal res kot zelo slab skrbnik, kaj šele regulator. Ampak to ni predmet danes. Danes je predmet valutno tveganje in pravica do informiranosti posojilojemalca. In žal moram reči tudi to: po mojih informacijah takrat, ko je bilo govora »nepošteni pogoji«, ob sklenitvi kreditne ali posojilne pogodbe, ko se je posameznik odločil, da svojo obveznost poravnava v tako imenovanih švicarskih frankih, če se ne motim, je bilo to razmerje posojilojemalca ugodnejše kot evroklavzula. Res pa je, da so bile smole, ker najverjetneje noben ni pričakoval, da bo švicarskih frank, ki trdna svetovna valuta, da bo doživela padec, tako imenovani valutni padec v odnosu do evra. In to je vso zlo. In sedaj naj zakonodajalec to zadevo rešuje? Tukaj imam jaz pomislek. Absolutno pa ne proti ljudem. In takrat, ko se je ta zadeva reševala ali sklepala posle, je pač posameznik resnici na ljubo šel v nek riziko.</p>
               <p>Če se ta zakon podpre, potem spoštovanega predlagatelja sprašujem kako pa potem v nadaljevanju, da ne bo neenakost po ustavi, kako pa je potem namen reševanja teh tako imenovanih kreditnih razmerij, ki, kot sem uvodoma omenil, ki so bili v dolarjih, v jenih, funtih. Ne moremo samo eno skupino reševati – ali mislite, da bomo imeli na Odboru za finance dobesedno vsak mesec neko zadevo, ki bo ista materija?</p>
               <p>Tukaj so moji pomisleki. Hkrati pa, da zaključim, hvala Zakonodajno-pravni službi, da je tako poglobljeno pripravila svoja poročila.</p>
               <p>Hvala lepa.</p>
            </sp>
            <sp who="PolnarRobert">
               <speaker>PREDSEDNIK ROBERT POLNAR:</speaker>
               <p>Hvala, gospod poslanec.</p>
               <p>Replika, poslanka Nataša Sukič.</p>
               <p>Prosim.</p>
            </sp>
            <sp who="SukičNataša">
               <speaker>NATAŠA SUKIČ (PS Levica):</speaker>
               <p>Ja.</p>
               <p>Zdaj, spoštovani poslanec, omenjate, da mogoče slovenska zakonodaja ni čisto usklajena z direktivo 93/13. Drži sicer, to se je pokazalo na primeru kreditojemalcev Aleša in Jožeta K., ki sta najela stanovanjski kredit z valutno klavzulo v švicarskih frankih. Ampak je Sodišče Evropske unije nato v postopku ugotovilo sicer, in zdaj bom povedala kaj je ugotovilo: da slovenska zakonodaja ni usklajena</p>
               <p>
                  <stage>(nadaljevane)</stage> z direktivo 93/13. Nacionalna zakonodaja načeloma lahko odstopa od navedene direktive, a le, in to je zdaj pomembno, a le, če zagotavlja višjo zaščito potrošnikov in ne onemogoča ali otežuje uresničevanja pravic, ki jih potrošnikom podeljuje pravo Evropske unije. Sodišče Evropske unije še ugotavlja, da trenutna pravna ureditev v Sloveniji ne zagotavlja učinkovitega varstva potrošnikov. Tako, da vidite, ne? Da dejansko je za nas zdajle merodajno dejansko ta direktiva, ki bolj ščiti potrošnike od naše nacionalne zakonodaje.</p>
               <p>Na tem mestu bi seveda se rada opravičila predstavnicama Zakonodajno-pravne službe Državnega zbora. Nisem želela biti žaljiva, jaz sem samo želela v svoji razpravi pokazati in dokazati na katerih mestih se strinjam z Združenjem frank. S temi argumenti sem hotela podkrepiti zakaj menim, da ima Združenje frank absolutno prav v tem primeru in da je mogoče, da so mogoče zadržki Zakonodajno-pravne službe Državnega zbora mogoče preveliki, strah pred ustavno presojo prevelik. Navsezadnje, pa kaj potem? Pa naj gre zakon v ustavno presojo, pa bomo videli, ne? Ampak mi se moramo nekako premakniti iz mrtve točke. Res je, v moji čustveni razpravi, ker mi pa res ni vseeno, ko vidim kakšne krivice vse se dogajajo ljudem in to množično, me je pa res zaneslo in sem omenila pravniško alkimijo, za kar se na tem mestu seveda opravičujem.</p>
               <p>Vse ostalo, no, vse ostale argumente, ki sem jih navajala, pa za njimi pač stojim. In mislim, da niso bili žaljivi, da sem šla točko po točko argumentirano dokazovati zakaj je ta direktiva za nas zavezujoča in kaj pomeni, če je ne bomo upoštevali. In prav tukaj v tem primeru, slovenskem primeru ljudi iz Gornje Radgone, je jasno kaj je Sodišče Evropske unije ugotovilo, ne? In zato, ne, ker naša zakonodaja ni bolj zaščitna do potrošnikov od te direktive, zato ne zdrži. In zato je za nas merodajna, spoštovani poslanec, to kar piše v direktivi 93/13.</p>
               <p>Hvala lepa.</p>
            </sp>
            <sp who="PolnarRobert">
               <speaker>PREDSEDNIK ROBERT POLNAR:</speaker>
               <p>Hvala, kolega Horvat.</p>
               <p>Gospem poslankam, gospodom poslancem samo eno opozorilo, opozorilce pravzaprav: replika je omejena časovno na 3 minute.</p>
               <p>Kolega Siter, na žalost vam še ne morem dati besedo, čeprav sem vam obljubil. Prijavil se je namreč predlagatelj, predlagatelj ima prednost.</p>
               <p>Gospod Kovšca, izvolite, imate besedo.</p>
            </sp>
            <sp who="KovšcaAlojz">
               <speaker>ALOJZ KOVŠCA:</speaker>
               <p>Hvala lepa, gospod predsedujoči.</p>
               <p>Rad bi odgovoril na vprašanje v zvezi z krediti v evrih, japonskih jenih in funtih šerlingih. Državnemu svetu relevantne informacije o problematičnosti, obsegu tovrstnega poslovanja bank v Sloveniji niso znane. V kolikor nam priskrbite te informacije, lahko tudi kar zdaj, potem bomo poskušali odreagirati tudi na tovrstne nespodobne prakse ali pa kakor koli že jih zdaj že imenujemo, ali nesrečne rešitve. To bomo vsekakor naredili.</p>
               <p>Dovolite, da odgovorim še na eno tezo, ki se ves čas reševanja tega problema vleče kot jara kača. In to je beseda »zadeva«. In to je beseda »odnos« oziroma »obligacijsko razmerje« med posameznikom in banko. To je teza, ki jo zagovarja Združenje bank in seveda banke. Ampak Državni svet stoji pa na drugem stališču. Stoji na stališču, da ne gre za eno zadevo – ne gre za komitente ene banke in eno prakso ampak gre za celoten sistem, ko je veliko število komercialnih bank uporabljalo sistem, ki je povzročil velike težave v perifernih državah Evropske unije, v novih demokracijah. In ker ne gre za posamezno zadevo, ki bi jo reševalo dovolj učinkovito sodišče, pač pa gre za sistemsko slabost, ki jo je nekdo izkoristil in povzročil škodo večjih razsežnosti. Mislim, da je to v pristojnosti zakonodajalca. Če nekomu zgori hiša je to posamični dogodek. Če zgori celotno naselje, potem je pa tu že na vrsti lokalna samouprava, če pa ta ne more, pa tudi Vlada Republike Slovenije z Zakonom o odstranjevanju posledic naravnih ali drugih večjih nesreč in s svojimi ukrepi. Torej, tu ne gre za reševanje posamičnega primera ampak gre za</p>
               <p> prekinitev nekega sistema, škodljivega sistema in povrnitev v prvotno stanje. Za to gre, za to se je Državni svet odzval s predlogom zakona. Če bi pristali ne tezo, da je ta problem mogoče reševati na sodiščih, potem bi morali pogledati nazaj v sodno prakso in stopnjo reševanja tega problema doslej. Statistika govori o tem, ta problem doslej ni bil rešen v zadostni meri in z zadostno hitrostjo, če ne mi danes tu nebi sedeli, se nebi pogovarjali. Zato je potrebna sistemska rešitev – zakon. In če se vrnemo nazaj na isti princip reševanja, posamično pred sodišči, potem bomo imeli stanje pred našim <stage>/ nerazumljivo /</stage>.</p>
               <p>Kar zadeva pa ustavnost tega zakona večinoma lahko špekuliramo. Dovolite mi, jaz res nebi želel relativizirati ne vloge pravne službe Državnega sveta, ne pravne službe Državnega zbora. Ampak dovolite mi, da potegnem eno vzporednico. In sicer primerjavo s predlogom Zakona o postopku sodnega varstva nekdanjih imetnikov kvalificiranih-</p>
            </sp>
            <sp who="PolnarRobert">
               <speaker>PREDSEDNIK ROBERT POLNAR:</speaker>
               <p>Obveznosti bank.</p>
            </sp>
            <sp who="KovšcaAlojz">
               <speaker>ALOJZ KOVŠCA:</speaker>
               <p>Obveznosti, ja. Glejte, samo kot korelacija s to zadevo. Postopek sprejemanja Zakona o postopku sodnega varstva nekdanjih imetnikov kvalificiranih obveznosti bank: na seji Odbora za finance so bili vloženi amandmaji k skoraj vsem členom predloga zakona, pri čemer so določene amandmaje na odboru izglasovali celo s tremi glasovi za, dvemi proti. Zakonodajno-pravna služba je pri tem predlogu zakona opozorila na vrsto neustavnosti, ki pa jih koalicijski poslanci niste ali niso upoštevali. Tudi po dodatnem mnenju Zakonodajno-pravne službe, ki se je na predlog poslancev opredelila do preostalih amandmajev, niso bili odpravljeni nekateri, niso bile odpravljene nekatere rešitve, ki jih je imela Zakonodajno-pravna služba za neustavne. V tem primeru so na Državni zbor v drugi obravnavi potrdili dopolnjen predlog zakona, pri čemer ni bil izglasovan sklep, da se Zakonodajno-pravna služba znova opredeli do ustavnosti končnega predloga.</p>
               <p>Glede izbrisancev je avgusta izšla dobro znana sodba v primeru zakoncev Karlovšek, ki sta kljub temu, da sta bivši odvetnik in bivša sodnica uspela dokazati, da pri njima banka ni izpolnila pojasnilne dolžnosti in jima ni v zadostni meri pojasnila za kakšen finančni inštrument gre pri podrejenih obveznicah. Sodišče naj bi jima dosodilo celotno vrednost vložka in še enkrat toliko za obresti glede na to koliko časa je minilo od odločitve.</p>
               <p>Torej, jaz res ne želim polemizirati, napadati strokovnosti. Želim samo izpostaviti relativnost rešitev, ki jih sprejemamo in nedokončnost odločitev, ki jih boste sprejeli. Konec koncev je ustavno sodišče tisto, ki bo reklo zadnjo besedo v Sloveniji, evropsko sodišče pa potem tudi po mnenju našega ustavnega sodišča. Tako, da res gre za bolj politično kot pravno vprašanje, vendar pa pravna praksa v zadnjem času kaže na to, da je naša predlagana politična rešitev čedalje bolj videti ustrezna.</p>
               <p>Opozoril sem tudi na dve relevantni pravni mnenji, pa bom še enkrat. In sicer še enkrat se bom skliceval na-</p>
            </sp>
            <sp who="PolnarRobert">
               <speaker>PREDSEDNIK ROBERT POLNAR:</speaker>
               <p>Gospod predlagatelj, zdaj, glede na to, da je-</p>
            </sp>
            <sp who="KovšcaAlojz">
               <speaker>ALOJZ KOVŠCA:</speaker>
               <p>No potem se pa opravičujem ampak vsebinsko-</p>
            </sp>
            <sp who="PolnarRobert">
               <speaker>PREDSEDNIK ROBERT POLNAR:</speaker>
               <p>Ne, poglejte, če ste že neko stvar povedali mislim, da nima smisla, da to ponavljate glede na dolžino razprave, ki že traja. Poleg tega pa še imamo razprave.</p>
            </sp>
            <sp who="KovšcaAlojz">
               <speaker>ALOJZ KOVŠCA:</speaker>
               <p>Spoštovanim poslankam in poslancem se opravičujem in zaključujem.</p>
            </sp>
            <sp who="PolnarRobert">
               <speaker>PREDSEDNIK ROBERT POLNAR:</speaker>
               <p>Hvala lepa.</p>
               <p>Zdaj je pa na vrsti za razpravo poslanec Primož Siter, za njim poslanec Matjaž Han, za gospodom Hanom pa se sam prijavljam k razpravi.</p>
               <p>Kolega Siter, prosim.</p>
            </sp>
            <sp who="SiterPrimož">
               <speaker>PRIMOŽ SITER (PS Levica):</speaker>
               <p>Hvala lepa.</p>
               <p>Res je, gre bolj za politično kot za pravno vprašanje. Predvsem zato, ker je to vprašanje, o katerem danes govorimo, bistveno širše kot samo ta specifična problematika, ki jo imamo danes na mizi. Mi govorimo o sistemu, ki, o širšem družbenem sistemu, ki odpira vrata reševanja torej bank, o čemer smo danes že na dolgo in široko slišali in razpravljali, na drugi strani zanemarja blaginjo vsakega od nas. Je pa še ena zelo, pri tem specifičnem problemu, ena zelo specifična stvar, s katero moramo pogledati v ogledalo. In to je, da so banke, ko gre za posojila, za kredite, delujejo tržno, ne? Ne delujejo za javno dobro ampak, kot smo danes že slišali, glavni atribut banke je, da ustvarja dobiček. In to je vodilo na vsakem koraku banke delovanja vsake banke.</p>
               <p>In zdaj v bistvu govorimo o biznisu. In ko govorimo o biznisu, moramo govoriti o trženju, o prodaji. In govorimo o prodaji teh produktov oziroma storitev bank. In redko kateri trgovec, pa mogoče zdaj komu delam krivico ampak vsak trgovec je ne glede na to v kateri branži je, ali prodaja jabolka ali prodaja kredite, zna ukriviti resnico, ko, da ne rečem, da laže, ker ne laže nujno ampak zna pa resnico prilagoditi trenutni potrebi in trgu in željam in tako naprej. In nihče me ne bo prepričal, da so banke šle do oziroma da so bile banke v odnosu do teh 16 tisočih kreditojemalcev, da se niso obnašale tržno - in v trženju se resnica upogiba in se, upam si uporabiti besedo, zavaja. In zdaj Združenje frank je, ne vem če ste kolegice in kolegi dobili ta material, je letos poleti opisalo to problematiko na teh 50 straneh. In eno poglavje, ki je meni osebno padlo še posebej v oči, je ta del o zavajajočem trženju s strani bank. Hočem to, prebral bom par izsekov, zgolj in samo, da orišem situacijo, o kateri danes specifično govorimo, kaj se je dogajalo na terenu. Lahko mi govorimo o krovnih nekih principih, ki da jih rešujemo ampak v bistvu pa moramo najprej poznati stvar, ki se je dogajala na okencih, da tako rečem.</p>
               <p>Pod poglavjem Zavajajoče trženje, predvsem tole: »švicarski krediti so bili prvenstveno trženi v interesu banke, ne v dobro stranke vsaj v tistem delu, kjer so bili njuni interesu v nasprotju. Navzkrižje interesov med banko, ki je v ustvarjanju dobička in stranko, ki želi stabilno, dolgoročno financiranje za nakup stanovanja, se v konkretni situaciji močno nagiba v dobro banke«. In potem naprej: »odsotnost listinske dokumentacije o vsebini informacij, ki so jih bančni »svetovalci« podali jemalcem posojil, predstavlja presenetljivo odstopanje od siceršnje prakse finančnih institucij. Banke so med najbolj urejenimi gospodarskimi sistemi. Za njih je običajno, da dajejo podrobna pisna navodila zaposlenim, še zlasti v primerih, ko ti poslujejo s strankami, saj v teh situacijah prihaja do poslovnega tveganja«. Naprej: »banke so stresne scenarije, v katerih so predvidele vpliv večje in manjše spremembe tečaja na posojilno obveznost kreditojemalca, izdale za interno rabo, vendar njihove vsebine niso posredovale posojilojemalcem, s čimer so jih prikrajšale za bistvene informacije v času odločanja za posojilo«. In tako naprej in tako naprej.</p>
               <p>Skratka, eno lepo število vprašljivih praks, ki sklepanje teh pogodb postavi čisto eno novo luč, na terenu torej, ena na ena. Je bilo pa tukaj v tem biznis pristopu, tako torej Združenje frank, uporabljenih še nekaj zelo zanimivih oglasnih sporočil, ki so vabile posojilojemalce, da se odločijo za te »varne« nakupe njihovega produkta. Unicredit je recimo svoje storitve oglaševal takole: »stanovanjski kredit z valutno klavzulo v švicarskih frankih je idealna rešitev, ki zagotavlja, da se višina mesečne anuitete ne bo bistveno večala«. To je oglasno sporočilo. »Oprite se na trdno valuto«. »Stanovanjski krediti bank Austria Creditanstalt so pravi naslov, če si želite privoščiti nekaj večjega«. In potem NKBM: »ugoden kredit je cenejši, zato si lahko s prihrankom odmerite prostornejši dom. Kot novost vam ponujamo zelo ugodne kredite, vezane na švicarski frank«. Adico: »pika na i pri Hypo Alpe Adria Bank lahko pridobite tudi s krediti na podlagi hipoteke. Prednost: višji zneski kreditov v valuti SIT, evro ali švicarski frank, daljša doba odplačevanja« in tako naprej in tako naprej. Skratka, vse lepe obljube in zadaj očitno en sistem, ki je interno funkcioniral, v katerem so bili deležniki, tisti, ki so smeli biti informirani, o dejanskem tveganju bili informirani, na drugi strani pa ne.</p>
               <p>In zdaj smo, tako, vse nam je jasno, ne? Saj, tako, sem prepričan, da tudi tisti, ki načelno danes stojite nekje na nasprotnem polu potrjevanja tega zakona, razumete, da prava stvar ga je v bistvu podpreti in mu odpreti vrata, da gre vsaj naprej v parlamentarno proceduro. Ampak krovni problem, ki ga imamo, ponovim še tretjič danes, je politični odnos do bank. Politični odnos do bank, do reševanja bank, v katerega smo, pa ne bom šel zdaj v vse številke ampak 4 milijarde in pol je dosti povedna, 5 milijard, hvala lepa, 5 milijard je dosti povedna številka. In imamo na drugi strani politični odnos do, ne vem, 16 milijonov, za katere smo se zadnjič borili 13 ur na Odboru za delo, ne? To je ta generalna usmeritev, generalna, če rečem po domače špura, po kateri slovenska politika redno potuje in resnično ne vidim v tem primeru, v nasprotovanju, nič drugega, nasprotovanju temu predlogu zakona nič drugega kot držanje štange tej ustaljeni politični podpori reševanja bank.</p>
               <p>Hvala lepa.</p>
            </sp>
            <sp who="PolnarRobert">
               <speaker>PREDSEDNIK ROBERT POLNAR:</speaker>
               <p>Hvala, gospod poslanec.</p>
               <p>Naslednji ima razpravo poslanec Matjaž Han.</p>
               <p>Prosim? A vi boste, ja, ne, saj to lahko ampak vsake vrste čudaštva so vedno možna v Državnem zboru. Tokrat imamo repliko gospe Sukič na razpravo poslanca Siterja.</p>
               <p>Gospa Sukič, izvolite.</p>
            </sp>
            <sp who="SukičNataša">
               <speaker>NATAŠA SUKIČ (PS Levica):</speaker>
               <p>Glejte, ni čudaštvo.</p>
               <p>Pač a propo temu, ko je Primož omenil, da so z vsemi temi lepimi oglasnimi sporočili vendarle banke nekje v ozadju že vedele za kakšna tveganja gre.</p>
               <p>Vam bom samo povedala, to je samo podkrepitev ali pa v repliki vam bom povedala, da sem osebno imela veliko srečo, da nisem vzela kredita v švicarskih frankih. Zakaj? Ker me je moj bančni svetovalec, je rekel »poslušaj, vzami raje v evrih, res je višja obrestna mera ampak tisto je preveč tvegano«. In takrat sem jaz vzela v evrih in danes vidim kaj bi se mi zgodilo. Hipotekarni kredit sem vzela.</p>
               <p>Samo toliko v podkrepitev, da so banke takrat očitno že vedele, da gre za tveganje. In niso tega povedale tako kot je meni slučajno ta človek povedal. Lahko mi tudi nebi, sem pač imela srečo. In nekateri smo imeli srečo, mnogi pa je niso imeli.</p>
               <p>Samo toliko.</p>
               <p>Hvala.</p>
            </sp>
            <sp who="PolnarRobert">
               <speaker>PREDSEDNIK ROBERT POLNAR:</speaker>
               <p>Hvala, gospa poslanka.</p>
               <p>Zanesljivo pa osebna izkušnja pomeni čisto nekaj drugega kot pa, če je človek nima.</p>
               <p>Gospod Han, prosim.</p>
            </sp>
            <sp who="HanMatjaž">
               <speaker>MATJAŽ HAN (PS Levica):</speaker>
               <p>Hvala lepa.</p>
               <p>Najprej zaradi KPK-ja: nimam kreditov v švicarskih frankih, tudi moj prijatelj kolega nima kredita v švicarskih frankih. Ker mislim, da je to pomembno, ker verjamem, da bo jutri vprašanje kakšnih novinarjev »ali imate kredit v švicarskih frankih in zakaj se zavzemate ali ne zavzemate za tak zakon«. To sem pač moral povedati. Niti ne vem, če ima kateri v poslanski skupini, moram odkrito povedati. V primeru, da bo imel v poslanski skupini kdo kredit, bo javno povedal in se bo izločil iz glasovanja. To govorim zdaj kot vodja poslanske skupine.</p>
               <p>Zdaj pa govorim kot poslanec, ker vem, da smo zelo na zelo spolzkem terenu. Pred nami imamo zakon, ki, ljudje, ki, bom rekel so šli skozi ta, bom rekel ta problem švicarskih frankov, so prepričani, da jim bo ta zakon omogočil, da bodo prišli v neko normalno stanje in da bodo lahko zadeve poplačali. Ker oni, to pa moramo vsi vedeti, oni niso ljudje, kjer jim bomo kaj odpisali, samo normalno bi radi poplačali svoj dolg, ki ga pač imajo do bank. In na drugi strani imamo mnenje Zakonodajno-pravne službe, ki ga jaz akceptiram. Mi pa ne zameriti, če pač ne bom tako odglasoval kot mi veleva Zakonodajno-pravna služba ampak bom glasoval, bom rekel po neki svoji vesti, svojem, ne prepričanju, tisto, kar mislim, da je ta moment edino prav, čeprav vem, da sem v tej 15 letni, 15 let sem že tukaj poslanec, velikokrat glasoval in potem čez nekaj časa ugotovil, da sem mogoče storil 10 let napako. Ni bilo daleč nazaj ta famozni zakon o prisilni poravnavi, kjer smo mislili, da bomo tudi rešili uboge ljudi, ljudi, ki so prišli v težave, obrtnike, da bodo prišli hitreje, da bomo rešili nekaj delovnih mest, pa je pač prišla ena zgodba in zdaj bi se vsi skrili v luknjo in rekli, da s tem nimamo nič. Ne, takrat smo v dobri veri reševali en problem, ki je nastal tako kot je pa danes nastal pa ta problem in ga je verjetno treba na nek način rešiti.</p>
               <p>Jaz bom ta zakon podprl. Moram pa reči, da to je v bistvu šele začetek. Jaz vem, da bo ta zakon romal sigurno na ustavno sodišče, verjetno bodo banke celo zaustavile ta zakon, da se ne bo prišel v veljavo predno ustavno sodišče ne bom odločilo in tako naprej ampak naredili bomo pač prvi korak.</p>
               <p>Imam pa eno ključno vprašanje in ta me bega zdajle skozi to razpravo. Upal bom trditi, mi imamo tudi špekulativni kapital in, tako kot je rekel predsednik Državnega sveta, ta špekulativni kapital je odkupil terjatve od bank z namenom, da bo zaslužil, tukaj pa ni nič drugega, da bo pač zaslužil. In je pač odkupil, tako kot ste, predsednik, si rekel, da z nekim 70 % diskonta in tukaj pa ne vem, če ta 8. člen, ki si zadeve to rešuje. Tega, tukaj sem pa, moram reči, zmeden. To pa ne znam, ne vem kako se bo reševalo in kdo bo lahko, bom rekel tukaj konventiral, kdo bo lahko spremenil te zadeve, tega pa me je strah. Še bolj strah me je pa nekaj drugega – da je bilo to slučajno orkestrirano narejeno že pred leti. Zakaj? Mislim, zdaj bom pa zelo špekuliral, ker je samo ena banka dala 80 % takih kreditov. Ampak tega me je strah, da verjetno s tem zakonom ne bomo rešili.</p>
               <p>Zdaj, res je to, kar Dušan pravi in vsi vi, ko pravite »kaj pa bo s tistimi, ki so vzeli v evrih kredit, s tistimi, ki so vzeli v drugih valutah?«. Ja, tudi oni imajo problem. Tudi večina verjetno težko plačuje, definitivno. Ampak eno stvar vam pa povem – oni vsaj vedo, da je na koncu tunela svetloba in da ko bodo prišli iz tunela, bodo prišli na dan. Razlika od švicarjev, ne, je pa ta, da se nasproti njih, pri njih se pa nasproti vlak pelje. Samo ta razlika, svetloba je vlak. In ko sem jaz danes videl ta izračun, ki sem ga tudi že ene parkrat, od te banke, da je človek vzel cca., zdaj na pamet govorim, 80 tisoč evrov kredita v evrih, preračuna v švicarje je 125 jurjev, da plačuje že 135 mesecev in da je več dolžan, pa je naša dolžnost, da nekaj naredimo, dragi moji.</p>
               <p>
                  <stage>(nadaljevane)</stage> Tukaj je nekaj narobe, ne? Naša dolžnost je, da nekaj na tem področju vendarle naredimo. Vmes je šlo veliko ljudi v stečaj, osebni stečaj in tako naprej. Tudi pri evrih jih je šlo veliko v osebni stečaj, tudi pri prisilnih poravnavah jih je šlo v osebni stečaj in tako naprej. Tudi ljudje, ki so, NKBM, se spomnete, ko je država, takratni najboljši minister za finance rekel »pejte nakupovati NKBM-jeve delnice«, narod je v vrsti stal, jaz nisem vedel, da imamo Slovenci toliko denarja, v vrsti je stal. Ne samo špekulativni, tudi tisti, ki imajo denar v štumfu tako imenovano. Čez en teden so ugotovili, da tisti, ki niso se spoznali, so hitro prodali, potem so pa ugotovili, da tisto, kar so kupili ni nič vredno. V tej državi so ekonomisti, ki pripadajo levi strani, gospod Mencinger, ne, je rekel 30 let nazaj, da si lahko ljudje s certifikatom obrišejo nekaj. In so takrat prišli fantje, so ponujali razne sesalce za to, da so stare mame <stage>/ nerazumljivo /</stage> certifikate, oni so bili pa potem pidovski baroni, ne? In naša naloga je, da take stvari ustavljamo. In če v tem Državnem zboru sprejmemo zakon za enega človeka, če se mu je v sistemu krivica naredila, potem ga sprejmemo. In ne bo dolgo, bom zdaj rekel, ko bomo zaradi Jankovića zakon spremenili. Zakaj bomo zakon o insolvenčni zakonodaji spremenili? Za Zorana Jankovića, zaradi nobenega drugega, drži? Ja, ampak eni niso izrabili sistema.</p>
            </sp>
            <sp who="PolnarRobert">
               <speaker>PREDSEDNIK ROBERT POLNAR:</speaker>
               <p>Poglejte, prva stvar je, da dokler poslanec razpravlja, mu ne segajte v besedo.</p>
            </sp>
            <sp who="HanMatjaž">
               <speaker>MATJAŽ HAN (PS SD):</speaker>
               <p>Jaz samo govorim-</p>
            </sp>
            <sp who="PolnarRobert">
               <speaker>PREDSEDNIK ROBERT POLNAR:</speaker>
               <p>Gospod Han, prosim, tema. Tema.</p>
            </sp>
            <sp who="HanMatjaž">
               <speaker>MATJAŽ HAN (PS SD):</speaker>
               <p>Okej. Ne, ne, hočem, se opravičujem, predsednik.</p>
               <p>Govorim samo o tem, ne, da ko bom glasoval za, se zavedam vseh težav, ki bodo s tem zakonom prišli. Vem, da bodo v na našo poslansko skupino prišli ljudje, ki sem jim zdi, da jim je ta država, da jim je sistem krivico naredil in da je potrebno zakon spremeniti. Jaz se tega zavedam. Ampak v 15 letih je v našo poslansko skupino ogromno ljudi prišlo in vsem ne moreš pomagati, ne?</p>
               <p>V tem primeru bom jaz glasoval za in zavedajoč se, da sem zelo na spolzkem terenu zaradi naše Zakonodajno-pravne službe, zaradi ustavnega sodišča. In ampak to tveganje jaz ta moment prevzamem.</p>
               <p>Hvala lepa.</p>
            </sp>
            <sp who="PolnarRobert">
               <speaker>PREDSEDNIK ROBERT POLNAR:</speaker>
               <p>Hvala, kolega Han.</p>
               <p>Ja, seveda. Se pravi predlagatelj, gospod Kovšca.</p>
               <p>Prosim.</p>
            </sp>
            <sp who="KovšcaAlojz">
               <speaker>ALOJZ KOVŠCA:</speaker>
               <p>Spoštovani gospod poslanec Han, saj 8. člen govori o tem, da je banka odprodala kredite z velikim popustom. In če je odprodala kredite z velikim popustom, ni se pa dogovorila drugače s kreditojemalcem, potem ona nosi sedaj tisto tveganje, ki bi ga kreditojemalec nosil. Banka poravna razliko tistemu, ki je hotel zaslužiti. Zakaj bi zdaj plačeval kreditojemalec še tistemu razliko? Upam, da se razumemo.</p>
               <p>Jaz se strinjam s tem, da mogoče te rešitve niso najboljše. Možno je zadeve amandmirati in tu smo zelo odprti. Možno je zaščititi javni interes ampak pri zaščiti javnega interesa, govorim o bančni lastnini, se je treba zdaj začeti zavedati že koliko so te banke naše in kakšen modus operandi mi vpeljujemo za naprej za banke, ki bodo prihajale na slovenski trg. To je dejstvo.</p>
               <p>Jaz prihajam iz gospodarstva in seveda spoštujem svobodno gospodarsko pobudo. Ampak, spoštovane gospe in gospodje, ko smo že ravno pri tem in ko je gospod poslanec načel ta pogovor. A veste, slovenski gospodarstveniki si želimo samo ene stvari – da ne pride nekdo od nekod in potem cela država skoči v luft in spremeni kompletno zakonodajo, da bi lahko tisti investitor tukaj delal tisto, kar je nam onemogočeno. Ne bom omenjal posebnega primera. Ampak tudi ne strinjam se s tem, da tuje komercialne banke lahko harajo po slovenskem finančnem trgu in mi zaradi nekih interesov zaščite konkurenčnosti in benevolentnosti do tistih, ki naj bi še prišli, zaradi tega izstavljamo račune svojemu prebivalstvu. To pač ne. To pač ne.</p>
               <p>Torej, še enkrat, odprti smo za amandmaje ampak kdor je in za kar je v času, ko banka ni bila pod pezo grožnje insolventnosti prodajal kredite s 70 % popustom v tujino in so se ti prodali potem nazaj v Slovenijo – tisti naj nosi odgovornost. Jaz tukaj ne bom špekuliral s kakšnim namenom so bili ti krediti prodajani ven in kupovani nazaj. Ampak spet, kot podjetniku se mi postavlja vprašanje kdo pa so tisti, ki so kupovali te kredite? In ali ni tu tudi neka skupina takšnih, nekateri so bili oškodovani, drugi so bili pa mogoče na veliki koristi. Kdo so tisti? Odgovor na to vprašanje ne morem dobiti. Neformalno na FURS-u se ne ukvarjajo s tem, ker gre za zaščito osebnih podatkov, gre za bančne mape oziroma za kreditne mape, ki so tajnost. Moje naslednje vprašanje za vas pa je: kam mislite, da so pa šle kreditne mape takrat, ko so bili ti krediti prodani? Kdo danes razpolaga z njimi? Finančna družba v tujini, ki je to kupila? Gospodarske družbe v Sloveniji? Koliko ključnih odločevalcev ima take kredite – in z njihovimi mapami nekdo razpolaga in jih ima v primežu izvržbe? To ni vprašanje za mene, niti za vas, to je vprašanje za druge organe ampak je relevantno. In od tod tudi neka nervoza, silna nervoza v zvezi s tem vprašanjem in tlačenje tega vprašanja nazaj. Ampak jaz ne želim več špekulirati, mislim, da sem dal odgovor. Osmi člen je možno amandmirati, ni pa ta zakon, kot sem rekel, zakon, pisan na voljo špekulantom, pač pa je odgovornost prenesena na tistega, ki je tako ravnal. Kdo se je odločil prodajati iz državne banke recimo s 70 % popustom kredite in ti so preromali nazaj v Slovenijo – te logične razlage še nisem slišal, vsi odgovorni se pa izogibajo kot hudič križa. Vsa debata se vrti na osebnem razmerju kreditojemalec-kreditodajalec, ko gre pa za take sistemske stvari, mogoče imajo neke podobnosti s tistimi odpisi ampak o tem naj se drugi organi izrečejo, jaz se ne želim.</p>
               <p>Hvala.</p>
            </sp>
            <sp who="PolnarRobert">
               <speaker>PREDSEDNIK ROBERT POLNAR:</speaker>
               <p>Hvala lepa.</p>
               <p>Nadaljujemo. Sam imam razpravo.</p>
               <p>Gospe in gospodje, ključno vprašanje je zakaj želijo dolžniki svoje obveznosti iz švicarskih frankov v evre.</p>
               <p>Gre predvsem za to, da sta se spremenila pogoja zavoljo katerih so izvorno hoteli kredit v frankih. Ta pogoja sta bila ugoden menjalni tečaj franka nasproti evru in nižje obrestne mere pri kreditih v frankih, to se pravi, to sta bila izvorna pogoja. Pri tem kajpada obstaja tveganje, da se tečaj ne bo obdržal, se pravi tveganje spremembe tečaja. Predvsem pa kolikšna bi ta sprememba v prihodnje lahko bila.</p>
               <p>Načeloma zelo blizu gotovosti je bilo mogoče predvideti, da bo tečaj franka proti evru postal nevzdržen, saj bi v nasprotnem primeru vsakdo jemal kredite v frankih ali/in celo kredite v evrih pretvarjal v kredite v frankih. Mi dobro vemo, da se kaj takega ni zgodilo. Najboljši indikator precenjenosti franka v določenem obdobju je obrestna mera in na podlagi tega je bilo moč pričakovati, da bo treba za enoto tujega denarja, se pravi franka, odšteti več enot domačega denarja, se pravi evrov. Negotovost, ki se je pri tem pojavila, je bila kdaj in za koliko. In to sta tudi najpomembnejši sestavini tega tečajnega tveganja. Na koncu se izpostavi, da vsekakor obstaja možnost, da dolžnik ne bo mogel vračati kredita, v kolikor se tveganje realizira in kdo je torej tisti, ki tveganje prevzame. Osebno mislim, da ni dovolj, da banka zgolj pojasni, da obstaja tečajno tveganje ampak bi morala banka predvsem dolžniku pojasniti tudi, da bo potrebno kredit denarno odplačati. Sprememba tečaja je, tako kot vsaka neizpolnjena obljuba, ne pričakovana. Zato je tudi izjemno draga za tiste, ki so s to spremembo tečaja špekulirali ali pa se nanjo opirali. Švicarska centralna banka lahko vedno, v vsakem trenutku pojasni, da je tečaj postal nevzdržen zato, ker je povpraševanje ali pa ponudba po njenem temeljnem proizvodu, po švicarskem franku, v določenem momentu povečala ali pa zmanjšala.</p>
               <p>In tu je zdaj tisto, kar sam vidim kot ključen problem. Najpomembnejše je kako posameznik zazna situacijo – kot priložnost ali kot problem. V bistvu vsaka taka odločitev vedno predstavlja problem, zato ker moramo kot posamezniki izbirati med več alternativami. Med temi alternativami pa moramo izbrati eno samo, za katero vnaprej ne vemo kako se bo obnesla. In mislim, da v tem primeru gre predvsem za napake, ki so jih posamezniki delali pri ocenjevanju verjetnosti oziroma pri svojem presojanju lastnih finančnih zmožnosti. Veste, odnos ljudi do tveganja je zelo različen. Obstajata pa dve temeljni varianti – odnos posameznika do tveganja v zvezi s pridobitvami in odnos posameznika do tveganja v zvezi z izgubami. Tukaj, kolikor sem bral in kolikor sem pregledal gradivo, mislim, da je odnos do tveganja v zvezi s pridobitvami pri večini kreditojemalcev popolnoma izostal. Mi imamo zdaj situacijo, da se sprašujemo ali je za ekonomske odločitve vsak posameznik odgovoren sam ali lahko to svojo odgovornost prevali tudi na koga drugega. Osebno sem prepričan, da je vsakdo v prvi vrsti odgovoren sam, čeprav vem, da teorija o homo economicusu kot racionalnem, predvidevajočem bitju preprosto ne drži in je zgolj teoretični koncept. Če mi razmišljamo o vrednostih in o pomenih, ki so v tem primeru pridane posameznim alternativam, potem moramo ugotoviti, da kaj veliko analitičnega pristopa pri tem kaj posamezne alternative ponudijo ni bilo. In to se mi kaže kot glavni problem. Torej, ali lahko mi ekonomsko odgovornost za lastne odgovorne odločitve posameznika pripišemo njemu samemu ali pa inštituciji. Osebno sem prepričan kot individualist, da je to stvar vsakega posameznika in da inštitucija od tega se mora umakniti.</p>
               <p>Zato tovrstnega predloga zakona ne morem podpreti.</p>
               <p>Hvala lepa.</p>
               <p>Želi še kdo razpravljati?</p>
               <p>Kolega Verbič, prosim.</p>
            </sp>
            <sp who="VerbičDušan">
               <speaker>DUŠAN VERBIČ (PS SMC):</speaker>
               <p>Hvala lepa za besedo, predsednik.</p>
               <p>Tudi sam se pridružujem mnenju, stališču posameznikov, da je to tematika, ki je dejansko zelo občutljiva. In marsikoga zelo tepe ta odločitev v preteklosti, ki jo je odločil tistih hip za navidezno in tudi denarno ugodnejšo varianto, ki je sprejel ponudbo, se pravi kreditno obveznost valutirano v švicarskih frankih. In jaz verjamem, pa ne zagovarjam poslovnih bank, da tudi v bankah kot tudi kreditojemalec niso računali, da je možno v tako hitrem času priti do neke spremembe, valutne, denarne enote, ki je veljala in ki še vedno velja v svetovnem merilu za stabilno valuto. Dejstvo pa je, da se pač ta gospodarski sistem tako ali drugače obrača in prilagaja trgu, ne glede kakšne so bile ocene. Marsikdaj so na teh tako imenovanih valutnih tveganjih špekulativni tudi znotraj finančnih inštitucij, jasno. Pač, oni so ustanovljeni za to, da ustvarjajo dobiček. Tudi kolega, ki je prej govoril, ja, banke dobičkonosne – ne, vsi gospodarski subjekti, ki delajo na trgu ali poslujejo na trgu, delujejo tako, da so pozitivni. Zdaj, a to rečemo dobiček ali ne, je irelevantno. Dejstvo je, da če ne posluješ pozitivno, pomeni si v stečaju ali likvidacijo. In zaradi tega je to brezpredmetno se kakor koli pogovarjati. Institucije finančne, sploh pa banke, so pač res posebna kategorija in tukaj se pridružujem tudi ob tej priliki, da je velika kritika na tako imenovanem upravljavskem delu in nadzoru bank v državni lasti za obdobja, ki so ne samo bančna luknja, tudi v bistvu za tovrstne zadeve, najverjetneje se je zgodila tako imenovana slaba bančna praksa.</p>
               <p>Ampak kljub vsemu, ki je bilo v razpravi nekako tudi izpostavljeno, ta pogodbena ali kakor koli, s strani predlagatelja. Dejstvo je, da obligacijski zakonik ureja in določa tako imenovano posojilno ali kreditno razmerje. In to je, se ne more nobeden izogniti, obligacijsko razmerje – kreditodajalec in kreditojemalec. In moj predhodnik je zelo lepo v svoji razpravi izpostavil to tako imenovano odgovornost in riziko, ki ga sprejemaš ob sklenitvi. In jaz verjamem, da takrat, ko so se tovrstne pogodbe sklepale, so bile elementi vračila v švicarjih ugodnejši neko relativno obdobje od evra ali jena ali katerega koli.</p>
               <p>In tukaj moram zaključiti z naslednjim: da takrat, ko se pogovarjamo o nekem pogodbenem razmerju, ki je svobodna volja dveh strank, tukaj se ne more tega noben izogniti, dejstvo je, da vsako pogodbo je treba izpolniti – in to zelo dobro poznamo – po načelu denarnega nominalizma, kar pomeni, da se dopuščajo valutne klavzule tudi v valuti ampak predvsem izpolnjevanje v dogovorjeni valuti. Strinjam se, da bi lahko poslovne banke, ki moram priznati, da oporekam besedi, ki je bila izrečena, da ne glede ne razlikujem domače in tuje banke, ne harajo po slovenskem prostoru, zaradi tega, ker oni ponudijo ali ponujajo v tej tako imenovani finančni niši produkte. Ali jih sprejmeš ali jih ne sprejmeš. Ne morem se strinjati s tem, da harajo, to so pač poslovni prijemi, ki so marsikdaj zelo na meji, vendar vsaka država potrebuje tudi tako imenovani finančni sektor. Zaradi tega pa imamo regulatorje in zaradi tega bi morali regulatorji izvajati svojo pristojnost v interesu zaščito šibkejših. In strinjam se tudi s tem, da v razmerju kreditojemalec-kreditodajalec, da je slabša pogodbena stranka kreditojemalec. In se tudi sprašujem zakaj institucije v Republiki Slovenije ne izvršujejo v skladu z zakonskimi obveznostmi in pričakovanju, naj si bo to potrošnikov, občanov ali pa pravnih oseb.</p>
               <p>Tako, da tudi sam sem na stališču, da kljub tako imenovanem velikem problemu tega socialnega čuta, sam ne morem podpreti tega predloga zakona.</p>
            </sp>
            <sp who="PolnarRobert">
               <speaker>PREDSEDNIK ROBERT POLNAR:</speaker>
               <p>Hvala lepa.</p>
               <p>Replika, poslanec Matjaž Han.</p>
               <p>Prosim.</p>
            </sp>
            <sp who="HanMatjaž">
               <speaker>MATJAŽ HAN (PS SD):</speaker>
               <p>Zdaj, eno stvar bom rekel, pa da se Dušan iz tega ekonomskega jezika spustimo na jezik, ki ga ljudje razumejo.</p>
               <p>Če država, pa si bil zraven, nebi intervenirala, ko so banke, ki niso delale dobička, šle v zugrunt in nebi dokapitalizirala teh bank, bi ljudje, preprosti, s stečajem banke izgubili marsikak denar.</p>
               <p>
                  <stage>(nadaljevane)</stage> Čeprav vemo, da država mora do 100 tisoč evrov, vse to poznamo, vse to mi je vse jasno. Ampak ne se delati zdaj, da pa kar naenkrat tam lahko naredimo marsikaj, tukaj pa trg svoje naredi, ekonomika svoje naredi – ni res. Naša naloga je, da kdaj tudi interveniramo.</p>
               <p>Hvala.</p>
            </sp>
            <sp who="PolnarRobert">
               <speaker>PREDSEDNIK ROBERT POLNAR:</speaker>
               <p>Hvala, gospod Han.</p>
               <p>K besedi- ne, replike na repliko ni, to sploh ne pride v poštev.</p>
               <p>Najprej ima razpravo oziroma se je prijavil k besedi državni sekretar, gospod Metod Dragonja.</p>
               <p>Prosim.</p>
            </sp>
            <sp who="DragonjaMetod">
               <speaker>METOD DRAGONJA:</speaker>
               <p>Hvala lepa, gospod predsednik.</p>
               <p>Bom kratek, opozoril bom samo na en vidik, ki mogoče se mi zdi relevanten v momentu, zdaj, ko se boste poslanci in poslanske skupine pač morale odločiti za podporo temu zakonu.</p>
               <p>Gre za zahtevno politično vprašanje in za odnose med bankami in potrošniki oziroma posojilojemalci. Tukaj so pač določeni stereotipi, pa tudi konkretni problemi ljudi tisti, ki bodo sigurno vodili vaše odločitve.</p>
               <p>Rad bi pa opozoril predvsem na vidik vprašanja delitve oblasti med zakonodajno, izvršilno in sodno vejo oblasti. V diskusijah in v predstavitvi zakona, smo imeli pač nekaj, po moji oceni, stališč, katera bi želel skomentirati. Mene je že gospa Kutinova pravzaprav delno pokarala v uvodu, da smo nekako zlorabili odločitev vrhovnega sodišča s tem, ko smo se nanjo sklicevali oziroma, ko smo jo citirali. Želim samo to poudariti, da v bistvu sodna veja oblasti, vrhovno sodišče kot <stage>/ nerazumljivo /</stage> je o eni zadevi s tega področja odločilo, mi smo se nanjo samo sklicevali. Drugo pa je spoštovanje pač različnih vej oblasti, ko se odločitve druge veje oblasti pravzaprav sprejemajo ali pa interpretirajo. Jaz v nobenem delu nisem šel kritizirati ali pa interpretirati odločitve vrhovnega sodišča, kar pa je na drugi strani predlagatelj tega zakona naredil, ker je navajal celo vrsto ali pa nekaj pravnih mnenj, ki prerekajo oziroma oporekajo argumentaciji sodišča. In mislim, da parlament ni mesto za to, da se pač tovrstne vrednostne sodbe o odločbah, o sodbah sodišč v bistvu sporočajo kot argumentacija v tako zahtevnem postopku kot je ta postopek. To bo zelo prišlo tudi do izraza v tem, ko se interpretira ta sodba evropskega sodišča, ki je bila zdaj pred kratkim sprejeta in ta sodba je, točno piše to, kar je predstavnica Zakonodajno-pravne službe izrekla. Nacionalno sodišče bo odločalo ali bodo določbe pogodb nične ali pa delno odpravljene, ne bo o tem odločala zakonodajna veja oblasti, kar se predlaga tukaj s tem predlogom zakona. Še več, evropsko sodišče je celo reklo, da določba v nacionalni zakonodaji je skladna z evropskim pravom, če takšno odločitev sprejeme poljsko nacionalno sodišče. To je bistvo te razsodbe, a ne. To se pravi, da evropsko sodišče je usmerilo reševanje tovrstnih velikih zagat in dilem, ki so, na sodno vejo oblasti, ne pa na zakonodajno vejo oblasti.</p>
               <p>To bi bilo moje sporočilo ob zaključku te razprave.</p>
            </sp>
            <sp who="PolnarRobert">
               <speaker>PREDSEDNIK ROBERT POLNAR:</speaker>
               <p>Hvala, gospod državni sekretar.</p>
               <p>Vi ste se prijavili k razpravi, gospa Sukič?</p>
            </sp>
            <sp who="SukičNataša">
               <speaker>NATAŠA SUKIČ (PS Levica):</speaker>
               <p>Samo za zaključek te že skorajda spet ponovno maratonske razprave, bi samo še enkrat rekla, da dajmo tokrat ne ponovno se podpisati pod odpustke bankam. Jasno smo pokazali in dokazali kako so ravnale banke v tem primeru - kako niso upoštevale obligacijskega zakonika, ki pravi, da pogodbena stranka mora drugi predstaviti vse informacije. Tega niso storile, niso opozorile ljudi na tveganje. In ljudje večinoma pač se na te zadeve ne spoznamo na način, da bi mi zdaj morali sami pogruntati, da to je pa sumljivo, ker ne vem kaj, ko ste prej, spoštovani predsednik, navajal kakšne so mere, pa gor pa dol, tega ljudje po navadi ne vemo, ko najemamo kredite. Mi samo gledamo kateri kredit je pač najugodnejši in pač izhajamo iz tega.</p>
               <p>In zato pač osebno bom seveda glede na to, da je očitno kršena direktiva 93/13 in glede na to, da obligacijski zakonik ni bil spoštovan, seveda podprla ta zakon, da se končno premaknemo iz mrtve točke, četudi bo morda pristal na ustavnem sodišču, kot je pač bojazen. Jaz razumem našo Zakonodajno-pravno službo, da pač poskuša narediti vse, da se naši zakoni nebi znašli na ustavnem sodišču, to je logično, da hoče zaščititi nas kot take. Ampak vendarle, tokrat bom jaz tudi osebno sprejela tveganje. Pa naj roma ta materija magar na ustavno sodišče ampak nekam se moramo premakniti, ne? Ne smemo pustiti, da ta zgodba izzveni na način, da bo 16 tisoč do 20 tisoč gospodinjstev še nadalje nemočnih in opeharjenih za, ne vem, za neskončen čas še za naprej.</p>
               <p>Tako, da to je to, kar se mene tiče.</p>
               <p>Hvala.</p>
            </sp>
            <sp who="PolnarRobert">
               <speaker>PREDSEDNIK ROBERT POLNAR:</speaker>
               <p>Hvala, gospa poslanka.</p>
               <p>Gospe poslanke, gospodje poslanci, naš kolega Primož Siter je tudi pripravil predloge za amandmaje odbora, ki ste jih pred časom dobili na klopi oziroma na mize. Mislim, da ni dileme, da ste to pogledali in prebrali.</p>
               <p>Kolega Primož Siter, postopkovno, če sem prav razumel?</p>
               <p>Ja, izvolite.</p>
            </sp>
            <sp who="SiterPrimož">
               <speaker>PRIMOŽ SITER (PS Levica):</speaker>
               <p>Zgolj v obrazložitev teh amandmajev.</p>
               <p>Kolegice iz Zakonodajno-pravne službe so me še obvestile, da je treba pri zadnji točki, torej pri amandmaju k 12. členu dodati, torej v prvi alineji prvega odstavka 12. člena se beseda »pripravi« nadomesti z besedo »vroči«, potem pa naprej dodajamo beseda »prvem« pa nadomesti z besedo »drugem«, zato da je potem tudi referenčni člen upoštevan.</p>
               <p>Toliko, sicer pa vse velja kot dogovorjeno.</p>
            </sp>
            <sp who="PolnarRobert">
               <speaker>PREDSEDNIK ROBERT POLNAR:</speaker>
               <p>Hvala lepa.</p>
               <p>Torej, prehajamo na odločanje o predlogih za amandmaje odbora.</p>
               <p>Kaj želite, gospod Pavšič? Razpravo? Obrazložiti želite svoj glas? V zvezi s čim pa, saj še nisem ničesar dal na glasovanje. Moram najprej dati nekaj na glasovanje, potem boste lahko obrazlagali svoj glas.</p>
               <p>To se pravi, imamo najprej amandma k 2. členu.</p>
               <p>Razprave ni, je pa obrazložitev glasu.</p>
               <p>Kolega Robert Pavšič, prosim. Ja, ja, seveda.</p>
            </sp>
            <sp who="PavšičRobert">
               <speaker>ROBERT PAVŠIČ (PS LMŠ):</speaker>
               <p>Torej, današnja razprava je očiten pokazatelj dogajanja v državi, kjer se dve strani nikakor ne moreta dogovoriti. Že v razpravi sem povedal, da ne glede na rezultat glasovanja danes tega vprašanja zagotovo ne bomo rešili. Če bo predlog v tem branju, to je drugo branje, torej pričakujemo še eno, zavrnjen, potem smo spet na začetku. Če bo sprejet, pa se bodo začeli dolgotrajni pravni postopki. Torej zgodba vsekakor ne bo končana.</p>
               <p>Odgovor kaj se bo dejansko zgodilo, pa glede na mnenje Zakonodajno-pravne službe in glede na razpravo, ki sta diametralno nasprotna, prepuščam vam, spoštovani kolegi. Jaz se bom tega glasovanja vzdržal.</p>
               <p>Hvala.</p>
            </sp>
            <sp who="PolnarRobert">
               <speaker>PREDSEDNIK ROBERT POLNAR:</speaker>
               <p>Hvala, gospod poslanec.</p>
               <p>Prehajamo na odločanje o amandmaju k 2. členu.</p>
               <p>Začenjam glasovanje. Glasujemo.</p>
               <p>Kdo je za? <stage type="vote-ayes">(4 člani.)</stage> Kdo je proti? <stage type="vote-no">(6 članov.)</stage>
               </p>
               <p>Ugotavljam, da amandma ni sprejet.</p>
               <p>Prehajamo na odločanje o amandmaju k 3. členu. Začenjam glasovanje. Glasujemo.</p>
               <p>Kdo je za? <stage type="vote-ayes">(4 člani.)</stage> Kdo je proti? <stage type="vote-no">(6 članov.)</stage>
               </p>
               <p>Ugotavljam, da amandma ni sprejet.</p>
               <p>Prehajamo na odločanje o amandmaju k 4. členu.</p>
               <p>Začenjam glasovanje. Glasujemo.</p>
               <p>Kdo je za? <stage type="vote-ayes">(4 člani.)</stage> Kdo je proti? <stage type="vote-no">(6 članov.)</stage>
               </p>
               <p>Ugotavljam, da amandma ni sprejet.</p>
               <p>Prehajamo na odločanje o amandmaju k 5. členu.</p>
               <p>Začenjam glasovanje. Glasujemo.</p>
               <p>Kdo je za? <stage type="vote-ayes">(4 člani.)</stage> Kdo je proti? <stage type="vote-no">(6 članov.)</stage>
               </p>
               <p>Ugotavljam, da amandma ni sprejet.</p>
               <p>Prehajamo na odločanje o amandmaju k 6. členu.</p>
               <p>Začenjam glasovanje. Glasujemo.</p>
               <p>Kdo je za? <stage type="vote-ayes">(4 člani.)</stage> Kdo je proti? <stage type="vote-no">(6 članov.)</stage>
               </p>
               <p>Ugotavljam, da amandma ni sprejet.</p>
               <p>Prehajamo na odločanje o amandmaju k 7. členu.</p>
               <p>Začenjam glasovanje. Glasujemo.</p>
               <p>Kdo je za? <stage type="vote-ayes">(4 člani.)</stage> Kdo je proti? <stage type="vote-no">(6 članov.)</stage>
               </p>
               <p>Ugotavljam, da amandma ni sprejet.</p>
               <p>Prehajamo na odločanje o amandmaju k 8. členu.</p>
               <p>Začenjam glasovanje. Glasujemo.</p>
               <p>Kdo je za? <stage type="vote-ayes">(4 člani.)</stage> Kdo je proti? <stage type="vote-no">(6 članov.)</stage>
               </p>
               <p>Ugotavljam, da amandma ni sprejet.</p>
               <p>Prehajamo na odločanje o amandmaju k 9. členu.</p>
               <p>Začenjam glasovanje. Glasujemo.</p>
               <p>Kdo je za? <stage type="vote-ayes">(4 člani.)</stage> Kdo je proti? <stage type="vote-no">(6 članov.)</stage>
               </p>
               <p>Ugotavljam, da amandma ni sprejet.</p>
               <p>Prehajamo na odločanje o amandmaju k 12. členu.</p>
               <p>Začenjam glasovanje. Glasujemo.</p>
               <p>Kdo je za? <stage type="vote-ayes">(4 člani.)</stage> Kdo je proti? <stage type="vote-no">(6 članov.)</stage>
               </p>
               <p>Ugotavljam, da amandma ni sprejet.</p>
               <p>Že prej smo zaključili razpravo o členih in v skladu s prej sprejeto odločitvijo odbora prehajamo na glasovanje o vseh členih skupaj.</p>
               <p>Začenjam glasovanje. Glasujemo.</p>
               <p>Kdo je za? <stage type="vote-ayes">(7 člani.)</stage> Kdo je proti? <stage type="vote-no">(7 članov.)</stage>
               </p>
               <p>Ugotavljam, da členi niso sprejeti.</p>
               <p>Glede na to, da členi predloga zakona niso bili sprejeti, na podlagi razlage Komisije za poslovnik v zvezi z drugim odstavkom 61. člena poslovnika z dne 9. decembra 2009 ugotavlja, da je obravnava predloga Zakona o razmerjih med dajalci kreditov in kreditojemalcev glede kreditov v švicarskih frankih na matičnem delovnem telesu končana.</p>
               <p>S tem zaključujem to točko dnevnega reda in prekinjam 14. sejo Odbora za finance, ki jo bomo nadaljevali v četrtek 10. oktobra ob 9. uri v tej dvorani.</p>
               <p>Hvala lepa.</p>
               <stage type="time">(SEJA JE BILA PREKINJENA 8. OKTOBRA 2019 OB 18.54.)</stage>
            </sp>
         </div>
      </body>
   </text>
</TEI>
