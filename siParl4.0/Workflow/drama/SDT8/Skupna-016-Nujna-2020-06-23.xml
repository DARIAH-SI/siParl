<?xml version="1.0" encoding="UTF-8"?>
<TEI xmlns="http://www.tei-c.org/ns/1.0"
     xmlns:km="https://www.inz.si/sl/Znanstvenoraziskovalni-oddelek/Katja-Meden/"
     xml:id="Skupna-016-Nujna-2020-06-23">
   <teiHeader>
      <fileDesc>
         <titleStmt>
            <title>Skupna seja</title>
            <respStmt>
               <persName>Katja Meden</persName>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
							Attribution 4.0 International License.</ref>
               </p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons
							Priznanje avtorstva 4.0 mednarodna licenca.</ref>
               </p>
            </availability>
            <date when="2024-04-10"/>
         </publicationStmt>
         <sourceDesc>
            <bibl type="mag">
               <idno type="URI">https://www.dz-rs.si/wps/portal/Home/seje/sejeDT/poDatumu</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#Skupna-016-Nujna-2020-06-23.Skupna" n="016">
               <name>Nujna</name>
               <date when="2020-06-23"/>
            </setting>
         </settingDesc>
         <particDesc>
            <listOrg>
               <org xml:id="Skupna-016-Nujna-2020-06-23.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="8" notBefore="2018-06-22" notAfter="2022-05-13">
                        <label>8.mandat (2018-2022)</label>
                     </event>
                  </listEvent>
                  <listOrg>
                     <head>Delovno telo Državnega zbora Republike Slovenije</head>
                     <org xml:id="Skupna-016-Nujna-2020-06-23.Skupna">
                        <orgName key="Skupna">Skupna seja</orgName>
                     </org>
                  </listOrg>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>
            <head>Vsebina zapisa seje</head>
            <stage type="title">REPUBLIKA SLOVENIJA, DRŽAVNI ZBOR, ODBOR ZA OBRAMBO</stage>
            <stage type="session">16. nujna seja</stage>
            <stage type="title">in ODBOR ZA ZDRAVSTVO</stage>
            <stage type="session">38. nujna seja</stage>
            <stage type="date">(23. junij 2020)</stage>
            <stage type="chairman">Skupno sejo sta vodila Samo Bevk, predsednik Odbora za obrambo in Anja Bah Žibert, predsednica Odbora za zdravstvo.</stage>
            <stage type="time">Seja se je začela ob 14.02.</stage>
            <sp who="BevkSamo">
               <speaker>PREDSEDNIK SAMO BEVK:</speaker>
               <p>Spoštovani kolegice in kolegi, pričenjam 16. nujno sejo Odbora za obrambo.</p>
               <p>Pozdravljam vse prisotne, posebej ministra za obrambo, mag. Mateja Tonina, državnega sekretarja na Ministrstvu za obrambo, Uroša Lampreta, državno sekretarko na Ministrstvu za zdravje, dr. Tino Bregant, načelnika generalštaba Slovenske vojske, brigadirja Roberta Glavaša, državnega sekretarja v kabinetu predsednika Vlade Republike Slovenije, mag. Bojana Pograjca in ostale vabljene. Za magnetogram imam nekaj pooblastil. Poslanec Bojan Podkrajšek bo sodeloval na seji namesto poslanca Marjana Pojbiča, poslanka Anja Bah Žibert bo sodelovala na seji namesto poslanke Lidije Ivanuša, poslanec mag. Andrej Rajh bo sodeloval na seji namesto poslanca Marka Bandellija, mag. Karmen Furman, poslanka Državnega zbora bo sodelovala na Odboru za obrambo, namesto poslanca mag. Branka Grimsa in še zadnje pooblastilo, poslanka Nada Brinovšek bo sodelovala na seji Odbora za obrambo namesto poslanca Francija Kepe.</p>
               <p>Besedo dajem predsednici Odbora za zdravstvo, poslanki Anji Bah Žibert.</p>
               <p>Izvolite.</p>
            </sp>
            <sp who="BahŽibertAnja">
               <speaker>PREDSEDNICA ANJA BAH ŽIBERT:</speaker>
               <p>Lep pozdrav vsem tudi v mojem imenu, kolegicam in kolegom poslancem ter vsem vabljenim!</p>
               <p>Pričenjam 23. nujno sejo Odbora za zdravstvo. Opravičenih za seje ni, imamo pa nekaj pooblastil in sicer Andrej Černigoj nadomešča Ivo Dimic, Matjaž Nemec nadomešča mag. Bojano Muršič in pa mag. Andrej Rajh nadomešča Vojka Starovića ter Franc Jurša nadomešča Branka Simonoviča. Toliko z moje strani in sedaj dajem nazaj besedo predsedniku Odbora za obrambo, Samu Bevku.</p>
            </sp>
            <sp who="BevkSamo">
               <speaker>PREDSEDNIK SAMO BEVK:</speaker>
               <p>Hvala lepa.</p>
               <p>Prehajamo na določitev dnevnega reda. S sklicem seje ste prejeli dnevni red seje odborov. Ker k navedenemu redu sej ni bilo predlogov za razširitev oziroma umik, je določen dnevni red seje, kot je bil predlagan s sklicem. Prehajamo na <title>1. TOČKO DNEVNEGA REDA.</title>
               </p>
               <p>Poslanska skupina levica je 15. junija 2020 vložila zahtevo za sklic skupne seje Odbora za obrambo in Odbora za zdravstvo s točko dnevnega reda <title>PRIORITETE SLOVENIJE PO EPIDEMIJI COVID-19, INVESTICIJE V JAVNO ZDRAVSTVO NAMESTO 780 MILIJONOV ZA NEPOTREBNO ORŽJE.</title>
               </p>
               <p>Kot gradivo k tej točki ste prejeli zahtevo poslanske skupine Levica s predlogi sklepov, ki naj bi ju sprejela odbora.</p>
               <p>Na sejo so bili vabljeni predlagatelj zahteve poslanska skupina Levica, prvopodpisani dr. Matej T. Vatovec, Janez Janša, predsednik Vlade Republike Slovenije, mag. Matej Tonin, minister za obrambo, dr. Tomaž Gantar, minister za zdravje, brigadir Robert Glavaš, načelnik Generalštaba Slovenske vojske, Vlada Republike Slovenije, Ministrstvo za zdravje, Ministrstvo za obrambo, Urad predsednika republike, Kabinet predsednika vlade.</p>
               <p>Prehajamo na obravnavo omenjene točke. Besedo dajem predstavniku predlagatelja, poslancu Poslanske skupine Levica Mihi Kordišu. Izvolite.</p>
            </sp>
            <sp who="KordišMiha">
               <speaker>MIHA KORDIŠ (PS Levica):</speaker>
               <p>Hvala za besedo, predsedujoči. 19. marca je minil teden dni od razglasitve epidemije novega koronavirusa v Sloveniji. Do takrat je v svetu zaradi okužbe z novim koronavirusom in bolezni COVID-19, ki jo virus povzroča, umrlo že več kot 7 tisoč ljudi. Cel svet se je znašel na začetku ene največjih pandemij v zadnjih desetletjih. Že takrat se je vedelo, da bo tekom epidemije zbolelo na milijone ljudi in da bo ogromno tudi jih umrlo. Do danes je bilo z novim koronavirusom okuženih čez 7,8 milijonov ljudi, umrlo pa jih je že več kot 400 tisoč. Zakaj omenjam ta 19. marec? 19. marec je bil tudi dan, ko je generalni sekretar NATO pakta Jens Stoltenberg javno izjavil, da kljub krizi in kljub hudim posledicam, ki jih bo epidemija COVID-19 pustila na gospodarstvu, od držav članic pričakuje, da bodo spoštovale svoje zaveze pri doseganju izdatkov za vojsko v višini 2 % BDP. Vlada Republike Slovenije se je že od samega začetka zdravstveno krizo, ki jo je povzročila epidemija, trudila prikazati kot varnostno krizo. Priča smo bili intenzivnemu procesu sekuritizacije, v osnovi psihoze vojaške ogroženosti in iskanja zunanjih sovražnikov, ki so jo najbolj definirale vladne kulise, zlasti sestava in komuniciranje iz tako imenovanega kriznega štaba, ki je spominjal čisto preveč na čase odcepitve Slovenije od Jugoslavije, pa uporaba vojne retorike, kjer je predsednik vlade Ivan Janša šel celo tako daleč, da je izjavil, da je nevarnost zaradi COVID-19 celo, citiram: »Hujša kot v klasični vojni, razen če je v njej uporabljeno biološko orožje.« Konec citata. Pa uvajanje represivnih ukrepov brez kakršnihkoli strokovnih podlag, na primer prepoved medobčinskega gibanja in obvezno razkuževanje večstanovanjskih stavb in poskusi, da se represivno politiko, pomembno predvsem za to, da se represivne aparate, zlasti vojsko, tišči v prve vrste boja proti epidemiji. Slednje je za vladajočo politiko pomembno predvsem za to, da bi lahko pred javnostjo še naprej opravičevala skorajda milijardne izdatke, ki jih namerava po diktatu NATO pakta zapraviti za ustvarjanje profitov vojaško-industrijskega kompleksa vodilnih držav članic NATO pakta. Medtem ta ista politika še vedno ne najde denarja za prepotrebne investicije v zdravstvu, ki je za zaustavitev epidemije najbolj zaslužno. To je sporno iz treh razlogov:</p>
               <p>To je sporno iz treh razlogov:</p>
               <p>Prvič, ker je v trenutnih varnostnih razmerah, ko država niti na kratki, niti na dolgi rok ni vojaško ogrožena, delujoč zdravstveni sistem neizmerno bolj bistvenega pomena za delovanje države, kot Slovenska vojska.</p>
               <p>Drugič, ker je zdravstvo kadrovsko precej bolj podhranjeno, kot Slovenska vojska, ne glede na to, kako se kadrovski deficit v vojski neprestano izpostavlja.</p>
               <p>Tretjič, ker je zdravstvena infrastruktura in oprema, ki je bila ključna v premagovanju epidemije, precej starejša in bolj dotrajana, kot infrastruktura in opremljenost Slovenske vojske.</p>
               <p>Vsem tem dejstvom navzlic pa vladajoča politika nenehno teži k zviševanju izdatkov za vojsko po diktatu NATO pakta. Legitimnost za to črpa v tako imenovanih zavezah Natu, na katere se neprestano sklicuje, to je v tako imenovani valižanski zavezi, s katero naj bi se Slovenija zavezala k dvigu izdatkov za vojsko do višine 2 % BDP. V praksi to seveda pomeni nekaj stotin milijonov za nesmiselne nakupe orožja, ki služijo zgolj in samo temu, da Slovenska vojska igra pomožno milico imperialnih ekspedicijskih korpusov pod okriljem NATO pakta, Evropske unije ali pa čisto neposredno, pod poveljstvom ene od imperialnih velesil, najpogosteje so to Združene države Amerike.</p>
               <p>In medtem ko je samo med letoma 2015 in 2018 delež izdatkov za vojsko zrasel z 0,93 % na 1 % BDP, se je v tem istem času delež izdatkov, ki jih Slovenija namenja za zdravstvo, zmanjšal z 8,5 % na 7,9 %. Pa čeravno gre za najpomembnejši podsistem, kar jih v tej državi imamo. Za primerjavo, v sprejetem proračunu za leto 2020 znaša delež Ministrstva za zdravje dobrih 195 milijonov evrov, kar znese 1,8 % odstotka celotnega proračuna. No, proračun Ministrstva za obrambo znaša kar dobrih 545 milijonov evrov, to je 5,3 % celotnega državnega proračuna. Čeprav je zdravstvo v preteklih letih zaradi pomanjkanja vlaganj države trpelo precej bolj kot vojska, vladajoča politika zaveze do zdravstva in zdravja ljudi na isti način, tako kot propagira zaveze do zveze NATA, nima.</p>
               <p>Ob vsem tem so v Sloveniji izdatki za zdravstvo na prebivalca za približno 10 % manjši, kot je to na mediani evropskih držav, govorimo o tisoč 859 evrih v primerjavi z 2 tisoč 96 evri. Manjši so tudi od najbolj razvitih novih članic Evropske unije, to je Češke, Slovaške in Madžarske. Navkljub temu pa po vstopu v Evropsko unijo vseskozi zaostajajo v rasti za mediano evropskih držav. Bolnišnice, ki so nosile glavno breme epidemije, so iz leta v leto v bolj razpadajočem stanju, soočajo se tako z mankom primernih prostorov kot z mankom opreme, več o tem v nadaljevanju in v razpravi.</p>
               <p>Na tej točki lahko rečem le, da denarja za zdravstvo kljub neprestanim pozivom zdravstvenih delavcev, pacientov, pa tudi glasov znotraj Državnega zbora, vladajoča politika preprosto ne najde. Za vojsko, za orožje ga najde takoj. Poleg samih zavez NATO vladajoča politika opravičuje dodatne izdatke za vojsko tudi z domnevno kadrovsko podhranjenostjo, ki jo je treba izboljšati. To je nekako torišče argumenta diskusij, ki se pletejo okrog Slovenske vojske v zadnjem času.</p>
               <p>Po trenutno veljavnem srednjeročnem obrambnem programu Republike Slovenije za obdobje 2018-2023 bi morala imeti Slovenska vojska 7 tisoč 250 pripadnikov stalne sestave. Po podatkih za junij 2020 pa jih jima 6 tisoč 312. Za izpolnjevanje normativov, ki so jih postavili birokratu na MORSU, stalni sestavi Slovenske vojske trenutno manjka 938 pripadnikov. To je kadrovski manko, ki je vprašanje, koliko je zares manko. Manko je samo glede na neko birokratsko številko stalne sestave, to je 7 tisoč 250, kot so jo postavili birokrati na Ministrstvu za obrambo, ne pa nujno neka številka, ki bi odgovarjala na stvarne potrebe Republike Slovenije ali njenega prebivalstva. Da je temu tako, zelo jasno priča, da kadrovskega manka v vojski prebivalke in prebivalci v ničemer in nikakor ne občutijo.</p>
               <p>Popolnoma drugačna zgodba je na področju zdravstva. Kadrovska slika v zdravstvu je precej slabša. Imamo 3,1 zdravnika na tisoč prebivalcev, kar je pod povprečjem OECD-ja, to povprečje znaša 3,5 zdravnika na tisoč prebivalcev. Kadrovski standardi in normativi v zdravstveni negi, to je dokument, ki ureja, koliko medicinskih sester, negovalcev in tako naprej, bo delovalo v domovih starejših, no ti kadrovski standardi in normativi so iz leta 1984. Pa čeprav so stari več desetletij, jih politika kar ne potrdi v neki prenovljeni različici. Zakaj? Ker dodatnega kadra za zdravstveno nego in oskrbo starejših ne želi plačati.</p>
               <p>Posledično je delež zaposlenih v zdravstvu in v socialnem delu kot delež vseh zaposlitev nizek. Tudi pri tej statistiki smo na repu držav OECD s 6,5 %, medtem ko je povprečje OECD-ja 10,1 %. Specializacija zdravnikov in pripravništva se še vedno plačujejo iz Zavoda za zdravstveno zavarovanje, kar se ne bi smeli. V resolucijo o nacionalnem planu zdravstvenega varstva smo napisali, da naj bi ta izdatek kril državni proračun, ne pa da obremenjuje zdravstveno blagajno, ki je namenjena plačevanju materiala in storitev v zdravstvu. Nadalje bi bilo treba samo v javni mreži primarne zdravstvene dejavnosti za doseganje cilja enega tima ambulante družinske medicine oziroma pediatrične ambulante na tisoč 500 prebivalcev zagotoviti 1364 zdravnikov. To je precej okej postavljen normativ, 1500 pacientov na enega družinskega zdravnika oziroma na en tim. Žal se kadrovsko pomanjkanje za to področje zelo odraža na prebivalkah in prebivalcev. Ker ni željenega povprečja 1500 zavarovancev na tim splošne oziroma družinske medicine, to povprečje trenutno presega 1800 zavarovancev na tim in je pri veliko zdravnikih tako visoko, da novih pacientov niti ne sprejemajo več. Na primer v celotnem zdravstvenem domu Ljubljana-Center april 2020 nove odrasle paciente sprejema zgolj in samo en splošen zdravnik. Mimogrede lahko tu navržem še, da se s to preobremenjenosti tudi pravica do proste izbire zdravnika izkazuje za farso. Ne glede na vse te zastrašujoče številke, ki so v resnici zgolj statistični odraz stiske javnega zdravstvenega sistema, kadra, ki v tem zdravstvenem sistemu deluje in navsezadnje pacientov, vladajoča politika povečanju kadrovskega obsega v zdravstvu ne namenja niti približno toliko pozornosti kot jo namenja propagandni kampanji za oboroževanje. Tu gre za milijonsko promocijsko kampanjo za dvig kadrovske popolnjenosti Slovenske vojske, pa tudi za izkoriščanje epidemije za varnostno krizo, v okviru česar se je v preteklih mesecih vojsko neprestano tiščalo v soju medijskih žarometov, čeprav v boju z epidemijo ni odigrala bistvene vloge. Ne zaradi tega, ker je ne bi želela ali pa karkoli, ampak zaradi tega, ker je ni mogla. Ni temu namenjena, ni za to usposobljena, ni opremljena. Slovenska vojska je skladno z aktiviranim državnim načrtom zaščite in reševanja od 13. marca vseeno zagotavljala različne zmogljivosti, s katerimi je podpirala skupna prizadevanja za omejitev širjenja Covida-19. Na primer z letalom L-410 Turbolet se je zagotavljalo prevoze medicinske opreme iz tujine. Postavilo se je vojaško bolnišnico Role 2 za primer, če bi bile presežene kapacitete v civilnih bolnišnicah in tako naprej. In Slovenska vojska je z nekaterimi svojimi zmogljivostmi res pomagala v naporih za zajezitev epidemije, ampak te aktivnosti so bile samo delček naporov celote. Vladajoča politika pa je ta doprinos, nič po krivdi same vojske, napihovala, tekom epidemije jo je rinila v luč medijskih žarometov, ki so spremljali napore za zajezitev epidemije. Morda najbolj eklatanten tak primer je bila namera o podelitvi policijskih pooblasti vojski. Ne ker bi ta policijska pooblastila potrebovali, ampak zato, da se epidemijo korona virusa izrablja na način, da se jo predstavlja kot varnostno krizo, se dela propagando za podizvajalski korpus zveze Nato, ki naj pripravlja teren za pospešeno kupovanje orožja. O omenjeni podelitvi policijskih pooblastil vojski se je začelo govoriti že manj kot teden dni po razglasitvi epidemije. To dejstvo potrjuje kar sem ravnokar navedel. Konec marca po več kot tednu dni medijskega trasiranja in lobiranja vladnih predstavnikov pri Poslanskih skupinah, je Vlada 31. aprila 2020 sprejela predlog sklepa o izvajanju izjemnih pooblastil Slovenske vojske pri širšem varovanju državne meje in ga posredovala v potrditev Državnemu zboru. Ta sklep je temeljil na trditvi, da na slovensko-hrvaški meji »zgolj sodelovanje Slovenske vojske s Policijo po 4. odstavku 37. člena ZObr ne zadostuje, saj so se varnostne razmere tako poslabšale, da učinkovit nadzor državne meje brez dodatnih pooblastil pripadnikom Slovenske vojske ni več mogoč«. In naprej z domnevo, znova podkrepljena s citatom »da se bodo varnostne razmere na področju migracij slabšale«. Ta predlog sklepa je bil na seji Odbora za obrambo 1. aprila zavrnjen. In čeprav je bila s tem obravnava sklepa zaključena, ga vladajoča koalicija ni želela dati na obravnavo na plenarno sejo Državnega zbora, čeprav je bila ta obravnava že predvidena in sklep je bil obravnavan na plenarni seji šele po tem, ko je vlada že razglasila konec epidemije in po tem, ko je minister za obrambo gospod Matej Tonin 15. maja, mesec in pol po sprejemu sklepa na vladi na nacionalnem radiu kot samoumevno navedel dejstvo, da so se migracije v marcu in aprilu zmanjšale prav zaradi epidemije Covida 19. Zakaj je to pomembno? Ker so se v vmesnem času v medijih neprestano vrstili prispevki o potrebi po aktivaciji 37.a člena, obiski vladnih predstavnikov na južni meji in peticije županov obmejnih občin o nujnosti podelitve pooblastil, policijskih pooblastil vojski in tako naprej, vse dokler se niso razlogi za njegovo aktivacijo s koncem epidemije izkazali za lažne in se razblinili kot milni mehurček. To so dejstva, za katera smo vedeli že v začetku pritiskov, da naj se vojski podeli policijska pooblastila, a je vlada, zanjo tudi koalicija, z njimi neprestano vztrajala. Ne zaradi tega, ker bi vojska ta policijska pooblastila potrebovala, ampak zato, da je zdravstveno krizo spreminjala v varnostno krizo in z vojno retoriko in neprestanim postavljanjem vojske v prvi plan boja proti epidemiji Covida 19 propagandno pripravljala teren za to, kar se dogaja ta hip, poskus ogromne nabave orožja za potrebe zveze NATO, medtem ko nam zdravstveni sistem razpada.</p>
               <p>Ampak tudi s koncem epidemije se propagandni stroj ministrstva za obrambo ni ustavil. 15. maja 2020, se pravi na dan, ko je minister za obrambo priznal votlost lastnih argumentov za podelitev policijskih pooblastil vojski, se je začela, citiram: »Celovita strategija promoviranja in oglaševanja Slovenske vojske, vojaške službe in vojaškega poklica ter pridobivanje kadrov.« Konec citata. Za namene te propagande se je že prej izkoriščalo tudi eno največjih vojaških vaj v zgodovini Slovenije Preskok 2020, namen vaje, ki je namerno potekala izven vadišč Slovenske vojske, je bil ravno približati vojsko ljudem. Se pravi vaja, ki je v resnici propagandna operacija. Milijonska propagandna kampanja Ministrstva za obrambo je namenjena povečanju kadrovskega obsega Slovenske vojske, ki je premajhna glede na cilje, ki so si jih zadali birokrati na ministrstvu, še enkrat ponavljam, ni kadrovska sestava Slovenske vojske premajhna glede na kakorkoli objektivno ugotovljene potrebe Republike Slovenije, ampak je premajhna glede na številko, ki so si jo izmislili birokrati na Ministrstvu za obrambo. Tekom kampanje smo bili priča absurdom, ko so se na spletnih straneh tovarne laži Nova24TV oglasi za Slovensko vojsko vrteli ob člankih, ki so blatili Narodnoosvobodilni boj in društvo veteranov za Slovenije, govorim o Zvezi veteranov vojne za Slovenijo in zvezo policijskih veteranov sever, pa člankih, ki so Slovensko vojsko primerjali s komunistično JLA. Vrhunec pa je promocijska kampanja nedvomno doživela v tako imenovanem zahvalnem preletu šestih ameriških lovskih bombnikov F-16 in treh oboroženih šolskih letal Slovenske vojske PC-9 Hudournik. Ob ceni ure naleta v višini 7 tisoč 200 evrov za F-16 in 2 tisoč 300 evrov za PC-9 Hudournik se je s takšno zahvalo dobesedno v zrak vrglo okoli 75 tisoč evrov. Šlo naj bi za gesto, s katero se je Slovenska vojska zahvalila delavkam in delavcem v zdravstvenih ustanovah in domovih za starejše, ki so v slabih delovnih pogojih in pogosto ob še slabše plačanih, ob še slabših plačah, bili glavni boj proti epidemiji Covida 19.</p>
               <p>Že tekom same epidemije je postalo jasno, da konstantno tiščanje vojske v prve vrste boja proti Covidu 19 služi temu, da bi vladajoča politika pred javnostjo lažje opravičevala prihodnje nabave orožja in vojne tehnike ter za potrebe NATO pakta, to, kar sem že nekajkrat izpostavil na konkretnih primerih. Prvi indic, da to drži, je bila izjava ministra Tonina sredi aprila, ko je povedal, da Slovenija nujno potrebuje transportno letalo. To naj bi pokazala kriza zaradi epidemije Covida 19, kjer naj bi se izkazalo, da se v težkih časih lahko zanesemo le nase, hkrati pa je minister še dodal, da NATO pakt sicer nudi krizne mehanizme, preko katerih bi lahko medicinsko opremo v času krize dobavljali tudi z letali zaveznikov, ampak da je, pazite to, uporaba teh mehanizmov zelo draga. Tu se že takoj postavlja vprašanje o naravi samega NATO pakta, če v času krize naši menda zavezniki tega, nekih storitev pomoči, nudijo samo proti zelo visokim plačilom.</p>
               <p>Tri dni po tako imenovanem zahvalnem letu, za ceno katerega bi lahko tisoč 500 medicinskim sestram izplačali dodatek v višini 50 evrov, je minister Tonin napovedal 780 milijonov evrov vlaganj v Slovensko vojsko v naslednjih 6 letih. Ta sredstva pa so namenjena prvenstveno izgradnji dveh srednjih bataljonskih skupin. 50 oklepnikov 8x8, 50 oklepnikov 4x4, transportna helikopterja in letalo, pa je to šele začetek. Potem ko bodo za to zapravili 780 milijonov evrov, nameravajo kupiti še 16 155 milimetrskih havbic, dodatnih 85 oklepnikov 8x8, 60 oklepnikov 4x4 in na stotine protiletalskih raket. Kako se bomo z vso to oborožitvijo za potrebe NATO pakta borili proti naslednji epidemiji, meni sicer ni jasno. Pa mogoče še na kakšen tretji, četrti val Covida-19, bodo kaj, leteli težki kalibri, 155 milimetrov, kot da bo to pomagalo ljudem.</p>
               <p>Pri tem ne gre pozabiti, da Slovenija še ni dobila niti 38 oklepnih vozil 4x4, ki jih je v sumljivem poslu preplačala že pred letom in pol, v vmesnem času pa je kupovala še oklepna vozila Hummer, katere naj bi oklepniki JLTV nadomestili. 780 milijonov evrov težke nabave naj bi bile že usklajene z Ministrstvom za finance in vladajočo koalicijo. Rekordno kratki čas, lahko rečem iz svoje izkušnje v prvih dveh letih tega mandata, ko se je Levica sicer kot pogodbeno opozicija usklajevala z vladajočo koalicijo. Ampak tu se je pa kar naenkrat našla politična volja, da se je v rekordnem kratkem času uskladilo in našlo denar za 700 milijonov evrov nabav orožja, ne česa družbeno koristnega, orožja.</p>
               <p>Ne gre zanemariti dejstva, da se bodo skoraj milijardna vlaganja v orožje v naslednjih šestih letih vodila pod skorajda enako vladno koalicijo, kot se je vodil nakup oklepnikov Patria, kjer so bili zaradi korupcije številni v tujini pravnomočno obsojeni na zaporne kazni, pri nas žal nihče. Morda je pa to razlog, da je bilo to usklajevanje za 700 milijonov evrov stran vrženega denarja za orožje izpeljano tako zelo hitro in da so se sredstva tako zelo hitro našla.</p>
               <p>Ob napovedi več kot tri četrtine milijarde vredne investicije v orožje in vojno tehniko Vlada javnost prepričuje, da se orožje ne kupuje za NATO pakt, ampak za našo lastno varnost. Nič ne bi moglo biti dlje od resnice. Potreba po izgradnji dveh srednjih bataljonskih bojnih skupin ne izhaja iz naših lastnih ocen varnostne ogroženosti, ampak iz ciljev zmogljivosti NATA 2017 za Republiko Slovenijo. Teh ciljev ni sprejela Slovenija, ampak ministri za obrambo držav članic NATO pakta na sestanku 29. 6. 2017, se pravi skoraj tri leta nazaj.</p>
               <p>Obrambnemu delovanju v Sloveniji ni namenjena niti trenutna lahka bataljonska bojna skupina. Nekdanji poveljnik 72. brigade Koračin je že leta 2018 izjavil, da je že pri tej bataljonski skupini, citiram, najbolj poudarjeno ofenzivno delovanje. Kako branimo domovino z ofenzivnim delovanjem? Bataljonske bojne skupine niso enote, namenjene obrambi ozemlja Republike Slovenije, ampak so modularne enote, namenjene bojevanju kjerkoli v svetu v okviru NATO pakta. Podizvajalski korpus zveze NATO, v to se gradi Slovensko vojsko pod političnim razredom.</p>
               <p>Trenutni načelnik generalštaba Slovenske vojske brigadir Robert Glavaš je v zvezi z izgradnjo in opremljanjem srednjih bataljonskih skupin 15. maja na nacionalnem radiu dejal sledeče, citiram: »Pričakujemo, da se bo v določeni prihodnosti določena oprema tudi kupila in da bi se mogoče v periodah nekaj let zgradila prva bojna skupina. Seveda, to je lahko zelo dobro za vojsko, ampak moramo pa dobiti konsenz navzven o tem, kaj Slovenija želi od te vojske.« Konec citata.</p>
               <p>Načelnik generalštaba je s to izjavo zelo dobro izrazil sicer vsem znano dejstvo, da v Sloveniji konsenza o tem, kaj želimo od vojske, ni, in da je treba pred prihodnjimi večjimi investicijami tak konsenz doseči.</p>
               <p> A vladajoči politiki je za razliko od načelnika generalštaba za doseganje družbenega konsenza kaj malo mar in odločitev o tem, da država v prihodnjih šestih letih zapravi kar 780 milijonov evrov za orožje, je tako kot podobne odločitve sprejete v preteklosti tudi tokrat javnosti predstavljena kot izvršeno dejstvo. Smo imeli kakšno javno razpravo na to temo, nismo imeli. Se je angažiralo vprašanje kakšne prioritete želimo imeti v tej družbi, se ni. Zdaj pa ta zakon za nabavo Natovega orožja čaka svoj blagoslov na seji Vlade še ta teden, jutri, če smo natančni. Ob vseh težavah s katerimi se srečujejo prebivalci in prebivalke Slovenije po posledicah epidemije, ki jih bomo še zelo dolgo čutili kot celotna družba, je za Vlado prva prioriteta zagotoviti 780 milijonov evrov, teh 780 milijonov evrov, ki bi jih krvavo potrebovali drugod, za nakupe nepotrebnega orožja in dobičke vojaške industrije, pa jih zagotovo ne potrebujemo. Konkretno kar v Levici predlagamo je, da se te vojne nabave odpove in da se sredstva preusmeri v krepitev javnega zdravstvenega sistema. Ta javni zdravstveni sistem se je uspešno soočil s povečanimi potrebami in dodatnimi obremenitvami v času epidemije koronavirusa in je tisti, ki je najbolj zaslužen za to, da smo preživeli prvi val. Epidemija je razkrila vso bedo privatne zdravstvene dejavnosti in njene faktične neučinkovitosti, no po drugi strani je pa v pravi luči izkazala javni zdravstveni sistem kot edinega, ki se s takimi pojavi lahko kosa in edinega, ki lahko sistemsko in dolgoročno zagotovi kakovostne in vsem dostopne zdravstvene storitve. V raziskovalno dokumentacijskem sektorju Državnega zbora so zapisali »trenutna kriza kaže na pomen univerzalnega zdravstvenega varstva kot ključnega elementa za stabilnost zdravstvenih sistemov« in kot vemo, je lahko samo javno zdravstvo tisto, ki je zares univerzalno. Epidemija je pa pokazala tudi na škodo, ki jo je zdravstvu zapustilo več kot desetletno varčevanje z investicijami in pri zaposlitvah zdravstvenega kadra. Epidemija je bila jasen dokaz tega, da ne manjka vojakov in vojakinj, ampak nam manjka predvsem zdravnikov, medicinskih sester, negovalk v domovih za starejše, da manjka drugih zdravstvenih delavcev in tako naprej. Ne samo pokazala, dokazala je epidemija, da ne potrebujemo investicij v oborožitvene sisteme za operacije v tujini, če temu sploh lahko rečemo investicija, ampak potrebujemo konkretne investicije v bolnišnice za operacije doma. Le dan za tem, ko je minister za obrambo Tonin kot gotovo dejstvo predstavil izdatke za vojsko v višini 780 milijonov evrov v naslednjih šestih letih, pardon, niti ne za vojsko, za orožje in za oborožitev, so z Ministrstva za zdravje sporočili, da iščejo različne možne vire za financiranje izgradnje nove infekcijske klinike. Gre za kliniko, ki je bila med epidemijo Covid-19 najbolj obremenjena. Nahaja se v 120 let stari stavbi s številnimi pomanjkljivostmi. Oprema in prostori so nefunkcionalni, zastareli in neprimerni, poleg tega se je v času epidemije za enega najhujših mankov izkazala odsotnost podtlačnih sob za okužbe, ki se širijo kot aerosol, na meji dotrajanosti pa je celo električna napeljava. To je v kombinaciji s kadrovsko podhranjenostjo povzročilo stanje, v katerem so bolniki na Infekcijski kliniki že več kot leto pred samo epidemijo morali ležati na hodnikih, namesto v sobah. V Sloveniji bi pa kaj, prednostno kupovali Natovo orožje. Prizori, ki smo jih med epidemijo Covida-19 lahko spremljali v španskih in italijanskih bolnišnic, so se na naši glavni Infekcijski kliniki vrteli že davno. Medtem ko je minister za obrambo denar za oklepnike Nato pakta že našel in je predlog za to že uskladil z ministrom za finance in vladajočo koalicijo, minister za zdravstvo gospod Tomaž Gantar denar za infekcijsko kliniko še išče, po njegovih lastnih besedah. O denarju za nov UKC Ljubljana pa pravi »da se je potrebno začeti vsaj dogovarjati«. Jasno je, da je Vlada pri sebi večno dilemo <stage>/nerazumljivo/</stage> ali maslo že davno rešila v prid tujih profitov vojaško industrijskih kompleksov in v škodo nacionalnega javnega zdravstvenega sistema. Zelo rad bi to omejil samo na aktualno Vlado, ampak v resnici gre za nek tek političnih prioritet, ki ga lahko v tej državi spremljamo najmanj zadnje desetletje. Infekcijska klinika žal ni edina bolnišnica, ki je v dotrajanem in napol razpadajočem stanju. V še hujšem stanju je sosednja klinika za gastroenterologijo, kjer na onkološkem oddelku zaradi pomanjkanja prostorov bolnikom tečejo kemoterapije kar po kletnih hodnikih. Potem jih bomo pa kaj, prestavili v oklepnike delat kemoterapije, če bomo po taki prioriteti namenjali javni denar. Poleg tega bi bilo samo v Ljubljani nujno treba prenoviti še operacijski blok kliničnega oddelka za travmatologijo v pritličju in dokončati diagnostično terapevtski center z intenzivnimi terapijami, ki je v postopni gradnji že od leta 2007, se pravi že 13 let. Po besedah direktorja UKC Ljubljana, bi bilo samo za to, da se Klinični center ohranja v trenutnem stanju, potrebno nameniti 116 milijonov evrov. Ta številka se morda na prvi pogled res zdi velika, je pa približno enaka nabavni vrednosti šestih lovskih bombnikov F-16 in oboroženih trenažnikov PC-9 hudournik, to je te eksadrile, ki se je zahvalno preletela čez UKC Ljubljana 1. junija letos. Tako za primerjavo. In pri vsem tem smo do sedaj omenili samo najbolj nujne investicije v ljubljanskem UKC-ju, brez da bi šel čez vse ostale okraje v Sloveniji, ki imajo še posebej na podeželju ljudje še precej slabšo zdravstveno oskrbo kot v Ljubljani, tudi do Maribora še niti nisem prišel. Javno zdravstveno infrastrukturo v Sloveniji se dobesedno zanemarja. Številni javni zavodi poslujejo z izgubo, pa tu ne gre samo za izgubo zaradi kakšnega neracionalnega trošenja, ampak gre za izgubo zaradi varčevalnih ukrepov v preteklosti. Skupna vrednost sprejetih varčevalnih ukrepov je samo v obdobju 2009 do 2016 znašala 1,5 milijarde evrov. Bolnišnice se soočajo z negativnim poslovanjem, kar je posledica ukrepov v preteklosti za zagotavljanje uravnoteženosti poslovanja Zavoda za zdravstveno zavarovanje. Večkrat se je uveljavljalo linearno nižanje cen zdravstvenih storitev, s čimer so izvajalci v obdobju 2009 do 2014 v povprečju na leto izgubili 166 milijonov evrov. Ko rečemo izvajalci, tukaj govorimo o bolnišnicah, govorimo o zdravstvenih domovih in teh inštitucijah, ki skrbijo za naše zdravje, so izgubile v obdobju 2009-2014 166 milijonov evrov vsako leto. Sredstva za investicije so se podobno krčila, razvoj vlaganja v izobraževanje kadra tudi. Ob koncu leta 2018 smo v javnih zdravstvenih zavodih beležili 82,3 odstotno stopnjo odpisanosti opreme, ker je v tako velikem deležu dotrajana. V poslovnem letu 2019 je negativen poslovni izid, se pravi izgubo izkazalo 15 javnih zdravstvenih zavodov, od tega 6 bolnišnic, 6 zdravstvenih domov in 3 drugi zavodi. 30. 6. 2019 je višina neporavnanih obveznosti v vseh javnih zdravstvenih zavodih znaša preko 60 milijonov evrov, kar je 10,8 odstotno povečanje v primerjavi s podatki za december 2018. Da vidimo kako zelo je javno zdravstvo pri nas podhranjeno. V javno zdravstveno infrastrukturo se vlaga rekordno malo in ne, to ni hvalevreden rekord. Sredstva, ki gredo iz proračuna so mizerna. Samo 4 odstotke vsega denarja, ki ga namenjamo za zdravstvo. Z izjemo Hrvaške, je to najmanj v Evropski uniji. In medtem, ko Ministrstvo za obrambo vodi agresivno propagandno kampanjo za povečanje kadrovskega obsega Slovenske vojske, obsega, katerega nepopolnjenost se je do zdaj pokazala problematična samo pri primerjavi kadrovske realizacije z zastavljenimi načrti, se pravi tabelica, ki jih imajo birokrat na Ministrstvu za obrambo, zato je kadrovska podhranjenost Slovenske vojske edina problematična. Imamo kadrovsko sliko o zdravstvu, ki je še precej, precej slabša, s precej bolj usodnimi posledicami tudi za prebivalce in prebivalke Slovenije. Nam že leta primanjkuje družinskih zdravnikov. Nekaj sto bi jih potrebovali. Tisti, ki jih imajo, imajo pa negativno kadrovsko strukturo, zaradi česar je treba ta kader nenehno uvažati iz tujine, konkretno v Sloveniji danes dela že več kot 500 tujih zdravnikov, največ iz Srbije, imamo pa celo zdravnike iz Madagaskarja in iz Kirgizije. Še hujša je slika v zdravstveni negi, kjer vztrajajo kadrovski standardi in normativi iz leta 1984, še kar niso prenovljeni. Ti standardni normativi so pa podlaga za zaposlovanje dodatnega kadra in tega kadra kronično primanjkuje. Manjka šesto tehnikov zdravstvene nege in približno 1500 diplomiranih medicinskih sester, pa je to samo ta hip. To niso potrebe, ki so preračunane na kakšno desetletje naprej. Tisti, ki jih imamo, se zaradi slabih plač in še slabših delovnih pogojev vse bolj pogosto odločajo za službo v tujini. Predvsem mladi se za to odločajo, kar ima za posledico v Sloveniji da okoli 8200 medicinskih sester sodi v skupino starejšo od 50 let. Opravljajo pa fizično in psihično izredno naporno delo. Nekajkrat sem na seji tega odbora že omenil, ena negovalka v domu starejših, medicinska sestra na eno noč, ko dežura, preloži od eno do dve toni. In to ne žakljev krompirja, ki jih lahko zadegaš na rame in vržeš, ampak bolnikov oziroma oskrbovancev. Imamo splošno bolnišnico Celje, ki ji manjkajo tri generacije medicinskih sester. Po podatkih Zbornice zveze, bi zgolj za zagotavljanje minimalnih standardov morali po bolnišnicah takoj zaposliti 1466 diplomiranih medicinskih sester in 643 zdravstvenih tehnikov. Za izpolnjevanje kadrovskih načrtov, ki so si jih po diktatu Nato pakta zadali birokrati na Ministrstvu za obrambo, pa bi bilo vojakov treba zaposliti zgolj dobrih tisoč. Pa kljub temu nobena ministrstva, niti Vlada ne vodi kampanje promoviranja in oglaševanja poklica medicinskih sester, zdravstvenih tehnikov in zdravstvenega poklica ter pridobivanja kadrov, kot to za Slovensko vojsko dela Ministrstvo za obrambo, prav tako nobena vlada in nobeno ministrstvo agresivno ne pritiska za zvišanje dohodkov zdravstvenega proletariata od negovalcev do medicinskih sester. Svetovni gospodarski forum je nalezljive bolezni redno umeščal na seznam desetih največjih globalnih tveganj. Zadnje poročilo, ki je zaobjelo 195 držav sveta je ugotovilo, da niti ena država ni pripravljena na epidemijo ali pandemijo. Zapisali so sledeče »naša kolektivna ranljivost na družbene ali ekonomske posledice krize z nalezljivo boleznijo se povečuje«. Tega opozorila nihče ni vzel resno. Kriza je razgalila ves blišč in bedo zasebnega zdravstva. Zasebne klinike in inštituti so se zaprli, zasebni zdravstveni delavci so ostali doma. Tržni mehanizmi so odpovedali, povpraševanje po zdravstveni oskrbi in obdelavi je narastlo ter samo javni zdravstveni sistem je lahko nadomestil nesposobnost tržne lokacije resursov in delovne sile s celostno pokritostjo ter planiranjem izvajanja dejavnosti. Javni zdravstveni sistem se je znašel pod izjemnimi obremenitvami. Novi pogoji dela so od zaposlenih zdravstvenih delavcev in sodelavcev terjali nečloveške napore, medtem ko je bila na preizkušnjo postavljena tudi pogosto pomanjkljiva infrastrukturo. Javni sistem je medtem preobremenjen, primanjkuje kadra, primanjkuje kapacitet. Pokazalo pa se je, da navkljub letom podfinanciranosti, zanemarjanja in omejitvami, samo javni zdravstveni sistem lahko obvlada tovrstno nevarnost za javno zdravje in prebivalcem in prebivalkam zagotovi temeljno človekovo pravico dostopa do zdravljenja. Kljub temu, da imamo dotrajano opremo, kljub temu, da smo soočeni s hudim pomanjkanjem kadra, kljub temu, da veliko zdravstvenih ustanov dela v neprimernih prostorih, pa je še zmeraj ta javni zdravstveni sistem potegnil Slovenijo skozi epidemijo. Oziroma kot je na primeru Nemčije opozoril dr. Andrej Trampuž »večja težava so privatne bolnišnice, ki nočejo sproščati postelj in še vedno gledajo na profit. Kar se lahko Slovenija iz tega nauči je, ne privatizirati zdravstvo, ker tako zdravstvo ne bo pripravljeno na take razmere kot je pandemija«. Ne glede na vse navedeno, vladajoča politika tudi po izhodu epidemije Covid-19 ali izhodu iz prvega vala epidemije Covid-19, še vedno noče zagotoviti proračunskega financiranja zdravstvene blagajne, ki je plačnik materiala in storitev. Niti dodatnih injekcij denarja javnim zdravstvenim zavodom, ki se soočajo z izgubami ali dodatnih prostorskih in kadrovskih kapacitet za domove za starejše občane, v katerih, mimogrede, manjka najmanj 10 tisoč postelj in to že brez da kalkuliramo sploh razmere epidemije. Ne samo to, generalni direktor Zavoda za zdravstveno zavarovanje, gospod Marjan Šuselj je šel celo tako daleč, da je javno spregovoril o možnosti krčenja določenih pravic iz obveznega zdravstvenega zavarovanja. Najranljivejšim in predvsem starostnikom bi odvzeli pravico do prevozov, ki je ključna za tiste, ki živijo v regijah brez javnega prevoza in nimajo možnosti za pomoč prositi sorodnikov. Se pravi, daleč najbolj ranljiva skupina. Očala si bodo, sodeč po napovedih, najrevnejši lahko kupovali po bencinskih črpalkah, medtem ko bo v bolnišnicah jedel tisti, ki si bo hrano lahko plačal. Zobozdravstvo za odrasle, ki se je v preteklosti že močno privatiziralo, s tem ko se je preko podeljevanja koncesij ustvarjal notranji trg, bi zdaj dokončno in v celoti prenesli v zasebno sfero. In medtem, ko denarja za zdravstvo ni, minister za obrambo Tonin slepo sledi diktatu Nato pakta po povišanju izdatkov za orožje in je že našel v državnem proračunu tri četrtine milijarde za injekcijo vojaško industrijskemu kompleksu Nato pakta. Medtem pa bolnišnice razpadajo. Za razmeroma kratko trajanje epidemije in nizko smrtnost obolelih se moramo zahvaliti javnemu zdravstvenemu sistemu, še posebej požrtvovalnemu kadru, medicinskih sestram, zdravstvenim tehnikom, zdravnikom in drugemu osebju, ki so kljub opustošenju, v katerem so se znašli po več desetletjih varčevanj na zdravstveni infrastrukturi in opremi, pokazali za izjemno predane. Ob njih je tu še osebje domov za starejše občane, negovalke, negovalci, ki so starostnikom nudili nego v najtežjih časih. Edini primerni način zahvale ni retorično »lišpanje« v Državnem zboru iz koalicijskih vrst ali na Vladi, ampak primerna finančna kompenzacija in izboljšanje delovnih pogojev, kar pa zahteva izdatna vlaganja v zdravstveni sistem in sistem dolgotrajne oskrbe v prihodnjih šestih letih. To ni samo v interesu zaposlenih v zdravstvu in v dolgotrajni oskrbi, to je v interesu vseh prebivalk in prebivalcev te države. Prikazovanje kurjenja kerozina z lovskimi bombniki, ki je del propagandne kampanje za opravičevanje zapravljanja treh četrtin milijarde evrov za nesmiselne nakupe orožja, za sodelovanje v vojaških operacijah na drugih kontinentih, je ob stanju v kakršnem se slovensko zdravstvo nahaja, najmanj neprimerno, če ne kar skrajno sprevrženo. Epidemija je pokazala, da v Sloveniji nujno potrebujemo več sto milijonske vložke v zdravstveni sistem. To ne bo mogoče, če bo vladajoča politika slepo sledila diktatu Nato pakta po povečanju izdatkov za orožje, kar so slovenski politiki v obliki tako imenovane Valižanske zaveze in njenega potrjevanja v preteklosti obljubljali imperialistom na vrhunskih srečanjih Nato pakta. Za vse pač ne bo denarja. Poleg tega trenutni kadrovski obseg Slovenske vojske ne hromi njenega delovanja. Slovenska vojska je navsezadnje ob zadnjem letnem preverjanju pripravljenosti dobila oceno dobro za delovanje v miru, oceno za pripravljenost za delovanje v vojni pa v trenutnih varnostnih razmerah igra neprimerno manjšo vlogo kot pripravljenost in kadrovska popolnjenost zdravstvenega sistema. Spomnimo, sočasno lahko za zdravstveni sistem delovanja v miru, se pravi izven epidemije rečemo, da bolniki marsikje ležijo v posteljah na hodnikih. Se pravi slovenski javni zdravstveni sistem zaradi podhranjenosti delovanja v miru, lahko mu prisodimo oceno, da je za to nepripravljen. Edini razlog, da gura sploh kot gura, je požrtvovalno osebje. Propagandne kampanje za povečanje kadrovskega obsega Slovenske vojske v resnici niso potrebne. Propagandne kampanje za povečanje kadrovske popolnjenosti zdravstvenih inštitucij pa bi se precej bolj potrebovala. Predvsem pa bi se potrebovala primerna vlaganja in primerni kadrovski standardi in normativi za zdravstvo in za skrbstvo. Ob tem se je treba pred odločitvami o večjih vlaganjih, v nabavo orožja in druge opreme pogovoriti, javno, poglobljeno. Treba je doseči družbeni konsenz, na kar je navsezadnje javno opozoril tudi načelnik generalštaba Slovenske vojske brigadir Robert Glavaš, ker tega javnega konsenza v tem hipu ni.</p>
               <p>Na drugi strani sem pa precej prepričan, da zelo hitro lahko najdemo javni konsenz za to, da se solidarno javno zdravstvo, ki nas je rešilo epidemije, okrepi. Ker je ta javni zdravstveni sistem edini, ki lahko vsem ljudem zagotovi temeljno človekovo pravico do zdravljenja, kot se je v epidemiji izkazalo, ko je zatajil trg, da potrebujemo v zdravstvu planiranje in izvajanje zdravstvene dejavnosti, ki ne bo podrejena tržnim mehanizmom, ampak katerih vodilo bo zadovoljevanje potreb ljudi. Ne potrebujemo novih bomb, ne potrebujemo novih oklepnikov, potrebujemo zdravila, bolnišnice, pošteno plačane zdravnike, vse zdravnike, ne samo pač tisto mandarinsko vrhuško<gap reason="inaudible">
                     <desc>(?)</desc>
                  </gap> v zdravništvu, pa pošteno plačane medicinske sestre, ostale zdravstvene delavce, več solidarnosti potrebujemo, ne nasilja.</p>
               <p>Izbira, pred katero je postavljena politika, še posebej v luči epidemije Covida-19, je precej preprosta. Bodisi zagotoviti finančno stabilnost javnega zdravstvenega sistema bodisi prepustiti, da se v bodoče kršijo pravice ali prenaša dodatno breme na dopolnilno zdravstveno zavarovanje in s tem na ljudi, ki bodo morali plačevati še višje položnice. Javni zdravstveni sistem nas je zaščitil pred krizo, in naša dolžnost je, da ga ohranimo in da ga krepimo.</p>
               <p>Zato v Levici predlagamo, da Odbor za obrambo in Odbor za zdravstvo na to temo sprejmeta naslednje sklepe. Prvič: Odbor za obrambo in Odbor za zdravstvo pozivata Vlado Republike Slovenije, da odstopi od načrtovanih vlaganj v vojsko v vrednosti 780 milijonov evrov v prihodnjih šestih letih in predviden denar raje nameni za investicije v javni zdravstveni sistem.</p>
               <p>Drugič: Odbor za obrambo in Odbor za zdravstvo izražata nestrinjanje s tako imenovano valižansko zavezo o povečanju izdatkov za vojsko na 2 % BDP in menita, da je treba po epidemiji Covid-19 prioritetno povečati izdatke za zdravstvo.</p>
               <p>Tretjič: Odbor za obrambo in Odbor za zdravstvo pozivata Vlado Republike Slovenije, da odstopi od tako imenovane valižanske zaveze o povečanju izdatkov za vojsko na 2 % BDP.</p>
               <p>In četrtič: Odbor za obrambo in Odbor za zdravstvo pozivata Ministrstvo za obrambo, da nemudoma prekine izvajanje kampanje promoviranja in oglaševanja Slovenske vojske, vojaške službe in vojaškega poklica ter pridobivanja kadrov in odstopi od že sklenjenih pogodb, s katerimi se ta kampanja izvaja ter sredstva raje nameni izboljšanju kadrovskih razmer v zdravstvu.</p>
               <p>Hvala.</p>
            </sp>
            <sp who="BevkSamo">
               <speaker>PREDSEDNIK SAMO BEVK:</speaker>
               <p>Hvala lepa tudi predlagatelju.</p>
               <p>Imamo pa še nekaj sporočil. In sicer, poslanka Jerca Korče na današnji seji sodeluje namesto poslanca Marjana Šarca.</p>
               <p>Prosim še kolegico.</p>
            </sp>
            <sp who="BahŽibertAnja">
               <speaker>PREDSEDNICA ANJA BAH ŽIBERT:</speaker>
               <p>Ja, Mateja Udovč pa nadomešča našo kolegico Mojco Žnidarič, in pa Monika Gregorčič je z nami iz kvote SMC. Obema želim prijetno počutje.</p>
            </sp>
            <sp who="BevkSamo">
               <speaker>PREDSEDNIK SAMO BEVK:</speaker>
               <p>Nadaljujemo s sejo Odbora za obrambo in Odbora za zdravstvo. Besedo dajem ministru za obrambo, mag. Mateju Toninu.</p>
               <p>Izvolite, gospod minister.</p>
            </sp>
            <sp who="ToninMatej">
               <speaker>MAG. MATEJ TONIN:</speaker>
               <p>Spoštovani predsednik, spoštovana predsednica odbora.</p>
               <p>Sam osebno parlament zelo spoštujem, nekaj časa sem tukaj notri prebil. Tudi zato smo danes prišli z izjemno ekipo sem, Ministrstva za obrambo, sicer predstavnik Levice je podcenjujoče govoril o birokratih, vendarle so pa to ljudje, ki so za to domovino veliko naredili.</p>
               <p>Danes je z mano načelnik generalštaba Slovenske vojske, pa državni sekretar, pa z mano sta tudi direktor Direktorata za logistiko in pa direktor Direktorata za obrambno politiko, ki bosta lahko potem v nadaljevanju tudi dajala še dodatna pojasnila, ker gre za resno temo, o kateri se je potrebno zelo natančno pogovarjati, ne pavšalno, ne strašiti in ne delati neke umetne navidezne konflikte.</p>
               <p>Danes nam je želel predlagatelj predstaviti, da se moramo odločati med varnostjo ali zdravjem. Mi na to izbiro ne pristajamo, ta Vlada je od samega začetka dejala in jasno komunicirala, da je ena izmed njenih ključnih prioritet zagotoviti zdravje in varnost njenim državljanom. Zdravje in varnost, zato Vlado, pri teh dveh dilemah ne more biti izjeme. Oba dva segmenta sta enako pomembna. Zato je zdravstvo kot tudi obrambni sistem pomembna prioriteta te Vlade.</p>
               <p>Na nek način se poskuša ustvarjati vtis, češ medtem ko si bodo v zdravstvu morali trgati od ust, bodo na drugi strani v obrambi se kopali v denarju in stvari izbirali kot v supermarketu razvajeni otroci. To enostavno ne drži. Slovenska vojska je ustavna kategorija. Za njo smo se odločili pred 30 leti. In kot institucijo smo jo dolžni negovati in jo tudi vzdrževati. Zgodovina je jasna, bili so številni pomisleki, ali Slovenija svoje oborožene sile potrebuje ali bi bilo boljše razglasiti demilitarizirano območje in Slovenija, tako kot morda še kakšna druga srednjeameriška država, ne bi imela svoje vojske. Ampak takrat je hvala bogu padla odločitev in se je Slovenija odločila za svoje obrambne sile. Če takrat, čeprav s tesno večino, ta odločitev ne bi bila sprejeta, mi danes najverjetneje ne bi živeli v samostojni in neodvisni Republiki Sloveniji.</p>
               <p>In ker nikoli ne vemo, kaj se bo v prihodnosti zgodilo, je pač treba te stvari vedno premlevati s skrbnostjo, nihče si še letošnjega januarja ni predstavljal, da bo hodil okrog z maskami, da bomo za nekaj časa, skoraj v celoti, zaustavili državo. To, kar se danes zdi nemogoče, je lahko že jutri mogoče.</p>
               <p>Vsekakor ne sme nastati vtis, čez z obrambo bomo razmetavali, na drugi strani pa za zdravstvo manjka. Najprej nekaj besed glede zdravstva. Kot poslanec sem tej temi posvečal pomembno pozornost in izpostavljal, da ni problem v naših zdravnikih in medicinskih sestrah, ki so visoko usposobljene in so se dokazale in dokazali tudi v tej zdravstveni krizi. Problem je v organiziranosti našega zdravstvenega sistema. V zdravstvenem sistemu se porabi več kot 3 milijarde evrov letno. Za primerjavo, v obrambnem sistemu pol milijarde evrov, tako da bodo ta razmerja nekoliko jasnejša. V zadnjih letih, ko je bila gospodarska rast, se je v zdravstveno blagajno nateklo za 600 milijonov evrov več denarja. Vprašanje pa je, ali smo državljanke in državljani teh 600 milijonov evrov čutili? Ali smo imeli zaradi tega krajše čakalne vrste? Nismo jih imeli. Kar pomeni, da je nekaj hudo narobe s samo organizacijo zdravstvenega sistema.</p>
               <p>In ko poslanec Kordiš govori o tem, kako je nedopustno, da privatne bolnišnice nočejo sproščati postelj, jaz se z njim strinjam, je pa za to situacijo odgovorna njegova politika. Jaz ne morem verjeti, da v tej Sloveniji še vedno obstajajo zdravstvene kapacitete bolnišnice in postelje, ki bi lahko zdravile slovenske državljane, in tega ne morejo storiti, zgolj zaradi takih, kot so Levica in podobni, ki predstavljajo to kot hud prekršek, da bi za zdravljenje slovenskega državljana v neki privatni bolnišnici plačala javna zdravstvena blagajna. Zaradi tega so čakalne vrste.</p>
               <p>Še hujši nesmisel je to, da državljan, ki se poškoduje in gre na zdravljenje v sosednji Republiki Hrvaški in za to prinese račun v domovino, mu zdravstvena blagajna ta račun pokrije, če pa tovrsten račun prinese od nekega drugega zdravstvenega zavoda v Sloveniji, mu pa tega računa ne pokrijejo. Posledica politike, ki jo vodi Levica. In ta politika vodi v dolge čakalne vrste, vodi v odhajanje zdravnikov. Zaradi tega se enostavno v, smo se v moji poslanski skupini prizadevali, da bi izkoristili vse zdravstvene kapacitete, ki v tej državi obstajajo. Za nas državljane je bistveno samo to: da smo vsi zavarovani, da pri naših plačah plačujemo za zdravstveno zavarovanje, in ko zbolimo, do zdravljenja pridemo čim hitreje. In ni pomembno, pri komu, na kakšen način je ta zavod ali enota organizirana. Pa da ne bom predolgo zaplaval v zdravstvene teme, ker nisem za to danes tukaj, ampak želim pa zelo jasno poudariti, da se ta Vlada zaveda izzivov, ki jih ima zdravstvo, jih je postavila visoko na svojo prioriteto in jih želi v nadaljevanju tudi razreševati. Zato je dilema ali zdravje ali varnost popolnoma odveč, ker ta Vlada bo delala za oboje.</p>
               <p>Vse to, kar je bilo očitano, kake hude prekrške sem zdaj v teh treh mesecih delal, naj poslancu Kordišu in njegovim kolegom odgovorim, da vse sem delal na podlagi veljavnih obrambno-varnostnih strateško-planskih dokumentov. Nobenega dokumenta si nisem izmislil sam, nobenega nismo dodatno ustvarjali. O tem, kaj so grožnje in kaj predstavlja nevarnost za Republiko Slovenijo, je bilo še nedavno sprejeto v tem Državnem zboru, in sicer v Resoluciji o strategiji nacionalne varnosti Republike Slovenije. Ta hiša, ta Državni zbor je sprejel, kaj za to republiko predstavljajo grožnje. Jaz vam jih lahko berem, pa bom prihranil vaš čas, lahko si jih preberete sami, ampak to piše v resoluciji, ki jo je sprejela ta hiša.</p>
               <p>O vseh ostalih zadevah, o katerih bom govoril v nadaljevanju, piše v srednjeročnem obrambnem programu Republike Slovenije 2018-2023, ki je bil sprejet aprila 2018. O transportnem letalu, o katerem ste posmehljivo govorili, piše že v resoluciji o splošnem dolgoročnem programu razvoja in opremljanja Slovenske vojske do leta 2025 iz novembra 2010.</p>
               <p>Dame in gospodje, ta Vlada ni odkrivala nobene tople vode, pisala nobenih novih belih knjig, ampak zgolj mi ne štejemo, da se je z našo Vlado svet začel od novega vrteti, da so se leta začela na novo šteti, ampak tisto, kar je bilo v preteklosti narejeno, zgolj uporabljamo.</p>
               <p>In še ena stvar, ki jo je potrebno poudariti. Vse te stvari, ki so tukaj notri zapisanje, bi Slovenska vojska in obrambni sistem potreboval milijarde. Več milijard. Žal Slovenija v teh okoliščinah tega denarja nima na razpolago. Zato je teh 100 milijonov evrov na leto minimum od minimuma, če želimo, da Slovenska vojska preživi. Kot sem dejal, je ustavna kategorija in dolžni smo jo vzdrževati. In tukaj je potrebno enkrat razčistiti pojme. Jaz nimam težav, če se Levica zavzema za demilitarizirano območje v Sloveniji, ampak naj to jasno pove. Da je za ukinitev Slovenske vojske, da se ji zdi, da Slovenske vojske ne potrebujemo, ni problema. Tudi za take politične stranke je mesto v tem parlamentu. Ampak dajmo biti jasni in čisti v svojih pozicijah. Ne pa vojsko na dolgi rok izmozgati, vse zadeve peljati v tej smeri, da nam propada in da se ne more razvijati. Enostavno se je potrebno odločiti, za kaj smo. In za vse stvari, ki jih počnemo, obstaja nacionalni konsenz, ker za vse stvari, ki jih delamo, obstajajo resolucije in dokumenti tega Državnega zbora.</p>
               <p>Če rečem še to. Malo za hec in malo zares. Levica je imela možnost, da vse te stvari prepreči. Zelo jasno poudarjam. Imela je vse možnosti, da te stvari, ki jih zdaj počne ta Vlada, prepreči. In zato, da se bo zgodilo, kar se bo zgodilo, je odgovorna izključno Levica, nihče drug kot samo Levica. Ker če bi oni zagotavljali podporo Vladi Marjana Šarca, te Vlade ne bi bilo nikoli v tem mandatu. Tako da naj najprej pometejo pred svojim pragom, in ko očitajo vse, kaj se zdaj dogaja, in na nek način se moram jaz zagovarjati zaradi svoje učinkovitosti, jim lahko mirno in hladno odgovorim, da če bi zagotovili podporo Marjanu Šarcu, potem seveda vseh teh težav, ki jih imajo, danes ne bi imeli. Mislim, da tudi ni primerno izražanje o birokratih, da naj bi neki birokrati na Ministrstvu za obrambo neke stvari pisali o tem, koliko pripadnikov Slovenska vojska potrebuje. Glejte, obseg in strukturo Slovenske vojske je določil Državni zbor z resolucijo o splošnem dolgoročnem programu razvoja in opremljanja Slovenske vojske do 2025. In ne neki birokrati na Ministrstvu za obrambo. Zakonodajna veja oblasti. Ta hiša, ta Državni zbor je te stvari določil.</p>
               <p>Zdaj pa, če gre na stvari, za katere sem bil danes sem poklican, menda na zagovor, ampak jaz se tega zagovora veselim, ker mislim, da delamo neke dobre stvari. Naj uvodoma povem, da sem 16. junija 2020 prejel pismo predsednika Republike Slovenije, ki prizadevanja te Vlade in Ministrstva za obrambo podpira. Jasno in glasno.</p>
               <p>Zdaj pa če gremo lahko na nekaj osnovnih stvari, ki so pomembne pri tem zakonu o zagotavljanju sredstev za investicije vojske v prihodnjih šestih letih. Besedica Nato je bila danes mnogokrat omenjena, seveda v negativnem kontekstu, poslanec vedno pozabi povedati, da je bila takšna odločitev ljudstva, in dokler ta odločitev ljudstva velja, katerakoli Vlada ne more postopati drugače kot tako, kot postopa naša Vlada. Ker to, kar nas nagovarja, poslanec Kordiš govori v smeri, kot da se ne sme spoštovati ljudske volje, da se ne sme spoštovati referendumov in da enostavno delajmo po svoje, tako kot mislimo, da je prav. Ne, ta Vlada spoštuje ljudsko voljo.</p>
               <p>Ko smo se na referendumu odločili in ko smo pristopili k severnoatlantski pogodbi, smo sprejeli določene obveze. Pomembna sta 3. pa 5. člen. 3. člen govori o tem, da smo najprej mi sami odgovorni za svojo lastno obrambo in varnost, in potem šele 5. člen, ki govori o tem, da napad na enega je napad na vse. Velikokrat se sklicujemo na 5. člen, pozabljamo pa, da je tukaj tudi 3. člen, ki govori o tem, da smo odgovorni za svojo varnost in da vsaka varnost stane. Da tudi tisti, ki so nevtralni, ki niso v zavezništvu, plačujejo mnogo večje milijone kot Slovenija za svojo obrambo.</p>
               <p>Valižanska zaveza 2014 je jasno izpostavila, da naj bi se članice zveze Nato do leta 2024 približale tem 2 % BDP-ja za obrambne izdatke. Nenazadnje je prejšnji predsednik Vlade Marjan Šarec, mislim da konec leta 2018, pisal generalnemu sekretarju Nata in dejal, da bo Slovenija svoje obrambne izdatke dvignila na 1,5 % BDP-ja do leta 2024. Če pa pogledamo, kaj smo doslej vse obljubljali, pa lahko vidite na tej drsnici. Na primer pri naši strategiji vstopa v Nato v letu 2013 smo govorili, da bodo naši obrambni izdatki 2,3 % BDP-ja, pa potem je bil sklep Vlade Republike Slovenije iz junija 2002, da bomo do 2008 namenili 2 %, pa potem v resoluciji 2010, da bomo do 2010 namenili 2,3, pa potem kasneje v resoluciji, kasnejši, da bomo 2 % do 2008, pa potem še v kasnejši resoluciji, da bomo 2 % do 2025.</p>
               <p>Te mejnike smo si postavljali sami in vedno smo jih pomikali navzdol. Tako zgledajo naši obrambni izdatki, odkar je Slovenska vojska torej profesionalizirana, odkar je v zavezništvu. Lepo lahko vidite, da so se naši obrambni izdatki tam nekje do konca leta 2009, 2010 dvigovali, da smo prišli na 1,6 % BDP-ja za obrambne izdatke, potem so pa naši obrambni izdatki strmoglavili in se nikoli več niso ustrezno pobrali, in to je bilo na nek način izgubljeno desetletje za Slovensko vojsko. Desetletje, v katerem je vojska žal stagnirala in se ni mogla ustrezno razvijati. Zato je krivično, da se govori o vojski, da ni plačala svoje cene, da v kritičnih trenutkih ni pomagala naroda. Ko je v Sloveniji zarezala tista prva kriza po ekonomski finančni krizi leta 2008, je največjo ceno te krize plačal prav obrambni resor. Takratni obrambni proračun se je dobesedno razpolovil. In od takrat dalje nikoli več ustrezno popravil.</p>
               <p>Če se primerjamo z našimi zavezniki, potem ugotovimo naslednje. Da zasedam visoko 25. mesto glede na delež BDP-ja, ki ga namenjamo za obrambne izdatke, kar se pa tiče investicije, smo pa na visokem 27. mestu, praktično predzadnji.</p>
               <p>Gremo naprej. Tako da izgledajo obrambni izdatki znotraj zavezništva in lahko ugotovimo, da smo na repu, za nami sta samo še Belgija, Španija in pa Luksemburg, kjer je potrebno za Belgijo in Španijo poudariti, da stvari, ki so jih oni obljubili, da jih bodo realizirali, so jih tudi storili. Torej nikoli niso zavajali, da bodo nekaj storili, potem pa tega dejansko niso, ampak kar so dejali, so tudi naredili. Pri Luksemburgu je posebnost ta, da je njihov BDP izjemno visok in da 0,5 % za BDP nominalno pomeni ogromno sredstev, mnogo več, kot jih ima Republika Slovenija.</p>
               <p>Tukaj bi rad samo še izpostavil države, ki že namenjajo 2 % BDP-ja, ker se morda ustvarja vtis, da so to zgolj in samo svetovne velesile, velike države, ampak med njimi najdete različne države, od tistih zelo velikih kot tudi do nam primerljivih manjših, kot so Estonija, Litva, Latvija.</p>
               <p>Tako pa bi zdaj izgledali naši obrambni izdatki v primeru, da se bo 2020 zgodil 8 % gospodarski upad, bi to pomenilo, da brez da karkoli storimo, se naš obrambni proračun poveča iz praktično 1 % na 1,18 % BDP-ja. Vmes je bilo zaradi koronakrize zadržanih 62 milijonov evrov, in če bi to ostalo tako, pa ne bo, bi to pomenilo, da smo na istem, kot smo bili pred to krizo. Ampak je bilo v teh 62 milijonov evrov, že polovica tega denarja vrnjenega obrambnemu sistemu.</p>
               <p>To pa so deleži, ki jih posamezne države namenjajo izključno za investicije. Za nami je zgolj še Hrvaška, potem smo pa mi. Tako da mi smo daleč od tistih želenih 20 %, krepko pod tem.</p>
               <p>Velikokrat se nekateri posmehujejo in sprašujejo, zakaj vojska dobiva negativne, neprimerne ocene na teh letnih ocenah, ko poročajo predsedniku republike, in nekaterim se to zdi smešno, češ a smo res tako sadomazohistični, da si sami dajemo negativne ocene in o tem celo javno govorimo. Ampak potrebno je pogledati realna ozadja, zakaj je temu tako. Mi nismo tako kot kakšna druga vojska, da bi si ocenjevanje prilagali temu, da bi imeli dobre rezultate, ampak so te ocene primerjalne z drugimi državami, s katerimi smo skupaj v zavezništvu. In negativna ocena ni zaradi slabega dela vojakov. Velikokrat je zelo frustrirajoče za vojake, da dobivajo negativne ocene, ker opravijo vsa usposabljanja, svoje delo opravijo z odliko, na misijah so pohvaljeni, doma so pohvaljeni, je težko včasih razumeti te vaje, te ocene. In ključna ugotovitev, zakaj prihaja do negativnih ocen, je, kriva je politika, ker v teh letih ni zagotovila ustreznih sredstev, da bi zagotovili ustrezno tehniko in kadrovsko popolnjenost. Ker če enote niso ustrezno popolnjene in če ni zagotovljena ustrezna tehnika, tukaj zelo hitro pridemo na negativne ocene in to je glavni razlog teh negativnih ocen.</p>
               <p>Zdaj pa še ključna sporočila našega zavezništva. Nekdo pravi, da nam Nato narekuje, to morate, ono moramo, Nato nam nič ne narekuje, Nato zgolj preverja, če naredimo tisto, kar smo sami obljubili. Nato nas ni prisili za to, da moramo mi razvijati dve srednji bojni bataljonski skupini, za to smo se odločili sami, lahko bi se odločili za kaj drugega, pa smo se že leta 2006, pred davnimi 14 leti, odločili za to. In Nato zgolj preverja, kako mi izpolnjujemo te cilje. Ne zaradi Nata, ampak zaradi nas vseh in zaradi celotnega zavezništva, da je nek celoten pregled. Neka država reče, mi bomo razvijali to, druga država reče, mi bomo razvijali drugo stvar, in potem ima celotno zavezništvo nek nabor zelo različnih zmogljivosti. In preverjanje je namenjeno temo, da se ugotovi, ali tisto, kar smo sami obljubili, tudi izvajamo, in ne tako, kot nekateri želijo predstaviti, da kar nam oni določijo, mi moramo narediti.</p>
               <p>Pri zadnjem pregledu naših obrambnih zmogljivosti iz letošnjega januarja, torej še za časa prejšnje vlade, so bile ugotovitve precej neizprosne. In po vseh teh 14 letih se je počasi nehal uporabljati diplomatski jezik, in med drugim smo lahko v poročilih zasledili tudi naslednje. Da je nezagotavljanje ustreznih finančnih sredstev za obrambo posledica kritičnega pomanjkanja politične volje, s tem se lahko strinjamo. Če od 2006 obljubljamo in nič ne naredimo, potem je jasno, da politične volje. Da Sloveniji obramba ni pomembna in da ne prevzema niti približnega deleža pri zagotavljanju kolektivne obrambe. Razumem tiste države, ki od svojih davkoplačevalcev zahtevajo, da za obrambo sebe in zaveznikov plačujejo mnogo večji delež, kot ga plačujejo mi v Sloveniji, da se sprašujejo, čemu bi oni to počeli, če mi tega sami nočemo početi. Zavezništvo je dvostranska komunikacija, ni samo enostranska dolžnost.</p>
               <p>Odlaganje edine naše prioritete, to je srednja bojna bataljonska skupina od leta 2010 naprej, je nedopustno. Prvič smo jo obljubili 2006, da jo bomo zgradili 2010, danes smo 2020, še vedno je nimamo. Odložitev nabave 8x8 predstavlja globoko razočaranje. Ministrica Katičeva je naredila velik posel in ji je treba zgolj čestitati za stvari, ki jih je pripeljala do faze, da bi se te stvari lahko realizirale transparentno, pa je bila potem zadeva, po moji oceni zaradi političnih razlogov, zaustavljena. Naslednja stvar je tudi boleča, da je uporabnost Slovenske vojske omejena na nezahtevne naloge in tako naprej. Nič kaj prijetne ugotovitve.</p>
               <p>Posledica tega izgubljenega desetletja, o katerem sem rekel, da je obrambni sistem plačal ceno za tisto prvo finančno gospodarsko krizo, ker se je varčevalo najprej pri obrambi, je to, da je iz tega sistema v tem desetletju odšlo tudi tisoč vojakov. Od leta 2010 pa do današnjega časa imate natančno izračunano razliko, koliko je v posameznih letih bila razlika med prihodi in odhodi. Če je bilo še leta 2010 in 2011 situacija taka, da je recimo bilo več prihodov, na primer je bilo +14 recimo 2011, potem poglejte, kako so se stvari zaostrovale. 2019, torej lansko leto, je iz vojske odšlo 234 ljudi, torej takšna je končna razlika, da je toliko več ljudi odšlo, kot pa jih v vojsko prišlo. Ti trendi so resnično neprijetni, in če teh trendov ne zaustavimo, potem bomo kmalu na tistem, kar je nekdanji načelnik generalštaba general Geder dejal, da ob nadaljevanju teh trendov Slovenske vojske kmalu več ne bo. Jaz sem na tem mestu, da to preprečim, in mislim, da celotna Vlada tudi. Razumem, da del slovenske politike temu ni naklonjen, ampak zaradi stvari, ki jih je sprejela ta hiša, zaradi tega, ker piše v Ustavi, smo to dolžni storiti.</p>
               <p>Ko poslušamo predstavnike Levice, poslušamo - kako že? – od Natovih podizvajalcih, o podobnih stvareh, ki naj bi jih ta vojska počela in same negativne in same slabe stvari. Ampak treba je povedati, prvič, da ta vojska je naša, lastna, domača. To je slovenska vojska sestavljena iz naših fantov in deklet, iz naših državljank in državljanov. Ko govorimo o tej vojski govorimo o naših lastnih ljudeh. To je ena zelo pomembna stvar. In vojska ni samo streljanje, niso samo bombe, niso samo operacije, vojska je še marsikaj drugega. In v tej državi vojska počne veliko koristnih stvari. Ves čas se jo na številnih področjih razvija dvonamensko. Poglejte si samo ta podatek sedaj na tej drsnici, kako naraščajo aktivnosti vojske pri gorskemu reševanju in pri helikopterski nujni medicinski pomoči. Če je bilo nekih aktivnosti in akcij 2015 37, poglejte kako je zadeva narasla že v letu 2019. Prišli smo do številke 530. In ta stvar še narašča. Vojska sodeluje in pomaga pri vseh naravnih nesrečah. In tudi te opevane in kritizirane misije so namenjene nam, so namenjene naši varnosti. S prisotnostjo naših vojakov na Kosovu prispevamo k temu, da je v tej državi mir. Če ne bi bilo miru bi bila najverjetneje vojna. V vojni pomeni nove razseljene ljudi, nove težave, nove tragične zgodbe. Skratka, prispevki v teh misijah so namenjeni temu, da se tudi Slovenija zaveže k temu, da v skladu s svojimi močmi prispeva k svetovnemu miru in stabilnosti. Ko sem bil na obisku v Afganistanu leta 2012, kjer je še ena izmed misij, ki je bila ničkolikokrat kritizirana, je presenetila ena izmed stvari, ki je ne bom nikoli pozabil, ko smo vprašali kaj je največja vrednost naše prisotnosti v Afganistanu, in je prišel odgovor z vojaških ust: To, da bodo Afganistanke in Afganistanci deležni izobrazbe. Izobrazba je najmočnejše orožje in izobrazba je dolgoročna najboljša naložba. Nobena razvojna pomoč, nobena vojaška operacija ne more prispevati tako dolgoročno in tako pozitivno kot lahko izobrazba. In tudi zaradi naše prisotnosti v Afganistanu se je tam lahko izobrazilo mnogo več žensk, ki pred tem niti niso smele v šolo, zaradi naše prisotnosti tam je lahko mnogo stotine mladih obiskovalo šole in to je najboljša naložba, ki jo lahko Slovenija da Afganistanu. In jaz sem pač hvaležen našim fantom, ki so pri teh stvareh pomagali v teh državah. Nova pomembna točka tovrstnih stvari bo severna Afrika iz katere zaradi nestabilnosti, zaradi slabega upravljanja, zaradi vojn bežijo številni, odhajajo predvsem najbolj izobraženi, najbolj sposobni in na takšen način še dodatno siromašijo svoje države. In zagotovo je spet naša največja pomoč ta, da pomagamo zagotavljati mir v severni Afriki. S tem bomo pomagali prebivalcem, ki tam živijo in nenazadnje tudi Sloveniji, ker se bodo zmanjšale ilegalne migracije. Od transportnem letalu, ki, mislim da je heroj te korona krize, da bi lahko bil odlikovan, naš turbo let iz leta 1988, češko plovilo, ki je v tej krizi absolutno oddelal svoje, preletel celotno Evropo po dolgem in počez, opravljal humanitarne lete, opravljal prevoz blaga in materiala, zaščitne opreme. Tukaj imate nekaj podatkov kaj vse je bilo v tem času narejenega. Na srečo pa je, da se žal temu letalu počasi tudi njegova življenjska doba izteka, in da moramo tako ali drugače razmišljati o obnovi te zmogljivosti, o prenovi. Zato govorimo o transportnem letalu. Mi smo v okviru zavezništva v različnih organizacijah, skupinah, ki nudijo tovrsten transportni letalski prevoz. Seveda te stvari niso zastonj. Tudi nekdo, ki te stvari ponujal, je moral nekoč kupiti letalo, mora vzdrževati posadko, kupiti gorivo in podobne stvari in zato, ker smo v teh organizacijah, ima Slovenska vojska določeno število ur naleta, ki jih lahko koristi in jih koristi za to, da pripeljemo osebje ali material na misije in iz misij ali kakršnekoli druge stvari. Seveda pa se tudi v tej korona krizi poskušalo uporabljati tovrstne zmogljivosti za prevoze, ampak se je v nekaterih primerih ugotovilo, da enostavno ugotovilo, da enostavno zadeva ni šla skozi, ker na nekem mestu ni bilo zagotovljene dovoljšne količine zaščitne opreme ali pa je bilo to letalo za obseg zaščitne opreme, ki smo jo imeli, izbrane na kitajskem enostavno preveliko. In da bi te negativne kadrovske trende in pa tudi negativne trende kar se tiče same tehnike, obrnili na bolje, je seveda treba k stvari pristopiti realno in realistično, zato smo prišli na Ministrstvu za obrambo z Zakonom o zagotavljanju sredstev za investicijo v Slovenski vojski v prihodnjih šestih letih. Predvidenih je približno 100 milijonov evrov oziroma nekoliko več na leto v naslednjih šestih letih in to je minimalen in nujen prag za preživetje Slovenske vojske. Dolgoletna prioriteta, ki smo jo imeli dve srednji bataljonski bojni skupini, v naših ciljih je že vse od leta 2006. Zdaj se to prestavlja iz leta v leto. Nazadnje smo v Beli knjigi o obrambi obljubili, da bomo to naredili leta 2030. Zdaj seveda je vprašanje za vsako resno državo, katera država kar 24 let uresničuje svoje dane zaveze. In ko se zdaj govori o tem, da se bo to neracionalno, nespametno in ne vem kako še vse trošil ta denar, je potrebno povedati eno stvar zelo jasno. Če bi želeli zgraditi dve srednji bojni bataljonski skupini, potem bi potrebovali vsaj 135 vozil 8x8, pa 110 vozil 4x4, pa tako naprej, vse to kar tam piše, ker v času te krize seveda vseh teh možnosti in zmogljivosti nimamo, in ker so sredstva omejena, smo zadevo zracionalizirali na tisti minimum, ki pa ga mora vojska imeti za preživetje, to pa je, da vsaj zgradimo ogrodje vsaj ene bojne bataljonske skupine in tam piše, to je ca. 50 vozil 8x8, 50 vozil 4x4, dva transportna helikopterja, 1 transportno letalo, infrastruktura in osebna oprema vojakov.</p>
               <p>Od transportnem letalu, ki, mislim da je heroj te korona krize, da bi lahko bil odlikovan, naš turbo let iz leta 1988, češko plovilo, ki je v tej krizi absolutno oddelal svoje, preletel celotno Evropo po dolgem in počez, opravljal humanitarne lete, opravljal prevoz blaga in materiala, zaščitne opreme. Tukaj imate nekaj podatkov kaj vse je bilo v tem času narejenega. Na srečo pa je, da se žal temu letalu počasi tudi njegova življenjska doba izteka, in da moramo tako ali drugače razmišljati o obnovi te zmogljivosti, o prenovi. Zato govorimo o transportnem letalu. Mi smo v okviru zavezništva v različnih organizacijah, skupinah, ki nudijo tovrsten transportni letalski prevoz. Seveda te stvari niso zastonj. Tudi nekdo, ki te stvari ponujal, je moral nekoč kupiti letalo, mora vzdrževati posadko, kupiti gorivo in podobne stvari in zato, ker smo v teh organizacijah, ima Slovenska vojska določeno število ur naleta, ki jih lahko koristi in jih koristi za to, da pripeljemo osebje ali material na misije in iz misij ali kakršnekoli druge stvari. Seveda pa se tudi v tej korona krizi poskušalo uporabljati tovrstne zmogljivosti za prevoze, ampak se je v nekaterih primerih ugotovilo, da enostavno ugotovilo, da enostavno zadeva ni šla skozi, ker na nekem mestu ni bilo zagotovljene dovoljšne količine zaščitne opreme ali pa je bilo to letalo za obseg zaščitne opreme, ki smo jo imeli, izbrane na kitajskem enostavno preveliko. In da bi te negativne kadrovske trende in pa tudi negativne trende kar se tiče same tehnike, obrnili na bolje, je seveda treba k stvari pristopiti realno in realistično, zato smo prišli na Ministrstvu za obrambo z Zakonom o zagotavljanju sredstev za investicijo v Slovenski vojski v prihodnjih šestih letih. Predvidenih je približno 100 milijonov evrov oziroma nekoliko več na leto v naslednjih šestih letih in to je minimalen in nujen prag za preživetje Slovenske vojske. Dolgoletna prioriteta, ki smo jo imeli dve srednji bataljonski bojni skupini, v naših ciljih je že vse od leta 2006. Zdaj se to prestavlja iz leta v leto. Nazadnje smo v Beli knjigi o obrambi obljubili, da bomo to naredili leta 2030. Zdaj seveda je vprašanje za vsako resno državo, katera država kar 24 let uresničuje svoje dane zaveze. In ko se zdaj govori o tem, da se bo to neracionalno, nespametno in ne vem kako še vse trošil ta denar, je potrebno povedati eno stvar zelo jasno. Če bi želeli zgraditi dve srednji bojni bataljonski skupini, potem bi potrebovali vsaj 135 vozil 8x8, pa 110 vozil 4x4, pa tako naprej, vse to kar tam piše, ker v času te krize seveda vseh teh možnosti in zmogljivosti nimamo, in ker so sredstva omejena, smo zadevo zracionalizirali na tisti minimum, ki pa ga mora vojska imeti za preživetje, to pa je, da vsaj zgradimo ogrodje vsaj ene bojne bataljonske skupine in tam piše, to je ca. 50 vozil 8x8, 50 vozil 4x4, dva transportna helikopterja, 1 transportno letalo, infrastruktura in osebna oprema vojakov.</p>
               <p>Glede teh slavnih 8x8 vozil, ki so v Sloveniji na nek način stigmatizirana, vsaki od teh stvareh govori, je malo manj kot obtožen že ne vem kakšnega kriminala. 50 vozil Slovenija potrebuje za zagotavljanje varnosti svojih lastnih vojakov. Jaz kot minister sem prvi, vi kot Državni zbor pa drugi zadolžen za to, da če naše vojake pošljemo nekam, da jim tudi zagotovimo ustrezno varnost, da jim zagotovimo ustrezno varovanje. In če bi se naši vojaki, ki so se na misiji prevažali v Humvee pred letu in zapeljali na mino, prevažali v tem 8x8 kolesniku, potem bi bili najverjetneje danes vsi živi in zdravi, tako pa imajo nekateri še danes trajne posledice. Tam kjer zagotavljamo mir, ne delujemo ofenzivno, delujemo v smislu zagotavljanja miru, je pa ogromno nasprotnikov, ogromno improviziranih eksplozivnih sredstev, ki lahko ogrožajo varnost in življenja naših vojakov. Tako, ko stigmatizirate ta vozila in ko o teh vozilih govorite zelo negativno, takrat pomislite, da odločate o življenju in smrti tudi naših vojakov, kar pa ni kar tako. In številka 50 ni taka, da bi se iz tega delalo norca, da bi prekomerno zagotavljali tovrstna vozila, ampak je, kot rečeno, racionalizirano na tisto najnujnejše kar potrebujemo. Glede vozil 4x4 za enkrat še vedno uporabljamo humveeje in jih bomo porabljali dokler se jim njihova življenjska doba ne bo iztekla, so pa ta vozila 4x4 še bolj varna, ker imajo podvozje v, ker v primeru minsko eksplozivnih sredstev zagotavlja še večjo varnost. Transportna helikopterja, ne kupujemo bojna helikopterja, ne kupujemo neka ofenzivna helikopterja, ki jih ta država potrebuje. Naša helikopterska flota je izjemno stara, žal. Ko jaz kot minister dobim poročilo in označeno z rdečo in zeleno koliko je naših helikopterjev plovnih, je včasih slika zelo neprijetna, ker je zaradi starosti naših helikopterjev zelo veliko časa so na raznih vzdrževalnih in popravljalnih delih in kot sem vam v prejšnjih slajdih pokazal naši vojaški piloti opravljajo ogromno dela pri helikopterski nujni medicinski pomoči, pa tudi pri gorskem reševanju in logično je, da enostavno je treba tudi to floto posodabljati.</p>
               <p>Glede transportnega letala smo že povedali. Mi ne kupujemo ali pa ne bomo kupovali nekih pregrešno dragih velikanskih transportnih letal, s katerim ne bi vedeli kaj početi, ker bi bil strošek vzdrževanja tako velik kot je skoraj obrambni proračun Republike Slovenije, ampak razmišljamo o nam primernih letalih, letalih, ki bodo imeli doseg v območju, kjer tudi delujmo in kjer bodo lahko pripeljali neko ustrezno težo opreme in osebja.</p>
               <p>Glede infrastrukture. Ne vem koliko poslancev Odbora za obrambo ste že obiskovali morda tisti v Odboru za zdravstvo manj, govorim o naših vojašnicah in infrastrukturi, ki jo ima ta obrambni sistem. Večji del te infrastrukture je še iz časov bivše JLA je še morda iz samih začetkov teritorialne obrambe. Ti objekti so dotrajani, stari in ko danes gledamo koliko vse to stane obnova, vzdrževanje teh objektov, enostavno velikokrat pridemo do zaključka, da je ceneje in racionalneje za to državo, če bi te objekte enostavno porušila in zgradila popolnoma nove. Poskušali bomo z nekim projektom, kjer bi zgradili eno tako referenčno vojašnico, kjer se da pokazati, da se z ustreznimi sredstvi racionalno da zgraditi tudi ustrezno infrastrukturo. In kar je zelo pomembno, osebna oprema vojakov, jaz verjamem, da nekateri mislite, da je uniforma lok in frača vse kar vojaki potrebujejo, ampak danes so stvari mnogo bolj kompleksne, mnogo bolj zahtevne. Ravno včeraj sem bil na Medvedjaku, kjer sem polagal venec pri tisti tragični bitki, ki se je zgodilo na Medvedjaku, ko je agresorska JLA raketirala tisti konvoj, blokado transportnih vozil in tam je bil ubit tudi en pripadnik Teritorialne obrambe gospod Uršič, in ko sem se pogovarjal s svojci in pripadniki Teritorialne obrambe, ki so dol sodelovali, pač zadel ga je del izstrelka v glavo, če bi imel čelado bi najverjetneje preživel. Takratni teritorialci so se bojevali s kapami in ne s čeladami. In tudi zato je to zgolj eden izmed primerov, ki je zelo pomemben in kaže na to, kako pomembna je tudi osebna oprema naših vojakov in tudi s tem zakonom bomo to opremo zagotavljali.</p>
               <p>Če bodo šle zadeve v prihodnosti tako, kot so predvideni izračuni, potem bodo naši obrambni izdatki do leta 2026 rasli približno takole: do leta 2022 naj bi dosegli 1,5% BDP, do leta 2026 pa 2 %. Zeleno so investicije, rdeče operacije in modro osebje oziroma plače. V to zeleno je na nek način zakon o katerem se tudi pogovarjamo. Ti izračuni so narejeni na predpostavki, da bo letošnji upad BDP 7 % in da bo v prihodnjih letih povprečna gospodarska rast 3 % letno. Na teh osnovnih parametrih in na teh vhodnih podatkih so narejeni ti izračuni. Tako bi izgledal obrambni proračun v prihodnjih letih ob sprejemu tega zakona.</p>
               <p>Za konec pa še naslednje. Ta zakon o zagotavljanju sredstev za investicije v Slovenski vojski, ki je sedaj s strani nekaterih zelo negativno obravnavan, še enkrat poudarjam, da to ne gre za zakon, ki bi zagotavljal eno specifično investicijo, ampak smo v okviru enega zakona zbrali vse investicije, ki jih bo Slovenska vojska peljala v prihodnjih šestih letih. Ko pravite, da je treba ta zakon odpovedati, potem pravite po drugi strani, da je treba Slovensko vojsko ukiniti, ker brez tega zakona vojska v prihodnjih 6 letih ne bo imela nobenih investicij. In so to zagotovo minimalna potrebna sredstva za preživetje Slovenske vojske. Načelnik Generalštaba bo potem kasneje lahko povedal po izračunih, ki jih je naredila vojska, da so sredstva, ki bi jih potrebovala vojska mnogo večja, ampak to je trenutno največ kar lahko v državi zberemo za te namene. Predvsem pa bi ta zakon pomenil tudi bistven premik v zagotavljanju višje stopnje naše nacionalne varnosti. Ker najprej smo sami odgovorni za svojo lastno varnost, pa nenazadnje tudi večjo kredibilnost v mednarodni skupnosti. In nenazadnje imel bo tudi pozitivne učinke na slovensko gospodarstvo. Tudi zakon predvideva, da je v vseh teh investicijah potrebno ves čas obveščati slovensko gospodarstvo in jih v največji možni meri tudi v vseh zadeve vključevati.</p>
               <p>Tako da zaključim s tem, za trenutno Vlado Republike Slovenije sta pomembni obe vrednoti, tako zdravje kot tudi varnost. Zato bo Vlada v prihodnosti namenjala vse napore, da zagotovi ustrezna sredstva za investicije na področju zdravstva, kot tudi na področju obrambe. Zato vlada ni dileme, pomembni sta obe področji.</p>
            </sp>
            <sp who="BevkSamo">
               <speaker>PREDSEDNIK SAMO BEVK:</speaker>
               <p>Hvala lepa, gospod minister za vašo predstavitev.</p>
               <p>Trenutno imamo 5 prijavljenih. Ima pa seveda prednost predlagatelj, zato dajem besedo poslancu Mihi Kordišu. Izvolite.</p>
            </sp>
            <sp who="KordišMiha">
               <speaker>MIHA KORDIŠ (PS Levica):</speaker>
               <p>Hvala za besedo, predsedujoči. Kar smo slišali od ministra Tonina je bilo v neki meri zavajanje, ampak do teh konkretnih točk še pridemo. Je pa povedal nekaj po resnici in to je treba priznati, da kar se v tem hipu dogaja s prioritetnimi usmeritvami te države, ni novo. Neka logika, da je potrebno denar sipati prednostno v orožje namesto, da se ga daje v koristne investicije, pa da se ga daje v zdravstvo, je prisotna že najmanj desetletje. To je prioriteta, ki so ji sledile tudi pretekle vlade. In že za pretekle vlade smo se v Levici postavili proti temu, da gre denar za orožje, ne pa da gre denar za zdravstvo in za blaginjo. In v začetku sodelovanja s prejšnjo vlado, to je Vlada Marjana Šarca, smo tudi uspeli. Uspeli smo odpovedati to brezvezno nabavo oklepnikov 8x8, ki bi se jih kupovalo samo za potrebe okupacije više manje v okviru zveze Nata.</p>
               <p>Se je pa v zadnjih mesecih odvila epidemija Covida-19, ki je še bolj jasno razgalila, kako zelo je slovenski javni zdravstveni sistem podhranjen. Ja, v epidemiji se je držal dobro, ampak držal se je zaradi požrtvovalnosti kadra in držal se je kljub temu, ker je podhranjen. Lahko smo spremljali grafe, spremljali smo stolpičke ministra Tonina o tem, kako bodo rasla sredstva za orožje. Morda je kdo od vas, kolegice in kolegi, opazil, da podobnih stolpičkov, kako bodo rasla sredstva za javno zdravstvo, nismo videli, pa čeprav je minister Tonin povedal, da sta oba segmenta, torej in zdravstvo in vojska, pomembna. Ampak očitno je ta enaka pomembnost obeh segmentov v tem, da bodo nabave orožja dobile svoj zakon, dobile zakonsko ubesedenih in potrjenih 780 milijonov evrov, dočim za investicije v zdravstveno infrastrukturo, ki razpada, dobesedno razpada, in v opremo <gap n="..."/> minister Gantar pravi takole, citiram: »Vsak milijon iz proračuna bo težko zagotoviti.« Pa še malo citatov ministra Gantarja, nedavnih, v zadnjem mesecu dni so nastali: »Denar za infekcijsko kliniko se še išče.« O novem UKC-ju pa minister Gantar, minister za zdravstvo, pravi, citiram: »da se je potrebno začeti vsaj dogovarjati.«</p>
               <p>Skratka, medtem ko nam zdravstvena infrastruktura razpada, medtem ko ljudje bežijo iz skrbstva zaradi težaškega dela, slabih pogojev, medtem ko nam tisoče in tisoče in tisoče ljudi manjka v javnem zdravstvenem sistemu, ta Vlada pripravlja enormno trošenje javnih sredstev za potrebe zveze Nato. In to me pripelje morda do krovne manipulacije, ki je vodila odziv ministra Tonina, pa da sem še enkrat pošten, to so argumentacijske linije, ki so jih ubirali tudi njegovi predhodniki, tudi če so bile na oblasti liberalne koalicije, češ moramo se zavarovati, moramo okrepiti obrambni sistem, obrambni sistem je tisti, ki je tudi za časa finančne krize največ plačo in tako naprej in tako naprej. Predvsem nimamo obrambnega sistema. Ne s tako politiko, kot jo vodi politični razred.</p>
               <p>Srednji bataljonski skupini se ne gradita za obrambo domovine, gradita se za ofenzivno delovanje v tujini. Za misije, za okupacije, za podaljšek zveze Nato. Ekspedicijski korpus zveze Nato v Levici radi rečemo. Ker je to točen opis, kakšna je vloga tako zgrajene slovenske vojske. In zdaj za to, da bomo podpirali s havbicami, z oklepniki in s človeškimi življenji imperialistične ambicije vodilnih držav članic Nato pakta, Združenih držav, naj mošnjo slovenskega proračuna široko razvežemo, damo ogromnih 780 milijonov evrov tujim vojaško industrijskim kompleksom za orožje, ki ga sploh ne rabimo. Medtem nam pa bolnišnice razpadajo, kader se stara, ljudje bežijo.</p>
               <p>Nisem v uvodni predstavitvi današnjega sklica govoril pavšalno, kot je očital, manipulativno, minister Tonin. Govoril sem kot konkretno, navajal sem konkretne primere, navajal sem tudi konkretne številke. Ni bilo pa kaj preveč konkretnega to, kar smo lahko poslušali zadnjih 10 ali 15 minut, nisem gledal na uro, zaveze do zveze Nata. Zaveze do Nato pakta, to je neka taka magična fraza, s katero se metanje denarja za orožje zmerom utemeljuje. Ampak nikjer v zgodbi pristopa k Nato paktu se nismo pod nujno z golim članstvom v Nato paktu zavezali za 50 oklepnikov 8x8, za 400 lansirnikov protiletalskih raket, za 16 havbic in tako naprej. K temu se nismo zavezali nikjer na način nujnosti sodelovanja v Nato paktu, kot prvo.</p>
               <p>In kot drugo, kaj pa zaveza do ljudi? Zaveza do Nata, zaveza do Nata, zaveza do Nata. Mislim, kaj pa zaveza do slovenskega javnega zdravstvenega sistema? Kaj pa zaveza do javnega zdravja slovenskih državljank in državljanov? Še posebej v luči razmer Covida-19, ki ni prišel in šel, ampak je tu in bo tu z nami še naprej. Pojav novih epidemij, novih nalezljivih bolezni, tudi v bodoče, ne samo, da ni izključena možnost, prej je verjetnost.</p>
               <p>Minister Tonin je dejal, češ da v Levici s tem, ko vztrajamo, da se denar nameni za krepitev javnega zdravstvenega sistema, ne pa za nabave orožja, nekako ustvarjamo podobo, da si bo zdravstvo v bodočnosti trgalo od ust, medtem se bodo pa orožarji kopali v denarju. Ampak to oboje se v resnici že zdaj dogaja. Že zdaj je to slika prioritet političnega razreda. V zdravstvu si že zdaj trgajo od ust, mednarodni orožarji se že zdaj valjajo v bogastvu. Pa zdravstvo rabimo, orožja za okupacijo Afganistana, Malija in ne vem katere še države globalnega juga še, pa zagotovo ne.</p>
               <p>Nadaljeval bi z odzivom na trditev gospoda Tonina, češ kako je Slovenska vojska ustavna kategorija in zaradi tega jo moramo negovati in to. To je še ena v seriji manipulativnih izjav. Tako kot z golim sodelovanjem v Nato paktu tudi to, da je Slovenska vojska ustavna kategorija ne pomeni, da moramo kupovati oklepnike, s katerimi se bomo vozili 10 tisoč kilometrov stran izven meja slovenske domovine. Lahko me postavite na laž in mi poveste, kje v slovenski Ustavi piše, da bomo kupili oklepnikov 8x8 50 komadov, oklepnikov 4x4 50 komadov, da bomo kupovali transportno letalo, helikopterje, havbice, 16 havbic, če jih postavimo sredi Ljubljane, lahko z njimi streljamo na Reko. Toliko o tem, koliko je to zares orožje za obrambo domovine. Ni. Je za kakšne stepe pa polsušna območja globalnega juga pa zelo primerno. Tega ne piše v slovenski Ustavi.</p>
               <p>Nikoli ne vemo, kaj se bo zgodilo v prihodnosti, je dejal minister Tonin. Ampak poglej ga zlomka, ta neka truistična izjava, zmerom velja samo, ko se pogovarjamo o nabavah orožja. Ko se pogovarjamo o tem, da je potrebno okrepiti slovenski javni zdravstveni sistem in vanj usmeriti denar, pri tem, da si lahko predstavljamo, da vemo, do neke mere, kaj se bo zgodilo v prihodnosti, vemo, da se populacija stara, vemo, da imamo zdravstvo podhranjeno, vemo, da se nam infrastruktura sesuva in tako naprej, to pa očitno ne velja. In potem 10 minut gledamo tabelice in stolpičke, kako bodo pod pokroviteljstvom te Vlade sredstva za vojne nabave rasla v nebo, stolpički, kako naj bi okrepili javni zdravstveni sistem in kako naj bi šla takole sredstva gor, pa umanjkajo. Pri tem, da so relativno sredstva za zdravstvo padla z 8,5 na 7,9 % BDP-ja med leti 2015 in 2018, ta podatek smo dobili, medtem so se pa sredstva za vojni proračun dvignila z 0,93 % na 1 %. Se pravi, zelo jasno se zrcali v teh številkah zaveza političnega razreda k prioriteti za mednarodne orožarje, ne pa k prioriteti za javni zdravstveni sistem. To, kolegice in kolegi, v razmerah epidemije Covida-19 ne bi smelo biti več sprejemljivo, če bomo kupovali havbice, če bomo kupovali oklepnike za operacije na tujem, potem seveda denarja za operacije doma ne bo.</p>
               <p> In UKC bodo ostali podhranjeni in bolnišnice bodo ostale razsute in ne bo primerne opreme in kadra bo še naprej manjkalo. Je epidemija COVID-19 pokazala zelo jasno to kar v Levici sicer govorimo že od začetka, da je zasebno zdravstvo no go in ni sposobno zagotavljati in pokrivati zdravstvenih potreb prebivalcev in prebivalk. In potem nam minister Tonin očita, češ kako smo v Levici odgovorni, da zasebniki ne sprostijo postelj pa ne sprostijo postelj pa zaradi tega, ker na vsak način vodijo kapacitete zato, da bi zaslužili. Seveda, peljejo jih tržno z zdravstvenimi kapacitetami, delajo kakor z biznis dejavnostjo, ne pa kot s človekovimi pravicami. Predej absurden očitek nam socialistom, ki smo za to, da zasebnih bolnišnic v resnici sploh ne bi bilo, da bi imeli dovolj dober, krepak javni zdravstveni sistem, da je javnih bolnišnic v javni lasti pod javno upravo zgrajenih in vzdrževanih za potrebe prebivalstva dovolj. Pa do tega ne bomo prišli sami od sebe, do teme bomo prišli s politično zavezo, s tem, da bomo izbrali investiranje v zdravniške postelje namesto investiranja v granate in patrone. Brez te politične odločitve pa do tega ne bomo prišli. In zdaj, po epidemiji oziroma v času epidemije COVID-19, predstavnik Vlade še naprej zagovarja privatizacijo zdravstva. Morda mu je ta del malce ušel v tej predstavitvi, je pa zelo jasno s tem, ko se pušča zdravstveno blagajno, ki je plačnik storitev in materiala, zdravstveno podhranjeno. Pa ko se pušča bolnišnice, ki imajo še minuse iz preteklosti, 60 milijonov neizplačanih obveznosti, s tem se ustvarja tenzija v sistemu, finančna podhranjenost, s tem se pripravlja teren za to, da se bo zdravstvo privatiziralo. In vedno bo argument, ja nimamo denarja v proračunu, nimamo denarja v proračunu, nimamo denarja v proračunu<gap n="..."/> Seveda ne, če ste ga dali za to, da ste kupili oklepnike. In zato ta diskusija ni samo zdravstvo ali orožje, je tudi zato, da zagotovimo in zavarujemo in okrepimo javno zdravstvo, ker trenutna oblast dela vse, da bi javno zdravstvo postalo stvar preteklosti, razen seveda v <stage>/ nerazumljivo/</stage>. Tudi ne drži, da sem o transportnem letalu govoril posmehljivo, je pa res, da je pač to transportno letalo namenjeno oskrbi ekspedicijskega korpusa Slovenske vojske na misijah za tuje interese in ni namenjeno, ne vem, vzdrževanju osnovne blaginje slovenskih državljank in državljanov. Tudi vsako transportno letalo potrebuje svoje zaledje, potrebuje tehnike, potrebuje infrastrukturo, kar nanese tudi kar nekaj denarja. Zdaj, pač to infrastrukturo imaš, zakaj bi imel samo eno letalo, zakaj jih ne bi imel deset. Zakaj ne bi imel cele flote, pa zakaj bi imel to samo v vojski, zakaj ne bi imel celega podjetja, ki je lahko družbeno koristno nalogo transporta potnikov in blaga opravlja. A ja, saj res, saj smo ga imeli, pa ste ga prodali. Saj je sprivatiziralo Adrio Airways. Adria je bila namerno pognala v stečaj zaradi tega, da jo je<stage>/ nerazumljivo/</stage> izčrpal in kar na enkrat smo ostali brez letalskega prevoznika, pride epidemija, letala nema. In seveda pač ni neka alternativa za to družbeno koristno nalogo nacionalnega letalskega prevoznika to, da imamo vojaško letalo s prednostno nalogo oskrbovanja ekspedicijskega korpusa. Zelo podobno je veliko manj kot želi minister Tonin prikazati, zgodba z nabavo teh transportnih helikopterjev, češ ja saj bomo kupili transportne helikopterje za to, da bodo iz teh 780 milijonov evrov zato, da bodo te transportni helikopterji</p>
               <p> družbeno koristni. Ni res. Ni res. Te transportne helikopterje se kupuje za orožarske potrebe. Spomnimo, da je stranka, ki v tem hipu vodi resor za obrambo, konec koncev verjetno usmeritev cele vlade zato, da se nujno medicinsko pomoč, gorsko reševanje in to, kar tudi helikopterji Slovenske vojske počno, v celoti sprivatizira. Ne dolgo nazaj so sklicali sejo odbora na to temo. Danes nam pa minister Tonin iz te iste stranke razlaga, kako moramo kupiti helikopterje za vojsko, da bodo opravljali nujno medinsko pomoč in gorsko reševanje. Ne gre skupaj. Ne gre skupaj, se ne sestavi. Če izločimo iz nalog helikopterjev Slovenske vojske opravljanje nujne medicinske pomoči in gorskega reševanja, potem praktično ostanejo helikopterji v vojski in nabava novih helikopterjev samo za vojne potrebe. Ob tem so ti helikopterji v resnici namenjeni tudi vlogi za podporo specialnim enotam v sklopu sodelovanja s Hrvaško, Bolgarijo, Madžarsko. Tu je na delu pogodba, da imajo, imamo, saj je tudi Slovenija zraven, v okviru Nata specialno enoto. To, kako naj bi kupovali vojaško tehniko in potem nabave vojaške tehnike opravičevali s civilno rabo je za lase privlečeno. Je propagandni »štiklc« za to, da se kupuje orožje, namesto da bi se vlagalo v neke vitalne družbene podsisteme kot je zdravstveni sistem. In podobno tudi drugi argumenti o varnosti vojakov, češ, moramo kupiti oklepnike zato, da bomo zavarovali slovenske vojake na njihovih nalogah. Ja, če vojske ne pošlješ v Afganistan<gap n="..."/>
               </p>
            </sp>
            <sp who="BevkSamo">
               <speaker>PREDSEDNIK SAMO BEVK:</speaker>
               <p>Kolega Kordiš, predsedujoči lahko seže v besedo razpravljavcu. Jaz sem vam prej dal benevolentno besedo v nasprotju s tem kar piše v Poslovniku, ker bi morali naprej razpravljati oziroma dati svoja stališča še drugi predstavniki Vlade, misleč, da boste na kratko ministru dal kakšno pojasnilo ali nasprotno mnenje. Članov obeh odborov je tukaj približno 30, dve uri seja traja, govorila sta dva, predlagatelj in predstavnik Vlade. Prosim, če lahko nekako smiselno časovno razporedite. Do konca tega dne imamo še 8 ur in če bo šlo tako naprej, bomo končali jutri. Prosim, če sklenete misel, boste kadarkoli dobil besedo v skladu s četrtim odstavkom 66. člena in bi prosil, da čim prej končate, da dobijo še predstavniki Vlade besedo, predvsem državna sekretarka iz Ministrstva za zdravje, potem pa bi nadaljevali razpravo. Hvala lepa.</p>
            </sp>
            <sp who="KordišMiha">
               <speaker>MIHA KORDIŠ (PS Levica):</speaker>
               <p>Vam bom prisluhnil, predsedujoči, bom zaključil svojo intervencijo v eni minuti, jo bom skrajšal in potem nadaljevala še kasneje dalje v razpravi.</p>
               <p>Samo za zaključno poanto. Poslušamo, kako je Slovenska vojska podhranjena, kako je podhranjena kadrovsko, kako je podhranjena investicijsko. In da če takoj ne namenimo 780 milijonov evrov za nabavo orožja, potem Slovenske vojske več ne bomo imeli. To seveda pač ne drži. Poglejte, v vojski manjka mogoče tisoč ljudi, pri tem, da jih manjka samo po nekih tabelicah Ministrstva za obrambo. Ta kadrovski manko se absolutno nikjer ne občuti. Se pa kadrovski manko zelo občuti v zdravstvu. In imamo veliko premalo zdravnikov, v domovih starejših občanov nam manjka 600 tehnikov in 1.500 diplomiranih medicinskih sester. V zdravstvenih domovih oziroma na primarni ravni manjka 1.364 zdravnikov, zato da bi prišli do normalnega tempa oskrbe prebivalstva. V bolnišnicah manjka 1.466 medinskih sester in 643 zdravstvenih tehnikov. Ali slišimo politični razred govoriti o tem kadrovskem manku? Ne slišimo. Bolnišnice pokajo po šivih. Ljudje spijo na hodnikih, prostori so dotrajani, neustrezni - Epidemija COVID-19 je razgrnila vse to. - kjer imaš prostore s posteljami, kjer se postelj niti ne da obrniti. In seveda sedaj če sledimo noremu planu te vlade, da namenimo 780 milijonov evrov za oklepnike po kriterijih zveze Nato, namesto da bi poskrbeli za operacije doma, bomo slovenski javni zdravstveni sistem efektivno prepustili temu, da ga razgradijo. Namerno razgradijo, namerno sprivatizirajo. In zato smo v Levici sklicali današnjo sejo, da se kot družbeno prioriteto postavi investicije v dolgo, dolgo, dolgo časa že podhranjeno zdravstvo, v infrastrukturo in v kader, ne pa v subvencioniranje tujih vojaško industrijskih kompleksov za orožje, ki ga sploh ne rabimo.</p>
            </sp>
            <sp who="BevkSamo">
               <speaker>PREDSEDNIK SAMO BEVK:</speaker>
               <p>Hvala lepa.</p>
               <p>Sedaj bom dal besedo predstavnici Ministrstva za zdravje in pa načelniku generalštaba Slovenske vojske, seveda, če bo hotel, potem pa sledi razprava članic in članov obeh odborov, s tem da po 4. členu, po 4. odstavku 66. člena, bom citiral, predlagatelj oziroma njegov predstavnik ter predstavnik Vlade lahko dobijo besedo tudi med razpravo poslancev.</p>
               <p>Besedo torej dajem državni sekretarki na Ministrstvu za zdravje, doktorici Tini Bregant.</p>
               <p>Izvolite, gospa državna sekretarka.</p>
            </sp>
            <sp who="BregantTina">
               <speaker>DR. TINA BREGANT:</speaker>
               <p>Najlepša hvala.</p>
               <p>Spoštovane, spoštovani!</p>
               <p>Bitka pri Solferinu, leta 1859. Henry Dunant je bil priča spopadu, vtise je zapisal v spominih na Solferino, kar je tudi vodilo k oblikovanju Rdečega križa leta 1863. Leto dni kasneje, 1864, je prišlo do Ženevske konvencije. Henry Dunant je sprožil gibanje Tutti fratelli, ženske iz Castiglione delle Stiviere, ki so pomagale vsem ne glede na ideologijo ali pripadnost. V zdravstvu namreč ne sodimo, se ne izključujemo, mi pomagamo. Morda bi si kdo mislil, da če ne bi bilo vojn, potem ne bi potrebovali zdravstva, pa temu ni tako. Ni res, zdravstvo potrebujemo. Morda bi kdo pomislil, kako bi bilo šele lepo, če ne bi potrebovali nekoga, ki bi skrbel za našo varnost in obrambo, pa žal tudi to ni res. Človek homo sapiens sapiens je ena najagresivnejših in tudi najbolj nasilnih vrst, sposobnih škodovanja celo pripadnikom lastne vrste. Če bi bilo drugače, bi bilo zelo lepo, in ja, tudi jaz upam, da bo enkrat temu tako, vendar se v vsej 40-tisočletni zgodovini homo sapiensa tako obdobje še ni pričelo, žal.</p>
               <p>Kakorkoli, korona je dejansko razkrila marsikaj, in predlagatelji današnje seje pravilno izpostavljate podhranjenost zdravstva na več nivojih. Nimamo dovolj kadra, nimamo infrastrukture, in ja, pred to Vlado je zares težka naloga. V nadaljevanju bom usmerjena predvsem v iskanje rešitev. In bom naštela nekaj izzivov, za katere upam, da jih bo ta Vlada tudi uspela izpeljati do konca, pri čemer nam boste morali pomagati vsi ne glede na ideologijo.</p>
               <p>Investicije. Zdravstveni sistem v Sloveniji se je v času epidemije Covid-19 izkazal kot učinkovit in sposoben izvesti tudi velike organizacijske spremembe v kratkem času, predvsem na račun požrtvovalnih zdravstvenih delavcev in ne zaradi sistemskih rešitev kot dediščine preteklih odločitev. Na Ministrstvu za zdravje smo pripravili nekaj rešitev, za katere verjamem, da jih bomo izpeljali skupaj.</p>
               <p>Na prvem mestu je gotovo dograditev infekcijske klinike v Univerzitetnem kliničnem centru Ljubljana, saj infekcijska klinika v primeru izbruha epidemije in pandemije ključna točka, ki mora imeti zagotovljene ustrezne in sodobne pogoje za delovanje zdravstvenega sistema v tovrstnih situacijah. Šlo bo za vzpostavitev prve karantenske bolnišnice, in res je, tudi ob izbruhih ošpic do sedaj nismo imeli sobe s podtlakom, ki je za izvajanje oskrbe v takih primerih nujna.</p>
               <p>Naslednja investicija je nadomestna novogradnja infekcijske klinike v Univerzitetnem kliničnem centru Maribor, prav tako na mestu sto let stare stavbe, se predvideva rušitev obstoječega in nadomestna gradnja nove, sodobne klinike.</p>
               <p>Nato so tri negovalne bolnišnice, v Ljubljani, potem preselitev oddelka za pljučne bolezni na lokacijo v UKC Maribor in ureditev izpraznjenih prostorov na slivniškem Pohorju za namen negovalne bolnišnice za Maribor in severovzhodno Slovenijo.</p>
               <p>Nato tretja, v Novem mestu, kjer gre za ureditev prostorov za namen negovalne bolnišnice in preureditev starega internega oddelka v Splošni bolnišnici Novo mesto.</p>
               <p>Da nadaljujem; na podlagi interventnega zakona za odpravo ovir pri izvedbi pomembnih investicij za zagon gospodarstva po epidemiji Covid-19 smo poleg tega uvrstili tudi dokončanje izgradnje diagnostično-terapevtskega servisa DTS v okviru ljubljanskega UKC-ja in nadomestno novo gradnjo Splošne bolnišnice Celje.</p>
               <p>Nato s sredstvi kohezijske politike, s katerimi bo sofinancirana tudi nabava medicinske in varovalne opreme zaradi obvladovanja epidemiološkega stanja, pri čemer smo te investicije razdelili na tri skupine. V prvi skupini oprema, ki je bila že nabavljena, sem sodijo ventilatorji, respiratorji, kirurški plašči, zaščitne maske in podobno. Sem sodijo tudi reagenti za laboratorijsko diagnostiko SARS-Covid-2 za Inštitut za mikrobiologijo in imunologijo.</p>
               <p>V skupini 2 je potem medicinska oprema, ki so jo javni zdravstveni zavodi, katerih ustanovitelj je Republika Slovenija, že nabavili za obvladovanje epidemiološkega stanja.</p>
               <p>In nato v skupini tri, ključna medicinska oprema za vstopne točke Covid-19 na primarni ravni, to se pravi, sem sodijo razni inhalatorji, oksigenatorji, prenosni kisikovi sistemi in podobno.</p>
               <p>Nato mislim, da je potrebno povedati tudi, kakšni so bili stroški Covid-19, ki jih je kril državni proračun in ki jih je zagotovila ta Vlada, in sicer gre za sredstva za zdravstvo, in sicer so bili sprejeti ukrepi za zaščito prihodkovne strani zdravstvene blagajne. Vi veste, da gre 110 milijonov evrov iz naslova, oprostite, vplačil prispevkov za zdravstveno zavarovanje od nadomestila plače delavcem na začasnem čakanju na delo, in zaradi višje sile, in oprostitev plačil prispevkov za zdravstveno zavarovanje samozaposlenih in kmetov.</p>
               <p>Nato 54 milijonov evrov za nadomestila o odsotnosti v breme obveznega zdravstvenega zavarovanja, sprejeti pa so bili tudi ukrepi za zaščito prihodkovne strani izvajalcev zdravstvenih storitev v javni mreži.</p>
               <p>Prav tako se je javnim zdravstvenim zavodom iz proračunskih sredstev zagotovila sredstva za plačilo dodatka za nevarnost in posebne obremenitve. Samo za javne zdravstvene zavode, katerih ustanovitelj je Republika Slovenija, so bila iz proračuna zagotovljena sredstva v višini 45 milijonov evrov, pri čemer sredstva za maj še niso upoštevana.</p>
               <p>Ni dvoma, da bo v prihodnosti potrebno zagotoviti stabilne vire za financiranje zdravstvene blagajne. Tukaj dvomom dejansko ni. In čeprav želi na današnji seji se morda prikazati nek manihejski spopad med zdravstvom in obrambo, ampak na koncu vendarle ne gre za ideologijo, gre za ljudi, gre za naše ljudi, ki si želimo živeti v slogi, skupaj smo močni. Prav ob koroni smo mi vsi dobili možnost, da se poenotimo kot državljani in prebivalci Slovenije, zato ne gre za izključevanje, pač pa bi bilo mnogo bolj smotrno, da stopimo skupaj tako kot smo že, tako kot sem opisala v Tutti Fratelli iz davne bitke pri Solfeninu, oziroma tako, kot smo v preteklosti Slovenci že znali stopiti skupaj.</p>
               <p>Hvala.</p>
            </sp>
            <sp who="BevkSamo">
               <speaker>PREDSEDNIK SAMO BEVK:</speaker>
               <p>Hvala lepa tudi vam, gospa državna sekretarka.</p>
               <p>Besedo pa dajem načelniku generalštaba Slovenske vojske brigadirju Robertu Glavašu.</p>
               <p>Izvolite, gospod načelnik.</p>
            </sp>
            <sp who="GlavašRobert">
               <speaker>ROBERT GLAVAŠ:</speaker>
               <p>Hvala, gospod predsedujoči, in seveda pozdrav tudi z moje strani.</p>
               <p>Preden grem na komentarje oziroma moje videnje o tem, kar danes govorimo, bi rad omenil 44. člen Zakona o obrambi, odgovornosti poveljnikov. In tukaj piše v prvi točki: načelnik generalštaba je odgovoren za pripravljenost, strokovno delo in seveda tudi uporabo vseh poveljstvenih enot v zavodu v Slovenski vojski.</p>
               <p>Torej, vsak načelnik generalštaba in tudi jaz smo odgovorni za pripravljenost Slovenske vojske. Pripravljenost Slovenske vojske se izraža na vrsto načinov, med drugim tudi z opremljanjem, z nabavo novih sredstev, z usposabljanjem, s preverjanjem, vse tisto, kar je bilo danes že povedano. Torej, če želimo imeti vojsko tako, kot si jo želi država, je potrebno, prvič, vlaganje v to vojsko, potrebno je imeti prave dokumente oziroma zakone in vse to vkomponirati v pripravljenost Slovenske vojske.</p>
               <p>Gradivo, ki smo ga dobili, v enem od podnaslovov pravi: »Blišč vojske in beda javnega zdravstva.« Se oproščam javnemu zdravstvu, ker ne poznam, kakšno stanje je tam, ampak jaz tu »blišča vojske« ne bi toliko potenciral, pač pa bi rekel predvsem »beda vojske«. In zakaj »beda vojske«. Če se vrnemo 15 let nazaj, ko je bila Resolucija o strategiji dolgoročnega razvoja Slovenske vojske napisana in narejena, je tam jasno definirano, kam bomo šli s to Slovensko vojsko, kaj bomo pripravljali, kaj bomo uporabljali, kaj bomo razvijali in seveda tudi, kakšne finančne vložke bomo imeli. Minister je v svoji predstavitvi jasno povedal – in k temu, kar je povedal, nimam česa dodati, ker je strokovno in celovito predstavil stanje v Slovenski vojski in tudi cilje za naprej. To trdim iz dveh razlogov. Prvič, infrastruktura. Ko mi pogledamo infrastrukturo naših vojakov, ki so državljani Republike Slovenije, ki imajo svoje človekove pravice in povrh tega so še vojaki, v kakšnih pogojih prebivajo in živijo ter delujejo v Slovenski vojski, mislim, da je to pod vsako oceno. Torej, investicije v infrastrukturo so več kot potrebne. Zato se bom jaz kot načelnik generalštaba zavzemal, da se ta del, to poglavje definitivno popravi oziroma da pripeljemo infrastrukturo bliže vojakom; navsezadnje s pogoji dela bomo lahko tudi kakšnega vojaka več dobili v Slovensko vojsko. Druge so investicije. V Slovenski vojski v zadnjih 15 letih se ni nabavilo opreme, ki bi bila na nivoju novitet in drugih sredstev, ki so potrebna za učinkovito in dobro vojsko. Torej, stagniramo na tem področju, kar pomeni, da se ne moremo kosati za obrambo domovine kot tudi ne za delovanje v zavezništvu, in tu bodo potrebni določeni ukrepi. 780 milijonov, o katerih smo danes govorili, je le delež celotne investicije, ki bi bila po našem vojaškem pregledu in predlogih potrebna za najnujnejše nakupe oziroma ukrepe, da bi lahko Slovensko vojsko, ko govorimo o opremljanju, dvignili na višji nivo. Seveda, kar pa vojska potrebuje, da bi lahko zgradili dve bataljonski bojni skupini, dve srednji bataljonski bojni skupini, vse ostalo, tehniko in opremo, kar bi šlo vsled s tem, jaz danes trdim, da potrebujemo več kot nekaj milijard - zdaj ne bom govoril, ali tri, štiri, nekaj več milijard -, če želimo doseči minimalne zahteve, ki ste jih kot država dali pred mene, da s to vojsko lahko operiramo tako doma za obrambo države kot tudi v zavezništvu, kajti zaveze imamo tudi do zavezništva. In tu jaz apeliram na vse, da najdemo skupni jezik, da ohranimo Slovensko vojsko v taki kondiciji, da bo primerna vsem varnostnim in obrambnim izzivom in da bo primerna za delovanje tako doma kot v tujini. Brez resnega financiranja Slovenske vojske, do te mere, kot smo danes prikazali, bo to sila težko.</p>
               <p>Toliko za zdaj, pa mogoče nekaj več kasneje skozi vprašanja. Hvala lepa.</p>
            </sp>
            <sp who="BevkSamo">
               <speaker>PREDSEDNIK SAMO BEVK:</speaker>
               <p>Hvala lepa tudi vam.</p>
               <p>Imel bi predlog, da nekako skušamo to razpravo racionalno odpeljati do konca. V skladu s 67. členom oziroma petim odstavkom tega člena predlagam, da Državni zbor, se pravi, analogno tudi odbor, lahko na predlog predsedujočega ali poslancev odloči, da lahko govornik o istem vprašanju razpravlja le enkrat, s tem tu replike niso mišljene, replik je možno več.</p>
               <p> Predlagatelj in Vlada pa se lahko večkrat oglasita. Ta predlog sklepa bi dal na glasovanje. <stage>/ oglašanje v ozadju/</stage> O sklepu bi razpravljali? Tri minute, izvolite, kolega Kordiš.</p>
            </sp>
            <sp who="KordišMiha">
               <speaker>MIHA KORDIŠ (PS Levica):</speaker>
               <p>Hvala.</p>
               <p>Jaz bom glasoval proti temu sklepu.</p>
               <p>Dogaja se nam, da je spisan zakon, vsak čas bo šel na obravnavo na Vladi, da se 780 milijonov evrov nameni za nakupe orožja. Medtem so bolnišnice, zdravstveni domovi, domovi starejših izjemno kadrovsko podhranjeni, ljudje tam so zgarani, preslabo plačani, infrastruktura poka po šivih, prostori so neprimerni, oprema je iztrošena in tako naprej. Vse to, čeprav je ravno javni zdravstveni sistem tisti, ki nas je zaščitil pred epidemijo. Ta zakon, ta odločitev, da se stotine in stotine milijonov evrov nameni za nabavo orožja za potrebe zveze Nato, to se dogaja brez kakršnekoli resne javne razprave, pa je to usodna<gap n="..."/>
               </p>
            </sp>
            <sp who="BevkSamo">
               <speaker>PREDSEDNIK SAMO BEVK:</speaker>
               <p>Ali lahko obrazložite svoj glas?</p>
            </sp>
            <sp who="KordišMiha">
               <speaker>MIHA KORDIŠ (PS Levica):</speaker>
               <p>Obrazlagam svoj glas, predsedujoči. Pa je to usodna odločitev, ki bo zaznamovala razvojno perspektivo te države verjetno desetletja. Ker če damo denar v orožje, potem ga bo zmanjkalo za bolnišnice, zmanjkalo ga bo za zdravnike, zmanjkalo ga bo za medicinske sestre, pa že tako manjka deset tisoč postelj v domovih za starejše občane. In mislim, predsedujoči, da ne bi smeli zapirati razprave. Mislim, da to Vlada že sama po sebi popolnoma dovolj počne, da tega ni treba početi še poslancu SD v parlamentarni dvorani.</p>
            </sp>
            <sp who="BevkSamo">
               <speaker>PREDSEDNIK SAMO BEVK:</speaker>
               <p>Želi še kdo obrazložiti svoj glas pri predlogu sklepa? <stage>(Da.)</stage>
               </p>
               <p>Izvolite, kolega, tri minute.</p>
            </sp>
            <sp who="CiglerŽeljko">
               <speaker>ŽELJKO CIGLER (PS Levica):</speaker>
               <p>Hvala lepa.</p>
               <p>Moram reči, da ko smo dobili zdaj ta sklep, ljudje, ki nas poslušajo, ne vedo, kakšen je sklep. In sicer, ta je, da Odbor za obrambo in Odbor za zdravstvo podpirata napore Vlade Republike Slovenije – o tem sklepu govorimo, kajne<gap n="..."/>
               </p>
            </sp>
            <sp who="BevkSamo">
               <speaker>PREDSEDNIK SAMO BEVK:</speaker>
               <p>Ne, ne, ne. Ne, ne, nesporazum je<gap n="..."/>
               </p>
            </sp>
            <sp who="CiglerŽeljko">
               <speaker>ŽELJKO CIGLER (PS Levica):</speaker>
               <p>Se opravičujem.</p>
            </sp>
            <sp who="BevkSamo">
               <speaker>PREDSEDNIK SAMO BEVK:</speaker>
               <p>Glede tega, da uporabimo peti odstavek 67. člena poslovnika. O tem sklepu, ki smo ga dobili na mizo, bomo razpravljali kasneje.</p>
               <p>Želi še kdo obrazložiti svoj glas glede tega sklepa? <stage>(Ne.)</stage>
               </p>
               <p>Prehajamo na glasovanje, najprej Odbor za obrambo. Glasujemo.</p>
               <p>Kdo je za? Napako sem naredil, še enkrat bomo morali glasovati. Glasujemo.</p>
               <p>Kdo je za? <stage type="vote-ayes">(11 članov.)</stage> Kdo je proti? <stage type="vote-no">(1 član.)</stage>
               </p>
               <p>Ugotavljam, da je sklep sprejet.</p>
               <p>Zdaj pa glasuje še Odbor za zdravstvo.</p>
            </sp>
            <sp who="BahŽibertAnja">
               <speaker>PREDSEDNICA ANJA BAH ŽIBERT:</speaker>
               <p>Ja, tudi mi bomo glasovali o istem sklepu. Glasujemo.</p>
               <p>Kdo je za? <stage type="vote-ayes">(14 članov.)</stage> Kdo je proti? <stage type="vote-no">(1 član.)</stage>
               </p>
               <p>Ugotavljam, da je sklep sprejet.</p>
               <p>Besedo vračam predsedniku Odbora za obrambo.</p>
            </sp>
            <sp who="BevkSamo">
               <speaker>PREDSEDNIK SAMO BEVK:</speaker>
               <p>Hvala lepa, kolegica.</p>
               <p>Prehajamo na razpravo članic in članov odbora. Prvi ima besedo Franc Trček. <stage>/ oglašanje v ozadju/</stage> Predlagatelj ima seveda prednost. Izvolite, kolega Miha Kordiš.</p>
            </sp>
            <sp who="KordišMiha">
               <speaker>MIHA KORDIŠ (PS Levica):</speaker>
               <p>Hvala za besedo, predsedujoči.</p>
               <p>Prijavljam se zato, da se odzovem na izvajanje predstavnice Ministrstva za zdravje.</p>
               <p>Kolegice in kolegi, morda ste opazili, kako je imel predstavnik Ministrstva za obrambo, gospod Matej Tonin, deset-, petnajst-, ne vem, dvajsetminutno prezentacijo z grafi o tem, zakaj vojska potrebuje dodatne stotine milijonov evrov, ki jih moramo dati v orožje, in kako bodo ta sredstva pod to Vlado rasla v naslednjih nekaj letih. Predstavnica Ministrstva za zdravje, ne vem, ali je porabila za svojo intervencijo golih pet minut, brez kakršnegakoli resnega prikaza, kako bodo sredstva za investicije v zdravstvo, v infrastrukturo in v kader kakorkoli rasla. To zelo jasno priča, da zdravstvo ni prioriteta za to vlado ne glede na to kolikokrat vladni predstavniki pravijo, da so zavezani tako javnemu zdravju in javnemu zdravstvu kot obrambi. Pri temu, da pri nas vojska kot jo je formiral politično razred in kot jo sedaj želi dodatno oborožiti ni vojska za obrambo domovine, ampak je vojska za delovanje v tujini za hitro posredovanje v tujini v okviru Zveze Nato, se pravi zagotavljanje in varovanje imperialističnih interesov, ki niso naši interesi in nikakor ne moremo teh odločitev zavestnih političnih odločitev izvesti na raven posameznika individualne odgovornosti, kaj šele na odgovornost vrst kot take. Ljube duše, vi vojne nabave opravičujete s sklicevanjem na naravo homo sapiensa, češ kako je agresiven in kako škoduje pripadnikom lastne vrste. Ali se vi poslušate? Tisti drobec, tisti promil, v katerem lahko osnovno antropologijo v to zgodbo povlečemo, človeško fizionomijo, če želite, je ravno v delu agresivnega in škodovanja pripadnikom lastna vrste značilna predvsem za to Vlado in za njene predstavnike in ni nekaj kar lahko projecirate na 2 milijona slovenskih državljank in državljanom, ki vam zagotavljam, bi veliko raje dali sredstev za krepitev solidarnega javnega zdravstvenega sistema kot pa za patrone, za havbice, za oklepnike in za granate. Kakšna je zaveza zdravstvu, ki nas čaka v prihodnosti sledeč tirnicam te Vlade, lahko smo slišali sklicevanje na Zakon o izgradnji, se prvi tisti zakon, ki sta ga porinili Vlada in koalicija skozi parlamentarni mlin zato, da je odprla pot razno raznim lobističnim projektom asfaltne mafije in tako naprej, no tukaj notri se je na tem seznamu našla medicinska investicija, ampak veste kje je kleč – ta zakon ne zagotavlja denarja ne glede na to kaj piše v tistem seznamu, to niti približno ni primerljivo z zakonsko ovrednotenimi in zagotovljenimi 780 milijoni evri, o katerih bo odločala Vlada jutri. Tako, da ko poslušamo te primerjave, je to v resnici zavajanje. Lahko tisočkrat rečete, da ne gre za ideologijo, ampak gre za ideologijo, za zelo preprosto ideologijo, ali ima prioriteto solidarni javni zdravstveni sistem ali imajo prioriteto Natovi orožarji. Bom vam čisto konkretno navedel ene par primerov v uvodni intervenciji, sem jih že nekaj, pa jih bo tokrat še nekaj, v kakšnem stanju je zaradi kroničnega podinvestiranja slovensko javno zdravstvo in bo v takem kronično obolelem stanju tudi ostalo, če država ne intervenira, ga postavi kot prioriteto in vanj izdatno vloži sredstva namesto, da se ukvarja s tem, da propagira nabave orožja. Bolnica Petra Držaja recimo popolno razsulo. Operacijske dvorane so zaprli že nekaj let nazaj. Zakaj? V teh dvoranah ni bilo prezračevalnega sistema, so okna, ki ne tesnijo, bolniške postelje so stare, stene pokajo, te postelje, o katerih sem ravnokar govoril, v resnico za odpis, so kopalnice, ki so neuporabne, v določenih delih bolnišnice ni sanitarij. Nekaj denarja se je zdaj sicer našlo v investicijskem načrtu, ampak resnici na ljubo je to premalo denarja in prepozno. Povejte mi, lepo prosim kako boste bolnico Petra Držaja sanirali s 50-mi oklepniki 8x8? Bolnišnica Šempeter Nova Gorica, praktično vsa medicinska oprema je dotrajana, specialistov manjka, tudi drugega zdravstvenega osebja, predvsem sester, odhodov iz kadrovskega pula je ogromno. Lansko leto so odpustili 30 ljudi, kar so sicer predstavili kot mehke nadomestitve, je pa čakajočih pacientov vsak dan več. Najdaljša čakalna doba za prvi pregled tudi do 280 dni je lahko in pazite to so podatki pred epidemijo koronavirusa, imajo naprave, ki se nenehno kvarijo. 16 havbic 155 milimetrov. Kako bodo popravili to bolnišnico? Klinika Golnik. Ena prvih obrambnih črt pred koronavirusom. Stara je sto let in popolnoma dotrajana, potresno v resnici ni varna, arhitektura ne omogoča sodobne obravnave bolnikov. A vi denar v orožje. Mariborska splošna bolnišnica še zmerom čaka na nov infekcijski oddelek, trenutni oddelek je tako neuporaben, da v njem niso mogli obravnavati pacientov v času epidemije koronavirusa. So jih morali obravnavati v drugih prostorih. Trenutna infekcijska klinika je najstarejša stavba v hiši z ozkimi hodniki, ozkimi vrati, ki ne dovoljujejo niti tega, da bi lahko obrnili bolniško posteljo. Ker je stavba tako stara, tudi širitev ne pride v poštev, zaradi tega ker bi se cela stavba lahko podrla.</p>
               <p>Vi pa nam tukaj o tem, da je treba Humveeje zamenjati za Oshkoshe oziroma dokupiti še nove oklepnike 4x4. Bi morala Vlada, pazite to, o novi infekcijski kliniki v Mariboru odločati že 2. junija, pa se je ta odločitev zamaknila. Toliko je tej Vladi za javno zdravstvo. Da je to odločitev infekcijske klinike za Maribor, je šla zamaknit, po hitrem postopku se je pa našlo in uskladilo, pazite to, med koalicijo in Ministrstvom za zdravje za 780 milijonov nabav orožja.</p>
               <p>Splošna bolnišnice Celje se je pripravila na obnovo in širitev prostorov, trajala bo nekje do leta 2024, tudi tukaj imamo opravka z dotrajanimi prostori, najstarejša stavba, v kateri ta bolnica dela, je iz leta 1887, za primerjavo, v istem letu so postavili Eifflov stolp v Parizu, v času svetovne gospodarske razstave. Niti v vseh sobah ni vode, imamo tudi sobe, kjer je po 6 do 7 pacientov. Citat za Televizijo Slovenija iz januarja letos, strokovni direktor Splošne bolnišnice Celje Franc Vindiša, vi kupujete helikopterje.</p>
               <p>Konec lanskega so v bolnišnici na Jesenicah prenovili prostore za fizikalno in rehabilitacijsko medicino. Tudi ti prostori dotrajani, zelo, o odnosu države morda najbolj zgovorno priča to, da so to investicijo krili s pomočjo donatorjev. Zakaj za puške pa za oklepnike pa za protiletalske rakete ne zbirate donacij? Mogoče zamaške. Kakor se jih zbira za slovensko zdravstvo. Vam garantiram, da večina ljudi v tej državi z velikim veseljem plačuje davke, če ti pridejo za to, kar jih ljudje dejansko plačujejo. Do javne solidarnostne infrastrukture.</p>
               <p>Bolnišnica Ptuj pa je že dolgo leto v kadrovski podhranjenosti, v zadnjem času zmerom bolj tudi v prostorski stiski. En problem je zamenjal drug problem, nimajo niti prostora, da bi namestili nov kader. To se bere kot Catch 22.</p>
               <p>Splošna bolnišnica Slovenj Gradec. Kirurško-ginekološki blok, dotrajan, nefunkcionalen, bivalno in sanitarno ustrezen, potresno nevaren, postavljen med leti 1959 in 1964.</p>
               <p>Konec lanskega leta so morali zaradi legionele zapreti enega od oddelkov ljubljanske psihiatrične bolnišnice. Razlog: dotrajane svinčene cevi, 7 okuženih z legionelo v letu 2019, eden, ki je imel sicer tudi pridružene bolezni, eden je pa preminil. Zakaj so se izbrale svinčene cevi? Zaradi nižje cene. Mogoče velja razmisliti, da bi, ker sta tako zelo, ker ste menda vsi tako zelo za javno zdravje, rajši vlagali v nove vodovodne kot v puškine cevi. S podobnim problemom so se, mimogrede, soočali tudi na onkološkem inštitutu, kar nedvomno veste.</p>
               <p>V razmere domov za starejše občane se ne bom niti spuščal, jih najbrž tako poznate, drastične, manjka 10 tisoč postelj, postelje na hodnikih, kaj šele v epidemiji. Kaj šele v epidemiji. To je vse slika pred epidemijo prenapetega, izčrpanega sistema, po opremi, po kadrih, po infrastrukturi, epidemija ne bo šla kar tako stran. Vi bi pa kupovali orožje, oklepnike, haubice. Noro. In ni denarja za oboje, to je pač tako popolnoma jasno, še posebej ob koalicijski zvezi Vlade Janeza Janše, da bo krčila javne izdatke. Se prvi manj denarja bo država dala od sebe, taka je temeljna usmeritev. In kaj če da manj denarja od sebe, pa tisti denar, ki ga gre za orožje, seveda ga potem za vitalne podsisteme, kot je javno zdravstvo, ne bo, pa čeprav so bolnišnice totalno razsute, čeprav nam manjka ogromno kadra, bom še enkrat povedal, 1.364 zdravnikov samo na primarni ravni – zdravstveni domovi, 1.466 sester, 643 tehnikov – bolnišnice, domovi starejših občanov 600 tehnikov, 1.500 diplomiranih sester. Ali ta vlada izvaja propagandno kampanjo – Za kaj? – Pridruži se Slovenski vojski. Noro. In ta odločitev, ki se bo sedaj sprejela in očitno se bo sprejela praktično popolnoma mimo sodelovanja javnosti, tudi minister Tonin jo je predstavil kot zdravo za gotovo že narejeno, da gre 780 milijonov evrov v naslednjih šestih letih v orožje, bo usodno zaznamovala tudi vse ostale projekte, ker bo kronično zmanjkovalo denarja za družbeno koristne gradnje. Solidarni javni zdravstveni sistem bi moral biti prioriteta. Bolj je podhranjen kot vojska, bolj je infrastrukturno podhranjen kot vojska, bolj je kadrovsko podhranjen kot vojska in dejansko podhranjenost zdravstva občutijo vsi slovenski državljani in državljanke. Ja, eventualno tudi vojaki, tudi njihove družine. To, da pa mi nimamo 50 oklepnikov 8X8 tega ne občuti nihče. To se pokaže v tabelcah birokratom Ministrstva za obrambo, ki brskajo po Excelu pa rečejo, joj, mi smo pa to obljubili, mi bi to rabili, da manjka slabih tisoč vojakov v kadrovski sestavi. To je tudi nekaj, kjer se praktično efektivno kaže deficit samo v tabelcah na Ministrstvu za obrambo, pa v nekih diplomatskih krogih Zveze Nato, ki so popolnoma odlepljeni od realnosti in od potrebe ljudi in je v bistvu njihova naloga ena in ena sama, lobirati biznis za orožarsko industrijo. Ljudje tega v tej državi ne porajtajo, ker jih ne zdeva. Zdravstvo, koliko časa čakajo na obravnavo, ali se njihova postelja lahko obrne ali se ne more, ali so bolniki kemoterapije na hodnikih bolnišnic ali ne, to pa je nekaj, kar blaginjo ljudi in njihova življenja neposredno zadeva.</p>
            </sp>
            <sp who="BevkSamo">
               <speaker>PREDSEDNIK SAMO BEVK:</speaker>
               <p>Hvala lepa, predlagatelju.</p>
               <p>Besedo pa je želel še predstavnik Vlade, državni sekretar Uroš Lampret. Izvolite.</p>
            </sp>
            <sp who="LampretUroš">
               <speaker>UROŠ LAMPRET:</speaker>
               <p>Predsedujoči, hvala.</p>
               <p>Samo da razjasnimo eno zadevo. Ko govorimo o zakonu o teh 780 milijonih v šestih letih govorimo o sedmih segmentih opreme. In v teh sedmih segmentih ni havbic. Večkrat smo slišali danes, da so se menjale havbice, da so se menjali sistemi za ognjeno podporo in tega v teh sedmih ni. Pa da sem še toliko bolj natančen, govorim o teh sedmih sistemih. Nekaj je minister že govoril oziroma te zadeve tudi pokazal, o vojaškem letalstvu kot prvem sistemu oziroma segmentu, o bojnih vozilih, o logistični opremi, medicinski opremi, o komunikacijskih in informacijskih sistemih ter kibernetski obrambi, o infrastrukturi, o raketnih sistemih s poudarkom na protioklepne sisteme in pa o pehotnem orožju in opremi. Tukaj havbic ni. Hvala.</p>
            </sp>
            <sp who="BevkSamo">
               <speaker>PREDSEDNIK SAMO BEVK:</speaker>
               <p>Hvala lepa za pojasnilo.</p>
               <p>Repliko ima Miha Kordiš. Na razpolago imate tri minute največ.</p>
            </sp>
            <sp who="KordišMiha">
               <speaker>MIHA KORDIŠ (PS Levica):</speaker>
               <p>Hvala.</p>
               <p>Vedno se govori o izgradnji dveh srednjih bataljonskih skupin. V kontekstu te izgradnje se govori o protiletalskem orožju, govori se o havbicah, še o marsičem. Je pa res, da znotraj tega zneska 780 milijonov se govori o, je pa pač na mizi 50 oklepnikov 8X8, 50 oklepnikov 4X4, transportno letalo za oskrbo ekspedicijskega korpusa 10 tisoč kilometrov stran od naše države, pa seveda dva helikopterja, ki prav tako nista namenjena nujni medicinski pomoči, ampak primarno oskrbi za vojne potrebe. Kar se tiče pa havbic in še ostalih oklepnikov in tako, to je pa zamišljeno za naprej vsekakor.</p>
            </sp>
            <sp who="BevkSamo">
               <speaker>PREDSEDNIK SAMO BEVK:</speaker>
               <p>No končno gremo na razpravo poslank in poslancev, prijavljenih imam 11 članic in članov Odbora za obrambo in Odbora za zdravstvo, prvi je na vrsti za razpravo poslanec dr. Franc Trček, pripravi naj se Jani Möderndorfer.</p>
               <p>Izvolite, kolega Trček.</p>
            </sp>
            <sp who="TrčekFranc">
               <speaker>DR. FRANC TRČEK (PS SD):</speaker>
               <p>Hvala za besedo, Jani, imaš kar nekaj časa, lep pozdrav vsem skupaj.</p>
               <p>Zdaj veliko se je govorilo, kaj bi kdo kupoval, jaz bi kupoval pamet, ampak neke družbe, ki mislijo same sebe, ustvarjajo pogoje, da pamet same ustvarijo. Zdaj bivši poslanski kolega Tonin, sedanji resorni minister gospod Tonin, je uporabil besedo izmozgati, mene izmozgava nemišljenje v tem državnem zboru. Zdaj par uvodnih zadev, potem imam pa v šestih točkah, se mi zdi, ne. Zdaj, čeprav je Janez Janša v vojni s skoraj vsem, Miha Kordiš skoraj takisto, minister Gantar je v neki vojni s Kacinom, ministrica Pivec je pa danes celo v vojni s humoristično prilogo Večera Totim listom. Mi v vojni nismo, ne, se lahko vsaj glede tega strinjamo? Upam, da se lahko. Malo začudeno me gledate, veste, ampak ta, to kar poslušamo zadnja tri meseca, ta nek vojni diskurz, nismo v vojni, a smo, načelnik generalštaba? Nismo, okej, nismo v vojni. Dajmo, dajmo to sprejeti in zdaj, če nismo v vojni, če smo v 21. stoletju, potem se ne moremo poenotiti na nek način, ki nam ga hoče ta koalicija prodajati. V 21. stoletju se poenotimo na raznolikosti mišljenja. Upam, čas bi že bil, da se tudi okrog tega nekako začnemo strinjati. Zdaj, s predlagateljem se lahko strinjam, čeprav Miha, zdaj je šel ven, ne, ko ti rataš Violeta Tomić in nekaj bereš eno uro, a veste, Slavoj Žižek je po 45 minutah meni že rahlo dolgočasen, pa še na nekaj takega, ampak dobro, zdržim, zdržim jaz to, ne vem pa, če smo ravno plačani za nekaj takega, ne. Strinjam se v tem, da mi nekih resnih razprav o celi vrsti sistemov, subsistemov nismo imeli, strinjam se o tem, da je naša politika dovolj taka bolj nemisleča. Zdaj mogoče si bi lahko postavil vprašanje, mogoče bi mi morali biti realni kot Španija, ne. Nekdo je omenil birokrate, resorni minister je omenil birokrate, Kordiš tudi, jaz, mene boli, da nekako Državni zbor v glavnem beseduje o birokratih na nek način žaljivke ali polžaljivke. Meni je zelo blizu anglosaksonski izraz civil servants, ker ne rabimo prevajati, kaj to je. Mislim, če hočemo postati neka misleča družba, moramo se tudi obrniti na glavo in začeti pozitivno gledati na birokrate in jih tudi vzgajati v bistvu, če se tako izrazim. Zdaj, kar zadeva politični razred, mislim tudi Levica je že 6 let del političnega razreda, spoštovani bivši sotrpini, ja in novi biciklisti zunaj kolesarijo tudi proti vam in proti nam vsem, ker smo premalo misleči, ampak v tem se Levica ne razlikuje kaj dosti od SDS, totalni manko, manko avtorefleksije, ne. Zdaj, ne strinjam se z gospo državno sekretarko, verjetno zato, ker sva doktorirala iz različnih področij. Seveda gre za ideologijo, kakšno zdravstvo imamo, hočemo imeti, a privatizirano ali kvalitetno javno dostopno zdravstvo, je eno ključnih ideoloških vprašanj. Ali hočete imeti ameriški sistem, kjer boste eno petino BDP dajali v zdravstvo pa tretjina folka ne bo imela dostopa do tega zdravstva ali pa hočete imeti slovenski zdravstveni sistem pa izboljšan, ne. Neki gospod pred kratkim mi je omenjal, pa v bistvu je bolj desnosučni, da je imel strica v Ameriki, ki je zbolel za rakom, pa na srečo so imeli bajto, ki so jo morali prodati, da je potem lahko šel čez neke terapije. Verjetno si takega zdravstva v Sloveniji nočemo imeti, ne. Verjetno tudi zaradi tega, ker potem velika večina pripadnikov in pripadnic Slovenske vojske s plačami, kot jih ima, si ne bo tega zdravstva mogla privoščiti. Kaj to pomeni? Ga bo neka nastavljena mina v Kandaharju vrgla v zrak, bo prišel nazaj, kaj bo, bajto prodal, da bo šel na rehabilitacijo v Sočo? Ja, dragi moji, to je eno temeljnih ideoloških vprašanj, pika, ne, zdaj a se vi tule strinjate z mano ali ne, to je drugotnega pomena. Zdaj, verjetno si je treba tudi postaviti vprašanje, na katere misije iti, na katere misije ne iti, takrat, ko je bil hearing, zdi se mi 2018, koga še, Erjavca, mi je Karl tam solil pamet o Kosovu, pa sem mu povedal, pa saj sem jaz 2014 z mojimi študenti takrat kot sveži poslanec, celo predsednik skupine prijateljstva bil na Kosovu, v bistvu sem bil prvi predsednik parlamentarne skupine prijateljstva, ki je kadarkoli obiskal Kosovo in tam so naše enote zelo spoštovane, sem jih tudi videl na terenu, ne bom zdaj enega majorja omenjal in sam osebno nimam težav s tem, s takšnimi misijami, če jih nekako seveda vpenjamo z razmislekom razvojne pomoči, če jih vpenjamo z našimi gospodarskimi interesi, z našim znanjem, strinjam se pa s Kordišem, Afganistan bi si pa že postavil vprašanje. Jaz včasih v šali rečem, da Afganistana pa Trčkov se ne napada, pa številni ne vejo, o čem govorim. Zdaj, vsaj tem, ki ste v uniformah tukaj, verjetno vam ime Max Hastings kaj pove, eden ključnih anglosaksonskih analitičnih zgodovinarjev vojaške zgodovine, v tem koronačasu sem si prebral njegovo, številni pravijo, da je to najboljša študija korejske vojne. Koliko je, 70 let je tega, mislim, 70 let Američani vse vojne izgubijo in iščejo priložnost, da se izvlečejo ven. Verjetno bi potrebovali tudi neko razpravo o zvezi NATO, oziroma če hočete o novem atlantizmu. Če berete neke resne in nemške in francoske časopise, a veste, tam to že nekako marinirajo družbo za to, ne, in to so odločitve političnih vrhov, ki gredo čez medije, ni to samo nek ključni kolumnist Spiegla si ne naumi kar tako, da bo problematiziral neke, neke tozadevnosti.</p>
               <p>Zdaj, če gremo gledat zdaj po teh točkah, ki jih imam, dva sistema, seveda tule nam nekako se hoče prodati zgodba, če malo karikiram, predihovalniki versus oklepniki. Boš rekel, ja, ja seveda sem bolj za predihovalnike. Ampak v bistvu imamo dva sistem, ki se sicer reda velikosti razlikujeta, skoraj 1 proti 8, ne, naše javno zdravstvo je okrog 4 milijarde vse skupaj, tudi tisto nekaj, kar damo iz svojega žepa, pa zavarovalnice, pa nekaj minornega iz državnega proračuna, proračunsko financirana Slovenska vojska je pa tam dobre pol milijarde, ne, tam nekje. V neki zadevi sta si sistema identična, sta podhranjena, zadnjih 20 let se je premalo mislilo politiko kadrovskega, infrastrukturnega, investicijskega razvoja, tudi kaki drugi subsistemi pomembni družbe bi lahko govorili o tem, a veste, saj se da na tak način, ne vem, Kordiš proti Toninu se da reči, ne vem, zakaj bi pa rabili še dodaten, dodatni cestni pas okrog avtoceste v Ljubljani, kar si jaz osebno strinjam, da ga ne rabimo, pa dajmo nekaj tretjega, ali pa zakaj bi pa rabili nove vlake, dajmo nekaj petega, tako ne bomo prišli nikamor. Zdaj kot odgovorni politiki bi morali misliti in in, če se tule pogovarjamo že o teh dveh sistemih, kje so težave obeh sistemov, kako jih poskušati reševati.</p>
               <p>Zdaj druga točka je, kje smo, če smo odkriti, mi smo trenutno v nekem velikem sistemu neenačb. V bistvu niti ne vemo, koliko nas je ta COVID lopnil po glavi, zdaj so neke zamenjave na SURSU, kako bo drugi kvartal, bomo nekaj izvedeli plus 60 dni, tam nekje šele septembra, potem kako se nabijamo eni druge, bomo seveda problematizirali tiste podatke, ker je bila neka menjava direktorja Statističnega urada, kar je res unikum. Potem imamo – danes sem šel čez tekst – 187 projektov. Pa veste, kaj je to, to je – dobesedno bom rekel, kar imam na koncu jezika – zajebavanje iz mene kot poslanca. Tam ste napisali, 187 projektov, določene projekte se je drobilo, da zgleda malo več, in ste rekli, da je to 7,7 milijarde. Pa imate noter napisan drugi tir, tretji tir, pa NEK-2. Madžari delajo novo nuklearko z rusko tehnologijo, ocena je tam 12 milijard dolarjev, Francozi - zdi se mi, da je celo POP TV pisal – delajo eno nuklearko, pa mogoče so celo malo nalašč neke cevi narobe »zašvasali«, v ljudskem jeziku povedano, pa je to podražilo projekt za več kot milijardo, pa je projekt ocenjen čez 10 milijard. Hinkley Point, angleški, pa je ocenjen na 22 bilijonov, skratka, 22 milijard funtov. Kje ste vi zdaj tu »naumili« 7,7 milijarde. A veste, mi v družini, ko gremo na sladoled, se bolj resno pogovarjamo.</p>
               <p>In tu se tudi moram strinjati s Kordišem, ko gledam te projekte, to je v glavnem beton pa asfalt. V tistem projektu skoraj nimate nekih projektov, ki bi generirali gospodarski razvoj, ki ga dejansko potrebujemo, da dobimo peneze, da bomo razvijali ta oba zelo pomembna sektorja. Jaz bi si seveda želel svet – se opravičujem uniformiranim osebam -, kjer vojska ne bi bila potrebna, ampak sem toliko realist, da vem, da tega v bistvu ne bo. Mi imamo, seveda, Ministrstvo za obrambo, imamo ustavo, imamo dva 42. člena, tistega, po katerem ne morete biti pripadniki političnih strank, in tistega, ki ga omenja, resornega, gospod Glavaš. A veste, imamo nekaj<gap n="..."/> Rad bi prebral en citat, malo daljši, ampak ne predolg, ki gre takole <stage>(citiram)</stage>: »Prva leta po osamosvojitvi je bila Slovenska vojska v javnosti sprejeta povsem običajno ali vsaj brez kakšnih posebnosti. Prelomen dogodek v javnem dojemanju Slovenske vojske je bila afera Depala vas, kjer so se leta 1994 zapletli vojaški in policijski kavboji za interese politikov iz ozadja. Danes je jasno, da je bila največja žrtev tega nikoli povsem razčiščenega političnega spopada ravno Slovenska vojska. Namesto stebra države je z leti postala pastorka slovenske osamosvojitve, vedno primerna za politična obračunavanja, afere pri nabavah orožja in opreme, še prav posebej pa za proračunska odtegovanja. Afera Patria je bila le še milostni strel.« »Kdo se boji Slovenske vojske, teritorialčevi spomini«, gospod Vojko Vovk, če ne veste, kdo je to, Sobotna priloga, 20. junij letos. To je tudi neko dejstvo, ki ga imamo. In osebno priznam, da verjetno ni lahko biti pripadnik ali pripadnica Slovenske vojske ob tej – koliko imamo že, že več kot četrt stoletja - politizaciji nekega resorja, ki že po ustavi ne bi smel biti tozadevno politiziran. Potem apropo tem nabavam, mi nimamo neke resne debate, kakšno Slovensko vojsko potrebujemo, javne razprave. Imamo neko strokovno razpravo, ki jo delajo birokrati znotraj resorja, ki jih spoštujem, imamo neko FDV-jevsko ulico, ker je tam kar nekaj znanja, čeprav sedanji predsednik Vlade pljuva po svojih, kar spada med neke osnovne manire, ki naj jih šestdesetletnik ne bi počel. Ali zdaj res potrebujemo ti dve motorizirani bataljonski enoti. Sam imam izpit za rečni remorker, sem služil, kaj so že bili, trije motorizirani bataljoni JLA, eden je bil v Novem mestu, eden je bil nekje dol v Makedoniji, eden je bil v Šabcu. Vem, kaj to pomeni. A veste, bojna sestava tega motoriziranega bataljona je imela, po domače povedano, več kamionov, kot nas je bilo vojakov v mirnodobski sestavi. Seveda, svoje minerje, svojo celo mornarsko izvidniško majhno enoto, baterijo, protiletalsko, in tako naprej.</p>
               <p> Ampak to odločitev je nekdo sprejel, ali moramo res za njo stati, verjetno bi to spadalo bolj na zaprto sejo, ali se pogajati za neko omilitev, spremembo tega. Seveda, v nekem stanju zdravstva, kot je, ki ga je Miha dokaj lepo predstavil, jaz sem seveda kot predsedujoči odbora v času pretekle Vlade kar nekaj bolnišnic obiskal, ko potem slišiš, skoraj pol milijarde bo šlo za neke oklepnike, saj na prvo žogo verjetno lahko dobiš neke resne pomisleke. Ampak spet trčimo ob politiko, a veste. Kot odbor smo šli, kdaj, februarja v UKC Ljubljana, 13 let je nekaj napol zbetonirano. A veste, meni se po šestih letih v politiki zdi, ja, jebela, ali se mi v tej državi kot politiki, očitno, če prideš do korita, znamo samo zmeniti, kateri mali bratranec bo kaj betoniral. Brežice, to, koliko se je poskušalo nekako preliti dobičkov, ne bom rekel pokrasti, zgolj pri teh nezanesljivih predihovalnikih, bi se tista mala brežiška intenziva končala. V novem delu, nad nujno medicinsko pomočjo, bi se sezidala, bi se opremila in potem ne bi imeli razloga tudi kaki drugi kolegi za nabijanje, da zaradi, ne vem, sepse ali česarkoli imajo take rezultate, kot jih imajo. Pa jaz, ko sem tam bil, mislim, globoko spoštovanje, vsi, ki delajo na intenzivi v Brežicah, bi morali dobiti največje državno priznanje od Pahorja. Pa v naši dnevni sobi, ki jo imam jaz vedno zametano s knjigami, je tam več prostora, se da bolj normalno okrog hoditi kot okoli tistih štirih postelj tam. In potem se dotaknemo javnega zdravstva, ker zdaj nekako izpade, Kordiš je veliki heroj za javno zdravstvo, Tonin je veliki heroj za vojsko, mi smo pa tu »friendly fire« ali kaj, kolateralna škoda, ki bomo zapravili eno popoldne za to. Če bi se resno pogovarjali o javnem zdravstvu, si moramo tudi tu postaviti neka vprašanja, kaj in kako. Jaz priznam, da na začetku sem bil dokaj zagovornik zgoščevanja na manjše število bolnišnic, potem so me na Danskem malo prepričevali, ko so oni šli v to, da mogoče to niti ni tako dobro. In te neke razprave nimamo. In s takim pingpongiranjem, ki se ga gremo v politiki, je tudi ne bomo imeli, ker to pač zahteva neko dosti bolj zahtevno, poglobljeno, študiozno politiko. Seveda so različni interesi, ta bi betoniral, tisti bi betoniral, ta bolnišnica bi rada imela to, tista drugo, posredniki z medicinsko opremo<gap n="..."/> A veste, tu dejansko trčimo, če hočete, tudi ob naše evropske poslance. Bivši minister za zdravstveni resor Nizozemske je nekako ne ravno uspešno poskušal inicirati Evropski uniji razpravo o ceni medicinske opreme, o ceni zdravil. Ne vem, Evropska unija, smo eni najbogatejših, dejansko najbogatejša združba država na svetu, Slovenija spada tam nekje na rep 30 najbolj bogatih držav na svetu in potem mi – kaj? – zbiramo zamaške, za nekega Krisa ali kogarkoli, kdor pač da, kolikor da. A veste, to je tudi neka tema, ki bi jo bilo treba načeti.</p>
               <p>Če grem še malo naprej, da res ne bom predolg. Kolega Matej je govoril o zahtevnosti. Meni bi se tudi »fržmagalo« v Slovenski vojski, podobno kot se mi »fržmaga« v Državnem zboru, ker mi je pogostokrat premalo zahtevno. Odkrito lahko povem, da sem hotel iti na Staneta, pa mi mati ni hotela podpisati, in sem ji dandanes zahvalen za to. In dejansko tudi tu bi moral iti nek razmislek o specializaciji Slovenske vojske. Verjetno bi moral iti razmislek, seveda, ta dva resorja</p>
               <p> ne moreta biti <stage>/ nerazumljivo/</stage>, ampak mogoče je tukaj nek presek. Jaz sem že večkrat omenil kaj je meni tako zelo bodlo v oči ob tem soočanju z epidemije COVID-19. Tista glavna hrvaška govorka po strokovni liniji je leto dni bila na specializaciji na vojaški medicinski akademiji ameriške vojske. Če smo že v neki zvezi za katero jaz nisem, pa če bi verjetno imeli danes referendum, ne bi šel Nato čez, je tudi na takšen način treba gledati kako lahko pridemo do pameti, če se tako izrazimo. In jaz nekako ne vidim globokega razmisleka, kaj bi bile pa zahtevnosti v katere naj bi se slovenska vojska specializirala. Mi v vojni nismo. V ožjem smislu imamo obrambno strategijo, nimamo napadalno, imamo tudi zapisano v ustavi. Zdaj, kdo nas bo napadel? Sosednje države, če se jim malo sfrtajčka. Če pride do neke regionalne vojne ali kakšne hujše, tudi če bi imeli 30 tisoč kadrov v vojski, bo to premalo, bo treba iti v neko tradicijo, ki smo jo imeli času prilagojeno, verjetno neke nove taktike gverilskega bojevanja, tudi s kakšnim kibernetskim bojevanjem. Jaz bi rad, da se malo zgledujemo po Estoncih. Jaz pač zaradi mojega doktorata, ki sem ga delal, imam Estonijo že dolgo na lagerju, če se tako izrazim. Že javno sem v magnetogram povedal, vse sosede so večje od nas, imajo tudi večjo oborožene sile, imajo tudi težave z njimi. Mi bi morali reči, naša strategija je, da smo sposobni razsuti dispečerski sistem katerekoli sosednje države pa katero enoto bomo naredili za to. Oskrbovalne verite so, zakaj se je Džingiskan ustavil pred Dunajem, ker so mu oskrbovalne verite postale predolge, spada k splošni razgledanosti pa tudi vojaški zgodovini, če se tako izrazim. Veste, in teh nekaj razmislekov ni. Seveda sem tudi za neko dvonamenskost Slovenske vojske, ampak veste, tukaj se verjetno postavlja vprašanje do kolike mere je ta dvonamenskost. Pridemo potem v neko situacijo, da vojska je bolj kaj drugega kot vojska. Skratka, lahko bi še dosti ubesedoval o vsem skupaj, ampak se bom nekako tukaj ustavil pa prišel do nekih sklepov.</p>
               <p>Matej je omenjal Medvedjek. Jaz se ne spomnim, ali smo mi kdaj povabili otroke pa družine tistih parih Bolgarov, ki so jih tam ubili, na kakšno proslavo. Bom postavil res vprašanje Vladi. Marko Zorko je bil zadnji, ki je o tem govoril, pa je že kar nekaj časa pokojni. Tudi to so bilaterale in nekako multilaterale. Jaz ne vem koliko Kordiš ve koliko ne ve, ampak kar se zadeva staranja kadra, kar zadeva te kadrovske situacije, tudi v Slovenski vojski je kader zelo star. Nekako, če se dotaknem tega četrtega sklepa, čeprav mogoče razumem neki skriti namen v njem, zdaj če potrebujemo neke kadre, seveda bi bilo treba resno debato odpreti ali je ta magična številka 7 tisoč 600 tista ali jo bomo sploh dosegli ali ne, ker čez tisto kar ste v bistvu pripravili, Kordiš bi rekel, birokrati na MORS-u, se vidi, da mi smo nekako uspeli pokrivati tisti izpad z upokojitvijo, naraščal nam je pa tisti izpad kadra vmes, tudi zaradi tega, ker v letih, če uporabim ljudsko ubesedovanje debelih krav, nekako to ravno ni poklic, ki bi prinašal po eni strani dovolj penez, po drugi strani, ko sem citiral veleposlanika Vovka, tudi ne nekega primernega prestiža, sočasno se je pa izvedla tista profesionalizacija Slovenske vojske že pred kar nekaj let brez resne kadrovske politike, s tem upam, da bomo to zdaj vsaj nekako rešili, tukaj v nekem resnem delu opozicije imate podporo. Veste, jaz ne vidim toliko, dobro, kot mirovnik bi lahko rekel na tisti najbolj ideološki ravni vidim, ampak na toliko pregmatični politik moram biti, ne vidim toliko težave v tem samem promoviranju, vidim pa težavo kje se to promovira. Mi imamo neki javni zavod splošnega družbenega pomena, eno od osnovnih infrastruktur solidarnosti in te družbe, ki sliši na ime Radiotelevizija Slovenija. To je zavod, kjer je prostor za tovrstne promocije, ne pa neke minorne takšne ali drugačne zasebne televizije in neki politični mediji, kjer so, ne vem, predsedniki države, pa poslanci, pa kdorkoli že delničarji. Zardi nekaj več kot potencialne koruptivnosti, pa tudi zaradi dometa. In strinjam se pa tudi s Kordiševim pozivom zakaj se pa ne promovira tudi zdravstvene poklice. Jaz sem že večkrat rekel BBC ali tista podenota BBC-ja ali kdo že ne snema dr. Martina kar tako, Gorskega zdravnika ne snemajo kar tako, seveda je to malo stereotipizirano, ampak ima v bistvu nek namen, ali veste to bi v bistvu v starem sistemu mogoče rekli agropropanda, na takšen način, da se nekdo tudi zaljubi v to primarno raven zdravstvenega sistema, da ne sanjajo, da bodo vsi, ne vem, kardiokirurgi z vsem dolžnim spoštovanjem do kardiokirurgov. Zdaj, kar zadeva te neke predhodne sklepe, kolikor jaz vem zakone še vedno potrjujemo v Državnem zboru. Če bo oblačnost te investicije zakon, je nas 90 tistih, ki to požegnamo ali ne požegnamo, zelo preprosto povedano. Zdaj glede te valižanske zaveze odkrito povedano v stanju v katerem smo rahlo dvomim, da smo jo sposobni doseči in se mi zdi, kot sem rekel uvodoma, dajmo biti pametni kot Španci, pa iti nekako iskati neko presečišče med zahtevnostjo, ki bo dovolj intelektualnega rajca nudila pripadnicam in pripadnikom Slovenskem vojske z nekimi specializacijami, ki jih tudi potrebujemo, izhajajoč iz naše obrambne strategije, in seveda tam, ko je kolega Tonin neke procentke kazal, se moramo zavedati, da je neka zgodovina Slovenije drugačne od zgodovine baltskih držav, da je naš odnos do matjuške Rusije drugačen kot je na Poljskem, kakšna druga članica ima še drugačno zgodovino v kakšni rusko-finski vojni in tako naprej, ne moremo to kar tam vidiš en procentek, pa dajmo kar malo po procentku počez razpaliti. Zdaj nekaj dokaj vidna uniformirana slovenskega oseba, ne bom ga imenoval, toliko vira moram zaščititi, ki je bila zelo vključena v naše, kot smo takrat rekli, približevanje Natu, je že pred nekaj časa rekla: »Veš, ko kamere ugasnejo so generalni Nata trgovski potniki industrije orožja.« To tako enostavno je. Nek človek iz ene od zahodnih naših držav je pa nekako rekel: »Veš, ko so te nabave tisti, ki je na oblasti dobi 20 %.« To sta citata. Zdaj, če čisto za konec še neki ta sklep, ki ga predlaga koalicija, ki se glasi: Odbor za obrambo in Odbor za zdravstvo podpirata napore Vlade Republike Slovenije za izvedbe investicij, ki bodo okrepili slovenski zdravstveni obrambni sisteme. Veste to je takšen sklep kot da bi rekli Mariborčanke in Mariborčani podpiramo NK Maribor v igranju nogometa. To je opis naših del in nalog, taki sklepi so pa tudi norčevanje iz mene, če hočete, kot poslanca, ob tem je pa po ustavi izvršilna oblast podrejena Državnemu zboru, mi smo tisti, tule ima kolega Tonin prav, ki sprejemamo strategije, ki debatiramo o njih, naša naloga je, da jih dopolnjujemo in, ki navsezadnje prevzemamo to težko odgovornost, kje bi vzel in kam bi dal, o penezih. Jaz bi rajši kot neke take seje, ki so napol izguba časa, resno debatiral o tem, kar smo vsaj 15 let zamudili, pa kar bi v osnovi moral v največji meri delati Počivalšek zadnje tri mandate, ne, gospodarski razvoj in tehnologija in tudi tule vpletati Slovensko vojsko, ker se bojim, a veste, jaz včasih tako rečem, apetitov je za družinsko pico, pica je pa taka velika, zdaj pa gremo v neko stanje, ko bo ta pica od velike, vsaj srednjeročno šla v otroško pico, ne. In se mi zdi v tej luči malo, kako je to nastavljeno in, a veste, v nekem koronskem, postkoronskem času je zadnje, kar potrebujemo, neko vlado, ki vse okrog sebe vidi kot vojno. Mi se moramo ukvarjati z nekim drugim valom, z virusom, ki ga bomo fasali v večji meri tudi zaradi tega, ker imajo ljudje že poln kufer takega odnosa te vlade, kot pa z nekimi vojnim stanjem, ki, kot mi zagotavlja načelnik generalštaba, ga ni. Hvala za besedo.</p>
            </sp>
            <sp who="BevkSamo">
               <speaker>PREDSEDNIK SAMO BEVK:</speaker>
               <p>
                  <stage>/ izklopljen mikrofon/</stage> Hvala lepa. <stage>/ vklopljen mikrofon/</stage> Hvala lepa tudi vam, dr. Trček, besedo pa je zaprosil predstavnik vlade, državni sekretar Uroš Lampret.</p>
               <p>Izvolite.</p>
            </sp>
            <sp who="LampretUroš">
               <speaker>UROŠ LAMPRET:</speaker>
               <p>Predsedujoči, hvala, samo eno pojasnilo.</p>
               <p>Glede medijskih objav, 15. maja je bila sklenjena pogodba z agencijo in agencija odloča, določa, kje bodo te medijske objave za novačenje v Slovensko vojsko, tako da Ministrstvo za obrambo ne identificira posameznih medijev oziroma posameznih medijskih objav. Hvala.</p>
            </sp>
            <sp who="BevkSamo">
               <speaker>PREDSEDNIK SAMO BEVK:</speaker>
               <p>Hvala lepa za pojasnilo.</p>
               <p>Naslednji za razpravo pa je prijavljen poslanec Jani Möderndorfer, pripravi naj se Nada Brinovšek.</p>
            </sp>
            <sp who="JankoJaniMöderndorfer">
               <speaker>JANI (JANKO) MÖDERNDORFER (PS LMŠ):</speaker>
               <p>Hvala lepa, predsedujoči.</p>
               <p>Zdaj, rabili smo kar nekaj ur, da smo prišli do te razprave, jaz sem vedno nesrečen, ker take dolge uvode delamo, da vsi tisti, ki spremljajo ta javne, bom rekel, mislim, prenose teh sej, verjetno že obupajo pa že ugasnejo televizor pa zamenjajo program, ker sploh, mislim, nimajo tega časa, da bodo spremljali, tako da, vsem tistim, ki ure in ure nastopate z željo po tem, da bi čim večja promocija, ali pa se usedla ta sporočilnost, čas je vržen stran. Ampak, kot rečeno, vsak ima svojo koncept tega, kako bo to predstavljal in temu primerno seveda potem tudi je nagrajen na koncu ali pa tudi ne. Predlog, ki ga imamo pred seboj in to je prioritete Slovenije po epidemiji COVID-19, investicije v javno zdravstvo namesto 708 milijonov za nepotrebno orožje, jaz težko rečem, zdaj bi bil jezen ali pa bi nergal na predlagatelje, ki so danes predlagali to točko in seveda tudi razpravo, tudi povem, da se nikoli ne bom strinjal s konceptom, kako na eno stran spraviti zdravstvo, na drugo stran obrambo, oziroma v tem primeru vojsko in reči: »A ste za to, da kupimo orožje, ali ste za to, da posodobimo zdravstveni sistem, ki je za nas koristen in je dober in ga nujno potrebujemo.« To je približno tako, kot če bi rekel, ne vem, a veste, tako kot delajo te ankete, recimo nazadnje, ko sem zdajle poslušal, ankete za trgovine, nedeljsko zapiranje trgovin. Ali ste za to, da so delavke v nedeljo frej? Jaz mislim, da ga ni Slovenca, ki bi rekel, da je za to, da delajo. Kje pa, seveda, vsi smo za to, da so frej, ne. Ampak, če bi dali pa še zraven ene par drugih stvari v podvprašanje, ne, pa ne vem, če bi bili vsi Slovenci za to, da se te trgovine v nedeljo zaprejo. To samo toliko za intermezzo, samo kot prispodoba, ker ni moj namen o tem govoriti, pa da ne bo kdo mislil, da hočem diskusijo zapeljati nekam drugam, ampak predvsem zato, ker so te dve stvari popolnoma neprimerljive. Ampak res čisto nič nimajo skupnega, razen eno stvar: obe sta zapisani področji v ustavi in to zelo jasno, imajo ustavno kategorijo in če rečemo po eni strani, da smo za to, da se 780 milijonov vzame iz načrta šestletnega financiranja za investicije vojske in se ga nameni zdravstvu, imam, sem seveda stoprocentno prepričan, da ta hip niti ne vemo, kam bi ga točno dali, ker se bodo v zdravstvu poklali in pobili, kaj bo postalo prednostno. In drugo: sam sem prepričan, da ta denar obstaja za zdravstveni sistem, že, ampak je treba zato ene druge stvari spremeniti. In zato od te vlade prej pričakujem spremembo Zakona o zdravstvenem varstvu in zdravstvenem zavarovanju, ki bo jasno na novo postavil definicijo načina porabe javnega zdravstvenega denarja, zato da bo seveda čimbolj izkoriščen. Tisti, ki ste me razumeli, kaj hočem povedati, denarja je dovolj, ampak je nepravilno razporejen oziroma nam odteka tja, kamor ta hip ni dobro, da odteka. Kar pa nima veze z vojsko, ta hip ne, razen en delček in to je tisti majhen segmentek, kjer imata skupno točko tudi, da ima tudi vojska malo zdravstvenega sistema znotraj svojih enot, ampak to je tak majhen delček, ki ni primerljiv z zdravstvenim sistemom znotraj celega slovenskega prostora, ima pa svojo funkcijo, nalogo, seveda, tako kot je treba in zato mi je, iskreno povedano, ta debata danes deplasirana, a smo zato, da bomo, kako bomo s tolikimi in tolikimi oklepniki naredili toliko in toliko bolnic, odgovor je zelo preprost, z oklepniki se ne dela bolnice, se ne dela, mi je prav žal. Če rečemo ne 780 milijonov, je to bistveno širši kontekst, ki se mu reče, potem morami iti ven iz Nata, potem moramo spremeniti ustavo in povedati, da vojske ne potrebujemo in to zelo jasno. Jaz verjamem, da marsikdo ali pa kakšni posamezniki celo so za to, ampak, ko je bilo danes omenjeno, da je treba vzpostaviti družbeni, širok družbeni konsenz, oprostite, širok družbeni konsenz smo mi sprejeli in smo sprejeli, da rabimo vojsko in da jo imamo. Kakšna je, je pa kar naprej sproti z novimi in novimi resolucijami in z novimi usmeritvami seveda sprejemamo točno v tej hiši in posledično izvršna veja oblasti je dolžna to izvajati. Vsakokratni minister, ki pride, ne boste verjeli, še preden postane minister, že v razpravi, ko ima hearing že razmišlja o novi beli knjigi. To so mokre sanje vsakega ministra za obrambo. Jaz se spomnim, da sem enemu kandidatu za ministra za obrambo povedal: »In ne razmišljaj o beli knjigi o vojski.« To naj vojska sama pove, kaj hoče imeti najlepša zgodba mi je, ko minister začne razmišljati, kako bi bila vojska organizirana, ampak o tem kdaj drugič.</p>
               <p>Skratka, tisto, kar je za mene pomembno, je pomembno predvsem, da se vprašamo, kako, kaj to pomeni, kar smo danes slišali. Jutri bo vlada odločala o 780 milijonih. Oprostite, nekje drugje je bila ena druga odločitev sprejeta, pa ne tista, o kateri je minister govoril, pa načelnik, pa še marsikdo. Ampak mi smo mesec in pol nazaj sprejeli v Državnem zboru sklep, da o finančnih zadevah odločata dve osebi: minister za finance in predsednik vlade. Ste bili vsi za. Večina, ker drugače zakon ne bi bil sprejet. Zakon o javnih financah. In zato ne danes sanjati, da bomo tukaj zdaj o tem razpravljali pa kaj spreminjali, ampak govorim do konca leta. Potem če bo, tudi če bo vlada sprejela sklep, mora to predvideti v NRP za 6 let za naprej, kako bo to dejansko res izgledalo, kam bo dejansko res šel ta denar. Ko bo v NRP določen, bo moral to se določiti v proračunih in takrat bo diskusija in debata za to, a smo za to ali ne. In nenazadnje, v novih proračunih, ki sledijo v prihodnjih letih. Torej, tam je diskusija o tem, kako in kam bo šel denar. In takrat se soočijo, ne samo zdravstvo in obramba, ampak se soočijo kompletna družbena sfera in vse naloge te države. To je smisel diskusije. »Nefer« se mi zdi danes postavljati situacijo, ne glede nato, da sem v opoziciji, državna sekretarka mora sedaj nekaj odgovarjati a »propo« z ministrom za obrambo. Pa jutri jo bo minister zamenjal, če bo kaj rekla proti, dajte ga no lomiti, no. To je »nefer«. To ni »fer« igra. Če se gremo igro, potem se je treba znati to igro iti. Je treba nekje druge diskurze odpirati, pa druge kontekste odpirati. Tako da jaz seveda takšnega predloga ne morem podpreti, zaradi tega, ker to pomeni dejansko v bistvu totalni odmik in odstop od nečesa, kar so seveda bile stvari dogovorjene v tem državnem zboru, nenazadnje jih že vrsto let peljemo. In kar je še bolj pomembno, 15 let nazaj se je z lahkoto tej vojski jemalo ob vsakem proračunu sproti. Vsi, več kot polovica amandmajev poslancev, ki so predlagali spremembo proračuna, poznate sistem, da lahko predlagate spremembo proračuna le, če poveste od kje boste vzeli, in obramba je bil resor, ki je bil najbolj popularen in najlažje reči, tam bom vzel in bom rajši dal za znanost, tam bom vzel in bom dal rajši za ceste, tam bom vzel in bom dal rajši za zdravstvo, tam bom vzel in bom dal rajši za občine. To se je delalo 15 let. In 15 let se je sistematično zniževal proračun obrambe. In smo zato prišli tja, kamor smo prišli. Danes vsi pravijo, rabimo vojsko, rabimo vojsko. Seveda jo rabimo. Ampak jaz, odkrito vam povem, jaz rajši vidim vojsko in to večkrat ponovim in ponavljam v kasarnah in v času, da se pripravlja na nekaj, kar si nikoli ne želim, da se zgodi. Pika. To je vse kar jaz hočem od te vojske videti. Veste, jaz bom, zelo rad bi rajši razpravljal, da bi se pogovarjali o tem kdaj bomo vsaj 800 novih pripadnikov slovenske policije dobili, da bo končno ta slovenska policija sposobna sama varovati slovensko ozemlje oziroma meje, če sem bolj konkreten. Ne da vsakič znova razpravljamo in to nesrečno vojsko tlačimo na mejo, ki nima tam kaj početi. Ampak dokler imamo premalo policije, se potem zanašamo na vojsko. Ta vojska pa niti ni primerno usposobljena, niti ni primerno opremljena, niti nima za to resurse, niti nima nič, a vse od nje pričakujemo. Skratka, te stvari pač preprosto ne gre mešati. Razumem pa in rešpektiram, da posamezniki bi najrajši videli, da te vojske ni, ker je ne rabimo. Jaz to rešpektiram. Samo ne mene siliti v to, da jaz se s tem strinjam in da jaz rečem, ja, temu je tako, ker to pač ni naloga Državnega zbora. Potem vam predlagam rajši drugo pot, ki je bolj konkretna, pa bolj korektna in bomo dejansko se pogovarjali. Predlagajte spremembo Ustave. To lahko naredite. Ustavno revizijski postopek je jasen, dvotretjinska večina mora biti. Postopek traja vsaj leto in pol do dveh. Vmes se bodo zgodile razprave. Vmes se bo zgodilo marsikaj in boste dobili odgovor družbenega konsenza. Dobili boste odgovor: Ne. To vam že sedaj povem. Ker bi bili ena redkih držav brez vojske. In ne vem kaj bi počeli v Natu. Ne bi več počeli. V končni fazi nekateri ste ali ne veste ali pa ste pozabili načrtno, dvomim, da ne veste, v Nato smo vstopili z razlogom. Ker smo vedeli, da kot država nimamo dovolj denarja in resursov zato, da bi zagotavljali določene stvari, ki jih običajno vojske z veliko več denarja in sredstvi in ljudmi lahko zagotavljajo same. Z Natom, samo dve stvari bom povedal, z Natom, ne moremo niti ne baz sami čuvati, pardon, narobe sem povedal, brez Nata ta hip ne moremo niti ne baz sami čuvati, ga ne moremo. Če bi samo to hoteli, potem bi morali imeti šele pogon. Banalna stvar. To ljudje razumejo, zato to govorim. Vam naštejem jih lahko najmanj 50 razlogov zakaj.</p>
               <p>In drugi razlog, oprostite, investicije v državo Republike Slovenije imamo tudi zato, ker smo del Nata, ker kapital se počuti varnega bistveno bolj, če ve, da je država v Natu, ker je njihovo premoženje zavarovano tudi na ta način. Jaz verjamem, da boste nekateri rekli »to ni res, ne rabimo Nata«, ne rabimo, ja, ja, seveda, vse je to možno in tudi taka diskusija lahko poteka. Ampak fakti so, da me seveda družbena situacija in družbena klima v svetu in doma ni prepričala v nasprotno. In zato slovensko vojsko rabimo. Pika. Če jo pa rabimo, potem pa tudi povejmo, koliko smo pripravljeni za to dati. Pripravljeni smo dati pa toliko, da bo sposobna in usposobljena. To dvoje more biti zagotovljeno, ker drugače je res ne rabimo, drugače je brezveze. Ja.</p>
               <p>Zdravstveni sistem, ker govorimo o obojem. Ja, absolutno, seveda ga rabimo, ampak tam pa rabimo druge parametre spreminjati. Ja sem bil in ponavljam še enkrat sem za ukinitev dopolnilnega zdravstvenega zavarovanja, vendar ne na način kot se je predlagal – s preoblikovanjem zdravstvenega sistema v preoblikovanje zdravstvene blagajne v aktivnega kupca storitev – ja, potem pa ja. Potem pa ja. Samo je treba tam začeti, mi je prav žal. In treba je to narediti celovito, sistemsko. Ne pa tako, da najprej en delček pa potem drug delček, pa tretji delček, pa četrti delček, pa na koncu se vmes že dve, tri vlade zamenjajo pa se zamenja že sistem in potem ni vse skupaj nič. In potem imamo pohabljen sistem. In zato pravim, da denarja je dovolj, samo pravilno ga je treba prerazporediti in si priznati, da preprosto seveda ko načrtuješ, moraš načrtovati z neko logiko. Omenjali ste bolnice, koliko bolnic bomo, je potrebno na novo in tako naprej. UKC Ljubljana, Univerzitetni klinični center Ljubljana - objekt ni več primeren za neko resno takšno inštitucijo, kot jo imamo danes in se razvija. In moje osebno mnenje, zelo osebno, je, da vsa čast vsem ljudem, ki delajo v teh delovnih pogojih. Govorim najprej o prostorskih pogojih, kakršni so danes. Če mene vprašate, takšen objekt UKC-ja je danes v bistvu primeren za neko resno mestno bolnico. V resnici bi rabili v Ljubljani na obrobju mesta z novimi logističnimi centri nov Univerzitetni klinični center Ljubljana. Nov z novimi parametri, z novimi dognanji in seveda z novimi tehnologijami in nenazadnje kar se tiče fizičnega prostorske ureditve za to, da bi bilo seveda ceneje, racionalno, učinkovito in kaj ti jaz vem kaj še vse. Infekcijska klinika – zastarela. Za podret, pa novo narediti. Absolutno se strinjam s tem, ampak vse to potrebuješ za to denar, čas in tako naprej. samo infekcijsko kliniko, če bi hoteli resno narediti, da samo delno dopolnimo in popravimo, potrebuje naša država, da takšen projekt spelje, vsaj 3, 4 leta delno da spelje celo zadevo, kar pomeni, da bi logistično, nekaj vem da so že, nekaj bi pa še morali, dejansko vse preseliti na rezervne lokacije in seveda začeti s popolno sanacijo zato, da bi lahko pripravili takšen objekt za neko novo delovanje, da bi bila pripravljena tudi za tovrstne potrebe kot smo jih imeli pri COVID-19 in se je zdaj pokazalo, kako je nujno. Če bi bili ti objekti okej, potem nebi rabili nobenih kontejnerjev nikjer. Tako pa noben seveda ni objekt prilagojen tovrstnim zadevam, zato smo tudi to rabili. Zdaj to preprostemu povprečnemu človeka, ki nima nekih strokovnih znanj govori, da nekaj je potrebno spremeniti. Pa za to ne rabimo reči, da smo zanič, ker v končni fazi, a veste, pri tej koroni so vsi zdravstveni sistemi ugotovili, kaj jim vse manjka. V najbolj razvitih državah na svetu ste videli dodatne kontejnerje, šotore, opremljanje raznih velikih telovadnih, začasne bolnišnice so postavili in tako naprej, ker so se potrebe in logistika popolnoma spremenile po tistem, kar dejansko zahtevajo obstoječi objekti.</p>
               <p>In, oprostite, za vse to, kar sem zdaj povedal, mi ne potrebujmo 780 milijonov, ampak nekaj milijard. In mnogo več let. S 780 milijoni ne bomo nič rešili. Na drugi strani v 6 letih pa lahko minimalno dosežemo tisto, kar smo se zavezali.</p>
               <p>To se mi zdi zelo korektno, da seveda v takšnem duhu tudi razpravljam ne glede na to, da sem v opoziciji. To ne pomeni, da vlado branim. Sklep, ki je bil predlagan, tukaj se strinjam s kolegom Trčkom, sklep je res, a veste, to je tista stara zgodba bomo vse sklepe zavrnili, ampak dajmo potem svoj en sklep zato, da ne bodo rekli, da nimamo sklepa, da nismo brez sklepa. To dela vsakokratna koalicija, da ne boste mislili, da sem toliko ciničen, da to samo tej koaliciji pripisujem, vsakokratna koalicija to počne. Ampak pač mene nič ne moti, če se opravi razprava. Razprava je in je prav, da si povemo in da si razjasnimo določene pojme, ampak kje pa piše, da moramo kakšen sklep sprejeti? Zakaj pa sprejemati na zalogo sklepe? Veste, koliko je neumnih sklepov že sprejetih in zapisanih? Strokovci, ki delajo po odborih, se smejijo, kot to berejo. Pač morajo, ne?</p>
               <p>Tako, da jaz ne podpiram nobenega sklepa, to pa ne pomeni seveda, da nebi resno diskusijo podprl ko bi se pogovarjali o resnih prioritetah Republike Slovenije, in to je čas, ko imamo proračun. Proračun je edini dokument, ki govori o resničnih namenih vsakokratne vlade, o njegovih prioritetah. Tam notri se vidi, kaj so za njega prioritete. Pa ne samo proračun, NRP je treba gledati. V NRP-ju bomo videli, kakšen je res razvojni razmislek kar se finančnega dela tiče. Tam notri bomo videli sporočilo in smernice kaj vsakokratna vlada resno misli. In zato čakam rebalans in čakam NRP- ko bom to videl, takrat bo resna diskusija za mene o tem ali bo pa teh 780 milijonov oziroma prvi kvartal resno namenjen tja, kamor mora iti. Ampak to ne pomeni samo za v vojsko, mene zanima potem tudi zdravstveni sistem in vsi spremljajoči zakoni.</p>
               <p>Hvala lepa.</p>
            </sp>
            <sp who="BevkSamo">
               <speaker>PREDSEDNIK SAMO BEVK:</speaker>
               <p>Hvala lepa tudi vam.</p>
               <p>Besedo želi predlagatelj, poslanec Miha Kordiš, za razpravo pa naj se pripravi poslanka Nada Brinovšek.</p>
               <p>Izvolite.</p>
            </sp>
            <sp who="KordišMiha">
               <speaker>MIHA KORDIŠ (PS Levica):</speaker>
               <p>Hvala za besedo, predsedujoči.</p>
               <p>Zdravstvo in vojska nimata praktično nič skupnega, pravite. Kdor je proti 780 milijonov za orožje, je za ukinitev slovenske vojske, je dejal minister Tonin. Resnica je ravno obratna. Kdor je za oklepnike, havbice in protiletalsko orožje, je za ukinitev javnega zdravstva. Ker če namenimo sredstva za orožje, jih za zdravstvo ne bo. In s tem ko v Levici predlagamo, da se 780 milijonov namesto po hitrem postopku za Nato-pakt nameni za javno zdravstvo, ne le, da to javno zdravstvo krepimo in saniramo, ščitimo ga tudi pred privatizacijo. Ker podhranjeno zdravstvo je plen za privatizacijo. In prav to je zapisano v politični agendi aktualne vlade. Če kupimo oklepnike 4x4, potem bo v domovih starejših občanov še naprej manjkalo 600 tehnikov in 1500 diplomiranih medicinskih sester. Če kupimo oklepnike 8x8, nikoli ne bomo našli denarja za izgradnjo novih domov za starejše in še naprej bo manjkalo 10 tisoč postelj. Če gremo v nakup havbic, če gremo v nakup raketnih sistemov, bo še kar naprej v bolnišnicah manjkalo 1400 medicinskih sester in 640 tehnikov, v zdravstvenih domovih pa 1300 zdravnikov, ker denarja za vse ne bo. Javno zdravstvo je že sedaj podinvestirano, je že zdaj na robu svojih zmogljivosti, in infrastrukturno in kadrovsko, Prostori so neprimerni, oprema je dotrajana, je podhranjeno. In če se ga bo podhranjenega ohranjalo še naprej, bo, kot sem dejal, postalo plen za privatizacijo - kar je navsezadnje tudi tisto, kar politični oblastniki želijo. Denar mora iti v razvoj, mora v blaginjo, mora v javno zdravje, ne pa v Natovo orožje.</p>
               <p>Hvala.</p>
            </sp>
            <sp who="BevkSamo">
               <speaker>PREDSEDNIK SAMO BEVK:</speaker>
               <p>Hvala lepa tudi vam.</p>
               <p>Besedo želi predlagatelj, oziroma predstavnik Vlade, državni sekretar Uroš Lampret, izvolite.</p>
            </sp>
            <sp who="LampretUroš">
               <speaker>UROŠ LAMPRET:</speaker>
               <p>Hvala, predsedujoči.</p>
               <p>Zelo na kratko: kakor sem že prej povedal, zakon ne govori o havbicah, prav tako zakon ne govori o protiletalskih raketah, zakon govori o sedmih sklopih opreme, ki smo jo zelo jasno predstavili, kakšne so pa ambicije pa zaveze, ki pa jih je minister predstavil, govorijo pa nekaj drugega, to pa so zaveze, ki so bile v resoluciji sprejete. Ampak te zaveze niso financirane. Za te zaveze zakon ne sprejema finančnih obligacij. In do teh zavez se bomo opredeljevali do, po naslednjem srednjeročnem obdobju, ko bo ta zakon prenehal veljati, samo tako, da je jasno, hvala.</p>
            </sp>
            <sp who="BevkSamo">
               <speaker>PREDSEDNIK SAMO BEVK:</speaker>
               <p>Hvala lepa tudi vam.</p>
            </sp>
            <sp who="KordišMiha">
               <speaker>MIHA KORDIŠ (PS Levica):</speaker>
               <p>
                  <stage>/ izklopljen mikrofon/</stage> Replika.</p>
            </sp>
            <sp who="BevkSamo">
               <speaker>PREDSEDNIK SAMO BEVK:</speaker>
               <p>Replika, poslanec Kordiš.</p>
            </sp>
            <sp who="KordišMiha">
               <speaker>MIHA KORDIŠ (PS Levica):</speaker>
               <p>Hvala za besedo, predsedujoči.</p>
               <p>Govorimo o političnih prioritetah in politična prioriteta je zelo očitno za to vlado tudi do neke mere za njene predhodnice, da se denar namenja za Natovo orožje in trenutni tempo, kot je predviden, je da se bo v naslednjih 6 letih porabilo 780 milijonov evrov za oklepnike, nekaj za transportno letalo, za dva helikopterja, so pa potem načrti še za naprej, kako zapraviti še enkrat toliko denarja in v tem sklopu seveda tudi za havbice in tudi za protiletalske rakete. In je pa zelo jasno, da, če gremo po tej poti investiranja v bodoče staro železo, ki je Natovo orožje in ki je namenjeno za okupacije tretjega sveta in ne za obrambo domovine, potem bo slovensko javno zdravstvo ostalo podhranjeno, ker denarja za vse ne bo, kar je navsezadnje tudi politična agenda trenutne vladajoče koalicije, podhranjeno zdravstvo je plen za privatizacijo. Nekaj namigov v tej smeri smo že dobili: izločitev zobozdravstva za odrasle in popolna prepustitev trgu ne glede na to, kako se je tržno organizirano gospodarstvo sesulo med epidemijo in se je edino javno zdravstvo izkazalo, da je zmožno zagotoviti javno zdravje državljank in državljanov. Pa plačljivi obroki v bolnišnicah in ne vem kaj še vse. Skratka, krčenje pravic, že sedaj, ker je že sedaj javno zdravstvo podhranjeno. In če se bo šlo v nakupe oklepnikov, če se bo šlo v to, da se 780 milijonov po hitrem postopku z zakonom že jutri na vladi, pa potem z glasovanjem stran v Državnem zboru vrže za zvezo NATO, potem se bo privatizacijski pritisk na javno zdravstvo še stopnjeval in prostori bodo ostali neustrezni, oprema bo ostala na koncu svoje življenjske dobe, prav tako bo iztrošen kader, pa tega kadra že sedaj primanjkuje. Izbira ni hipotetična. V tem hipu govorimo o tem, kakšna bo naša prihodnost, če bomo denar dali za orožje, ga za zdravstvo ne bo, pika.</p>
            </sp>
            <sp who="BevkSamo">
               <speaker>PREDSEDNIK SAMO BEVK:</speaker>
               <p>Besedo ima za razpravo poslanka Nada Brinovšek, pripravi naj se poslanec Željko Cigler.</p>
               <p>Izvolite.</p>
            </sp>
            <sp who="BrinovšekNada">
               <speaker>NADA BRINOVŠEK (PS SDS):</speaker>
               <p>Dober dan še enkrat vsem skupaj.</p>
               <p>Poglejte, dejstvo je, da je Slovenska vojska omogočila seveda s pomočjo državljanov samostojno državo Slovenija. In to je moja država in jaz jo imam rada in ta moja država oziroma naša država bo čez dva dni praznovala tudi svoj rojstni dan. In vsaka pametna vlada seveda ve, da je za državo najbolj pomembna varnost, tudi, če hočete, vojaška varnost in pa zdravje njihovih prebivalcev, državljanov. Zdaj, predlagatelj je v tem sklicu za današnjo sejo v svojem tekstu piše: »Blišč vojske in pa beda javnega zdravstva.« Zdaj, jaz se tule ne morem strinjati s tem, jaz bi rekla bolj beda vojske in pa beda javnega zdravstva. Zdaj, poudarila bi rada, da tu ne mislim na bedo zdravstva in pa vojske v kadrovskem smislu, tu vemo, da imamo na področju vojske in pa zdravstva strokovnjake, ki segajo v sam vrh, sam svetovni vrh. Tu mislim predvsem na pogoje dela, tako na področju vojske, kot tudi na področju zdravstva. Vemo, da na področju zdravstva manjka osebja in še tisto osebje, ki je do nedavnega delalo, je bilo zaposleno v zdravstvu, je ušlo, je odšlo v drugo branžo, se tam zaposlilo ali pa v tujino. In ne zaradi, ali pa predvsem finančnih sredstev, predvsem zaradi slabih pogojev dela in prav tako je tudi na področju vojske. Zdaj, znano je, da je naša vojska številčno podhranjena, da je v zadnjem obdobju, smo slišali, zapustilo Slovensko vojsko preko tisoč vojakov, ministrstvo se sicer trudi urediti status vojaka in pa izboljšati pogoje dela in pa seveda tudi sam ugled vojaškega poklica. Zdaj, še enkrat bom rekla, predlagatelj v sklicu za to sejo piše o blišču Slovenske vojske. Zdaj, če se vam zdi blišč to, da so investicije v Slovenski vojski v zadnjih 15 letih močo stagnirale, da je Slovensko vojsko zapustilo, kot sem še že rekla, preko tisoč vojakov v zadnjem, v zadnjih nekaj letih in pa da je Slovenska vojska, tako kot sem že rekla, podhranjena, ali pa, če vzamemo tudi, oziroma bom povzela tule, kar je že prej minister povedal iz poročila Nata o implementaciji valižanske zaveze, da Slovenija, da je Slovenija v letu 2019/2020 zasedla 25. mesto glede na procent BDP za obrambne izdatke in pa predzadnje, se pravi 27. mesto na področju procenta za investicije. Če je to blišč neke vojske, potem se tu nekako zelo razhajamo v naših mnenjih. Zdaj, rada bi pa še enkrat opozorila, ko je prej predlagatelj rekel, da skorajda že vseh 2 milijona Slovencev nekako ni za to, da se teh 780 milijonov nameni za vojsko, ampak za zdravstvo, jaz bi rada opozorila, da je Slovenija v letu 2003 na podlagi referenduma vstopila v NATO in mislim, da takrat je bil okrog 66 % ta procent, ki so se izrekli za. Bom rekla, da se mi nerazumljivo zdi, da se je predlagatelj, jaz se strinjam, da na področju zdravstva primanjkuje finančnih sredstev, ampak, da se je lotil glih vojske. Zakaj se predlagatelj ni lotil in zapisal tule notri v svoj predlog blišč javnega sektorja in pa beda zdravstva. Poglejte v zadnjih nekaj letih smo zaposlili več kot 10 tisoč javnih uslužbencev. Ali veste koliko je to letno, koliko to prinesejo bruto plače teh javnih uslužbencev in kaka je dodana vrednost teh javnih uslužbencev? Ne bom rekla, da je nič, ampak. Ali pa zakaj ni zapisal predlagatelj blišč nevladnih organizacij, beda zdravstva. Poglejte, podatki, iz podatkov, ki sem jih zdajle iskala iz proračuna, nevladne organizacije na leto prejmejo čez 330 milijonov evrov. Mi se pa tule pogovarjamo o 700, 780 milijonih za 6 let, za 6 let. Zdaj, 330 milijonov nevladne organizacije iz proračuna, Ministrstvo za zdravstvo prejme iz proračuna cirka 190 milijonov. Zdaj, tudi tu se bi vprašala, kaka je dodana vrednost teh nevladnih organizacij, pa tudi tu ne bom rekla, da je nič. Je, ampak 330 milijonov je pa kar čedna vsota. Kot sem že rekla, predlagatelj se je pri vsem tem pač spravil na vojsko, poznamo njihovo politiko in tako naprej, pozabil je pa tu na to, da je pač slovenski, oziroma, da bo slovenski vojak, oziroma Slovenska vojska, da sta nepogrešljiva pri izvajanju nujne medicinske pomoči, kot smo že slišali, pri helikopterskem reševanju, predvsem gorskem, pri pomoči državljanom ob naravnih nesrečah in pa predvsem to, da vojska omogoča našim državljanom, omogoča in nekako predstavlja tudi varnost, varnost je pa zelo pomembna. Bog ne daj, da bi prišlo do tega, da bi morala Slovenska vojna, Slovenska vojska braniti naše državljane pred kako vojno. Zdaj jaz tule nikakor ne morem podpreti nobenega od teh štirih predlogov sklepov. Tu se pač vidi, da je predlagatelju gre samo za to, da Slovenija nekako postane država brez vojske.</p>
               <p>Zdaj za konec bi še rekla to, da dejstvo je, da država potrebuje vojsko, da država potrebuje zdrave ljudi in za vse to je pa potrebno v nekem zdravorazumskem planiranju nameniti tudi neka določena finančna sredstva.</p>
               <p>Hvala.</p>
            </sp>
            <sp who="BevkSamo">
               <speaker>PREDSEDNIK SAMO BEVK:</speaker>
               <p>Hvala lepa tudi vam.</p>
               <p>Razprava ali replika?</p>
            </sp>
            <sp who="KordišMiha">
               <speaker>MIHA KORDIŠ (PS Levica):</speaker>
               <p>Predlagatelj.</p>
            </sp>
            <sp who="BevkSamo">
               <speaker>PREDSEDNIK SAMO BEVK:</speaker>
               <p>Predlagatelj Miha Kordiš, pripravi naj se Željko Cigler.</p>
            </sp>
            <sp who="KordišMiha">
               <speaker>MIHA KORDIŠ (PS Levica):</speaker>
               <p>Hvala za besedo.</p>
               <p>Kolegica Nada Brinovšek, ki je govorila pred mano, iz vrst SDS-a se sprašuje, zakaj v Levici pravimo »dajmo denar za javno zdravstvo, ne pa za orožje«. Namesto, da bi problematizirali recimo nekih 10 tisoč zaposlitev v javnem sektorju, je omenjala. Mislim, kolegica Brinovšek, saj vi veste, da je tudi vojska del javnega sektorja? In pravite, da v vojski manjka tisoč ljudi, se pravi hočete zaposliti tisoč novih ljudi v javnem sektorju. Dajmo malo konsistence.</p>
               <p>In kakšna je ta dodana vrednost javnega sektorja, se sprašujete. Ja, ravno javni sektor je tisti, ki nas je zaščitil pred epidemijo. Saj nas ni zasebno zdravstvo zaščitilo, javno zdravstvo nas je zaščitilo. In če te številke zdržijo - in te številke zdržijo -, potrebujemo javni sektor še okrepiti - sem vam že enkrat povedal, pa vam bom še enkrat – z najmanj 1364 zdravniki v zdravstvenih domovih, z 1466 medicinskimi sestrami in 643 tehniki v bolnišnicah, s 600 tehniki in 1500 diplomiranimi sestrami v domovih starejših občanov. Najmanj kar je, moramo javni sektor okrepiti s tako kadrovsko sestavo, najmanj. Pa so še to nekje spodnje meje vzdržnosti. Saj, populacija se nam stara. Edino solidarna javna oskrba je tista, ki bo za ljudi in njihovo zdravje lahko poskrbela, kot se je pokazalo v epidemiji koronavirusa.</p>
               <p>In naprej gospa Brinovšek problematizira, da gre, kaj, 330 milijonov za nevladne organizacije. Ne vem, kje so to številko dobili, ampak glede na to kako je visoka, bi rekel, da so v teh nevladnih organizacijah – sem precej prepričan glede na to, da so tudi pravno-formalno razvrščeni kot taki – všteti tudi prostovoljni gasilci. A vi pravite, da je potrebno vzeti denar prostovoljnim gasilcem? Ne? To so pač vse nevladne organizacije. Mislim, da se tudi kakšne zasebne šole najdejo na tem seznamu nevladnih organizacij, pa vemo, ne? Cerkvene zasebne šole so tudi v našem družbenem prostoru, ki delujejo, ne? Gre tudi iz tega proračuna. Tako, da previdno z vašimi zaradi tega, ker pljuvate v lastno skledo.</p>
               <p>Ampak v osnovi niso retorični spotiki tisti, ki me skrbijo. Skrbi me to, da se očitno tudi v razpravi izkazuje nekritično pristajanje na zapravljanje javnega denarja za orožje, ki ga ne potrebujemo, ki ne služi nikomur drugemu kakor vojaško-industrijskim kompleksom nekaterih večjih držav, njihovim dobičkom. In to je to, ničemur drugemu. Nismo vojaško ogroženi. Slišali smo, kako, »joj«, da vsaka država mora najprej poskrbeti za svojo varnost. Okej, pred čem natančno nas branijo oklepniki 8x8? Ali oklepniki 4x4? Srednjo bataljonsko skupino se sestavlja zato, da bo operirala za hitro posredovanje na drugih koncih sveta, ne zato, da bo branila domovino. Lahko mi pa tudi poveste, kdo je pravzaprav tisti, ki nas vojaško ogroža. Ker ta narativ češ »moramo biti pripravljeni, smo ogroženi« se neprestano lajna, ampak za njem ni absolutno nikakršne konkretnosti ne v tej vladi ne v prejšnji vladi, ne v predprejšnji vladi. Smo ministre že na to temo spraševali. Mogoče mi pa lahko gospa Brinovšek odgovori, kar mi ne minister Tonin ne minister Karl Erjavec nista znala.</p>
               <p>Takole smo nazadnje spraševali ministra Tonina. Katere države s svojimi vojskami ogrožajo evroatlantski prostor na kopnem, morju, zraku, v kiberprostoru</p>
               <p>
                  <stage>(nadaljevane)</stage> in v vesolju? Ali ima katerakoli od teh držav svojo vojsko trenutno v takšni pripravljenosti in razporeditvi, da bi lahko v kateremkoli trenutku izvedla oborožen napad na katero od članic Nato-pakta ali Evropske unije? Če da, katera? Koliko časa bi potrebovale države, ki predstavljajo vojaško grožnjo evroatlantskemu prostoru in trenutno nimajo svojih vojska v pripravljenosti za oborožen napad na države članice Nato-pakta ali Evropske unije, da bi mobilizirale dovolj vojaštva in ga strateško razporedile tako, da bi lahko v kateremkoli trenutku izvedle tak napad? Ali ima katerakoli od teh držav svojo vojsko trenutno v takšni pripravljenosti in razporeditvi, da bi lahko v kateremkoli trenutku izvedla oborožen napad na Republiko Slovenijo? Katere države predstavljajo ali bi lahko predstavljale neposredno vojaško grožnjo Republiki Slovenije z delovanjem iz razdalje po ključni infrastrukturi, ki omogoča strateško mobilnost vojaških sil? Ali Slovenijo vojaško ogrožajo njene sosede Italija, Madžarska ali Hrvaška, ki so tudi članice Nato-pakta, ali morda Avstrija, ki je nevtralna država? Ali je Slovenija lahko žrtev vojaškega napada od katere drugih svetovnih držav iz morja?</p>
               <p>To so vprašanja, ki smo jih naslovili na ministrstvo za obrambo oziroma na ministra Tonina. Dobili nismo niti enega odgovora na katerokoli od teh zelo konkretnih vprašanj. Smo pa dobili pojasnilo, da Slovenija sicer dela ocene vojaške ogroženosti, da pa so, citiram, »ti produkti označeni tudi z ustrezno stopnjo tajnosti. Ministrstvo zaradi občutljivosti narave podatkov in stopenj njihove tajnosti odgovori na vsebinsko zelo konkretna vprašanja, da teh odgovorov ne more podati v zahtevani konkretni obliki«. Se pravi na veliko smo menda ogroženi, zato moramo kupovati oklepnike, takšne oklepnike, drugačne, predvidena je nabava protiletalskih raket, haubic, ne vem kaj še vse, potem pa ko povprašamo po tej dejanski vojaški ogroženosti, kdo za boga nas bo pa napadel zdaj v dogledni prihodnosti, karkoli, še posebej ker smo obdani z državami članicami, menda prijateljskimi, znotraj celo Nato-pakta oziroma Avstrija je nevtralna, potem pa niti enega konkretnega odgovora. Skratka nek štiklc o ogroženosti - zveni zdravorazumsko, osnove za njim ni nobene, njegov namen je pa en in en sam, da utemelji, da prepriča ljudi, da je potrebno izprazniti proračun za vojno nabavo. To so odgovori, s katerimi se gospe in gospodje na ministrstvo delate norca iz cele slovenske javnosti. A nas Avstrija vojaško ogroža? A nas Italija vojaško ogroža? Hrvaška? Madžarska? Seveda nič od tega ne znajo podkrepiti zaradi tega, ker ne morejo podkrepiti, ker vedo, da nas te države ne ogrožajo. Gre za nek znanstvenofantastični scenarij, ki se vrti v glavah Natovih ideologov in lokalni Natovi podrepniki ga prodajajo v slovenskem prostoru. In ta scenarij ne zdrži niti, če gremo primerjati število vojakov in opremljenosti in vsega ostalega Nato-pakta v primerjavi, ne vem, z Rusko federacijo, ki se jo postavlja kot velikega bav-bava. Ali pa konec koncev ko se vprašamo po interesih, zakaj bi recimo Ruska federacija – pravim recimo – sploh napadla Slovenijo, na tisti točki pa pade cela teorija oziroma cela ideologija ogroženosti.</p>
               <p>Zdaj glede na to, da je gospa Brinovšek iz SDS-a pred mano govorila o tem, da moramo poskrbeti za svojo varnost, se pravi, da smo nekako ogroženi. Če že ministrstvo za obrambo ni znalo odgovoriti na to vprašanje, morda pa ona ve kaj več, čeprav že jaz kot poslanec do teh informacij na ministrstvu nisem mogel priti, ker so menda označene s stopnjo tajnosti.</p>
            </sp>
            <sp who="BevkSamo">
               <speaker>PREDSEDNIK SAMO BEVK:</speaker>
               <p>Na vrsti za razpravo je poslanec. Oziroma predstavnik vlade želi še prej, državni sekretar Uroš Lampret.</p>
               <p>Izvolite.</p>
            </sp>
            <sp who="LampretUroš">
               <speaker>UROŠ LAMPRET:</speaker>
               <p>Hvala, predsedujoči.</p>
               <p>Mi smo dobili to dopolnitev poslanskega vprašanja, na katerega bomo tudi odgovorili v roku, ki ga imamo. Določene ocene ogroženosti so pod stopnjami tajnosti, kar je jasno. To je javna razprava in jaz nebi špekuliral potem o tem vprašanju.</p>
               <p>Hvala.</p>
            </sp>
            <sp who="BevkSamo">
               <speaker>PREDSEDNIK SAMO BEVK:</speaker>
               <p>Hvala lepa za pojasnilo, gospod državni sekretar.</p>
               <p>Besedo pa ima poslanec Željko Cigler. Pripravi naj se poslanec mag. Andrej Rajh.</p>
               <p>Izvolite, kolega.</p>
            </sp>
            <sp who="CiglerŽeljko">
               <speaker>ŽELJKO CIGLER (PS Levica):</speaker>
               <p>Hvala lepa. Spoštovani.</p>
               <p>Ustava jamči državljankam in državljanom pravico do varnosti tako kar se tiče obrambe kot tudi do zdravstva, do zdravstvenega varstva in obe pravici je potrebno zagotavljati. Postavlja se pa vprašanje, katera je trenutno najbolj ogrožena. Pred epidemijo COVID-19 so bile čakalne vrste v Sloveniji zelo velike, preko kritičnih meja na ogromno področjih bolezni. Ko je prišlo do epidemije, se je naš zdravstveni sistem zamajal praktično v temeljih. Uspeli smo to epidemijo sicer zaenkrat obvladati s pomočjo discipline državljank in državljanov in seveda kvalitetnega zdravstvenega sistema in ljudi, ki so delali v domovih za ostarele, vendar se je hkrati ob tem pokazalo, da je naš zdravstveni sistem, ki ima, ki že nekaj let izgublja delež bruto družbenega proizvoda, praktično podfinanciran, da so objekti, v katerih se zdravstvena dejavnost izvaja, nevzdrževani, slabo opremljeni, 83 % odpisanost opreme, da imamo krepko premalo zdravstvenega kadra tako zdravnikov kot medicinskih sester, da so delavni teami zdravniški preobremenjeni koliko pacientov naj bi imeli posamezni in da tega preprosto ne morejo izvajati. In ko se je temu še pridružilo zdajle pred kratkim, ko smo nedolgo tega tudi s strani Levice sklicali nujno sejo odbora za zdravje, da se razmišlja celo o tem, da se zmanjša paket pravic zdravstvenih iz obveznega zdravstvenega zavarovanja, vidimo, da govorimo o enem zelo pomembnem delu življenja v tej državi, ki bi moralo imeti prioriteto. Ker prvo je življenje in pravica življenja v tem smislu, da že zboliš, pa si star, imaš kronično bolezen ali pa epidemijo dobiš, moraš imeti pravico do zdravstvene oskrbe. V kolikor ni denarja, se te pravice ne da izvajati.</p>
               <p>In v tem trenutku ko smo ugotovili veliko napak in pomanjkljivosti našega zdravstvenega sistema, zlasti so pa te, da je ta podfinanciran in da bo treba za njega nameniti več sredstev bruto družbenega proizvoda primerjalno z drugimi državami, je pred nas prišel predlog, da se nameni iz javnih zdravstvenih sredstev v prihodnih letih šestih 780 milijonov - za dodatno oborožitev. Zlasti za dve bojni bataljonski skupini, ki jih za obrambo Republike Slovenije v tem trenutku absolutno ne potrebujemo in je na prvem mestu gotovo obramba zdravstvenega varstva in zdravja državljank in državljanov v Republiki Sloveniji. In danes je ta situacija o tem, ko govorimo, da imamo tako velik družbenega proizvoda oziroma javnih sredstev, da v času ko se ograjuje Trg republike, ko se izvajajo policijska legitimiranja in odstranjevanje ljudi iz trga republike, ki tam berejo ustavo ali polagajo cvetje, ko se želi aktivirati 37.a člen Zakona o obrambi in poslati vojsko na naše meje, v času ko vojak – vojak – uperi puško v glavo civilista na slovensko-italijanski meji, v tem času so take razprave, mislim, da neustrezne in neprimerne in politično vprašljive. In mnogi ljudje, ki zdajle gledajo to, tudi zdravstveni delavci, se sprašujejo, če mi točno vemo, kakšno politiko sprejemamo oziroma kakšen politični koncept stoji za predlogom tega zakona, o katerem zdajle razpravljamo. Ali je to popolna avtoritarizacija, postaviti koncept avtoritarnosti Republike Slovenije?</p>
               <p>Na prvem mestu bi nam morala biti skrb za zdravje in za pomoč tistim, ki zdravniško pomoč potrebujejo. Za to pa je treba vlagati v zdravstvene investicije, v zdravstveni kader, v njihovo boljšo nagrajenost in dostopnost tega javnega zdravja. In javni zdravstveni sistem se je pokazal v času epidemije, da je tem izzivom sposoben služiti in odgovarjati. In ko nam je v imenu zdravnikov, v imenu zdravniške zbornice, ki so tam združeni zdravniki, gospa Čebaškova povedala »ne zahvaljujete se nam, ne zahvaljujte se zdravstvu«, pokažimo razumevanje vsaj v tem smislu, da se zavedamo vloge zdravstva v Sloveniji, zlasti njenega javnega dela, da za to, da to vlogo opravlja, rabi več denarja. Več denarja, ker je bil v preteklih letih krepko zapostavljen. Zmanjševala so se sredstva za njegovo delovanje, zmanjševal se je kader za njegovo funkcioniranje, ni investicij in še naprej kar so kolegice in kolegi pred mano govorili.</p>
               <p>Tudi zaradi tega moram reči, da smo v Levici predlagali zakon, ki bo v kratkem tudi obravnavan, da se zdravstveni sistem v Sloveniji financira ne samo iz prispevkov. Ker če ti zmanjkajo, če bo velika brezposelnost, če bo veliko stečajev, če bodo plače padale in bo premalo denarja iz prispevkov za zdravstveno zavarovalnico, mora manko sredstev pokriti proračun Republike Slovenije iz stabilnih virov kot so davki in drugi prihodki.</p>
               <p>In rad bi tole rekel, poglejte. Vsak evro, ki gre v tem trenutku, bom rekel tako, za vojsko, je premalo, je manj za zdravstvo. In na prvem mestu nam mora biti človek, njegova zdravstvena varnost in stabilnost zdravstvenega sistema v Sloveniji. Ker rad bi tole rekel, Natov temeljni cilj, da je treba do leta 2024 zagotoviti 2 % BPD-ja za obramo, izpolnjujejo po podatkih, ki smo jih sredi marca dobili, 9 zaveznic, in sicer Združene države, Bolgarija, Anglija, Grčija, Estonija, Romunija, Litva, Latvija, Poljska. Slovenija zagotavlja 1,04 BDP-ja in je na repu, manj so lani za obrambo namenile tudi Luksemburg, Španija in Belgija. Ampak kaj je zdaj bistveno? Natove standarde torej dosegajo države, kjer je zdravstvo najbolj na psu, dostop do zdravstvenih storitev pa najbolj omejen. To so govorili pred mano kolegice in kolegi, ki so opisovali zdravstveno situacijo v Združenih državah Amerike, ki nameni za zdravstvo petino BDP-ja, hkrati pa tam, če hočeš biti zdravljen tam, kjer je v Sloveniji zaenkrat še jamčeno zdravstveno varstvo, moraš preprosto prodati hišo in premoženje cele družine, da prideš do take zdravstvene usluge. Takšnega zdravstvenega sistema v Sloveniji nimamo zapisanega v ustavo in za tem sigurno ne samo Levica, ampak tudi ljudje, ki nas poslušajo, državljanke in državljani, sigurno ne stojijo.</p>
               <p>In rad bi naprej tole še rekel. Glejte, dobili smo predlog, in jaz sem mislil, da sem se prejle zmotil, ampak vseeno bi rad povedal, da predlog koalicije, ki naj bi ga danes na mestu predloga sklepov, ki jih je Levica pripravila in jaz sem utemeljil malo zakaj je to tako, sem se pridružil kolegu Luki, je v tem sklepu zapisano: »odbor za obrambo in odbor za zdravstvo podpirata napore Vlade Republike Slovenije za izvedbo investicij, ki bodo okrepile slovenski zdravstveni in obrambni sistem«. Vsi smo imeli možnost gledati dobro pripravljen investicijski program za nabavo orožja za pobijanje ljudi drugod po svetu, da bomo v Sloveniji bolj svobodni in bolj varni. Danes smo pa prvič slišali dejansko poročanje predstavnice z ministrstva, državne sekretarke, za kaj bodo vse te investicije v zdravstvo namenjene, ko je omenila infekcijski kliniki v Ljubljani in Mariboru, tri negovalne bolnišnice, investicijo v splošno bolnišnico Celje in še nekatere druge zadeve. Ob vsem tem ko se zavedamo, da zdravstvu dejansko, da dejansko to bi moralo biti pripravljeno drugače in bolj konkretno. In vlada bi morala priti najprej pred nas s programom okrepitve slovenskega javnega zdravstvenega sistema in šele potem z drugimi stvarmi, tudi s tem, kar razmišlja in ima v to vso pravico, kako okrepiti slovensko vojsko.</p>
               <p>Zdaj bi pa na konec še tole rekel. Luka je, pardon, Miha Kordišev, sokolega, sotovariš, je prejle povedal, da podfinancirano zdravstvo v Sloveniji se bo praktično dalo, ker bo razpadlo, kot plen zasebnemu sektorju - to, kar se danes dogaja z zobozdravstvom. In če se spomnite, na eni od preteklih sej odbora za zdravje je predstavnik zdravniške zbornice povedal, da v zobozdravstvu zdravniki, ki imajo koncesije, odhajajo iz koncesionarskega razmerja in želijo postati zasebniki, ker se jim to bolj izplača. Ampak nato pa razumem zdaj šele bolj izjavo ministra Tonina, izjavo ministra za obrambo gospoda Tonina, kjer je rekel, da je problem zdravstvenega sistema organizacija zdravstva v Sloveniji in kjer govori: »Javna sredstva naj sledijo bolniku, javno namenska sredstva zdravstva naj sledijo bolniku, ta naj pa si na trgu sam izbere zdravnika.« Skratka, s tem zakonom praktično posredno ne vlagamo v napačen cilj in v napačne namene, ki niso zdajle prioriteta problemov v Sloveniji, vlagamo hkrati in za tem stoji tudi razgradnja javnega zdravstvenega sistema v Sloveniji, kateremu se moramo zahvaliti, da je ta država kolikor toliko preživela COVID-19 krizo, pri tem pa opozarjam, da ta kriza očitno ni bila zadnja in napačne odločitve bodo gotovo povzročile, da bo slovenski, če bomo denar dajali prvenstveno za orožje in represijo, da bomo na bodoče tovrstne zdravstvene krize, ki so lahko med nami že v jeseni, praktično slabo pripravljeni. Razgradnja javnega zdravstvenega sistema gotovo vodi v to. Hvala lepa.</p>
            </sp>
            <sp who="BevkSamo">
               <speaker>PREDSEDNIK SAMO BEVK:</speaker>
               <p>Hvala lepa tudi vam.</p>
               <p>Kolikor vem, Republika Slovenija ni nikjer po svetu v vojni, ima pa besedo predstavnik Vlade, državni sekretar Uroš Lampret, izvolite.</p>
            </sp>
            <sp who="LampretUroš">
               <speaker>UROŠ LAMPRET:</speaker>
               <p>Hvala, predsedujoči.</p>
               <p>Zdaj, dovolite mi, da reagiram na tri stvari.</p>
               <p>Prvo je glede obrambnih izdatkov in pa držav, ki imajo zdravstveni sistem, sicer naj še enkrat na začetku povem, ta zakon ne gre proti in ali z zdravstvenim sistemom, to je pač neodvisen zakon, ki gre za spremljanje dolgoročnejših obligacij obrambnega sistema. Ta odbor je specifično danes temu namenjen in te stvari povezuje, ki jih mi ne povezujemo.</p>
               <p>Druga zadeva, omenjene so bile države, da tiste države, ki imajo razvite zdravstvene sisteme, imajo nizek procent GDP. To enostavno ne drži, jaz verjamem, da države, kot so Norveška, Francija, ki imajo okoli 1,8 % BDP za obrambo, nimajo slabega zdravstvenega sistema, ki se je prav tako verjetno tudi izkazal v zadnji krizi.</p>
               <p>Druga zadeva, danes smo kar nekaj že govorili o obsegu in strukturi Slovenske vojske. Jaz v to razpravo ne bi šel, ker zakon ne govori o obsegu in strukturi Slovenske vojske, večkrat sta bili omenjeni dve bataljonski bojni skupini, ki sta nacionalna cilja. Ta nacionalna cilja izhajata iz dveh brigad, ki smo si mi zadali, ko smo šli v profesionalizacijo Slovenske vojske pred dobrimi 16 leti in ne bi zdaj o tem govoril. Moram pa povedati, da na izjavo, da Slovenska vojska pobija ene ljudi po svetu, jaz tej izjavi je, mislim, da je deplasirana, Slovenska vojska je v 13 operacijah, v 12 državah, 400 pripadnikov Slovenske vojske sodeluje danes v tej operaciji, nikoli in nikdar v zgodovini te države ni slovenski vojak ubil ali ranil kogarkoli v teh mednarodnih operacijah in misijah, kjer mi podpiramo stabilnost teh držav, zagotavljamo varnost in kjer delujemo v skladu z drugimi. Imeli pa smo ranjene, dvakrat, dva incidenta, eden je bil v Heratu v Afganistanu in drugi je bil pod okriljem Organizacije združenih narodov v Libanonu.</p>
               <p>Hvala, predsedujoči.</p>
            </sp>
            <sp who="BevkSamo">
               <speaker>PREDSEDNIK SAMO BEVK:</speaker>
               <p>Hvala lepa tudi vam.</p>
               <p>Sledi predlagatelj, poslanec Miha Kordiš, izvolite.</p>
            </sp>
            <sp who="KordišMiha">
               <speaker>MIHA KORDIŠ (PS Levica):</speaker>
               <p>Hvala.</p>
               <p>Mislim, da je bila to zloraba, no, ne zloraba, pač zlonamerna interpretacija, bom tako rekel, razprave, ki jo je priobčil tovariš Željko Cigler, češ, ne, Slovenska vojska pobija in ne vem kaj še vse. Govorimo o orožju. Pač orožje ima en in en sam namen, to je nasilje, to je v zadnji inštanci pobijanje. In ne govorimo o tem, na katerih misijah je prisotna Slovenska vojska, govorimo o tem, da bo šlo 780 milijonov za Natovo orožje, za izgradnjo dveh srednjih bataljonskih skupin, oziroma ne v celoti, ne, ampak v ta namen. Ta vojaška struktura pa ni namenjena za obrambo domovine, pa zato, da bo znotraj slovenskih meja nekaj počela, drugače bi popolnoma drugače izgledala, ampak je namenjena temu, da bo izvajala operacije, misije v tujini za potrebe NATO pakta, NATO pakt pa se spet obrača za potrebe imperialnih interesov velesil, zahodnih in za zagotavljanje poslov vojaškoindustrijskim kompleksom. Orožje, nakupi orožja so lahko namenjeni samo enemu in enemu samemu cilju, ne glede na to, ali ena bomba pade, ali je izstreljen en sam naboj, namen orožja je še zmeraj jasen, prisotnost orožja je še zmeraj jasna, da discipliniraš državo tako ali drugače, patroli ni treba zmeraj streljati, ne. Zdaj pa sami pripadniki Slovenske vojske na to niti nimajo kaj dosti vpliva, gre za politične odločitve, tako kar se tiče nabave orožja, kot kar se tiče v kakšni kapaciteti bo Slovenska vojska sodelovala v svetu in za kak namen. Vsem tem stvarem pa v Levici zelo jasno nasprotujemo. Mislim, če kupuješ orožje, ga kupuješ zato, da boš nekoga zastraševal, če se bo tisti, ki ga boš zastraševal upiral, boš to orožje uporabil zato, da ga boš ubil.</p>
            </sp>
            <sp who="BevkSamo">
               <speaker>PREDSEDNIK SAMO BEVK:</speaker>
               <p>Ja, o zlorabah bi se dalo govoriti tudi na drug način.</p>
               <p>Še 9 kolegic in kolegov je prijavljenih, tako da jaz verjamem, da si želijo razpravljati, da ne bi razpravljali samo na eni strani oziroma, da to ne bi bil dialog med, oziroma dialog med predlagateljem in med vlado, tako da zdaj v nadaljevanju, je zahteval besedo predstavnik vlade, državni sekretar <gap n="..."/>
                  <stage>/ oglašanje iz dvorane/</stage> Kaj imate repliko na?</p>
            </sp>
            <sp who="CiglerŽeljko">
               <speaker>ŽELJKO CIGLER (PS Levica):</speaker>
               <p>
                  <stage>/ izklopljen mikrofon/</stage> Državni sekretar <gap n="..."/>
                  <stage>/ nerazumljivo/</stage>
               </p>
            </sp>
            <sp who="BevkSamo">
               <speaker>PREDSEDNIK SAMO BEVK:</speaker>
               <p>Replika, izvolite.</p>
            </sp>
            <sp who="CiglerŽeljko">
               <speaker>ŽELJKO CIGLER (PS Levica):</speaker>
               <p>Hvala lepa.</p>
               <p>Jaz bi želel to povedati, da 400 slovenskih vojakov, kot je državni sekretar rekel, stažira pri nasilju in okupaciji v državah v Aziji, v Afriki in še kje drugje. V okoljih, kjer so mnogi, no tisoči mrtvih, od koder prihajajo mnogi, mnogi begunci, ker se te države rušijo. In za to se bo uporabljalo tudi orožje, za katerega danes namenjamo 780 sredstev, o tem jaz govorim. Tukaj Slovenska vojska pomaga pri okupaciji tujih držav in pri represiji v teh državah, to sem jaz povedal, hvala lepa.</p>
            </sp>
            <sp who="BevkSamo">
               <speaker>PREDSEDNIK SAMO BEVK:</speaker>
               <p>Hvala lepa tudi vam.</p>
               <p>Besedo ima državni sekretar, izvolite, gospod Lampret.</p>
            </sp>
            <sp who="LampretUroš">
               <speaker>UROŠ LAMPRET:</speaker>
               <p>Predsedujoči, hvala.</p>
               <p>Zdaj tista moja reakcija, replika, je bila na pobijanje ljudi po svetu, pa zakaj je to orožje namenjeno, jaz temu še vedno, ponavljam tisto, kar sem prej rekel, tukaj ne razpravljamo o mednarodnih operacijah in misijah oziroma <stage>/ nerazumljivo/</stage> kaj za nas pomeni, pod kakšnim mandatom smo tam, kako tam delujemo, je pa nekaj pomembno, a ne, mi se pripravljamo za vojaško obrambo, predvsem domovine, tudi s tema dvema brigadama, v katerih bosta ti dve bataljonski bojni skupini delovali. In smisel teh nakupov in dvigovanja pripravljenosti slovenske vojske je ne zastraševanje, kot se govori, ampak je odvračanje. Res je, da je to isti angleški izrazi, ki se mu reče »deterrence«, ampak mi ga prevajamo kot odvračanje, odvračanje vojaške agresije, tako na Republiko Slovenijo in zagotavljanje nacionalne obrambe v sklopu kolektivne obrambe. To pa krepimo s Slovensko vojsko. Hvala.</p>
            </sp>
            <sp who="BevkSamo">
               <speaker>PREDSEDNIK SAMO BEVK:</speaker>
               <p>Hvala lepa.</p>
               <p>Preden dam besedo predlagatelju, bi rad povedal, da v četrtem odstavku 66. člena piše, da predlagatelj oziroma njegov predstavnik ter predstavnik vlade lahko dobijo besedo tudi med razpravo poslancev, ne piše, da morajo dobiti po vsaki razpravi besedo.</p>
               <p>Izvolite, kolega Kordiš.</p>
            </sp>
            <sp who="KordišMiha">
               <speaker>MIHA KORDIŠ (PS Levica):</speaker>
               <p>Hvala, saj nisem javil po vsaki razpravi, ampak <gap n="..."/>
               </p>
            </sp>
            <sp who="BevkSamo">
               <speaker>PREDSEDNIK SAMO BEVK:</speaker>
               <p>Ja skoraj da.</p>
            </sp>
            <sp who="KordišMiha">
               <speaker>MIHA KORDIŠ (PS Levica):</speaker>
               <p>
                  <gap n="..."/> mislim, da je apologija nabav orožja, češ kako je orožje očitno namenjeno nečemu drugemu kot pobijanju ljudi, je pa res smešna, no, mislim, če kupuješ orožje, ga kupuješ z enim samim namenom, v zadnji inštanci zato, da ga lahko uporabiš. In to, da ga uporabiš, pomeni, da boš končal s smrtnimi žrtvami. Mislim, če odpreš kondom, zakaj si ga odprl. Pa bom dal še en primer te »kao« »deterrence« pa obrambne drže in v kakšni druščini se nahajamo in za kakšne potrebe gradimo dve srednji bataljonski skupini, konkreten primer generala Waltersa, to je poveljnik ameriških sil v Evropi, se pravi najvišja vojaška funkcija, ki jo NATO ima, v Evropi je ta človek je nedavno na zaslišanju pred odborom ameriškega senata za oborožene sile odgovoril na vprašanje o morebitni spremembi ameriške politike pri uporabi jedrskega orožja z, citiram, da je: »Ljubitelj fleksibilne politike prvega udara.« Se pravi, politike, kjer Združene države Amerike prve z jedrskim orožjem napadejo druge države, še preden bi bile same oziroma katere od njihovih satelitskih držav tarče jedrskega napada. To je izjava, ki je bila samo nekaj mesecev po tem, ko so ZDA na svoje podmornice začele nameščati taktično jedrsko orožje s t. i. »low-yield warheadi«. Poleg tega je na zaslišanju general Walter tudi pritrdilno odgovoril na vprašanje o tem ali bi razvoj kopenskih raket srednjega dosega izboljšal njegove sposobnosti za zastraševanje Rusije.</p>
               <p>Skratka to zelo jasno kaže na to, da bodo združene države po tem, ko so enostransko odstopile od INF sporazuma, še naprej razvijale in verjetno zelo kmalu tudi razmestile po svetu takšno orožje, vi pa govorite o obrambi domovine z dvema srednjima bataljonskima skupinama, katere hrbtenica so oklepniki 8x8. mislim, da je bil sam minister tisti, ki je prej govoril o odcepitvi Slovenije od Jugoslavije, incidentu na Medvedjeku. Če kaj, mislim, je ravno ta epizoda, ki ji jaz sicer nebi rekel vojna, ampak ravno ta epizoda pokazala, da ti z vojaško formacijo, ki temelji na oklepnikih brez vseh ostalih »supportov«, ki jih, mimogrede, Republika Slovenija nima in je celo dobro, da jih nima, ne boš naredil nič, ne? Si v osnovi »sitting duck«. Tako, da srednje bataljonske skupine se gradijo za en in en sam zelo jasen namen, in to ni obramba domovine. To je delovanje v okviru zveze Nato za intervencije v tujini. To je vse.</p>
            </sp>
            <sp who="BevkSamo">
               <speaker>PREDSEDNIK SAMO BEVK:</speaker>
               <p>Ja, še 9 članic in članov odbora, obeh odborov čaka za razpravo in jaz bi prosil, da dajmo pustiti to razpravo naprej in da spoštujemo malo tudi kulturo dialoga.</p>
               <p>Najprej ima besedo poslanec mag. Andrej Rajh, pripravi pa naj se poslanec Andrej Černigoj.</p>
               <p>Izvolite, kolega Rajh.</p>
            </sp>
            <sp who="RajhAndrej">
               <speaker>MAG. ANDREJ RAJH (PS SAB):</speaker>
               <p>Tako. Pravijo, da Andrejev ni nikoli dovolj.</p>
               <p>Debata, ki se danes nekako nakazuje, v bistvu gre deloma v napačno smer. Zavedati se moramo, da so oba sistema, tako zdravstveni sistem kot obrambni sistem, zelo pomembna za našo državo. Tudi sam sem imel možnost še v prejšnji službi se spoznati z obrambnim sistemom Evropske unije in v bistvu vojska je tista, ki v primeru izrednih razmer zagotavlja funkcije, ki jih v miru zagotavlja civilna država in tudi na področju energetike, podnebnih sprememb, to so zadeve, s katerimi se vojska ukvarja, prinaša, v bistvu tudi zagotavlja temeljne raziskave in razvoj. In prav je, da se mi tudi v tem državnem zboru do vojske obnašamo spoštljivo. Prav tako do vojakov, ki morajo, vojakov in vojakinj, ki morajo tudi iz naše razprave dobiti občutek, da jih mi spoštujemo in cenimo.</p>
               <p>Hkrati se pa ob tem predlogu podvojitve proračuna za obrambo postavlja legitimno vprašanje, kakšne so prioritete vlade. Spomnimo se, napovedan je upadec bruto domačega proizvoda za približno 8 % in kot posledica tega rekordno visok javnofinančni dolg, ki bo dosegel preko 82 %. In tudi jaz osebno nisem nikakor proti vojski, ampak ob tem ko želimo zagotoviti močno socialno državo, stabilno zdravstvo, vzdržen pokojninski sistem in na drugi strani podvojitev izdatkov za obrambo, se postavlja legalno in legitimno vprašanje državljanov: od kod bomo vzeli, da bomo obrambi lahko dali? In to je vprašanje, ki ga mi ne naslavljamo na ministrstvo za obrambo, ampak na vlado. In to so legitimna vprašanja državljanov.</p>
               <p>Zavedati se moramo, da zdravstvo je sistem, ki potrebuje eno temeljito prenovo, je podhranjeno. 8 % bruto domačega proizvoda namenimo za njega, povprečje Evropske unije je 10 %. Avstrijci namenijo 12 %. In če bi mi želeli imeti v bistvu vsaj, bom rekel procentualno nameniti enako sredstev, potem bi morali sredstva za zdravstvo iz 4 milijarde povišati na 6 milijard. In tudi to je v bistvu debata, ki jo bomo na področju zdravstva nekako morali odpreti in se govoriti, sprejeti družbeni konsenz od kod vzeti, da bomo lahko to imeli. In govoriti, da bomo vzeli vojski, kateri namenimo 600 milijonov, torej če vsej vojski ukinemo vsa sredstva, govorimo o 600 milijonih, mi potrebujemo pa 2 milijardi. In to vprašanje, ki ga moramo nasloviti in o katerem moramo doseči družbeni konsenz. Strinjam se tudi z mojimi predgovorniki, da je na področju zdravstva potrebno vpeljati določene spremembe in tudi o tem, da začne denar slediti pacientu, ampak to ne pomeni, da ukinimo solidarnost, ki jo, na katerem temelji naš zdravstveni sistem. Zavedati se moramo, da v bolnišnice v glavnem hodijo starejši in tveganje za revščino med starejšimi je veliko. In tudi zaradi tega, ker so pokojnine relativno slabe kljub povišanjem, ki se dogaja, in tudi zaradi dejstva, da so starejši ljudje bistveno bolj bolni kot mlajši. In v primeru, da bo to prepuščeno trgu, potem se jaz močno bojim, da zdravstvene storitve ne bodo tem ljudem več dostopne. In to je resno vprašanje, ki ga ne gre označiti s tem ,da bo trg vse rešil. Tudi finančne krize do zdaj so nas naučile, da ko je prišlo do krize, ni trg zadeve rešil, ampak je to rešila država in državljani preko davkov. In to je dejstvo, ki se ga moramo zavedati.</p>
               <p>In v tej luči bi želel tudi izpostaviti zadevo, ki se je izkazala v tej koronasituaciji in ki je posebej pereča še te dni. Pacienti in bolniki, ki pridejo v bolnišnico s sumom, da imajo koronavirus 19, niso testirani v istem dnevu, ampak so napoteni na testiranje šele čez par dni. To je zadeva, ki jo je treba izpostaviti in opozoriti in tudi poslati na ministrstvo in ustrezne inštitucije poziv, da se ta testiranja, jemanje brisov kolikor razumem, izvajajo sproti. Res je, da se zdaj dogajajo določene epidemiološke spremembe z odprtjem mej, da smo ljudje postali očitno bolj sproščeni, nekateri manj odgovorni, ampak to ne more biti izgovor, da se testiranje za prisotnost epidemije, torej virusa COVID-19 pri posameznikih izvajajo zapoznelo.</p>
               <p>Od tod še enkrat poziv, da moramo oba dva sistema dojemati spoštljivo, enakovredno, da ni vprašanje, kaj je bolj pomembno, torej vojska ali, torej da ne smemo metati, v ta dva sistema vnašati konflikt. Mislim, da to ni tvorno. Tudi vojsko lahko uporabimo za širjenje gospodarske diplomacije, kot je povedal državni sekretar in predstavnik vojske. Naša vojska v bistvu sodeluje pri mirovnih operacijah in utrjevanju in vzpostavitvi civilnih inštitucij, tudi šolanja. Na primer, če bi imeli vojsko dovolj usposobljeno, bi lahko tudi na Kosovu pomagala pri vzpostavitvi pravnega okvirja pri delovanju energetskega trga. Sedaj so tam prisotni drugi, naše znanje zaradi tega manka ni bilo mogoče tam prinesti. Zavedati se pa moramo, da imamo mi tudi elektroindustrijo, strojno industrijo, ki bi v primeru, če bi bili takrat pravočasno prisotni in bom rekel naše strukture ustrezno usposobljene, da bi lahko pri obnovi porušene infrastrukture tudi na Kosovem in v Bosni naša podjetja lažje sodelovala. Torej ne gre vojske, Slovenske vojske metati v luč tega, da je ona imperialistična, da je klavska, pobijalska, ampak ona izključno sodeluje pri utrjevanju mira in vzpostavitvi civilnih inštitucij in to je seveda v luči podnebnih sprememb in nestabilnosti, ki so v svetu, tudi v naši neposredni bližini, spomnimo se, Rusija je anektirala Krim, cela Afrika je nestabilna, v njej so prisotni številni interesi velesil od Rusije do zelo agresivne Kitajske, tega zavedanja pri nas preprosto ni, ne, torej Kitajci niso tisti, ki izdelujejo danes, ki jih imamo mi v luči, da se vozijo s kolesi in delajo testenine, ampak so prisotni in na možnost, bom rekel, nevarnih prevzemov, bom rekel sovražnih prevzemov gospodarskih družb in infrastrukture v luči epidemije COVID je opozorila tudi predsednica Evropske komisije Von Der Leyenova, torej govori o sovražnih prevzemih, torej, da bodo države, ki nam niso naklonjene, oziroma, naklonjene, to je mogoče neroden izraz, ampak vsaka, vse velesile imajo svoje geostrateške interese in v času ekonomske krize, pandemije, se zna zgoditi, da bi določene države svoje interese nekako zagotavljale s sovražnimi prevzemi in to pomeni, ko je cena, ko je cena kakšnega podjetja nizka, ko za drobiž prevzame, ali pa tudi z manipulacijo trga uniči.</p>
               <p>In v tej luči jaz dejansko pogrešam, pa to ni samo stvar Ministrstva za obrambo, ampak tudi gospodarskega ministrstva in zunanjega ministrstva, da bi imeli vzpostavljen en zelo učinkovit financial screening mechanism, torej gre za eno strateško službo, ki bi preverjala v drobovje gospodarske interese tujih držav, tujih firm in tako zagotovila stabilnost delovanja naše strateške infrastrukture. Spomnimo se, tudi zdravstvo spada med strateško infrastrukturo, tudi vnašanje virusov je lahko tudi oblika napada tujih držav, ne samo virusa med ljudi, tudi virusa med poljščine, živali in vse to in to so, ko govorimo o hibridnih grožnjah, to ni samo kibernetika, ampak je tudi so to zdravstvene grožnje, so to grožnje z oviranjem oskrbe in tako dalje in jaz apeliram, da se vlada na vse grožnje, ki jih imamo in vse izzive, ki so, enakovredno izzove in da enako ambiciozno, kot pristopi, kot je sedaj pristopila k reševanju izzivov Slovenske vojske, pristopi k zagotavljanju socialne varnosti, stabilnosti delovanja pokojninskega sistema, dolgotrajen oskrbe, skrajševanju čakalnih vrst, jaz se sicer bojim, da za vsega tega ni dovolj denarja, ampak pozivam pa vlado vseeno kljub temu, da se z enako resnostjo, ali pa, bom rekel, enako resnostjo in enako skrbnostjo loti reševanja vseh teh izzivov. Hvala lepa.</p>
            </sp>
            <sp who="BevkSamo">
               <speaker>PREDSEDNIK SAMO BEVK:</speaker>
               <p>Hvala lepa tudi vam.</p>
               <p>Besedo pa ima poslanec Andrej Černigoj, pripravi naj se poslanec Boštjan Koražija.</p>
               <p>Izvolite, kolega.</p>
            </sp>
            <sp who="ČernigojAndrej">
               <speaker>ANDREJ ČERNIGOJ (PS NSi):</speaker>
               <p>Hvala za besedo. Spoštovana predsedujoča, spoštovani gospod načelnik generalštaba Slovenske vojske, brigadir Robert Glavaš, spoštovani državni sekretar, spoštovani kolegice in kolegi. Na tem mestu bi se zahvalil najprej gospodu Kordišu za izčrpno uvodno razpravo, oziroma jaz bom rekel bolj branje zahteve za sklic nujne seje Odbora za obrambo in Odbora za zdravstvo, ampak preden se lotim razprave, bi tukaj na tem mestu pozval gospoda Kordiša, da razne opazke, ker je, moram ga opomniti, da je tudi on član Odbora za obrambo in s tem tudi nekako pripadnik Slovenske vojske, da neha blatiti z raznimi opazkami pripadnice in pripadnike slovenske vojske, da neha blatiti pripadnike in pripadnike ministrstva za obrambo in da lahko malček dvigne diskurz malček bolj visoko.</p>
               <p>Na tem mestu bi se zahvalil najprej gospodu Kordišu za izčrpno uvodno razpravo, oziroma jaz bom rekel bolj branje zahteve za sklic nujne seje Odbora za obrambo in Odbora za zdravstvo, ampak preden se lotim razprave, bi tukaj na tem mestu pozval gospoda Kordiša, da razne opazke, ker je, moram ga opomniti, da je tudi on član Odbora za obrambo in s tem tudi nekako pripadnik Slovenske vojske, da neha blatiti z raznimi opazkami pripadnice in pripadnike slovenske vojske, da neha blatiti pripadnike in pripadnike ministrstva za obrambo in da lahko malček dvigne diskurz malček bolj visoko.</p>
               <p>Ampak če se vrnem nazaj k razpravi, jaz sem zelo dobro poslušal in večkrat tudi prebral to gradivo, ki je bilo posredovano, novo gradivo. In lahko povem naslednje. Če sem pravilno razumel, lahko rečem, da smo razumeli Levico, kaj je hotela povedati. Da uspeli so narediti odlično oceno uspešnosti preteklih levih vlad, ki naj bi praktično uničile javno zdravstvo. Druga odlična ocena pa se je podala tudi za obrambni varnostni sistem. Levica torej aktualni desnosredinski vladi izraža izjemno podporo in vanjo polaga izjemno upanje. A očitno je to edina vlada, ki v Sloveniji lahko naredi premik na bolje. Tako, da. Tako, da sem, na eni strani smo celo počaščeni.</p>
               <p>Drugo. Jaz sem si prebral to zadevo in lahko rečem sem bil celo malček zgrožen nad nekimi, deli specifičnimi in stavki, ki lahko rečem, da so zavajanje.</p>
               <p>Če grem ob prvo, prvi stavek oziroma prvo zavajanje. Blišč vojske in beda javnega zdravstva na izhodu iz epidemije COVID-19. jaz sem šele pred kratkim prišel v državni zbor, ampak sem že bil dvakrat na terenu in si ogledal celotno slovensko vojsko. Jaz moram reči, da vojsko spremljam tudi že od prej. In čeprav bi si želel, da bi bila slovenska vojska v boljši kondiciji, jaz v slovenski vojski nisem videl nobenega blišča. Bi si pa želel, da bi včasih kolegi in kolegice iz Levice vsaj enkrat, ker do zdaj kolikor sem jaz seznanjen niso še nikoli prišli, šli z nami na teren in si slovensko vojsko tudi od bližje in kot ena na ena tudi ogledali. Ker če le vidiš v živo, lahko potem tudi realno z nekimi realnimi podatki in iskustvi tudi razpravljaš.</p>
               <p>Zdaj bi šel pa malce bolj podrobno. Danes smo že šesto uro in pol govorili o tematikah, ki bi lahko rekli, da tudi sploh ne spadajo, ampak jaz bi se rad posvečal predvsem Zakonu o zagotavljanju sredstev za investicije slovenske vojske v letih 2021 do 2026, malček bi pogledal. Z zakonom se bo zagotavljalo sredstva za izvajanje najpomembnejših investicij v slovenski vojski, to se pravi približno 100 milijonov evrov na leto v naslednjih 4 letih, pa potem po 145 milijonov. Tako, da jaz tukaj vidim predvsem eno pozitivno stvar, da se bo, s tem načrtom postajamo skrbni gospodar, načrtujemo za naprej. to se pravi da se bo načrtovalo sklepanje večletnih pogodb. Zagotovljena bo morala biti povezljivost obrazložitvenih sistemov in opreme z Nato standardi. Sledili bomo temu v bistvu, kar smo se sami obvezali. Nas ni noben drug obvezal, mi smo dajali neke obljube, ki bi jih morali tudi vsaj delno uresničiti. Dobro opremljeno in kadrovsko popolnjeno slovensko vojsko potrebujemo ne zaradi drugih, ampak zaradi nas samih. Postati moramo verodostojen partner zavezništva in slovenska vojska za pripravljenost za delovanje v vojni že več let dosega negativne ocene. Če vse to posplošimo, me ne preseneča, da je Nato je najcenejša varnostna zavarovalna polica. Države zaveznice si skupaj delimo obrambne izdatke, kot so že moji kolegi povedali prej. Mi bi zelo težko zagotavljali neke vojaške operacije kot je recimo varovanje našega neba in tako naprej. Zato jaz mislim osebno, da je obramba bistveno cenejša kot če bi vse kapacitete razvijali sami, recimo kot se to dogaja v Avstriji ali pa Švici. Samo za en primer, Avstrija načrtuje za 10 let vnaprej v vrednosti 16 milijard evrov. Ta podatek je mene kar malce presenetil. Pravo vprašanje torej ni, zakaj povečujemo izdatke za vojsko, ampak zakaj se v preteklosti pretekle vlade za več kot desetletje povsem zanemarjale slovensko vojsko. Mi smo se odločili, da bomo imeli vojsko in se moramo na tem tako tudi obnašati.</p>
               <p>Potem kaj sploh kupujemo oziroma bi želeli kupiti. Kaj podpiram nakup 50 vozil 8x8, podpiram nakup približno 50 vozil 4x4. Zelo podpiram nakup dveh transportnih helikopterjev. Prihajam iz primorskega, imamo veliko opravka s helikopterji in velikokrat priskoči na pomoč tudi slovenska vojska. Podpiram nakup enega transportnega letala in predvsem podpiram opremo za osebno vojakov in izgradnjo in obnovo infrastrukture. Naj vam še nekaj povem. Zadnja vojašnica, ki je bila v Republiki Sloveniji zgrajena, je bila zgrajena leta 1993 10 kilometrov od tam, kjer jaz prebivam, v Pivki. 93. leta. In zdaj tukaj druga neresnica – kakšne havbice? Jaz že petkrat sem prebral, nobenih havbic ni notri niti z eno besedo, kolega Kordiš. Drugo zavajanje.</p>
               <p>In še enkrat bi poudaril, Avstrija načrtuje za 10 let porabo 16 milijard evrov. gremo naprej. gospod brigadir Robert Glavaš je rekel, da v bistvu mi bi ne samo 780 milijonov, bi potrebovali bistveno več, ampak da je 750 milijonov evrov so zelo racionalne potrebe slovenske vojske za skrbno načrtovano in pretehtane odločitve. Kupujejo le tisto, kar najbolj nujno potrebujejo.</p>
               <p>Jaz na tej razpravi se ne bom toliko dotikal samega zdravstva, ker moram reči jaz sem član odbora za obrambo in moram reči, da sem tukaj bolj kompetenten, bi pa rekel samo par zadev na področju zdravstva. Vlada je v zagon gospodarstva po epidemiji COVID-19 določila seznam 178 pomembnih investicij. Na seznamu je tudi 9 ključnih investicij v zdravstveni sistem. Zdaj na hitro sem preletel, seštel, 85 milijonov evrov. In, veste, ker so že vsi prejšnji moji sogovorniki vpletali razna področja, bom še jaz dodal svoj piskrček ali pa recimo kot bi rekli Rimljani »in Kartagina mora biti porušena«, potreba po aktivaciji 37.a člena. Jaz prihajam iz občine Ilirska Bistrica, jaz si prizadevam, da bi bila vojska prisotna, še bolj prisotna na meji, da bi bila potrebna aktivacija 37.a člena. Tukaj bi še enkrat rad poudaril, da so se župani obrnili tudi na nas poslance, kolegice in kolegi, župani 24 občin, ki mejijo na Hrvaško, so se obrnili na nas in moram reči, da prebivalci Ilirske Bistrice si vojske želijo na meji. Vojska je dobrodošla. In še to, en tak podatek, preko 2 tisoč lastnikov je podpisalo soglasje, da se njihova zemljišča lahko uporabljajo za namen vojaške vaje Preskok. In še malček, da pokažem mojim kolegom in kolegicam. To je samo dokumentacija občine Ilirska Bistrica za odvoz smeti, ki so ga migrantje pustili. 20 tisoč evrov oziroma 12 ton plastike in tako naprej.</p>
               <p>Zelo me je zmotilo tudi nekatero navajanje opozicije. Cena preleta leta F-16 in pilatus, jaz bi tukaj še enkrat rad poudaril, vse sile so prelet izvedle v okviru rednih vojaških usposabljanj. Prelet F-16 je bila donacija ameriških zaveznikov, slovenski piloti polete opravljajo v okviru rednih ur letenja. Vsak, ki se spozna malček na aviacijo ve, da vsako letalo mora in vsak pilot mora imeti toliko in toliko števila ur, da je to izpravno oziroma opravilno sposoben za letenje. Tako da se mi to zavajanje zdi popolnoma nepotrebno. Vsa ta znesek, ki ga bomo, upam da v prihodnosti namenili za Slovensko vojsko je vsekakor prepotreben. Upoštevano je vse dobro delo in načrtovanje in to bi rad še enkrat poudaril, načrtovanje preteklih vlad in obrambnih ministrov. Tukaj ni bila iznajdena nobena nova knjiga, ampak samo tisti podatki, samo tiste potrebe, ki so bile v preteklosti ugotovljene, se je nekako zreduciralo na najosnovnejše in ne bo več ad hoc nakupov, ampak bodo ti skrbno načrtovani in za daljše časovne obdobje. Izkazujejo resnost in zavezanost, da se Slovensko vojsko dobro opremi. Zdaj pa še nekaj, kar se tiče mogoče tudi glede nakupnikov vozil 8x8; gre za vozila, ki so posebej zaščitena pred ognjeno močjo. Njihov namen je zagotavljanje transporta oziroma premikov vojakov po bojišču, med ognjem, zaščita pred minami, a veste, tisti, ki smo se kaj ukvarjali z eksplozivnimi sredstvi vemo kaj je ognjena moč in kakšne sile so, zdaj in za transport po vojnem območju. Ne gre za noben nadstandard, ampak nujno opremo sodobne vojske, ki bo predvsem zaščitila življenja naših vojakov, ki življenje je, vsaj za mene kot krščanskega demokrata, velika vrednota in bi lahko rekel tudi sveto. Glejte, mi se ne sprašujemo, če delavcu na gradbišču ga je potrebno ustrezno opremit, obut, mu je treba kupit usnjene čevlje z železno kapico, tako ali tako ne moremo vojske poslat na teren z zasebnim avtomobilom. Jaz na tem mestu bi lahko še veliko razpravljal, ampak se bom tukaj časovno omejil, zato v Novi Sloveniji – Krščanski demokrati predloga Levice ne bomo podprli, bom pa podprl predlog sklepa, ki ga je podala koalicija in se z njimi tudi strinjam.</p>
               <p>Hvala za pozornost.</p>
            </sp>
            <sp who="BevkSamo">
               <speaker>PREDSEDNIK SAMO BEVK:</speaker>
               <p>Hvala lepa tudi vam.</p>
               <p>Za besedo je ponovno zaprosil predlagatelj Miha Kordiš, pripravi pa naj se poslanec Boštjan Koražija.</p>
            </sp>
            <sp who="KordišMiha">
               <speaker>MIHA KORDIŠ (PS Levica):</speaker>
               <p>Hvala za besedo predsedujoči.</p>
               <p>Kljub temu, da se imam za precej solidnega poznavalca zgodovine, ne vem kaj je predgovornik mislil z <stage>/nerazumljivo/</stage> citatom, da mora Kartage napasti. Pri najboljši volji ne morem sestaviti skupaj kaj je gospod želel povedati. Prav tako ne drži, na ta del se želim najprej odzvati, da sem kakorkoli rekel žal besedo zoper pripadnike Slovenske vojske. Ne, res ne. Sem pa že šest let deležen, da mi predstavniki Ministrstva za obrambo in njihovi apologeti v poslanskih klopeh to želijo na vsak način pripeti. Jaz nikoli nisem rekel žal besedice zoper pripadnike Slovenske vojske, imam pa veliko za povedati o politiki, ki to slovensko politiko vodi in kakor jo vodi. Prav tako sem zelo jasno povedal, da se v temu sklopu nabav prednostno kupujejo oklepniki, da gre pa za en in isti proces, v kateremu se namerava kupiti še havbice in protiletalske sisteme, pa še kaj drugega zraven tudi, še dodatne oklepnike. Samo to je material za dve srednji bataljonski skupini, 1,2 milijarde evrov, trenutno pa imamo na mizi zakon za 780 milijonov evrov, ki kupuje predvsem oklepnike. 50 komadov 8x8 in oklepnike 4x4, za to bo šla večina sredstev, kar mi hoče gospod iz Nove Slovenije podtakniti, ne bom se več naprej s tem ukvarjal. Je pa navedel nekaj konkretnih in veliko bolj zanimivih informacij. Moramo zapraviti 780 milijonov za orožje, zaradi tega, ker – pazite to – je infrastruktura tako dotrajana, da imamo najnovejšo vojašnico postavljeno iz leta 1993, vojašnica v Vipavi je bila omenjena, pardon, Pivka, »sorry«. Osrednja infekcijska klinika, ta v Ljubljani biva v 120 let stari stavbi. Bolnišnica v Celju ima prostore iz leta 1887. Zdaj bomo pa prednostno usmerjali denar v orožje. Mislim, da je gospod iz Nove Slovenije najboljši argument dal zakaj je potrebno vlagat v prostore ne vojašnic, pa ne v orožje, ampak v prostore zdravstvenih inštitucij prednostno. Nadaljeval je s tem, da imamo zamišljenih – koliko – osem investicij, glavnih investicij v zdravstvu v višini 85 milijonov evrov, da so te investicije na temu seznamu, ki so ga pripravili na ministrstvu. Ampak seznam investicij še ni zagotovljeno proračunsko financiranje, to je kot prvo, kot drugo – zgovorna številka 85 milijonov evrov, na drugi strani pa za orožje, Natovo orožje, ki ga sploh ne potrebujemo, 780 milijonov evrov. Saj najboljši argument proti svojemu lastnemu ministru je ravnokar naredil njegov lasten poslanec.</p>
            </sp>
            <sp who="BevkSamo">
               <speaker>PREDSEDNIK SAMO BEVK:</speaker>
               <p>Na vrsti za razpravo je kolega Boštjan Koražija.</p>
               <p>Izvolite. Pripravi pa naj se poslanka Mojca Škrinjar.</p>
            </sp>
            <sp who="KoražijaBoštjan">
               <speaker>BOŠTJAN KORAŽIJA (PS Levica):</speaker>
               <p>Ja, spoštovani predsedujoči, najlepša hvala za besedo.</p>
               <p>Jaz se bom tudi navezal na prejšnje razpravljavce v osnovi, glejte, jaz osebno sem tudi služil vojaški rok v Sloveniji leta 1996 in ker ta vojaški ustroj zelo dobro poznam, moram priznati in tudi sem si naredil svojo sliko oziroma tudi vem za težave in pluse in minuse, ki se dogajajo v vojski. Kot je že tudi prej tovariš Miha rekel, mi ne govorimo proti temu, da imeli kaj proti vojski oziroma vojakom. Glejte, dejstvo je, da pač ko smo slišali te zadeve, da bo ta zakon prišel na mizo, oziroma, da ga boste pač jutri sprejeli očitno, je pač bilo prvo vprašanje, ki smo si ga tudi mi med sabo postavili, kaj bodo imeli v bistvu od tega sami vojaki oziroma tisti v vojski zaposleni. Se pravi ali bodo imeli višje plače ali bodo imeli potem zagotovljeno boljšo varnost in take zadeve. In tudi prej, ko ste pač razpravljali, jaz osebno se vsak dan vozim z vlakom ali pa z drugimi sredstvi prevoznimi iz Ptuja do Ljubljane, pa potem iz Ljubljane na Ptuj nazaj in moram priznati, da dostikrat med vožnjo srečam zelo zabavne in zanimive sogovornike in sogovornice in »glih« danes je nanesla taka zadeva, da pač z gospo sva začela govoriti v bistvu kaj bomo danes o čem bomo razpravljali na tem Odboru za obrambo in zdravstvo, sem ji povedal in je rekla zakaj pa toliko denarja za vojsko. Veste v čem je problem. V tem času, ko pač res se ukvarjamo še zmerom s to epidemijo koronavirusa, pa nič proti vojski, spet, da ne bo pomote, pa tudi potem proti vašemu temu zakonu direktno. Gre se za to, da pač ljudje trenutno ne vidijo smisla v tem, zakaj bi dali takšno količino denarja v tem trenutku, če pa kot smo že sami prej omenjali rabimo za druge zadeve, se pravi rabimo za boj proti epidemiji covida, rabimo za res za izboljšanje stanja po bolnicah, po zdravstvenih domovih. Včeraj ste imeli »glih« primer s tegale urgentnega centra v Ljubljani, kjer je gospod bil v čakalnici, moral bi pa biti izoliran, ampak pač ni bilo prostega mesta za njega, da bi pač lahko šel v izolacijo, je pač bil med tistimi ostalimi, kljub temu, da so ga pa zaščitili pa so mu dali zaščitno opremo, ampak je bila velika nevarnost, da se bi pa tudi drugi ostali okužili. No, in da se vrnem potem nazaj na zgodbo te gospe na vlaku in kar je bilo zanimivo, ker gospa je zelo preprosto razmišljala in jaz moram priznati, jaz imam zelo rad preproste, jasne, jedrnate misli v življenju in je prvo, ko sem ji povedal to zgodbo o čem se bomo danes pogovarjali, je rekla a naj dam potem v pisker dobesedno kar je prej gospod Černigoj rekel, havbice pa kalašnikovke pa metke. Spet, mislim problem je v tem, da tudi ljudje tega ne razumejo trenutno v tem trenutku zakaj takšen izdatek za, se pravi, za topove, za artilerijo, za havbice, za tanke, za karkoli, ker pač vidijo samo trenutno ta problem, ki je res trenutno, ki nas je vse okupiral in še nas bo očitno še kar nekaj časa okupiral, žal. Upam, da ga bo čimprej »fertik«, da ne bo drugega vala, tistega pravega, da se bomo tega končno znebili, pa da bomo lahko nekako normalno naprej živeli. In to je tisti problem, da pač nobeden nima proti vojski, proti vojakom, ampak proti samemu izdatku. Zakaj takšna količina denarja v tem trenutku, ko ga rabimo za druge stvari.</p>
               <p>Rad bi se potem tudi navezal na pač razpravo gospoda Tonina, kolikor sem ga pač uspel poslušati, da pač je rekel, da bo pač, da bodo deležne zdravstvo in obrambe enakih nekih finančnih injekcij, zdaj če sem jaz to prav razumel. Pa tudi v ta sklep v bistvu, bom rekel nekako sugerira oziroma nakazuje k temu ta sklep koalicije, da bi pač se naj to zgodilo, se pravi, da bi pač tudi denar, ki bo šel za obrambo, sicer ne verjamem, da bo šel v taki količini potem tudi za zdravstvo. Pa me to zanima, če je tudi mogoče v tem smislu, če imate kakšne boljše podatke oziroma bolj direktne podatke.</p>
               <p>Potem me tudi zanima, glejte, gospod minister za zdravje Matjaž Gantar je dejansko izjavil, da bo za investicije v zdravstvu vsak milijon iz proračuna težko zagotoviti. To je potem spet druga točka problema, ki pač prihajamo k njemu. Se pravi, če minister za zdravje pravi, da bo vsak milijon iz proračuna težko zagotoviti, potem pa pridete vi sem, pa rečete, da boste sprejeli zakon, ki bo 780 milijonov, v 6 letih sicer, da ne bo pomote, da to razčistimo, zagotovljenih za nakup se pravi vojaške opreme, je treba tudi to razčistiti, zakaj potem takšna naracija s strani gospoda ministra za zdravje gospoda Gantarja, pa potem s strani ministra za obrambo gospoda Mateja Tonina.</p>
               <p>Potem je tudi, dejansko se tudi postavlja upravičeno vprašanje, od kod se bo tudi zagotovilo s proračuna oziroma ali bo prišlo tudi v proračunu do kakšnih, ja, premikov oziroma da se bo pač prerazporejalo finance oziroma proračun sam kot tak. Zadnje čas pač žal moram opazovati ravno dejstvo, da se pač ogromno stvari se kulturi že nekako bom rekel priškrnilo, pa upam, da se ne bo to nadaljevalo in da se bodo stvari spet vrnile na stare poti oziroma na stara mesta. In to je potem spet druga zadeva, ki pač mene osebno, pa tudi ljudi dejansko zanima. Kaj je zdaj to? Ali bo prišlo do nekega prerazporejanja proračuna? Pa tudi v koalicijski pogodbi ste imeli zapisano oziroma imate zapisano, da boste zmanjšali javne izdatke. Se pravi, če hočete zmanjšati skupno maso in povečati vojaške izdatke, potem boste morali nekje zmanjšati in tu boste pač se morali tudi s temi vprašanji pač soočiti oziroma tudi vsaj približno nekako nakazati oziroma odgovoriti, kako boste to reševali. Pač žal je res tu prišlo do, bom rekel kar do nekega clasha oziroma teh izjav ministra in potem ministra za obrambo. in dejansko se tudi mi, jaz osebno vsaj kot pač član odbora za obrambo, sprašujem kako boste potem to resnično izvedli oziroma kako bo to potekalo.</p>
               <p>Pa še na koncu bi rekel, da pač spet se bom vrnil na začetek moje razprave. Dejansko mene osebno zanima, koliko od teh oziroma ker vem, da to bi naj bilo v bistvu samo zakon, ki bi pač vključeval samo naložbe oziroma investicije, ali je tudi v tem zakonu oziroma ali celo predvidevate kakšen zakon, ki bi bil napisan oziroma da bi šel v smeri nasproti zaposlenim v vojski oziroma vojakom in vojakinjam samim, da bodo končno dobili neke normalne plače, dejansko res trenutno delajo oziroma so zaposleni v vojski za res mizerne plače. In to prosim, da mi tudi odgovorite na to vprašanje.</p>
               <p>Tako. Hvala.</p>
            </sp>
            <sp who="BahŽibertAnja">
               <speaker>PREDSEDNICA ANJA BAH ŽIBERT:</speaker>
               <p>K besedi se je javil državni sekretar. Izvolite, beseda je vaša.</p>
            </sp>
            <sp who="LampretUroš">
               <speaker>UROŠ LAMPRET:</speaker>
               <p>Hvala, predsedujoča.</p>
               <p>Spoštovani poslanec, hvala za to vprašanje.</p>
               <p>Mi danes sicer govorimo o zakonu o investicijah v slovensko vojsko, ampak veste, da istočasno je minister poskušal urediti tudi status vojaka skozi zakon o obrambi, ki potrebuje dvotretjinsko večino. Tam gremo v spremembo treh členov zakona o obrambi, ki se izključno neposredno nanašajo prav na status vojaka po 45. letu in tako naprej in tako naprej. Jaz več o tistem zakonu nebi, ampak prva prioriteta je bila status vojaka.</p>
               <p>Druga zadeva, glede, veste, postavili ste vprašanje, kaj točno bo imela in kaj bo imel slovenski vojak, kaj bo imela slovenska vojska od tega zakona. Zdaj, kakor smo govorili že tudi na začetku in tudi jaz sem omenil, zdaj govorimo o teh 780 milijonih kot, da bo to prišlo v enkratnem znesku, da bo to nekih novih 780 milijonov. Obrambni proračun za 2020/2021 je bil, zdaj govorim za Slovensko vojsko, približno 450 milijonov na leto. Nekaj od tega denarja je bilo letos zadržanega. Zdaj govorimo, da je približni procent za investicije v obrambnem proračunu približno 20 %, to znese približno 90 milijonov letno. Se pravi v vsakih obrambnih proračun obrambni sistem načrtuje neke investicije v vse, v infrastrukturo, opremo in tako naprej, 90 milijonov. Mi tukaj govorimo samo, da si želimo, da bi bili sposobni prevzemati finančne obligacije za 6 let. To ni nov denar, to je tisti denar, ki bi ga vsak obrambni proračun imel, samo ta nihanja obrambnega proračuna, ki so bila predvsem izpostavljena v letih med 2010 in 2016, tem nihanjem se želimo ogniti. Se pravi to ni nek novi denar, na katerega mi nismo pričakovali, samo tem nihanjem se želimo ogniti pri sprejemanju finančnih obligacij.</p>
               <p>Jaz sem danes že dvakrat govoril o tem sedmih področjih. Nebi jih ponovno omenjal, ampak prav za osebno opremo vojaka. Tukaj govorimo o njihovih komunikacijskih sistemih, komuniciranje med seboj. Govorimo določenih investicijah v vojaško zdravstveno službo, v ROLE 2, govorimo o investicijah v infrastrukturo za slovensko vojsko. Zdaj te številke niso natančne, to so lanske številke, ampak teh investicij v tem paketu za infrastrukturo bo približno 40 milijonov evrov.</p>
               <p>O statusu kot takem, ki je prav tako namenjen, da ta vojska se ohrani na tej številki, ki je bila določena kot taka s strateškimi dokumenti, in prav tako o možnem pridobivanju novega in mladega kadra, ki bo prevzel te funkcije, pa ureja drugi zakon, zakon o obrambi.</p>
               <p>Jaz upam, da sem odgovoril na vaša vprašanja. Hvala.</p>
            </sp>
            <sp who="BahŽibertAnja">
               <speaker>PREDSEDNICA ANJA BAH ŽIBERT:</speaker>
               <p>Besedo ima naprej Mojca Škrinjar, potem pa sem na vrsti jaz.</p>
            </sp>
            <sp who="ŠkrinjarMojca">
               <speaker>MOJCA ŠKRINJAR (PS SDS):</speaker>
               <p>Hvala lepa.</p>
               <p>Jaz mislim, da je dilema vojska proti zdravstvu oziroma izdatki vojske proti izdatkom za zdravstvo, ta dilema je umetna. In zadaj tiči povsem nekaj drugega, kot vidim. Zakaj? Po letu 2013 se je vojski samo jemalo, vsako leto. In ves čas smo poslušali, kako ima vojska preveč in kako je drugje potrebno več denarja. Ne glede na to, da smo gledali po televiziji, v kakšnih čevljih hodijo vojaki, o tem, da so oklepniki nezadostni, se vojski ni dodalo. Pri tem pa je gospa Milojka Celarc, nekdanja ministrica, dodala za pokrivanje izgub v bolnišnicah 136 milijonov evrov. in kaj se je zgodilo? Še vedno slišimo »spijo po hodnikih ljudje v bolnišnicah«, še vedno manjka 1500 zdravnikov pa približno 1500 sester. To vse nakazuje na to, da potrebujemo resnično nov koncept zdravstva. Ne pa samo dodajanje nekih injekcij, ki očitno ne zaležejo.</p>
               <p>Mogoče pa bi bilo treba pomisliti tudi na tisto, kar je bilo napačno investirano, in sicer spominjam se zgodbe z žilnimi opornicami. Koliko več pa bi lahko investirali v zgradbe, v infekcijsko kliniko, če nebi bilo te zgodbe in zaslužkarstva, grdega zaslužkarstva? Pa recimo študije za oskrbo starostnikov v višini 78 milijonov. Namesto tega bi lahko imeli 10 domov, manjših domov, 7 milijonov 800 vsak. 10 domov po celi Sloveniji. Niti enega ni. Ampak o tem se ne govori. Samo o vojski, ki ji je treba nekaj vzeti. Torej kljub jemanju vojski, ki se ji je jemalo v preteklih leti, kljub transfuziji denarja v zdravstvo, je še vedno marsikaj narobe v zdravstvu. Veseli me, da je državna sekretarka povedala nekaj o izzivih in nekaj o načrtih, o negovalnih bolnišnicah, ki naj bi se naredile po Sloveniji. Me še posebej veseli kot Ljubljančanko, da bo tudi Ljubljana dobila negovalno bolnišnico, končno. In pa tudi napovedala je, da bo prenovljena Infekcijska klinika, pozdravljam. Jaz sam kot laik in kot uporabnik zdravstva na takšen ali drugačen način vidim, da je potrebna v zdravstvu boljša organizacija, kajti nekatere bolnišnice poslujejo pozitivno, druge pa z izgubo. Kje je tukaj vzrok? Najbrž v načinu vodenja in v načinu organizacije. Najbrž potrebujemo centralen način javnega naročanja in najbrž pričakujemo, potrebujemo tudi centralni čakalni seznam za specialistične preglede, tako da se razporedimo po celi državi tam, kjer so kapacitete. Najbrž potrebujemo tudi enotno ceno, enako ceno za enako storitev, da operacija kolka stane v Mariboru enako ali pa na Primorskem. Ob tem naj opozorim tudi, da je zdrav slog življenja tudi nekaj, kar sodi v zdravstvo in tudi zato je potrebno dodat ta izziv k izzivom, ki jih je povedala državna sekretarka. Torej predlagatelj Levica predlaga osiromašenje vojske. Vojska predstavlja varnost. Varnost je temeljna potreba človeka. Nato je tudi naša vojska in mi smo članica Nata, torej Nato je tudi naša vojska. Nato brani nas in mi delujemo v Natu. Jaz zavračam neresne, anarhistično, hipijevske teorije o ukinitvi vojske, kajti zame je to preprosta pot do ukinitev vojske, če se ji manjša sredstva. Zavračam tudi neresnice kako se je gospodarstvo sesulo. Ni res, ni se sesulo. Deluje dobro s pomočjo odličnih ukrepov Vlade. In težko verjamem v resnost pobude glede pomoči zdravstvu, namreč če bi predlagatelj resno mislil, bi preučil nekaj različnih virov, ki bi, s katerih bi lahko jemal, če že želi jemati in dajati zdravstvu. Pred nekaj časa je predhodnica, moja kolegica govorila o tem, da je bilo 300 milijonov za nevladne organizacije. No, jaz sem si pogledala stran, če si hočete pogledati, je to kratica CNVOS, to so Centralno nevladne organizacije, torej centralna stran nevladnih organizacij. V letu 2019 je bilo dano, so ustvarile, pravijo nevladne organizacije, seveda niso nič ustvarile, ampak so to dobile ta denar, zato da so delale z njim, in sicer je bilo 917 milijonov evrov. Če vzamete vse nevladne organizacije. Jaz sicer ne rečem, da je treba jemati nevladnim organizacijam, tudi ne rečem, da je treba jemati komurkoli drugemu, ampak če že razmišljate o tem kako prerazporediti denar, bi vas resno jemala samo takrat, ko bi začeli resno preučevati cel proračun. Mimogrede, gradnja domov ne sodi v zdravstvo in tudi ni stvar zdravstva, ampak je to stvar sociale. Jaz ne morem drugače kot da bi rekla, da ne verjamem tej vaši pobudi, da gre dejansko za dobre želje za zdravstvo. Gre preprosto za nekaj drugega, ker če bi šlo za dobre želje za zdravstvo, bi med drugim vas kdaj slišala tudi reči kako ste proti kanalu C0, ki bo zdravstveno uničil Ljubljano. Namreč kanalizacija, ki bo tekla od Medvod in Vodic skozi ljubljanski vodonosnik do centralne čistilne naprave v Ljubljani, lahko dejansko ob poškodbi, ob manjšem potresu uniči ljubljansko vodo. 300 tisoč ljudi bo ostalo brez pitne vode. To je zdravstvena grožnja. In zato vso to razpravo, ker je uperjena zgolj ne za zdravstvo, ampak samo proti vojski, jemljem kot neko umetno dilemo. In bi vas spomnila na to, kar je bilo že prej opozorjeno, da je jutri praznik Slovenije in spomnila bi vas, da Jugoslavije ni več. Ni je več. In da gre zdaj za Slovenijo in Slovenija, če hoče ostati država potrebuje tudi vojsko. In to ne ohromelo, brezmočno vojsko, ampak solidno vojsko, ki pritiče slovenski velikosti in slovenskim zmožnostim in jaz seveda nikakor ne bom podprla niti enega od sklepov, ki jih predlagate, niti enega ne, ker jih vidim kot sovražnost Sloveniji.</p>
               <p>Veseli me, da je državna sekretarka povedala nekaj o izzivih in nekaj o načrtih, o negovalnih bolnišnicah, ki naj bi se naredile po Sloveniji. Me še posebej veseli kot Ljubljančanko, da bo tudi Ljubljana dobila negovalno bolnišnico, končno. In pa tudi napovedala je, da bo prenovljena Infekcijska klinika, pozdravljam. Jaz sam kot laik in kot uporabnik zdravstva na takšen ali drugačen način vidim, da je potrebna v zdravstvu boljša organizacija, kajti nekatere bolnišnice poslujejo pozitivno, druge pa z izgubo. Kje je tukaj vzrok? Najbrž v načinu vodenja in v načinu organizacije. Najbrž potrebujemo centralen način javnega naročanja in najbrž pričakujemo, potrebujemo tudi centralni čakalni seznam za specialistične preglede, tako da se razporedimo po celi državi tam, kjer so kapacitete. Najbrž potrebujemo tudi enotno ceno, enako ceno za enako storitev, da operacija kolka stane v Mariboru enako ali pa na Primorskem. Ob tem naj opozorim tudi, da je zdrav slog življenja tudi nekaj, kar sodi v zdravstvo in tudi zato je potrebno dodat ta izziv k izzivom, ki jih je povedala državna sekretarka. Torej predlagatelj Levica predlaga osiromašenje vojske. Vojska predstavlja varnost. Varnost je temeljna potreba človeka. Nato je tudi naša vojska in mi smo članica Nata, torej Nato je tudi naša vojska. Nato brani nas in mi delujemo v Natu. Jaz zavračam neresne, anarhistično, hipijevske teorije o ukinitvi vojske, kajti zame je to preprosta pot do ukinitev vojske, če se ji manjša sredstva. Zavračam tudi neresnice kako se je gospodarstvo sesulo. Ni res, ni se sesulo. Deluje dobro s pomočjo odličnih ukrepov Vlade. In težko verjamem v resnost pobude glede pomoči zdravstvu, namreč če bi predlagatelj resno mislil, bi preučil nekaj različnih virov, ki bi, s katerih bi lahko jemal, če že želi jemati in dajati zdravstvu. Pred nekaj časa je predhodnica, moja kolegica govorila o tem, da je bilo 300 milijonov za nevladne organizacije. No, jaz sem si pogledala stran, če si hočete pogledati, je to kratica CNVOS, to so Centralno nevladne organizacije, torej centralna stran nevladnih organizacij. V letu 2019 je bilo dano, so ustvarile, pravijo nevladne organizacije, seveda niso nič ustvarile, ampak so to dobile ta denar, zato da so delale z njim, in sicer je bilo 917 milijonov evrov. Če vzamete vse nevladne organizacije. Jaz sicer ne rečem, da je treba jemati nevladnim organizacijam, tudi ne rečem, da je treba jemati komurkoli drugemu, ampak če že razmišljate o tem kako prerazporediti denar, bi vas resno jemala samo takrat, ko bi začeli resno preučevati cel proračun. Mimogrede, gradnja domov ne sodi v zdravstvo in tudi ni stvar zdravstva, ampak je to stvar sociale. Jaz ne morem drugače kot da bi rekla, da ne verjamem tej vaši pobudi, da gre dejansko za dobre želje za zdravstvo. Gre preprosto za nekaj drugega, ker če bi šlo za dobre želje za zdravstvo, bi med drugim vas kdaj slišala tudi reči kako ste proti kanalu C0, ki bo zdravstveno uničil Ljubljano. Namreč kanalizacija, ki bo tekla od Medvod in Vodic skozi ljubljanski vodonosnik do centralne čistilne naprave v Ljubljani, lahko dejansko ob poškodbi, ob manjšem potresu uniči ljubljansko vodo. 300 tisoč ljudi bo ostalo brez pitne vode. To je zdravstvena grožnja. In zato vso to razpravo, ker je uperjena zgolj ne za zdravstvo, ampak samo proti vojski, jemljem kot neko umetno dilemo. In bi vas spomnila na to, kar je bilo že prej opozorjeno, da je jutri praznik Slovenije in spomnila bi vas, da Jugoslavije ni več. Ni je več. In da gre zdaj za Slovenijo in Slovenija, če hoče ostati država potrebuje tudi vojsko. In to ne ohromelo, brezmočno vojsko, ampak solidno vojsko, ki pritiče slovenski velikosti in slovenskim zmožnostim in jaz seveda nikakor ne bom podprla niti enega od sklepov, ki jih predlagate, niti enega ne, ker jih vidim kot sovražnost Sloveniji.</p>
               <p>Hvala.</p>
            </sp>
            <sp who="BahŽibertAnja">
               <speaker>PREDSEDNICA ANJA BAH ŽIBERT:</speaker>
               <p>Ja, predlagatelj Miha Kordiš.</p>
            </sp>
            <sp who="KordišMiha">
               <speaker>MIHA KORDIŠ (PS Levica):</speaker>
               <p>Hvala za besedo predsedujoča.</p>
               <p>Bom šel po alinejah čez vse netočnosti navajanja, oziroma se bom odzval na nekatere navedbe. Za začetek; nič od tega denarja, kar se tiče ključnih nabav orožja ne vključuje neke osebne opreme vojakov, v smislu uniforme pa čevljev. Oziroma to ni del v kateremu bi v Levici kakorkoli nasprotovali. Sem na magnetogramu, sem na tem odboru že večkrat povedal, da če se gre v nakupe čevljev, če so problem dotrajani čevlji slovenskih vojakov in vojakinj, naj se kupi zaradi mene najboljše čevlje, kar jih ta svet ima za ponudit. Tako da gospa Škrinjar, ne kupujemo čevljev, pa če to vi navajate ničkolikokrat hočete. 136 milijonov, kolikor je šlo v prejšnjemu mandatu za sanacijo izgub bolnišnic, je šlo točno za to, sanacijo izgubo bolnišnic, tekočih izgub pri akviziciji materiala. To nima nikakršne veze s tem, da se postelje nahajajo na hodnikih bolnišnic. Ta del pokrivajo investicije in tudi za ta del se v Levici borimo že šest let in zadnja epizoda naše bitke za investicije v javno zdravstvo in da ljudje ne bodo več na posteljah na hodnikih, je današnja seja odbora. Da se 780 milijonov evrov ne nabavi, ne nameni za zvezo Nato in subvencije vojaškim industrijskim kompleksom, pa da se s tem denarjem kupi orožje, ki ga v Sloveniji v resnici ne potrebujemo, ampak da se ta denar – ja, dejansko porabi za to, da ljudje ne bodo več spali na hodnikih. Tretja stvar, tudi če zapremo vse pipice skozi katere sredstva odtekajo, pa ne samo v zdravstvu, ampak na sploh pri vseh nabavah, ne bomo zbrali dovoljšne količine sredstev. Pač zdravstvo več kot očitno ni nič za to Vlado, ne tudi za kakšno njeno predhodnico ni prioriteta. In ne omenjajte žilnih opornic, ker se gibamo v redu velikosti 3 milijone evrov, pa še tukaj se dogajajo preplačila zaradi tega, ker te žilne opornice dobavljajo zasebni dobavitelji. Da je dobava preko razpršenih zasebnih dobaviteljev slaba stvar, vemo. V Levici že leta vztrajamo, da se osnuje nek centralni sitem za javno naročanje, ki bo kupoval posebej v zdravstvu opremo neposredno od dobaviteljev, pa bi drastično znižali cene in bi imeli take cene tudi za žilne opornice, kot jih imajo na Švedskem recimo. Nekajkrat nižje kot pri nas. Ampak kljub temu, da je sistem prek zasebnih dobaviteljev slab, da je koruptiven, da se dogajajo predplačila, ste gospa Škrinjar natančno ta sistem izbrali in kopirali pri maskah in pri ventilatorjih v epidemiji Covida-19, pa gre tam za desetkrat večje provizije. Bližje 30 milijonov, kakor 3 milijonov evrov, kakor je bilo na žilnih opornicah, pa zdaj govorite o teh žilnih opornicah, ne pa o maskah in o ventilatorjih, kjer izgubljamo denar, ki bi ga lahko koristno uporabili za javne investicije. Pri svojem naštevanju slabih investicij ste tudi pozabili na dve verjetno najbolj zloglasni slabi investiciji, ki sta se zgodili v tej državi, to sta Patria in TEŠ6. Povsod je imela prste zraven ravno vaša Vlada. Domovi za starejše, tudi denar, ki je šel za študije za domove za starejše, ni bil čisto ves stran vržen, čeprav moram reči, da imam tudi tukaj sam določene zadržke, ne bom branil tega, vem pa, da se tudi s tem denarjem izvajajo določeni projekti v domovih za starejše, tako da tukaj je treba biti pošten do kakšne nekdanje garniture Ministrstva za delo, čeprav verjetno ni v tem parlamentu glasnejšega kritika Ministrstva za delo kakor sem sam. Da ukrepi za gospodarstvo delujejo težko rečem pri vseh številkah novih brezposelnih.</p>
               <p> Samo v aprilu 10 tisoč. Koliko je še takih do današnjega datuma. Prav tako je bilo od vse pomoči, ki naj bi jo namenili gospodarstvu, počrpanih zgolj 20 odstotkov. So to res učinkoviti ukrepi za pomoč gospodarstvu in ponovno se obregate, gospa iz SDS-a v nevladne organizacije. Obregate se v proračunsko postavko za mladinske centre, za gasilce, za športna društva. Oskrba starejših pa je, mimogrede deljena obveznost med zdravstvo in <stage>/nerazumljivo/</stage> in še za zaključek kar se tiče kanala C0, povsod kjer gre za okoljske sporne investicije, lahko računate na to, da bo Levica o teh okoljsko spornih investicijah, da bo tem okoljsko spornim investicijam nasprotovala, ne glede na to, ali nas vsi slišite ali nas pa morda namerno preslišite.</p>
               <p>Hvala.</p>
            </sp>
            <sp who="BahŽibertAnja">
               <speaker>PREDSEDNICA ANJA BAH ŽIBERT:</speaker>
               <p>Samo malo.</p>
               <p>Replika, kolegica Mojca.</p>
            </sp>
            <sp who="ŠkrinjarMojca">
               <speaker>MOJCA ŠKRINJAR (PS SDS):</speaker>
               <p>Hvala lepa.</p>
               <p>Najbolj me veseli v vaši razpravi to, da boste skrbeli za zdravje tudi na tak način, da boste obsodili okoljsko sporne naložbe, kot je C0. Odlično. Rada bi vam pa povedala, da menim, da z zasebnimi dobavitelji ni nič narobe in ni narobe, dokler igrajo po pošteni igri. Žilne opornice to seveda niso bile. In jaz mislim, da če so bile žilne opornice na tak način speljane, je bilo v preteklosti v mnogih letih tudi še kaj drugega zelo narobe v zdravstvu in mislim, da se da zdravstvo res urediti na način, da je dobro organizirano in pa pošteno porabljen denar. Kar pa še enkrat želim povedati, vojska je pomemben del, je varnost in nisem govorila samo o čevljih, govorila sem tudi o oklepnikih, tudi ti so potrebni in res, kot pravi, kot je znan rek dr. Pučnika, res, Jugoslavije ni več. Zdaj gre za Slovenijo.</p>
            </sp>
            <sp who="BevkSamo">
               <speaker>PREDSEDNIK SAMO BEVK:</speaker>
               <p>Besedo ima državni sekretar Uroš Lampret.</p>
               <p>Izvolite.</p>
            </sp>
            <sp who="LampretUroš">
               <speaker>UROŠ LAMPRET:</speaker>
               <p>Hvala predsedujoči.</p>
               <p>Samo nekaj pojasnitev glede treh stvari. O infrastrukturi sem že govoril, zakon predvideva približno 40 milijonov investicij v vojaško infrastrukturo. Govorili smo tudi o osebni opremi vojaka, se pravi tukaj predvidevamo, da bi prišlo do menjav jurišnih pušk, pehotne oborožitve, bojnih jopičev in vse, kar vojak danes potrebuje. To se pravi to je red velikosti približno 34 milijonov v novem zakonu. Zdaj dodatnih 40 milijonov kar se tiče vojakov, pa sodijo še potem RKBO zaščita, posodobljeni radijski sistemi, kibernetska obramba in te druge stvari, ki jih tudi zakon našteva. Zdaj vse te tri kategorije o katerih sem govoril, govorijo o dodatni zaščiti vojaka in pa nadgradnji, se pravi zakon govori, ko bo uvedena nova oprema, ki je tudi že načrtovana, to sodi med te vojaške investicije, kar je normalno, ker so bile te investicije že načrtovane in ta zakon obsega vse investicije v naslednjih šestih letih.</p>
               <p>Hvala.</p>
            </sp>
            <sp who="BevkSamo">
               <speaker>PREDSEDNIK SAMO BEVK:</speaker>
               <p>Hvala lepa tudi vam.</p>
               <p>Na vrsti za razpravo pa je poslanka Anja Bah Žibert, pripravi naj se poslanec Robert Pavšič.</p>
               <p>Izvolite.</p>
            </sp>
            <sp who="BahŽibertAnja">
               <speaker>ANJA BAH ŽIBERT (PS SDS):</speaker>
               <p>Ja, hvala lepa sopredsedujoči za besedo.</p>
               <p>Zdaj jaz bom uvodoma protestirala. In to glasno protestirala. Namreč predstavnik Levice si je danes privoščil izraz slovenski vojaki sodelujejo pri pobijanju ljudi po svetu. To si poslanec Državnega zbora ne bi smel dovolit. To pomeni, da je slovenske vojake in vojakinje imenoval morilci. To si Slovenska vojska ne zasluži. Jaz sem že v preteklosti velikokrat razpravljala na temo Slovenske vojske. Zdaj v Levici vas je polna usta znanj, vedenj o Slovenski vojski, o tem kaj se dogaja na misiji, na misijah. Nimate pa ene izkušnje, ene izkušnje iz misij. Mi boste povedali, kolega Koražija na kateri misiji ste bili mednarodni. Nimate. Jaz vam pa lahko iz osebnih okoliščin povem kaj se dogaja na mednarodnih misijah. Tam slovenski vojaki pomagajo. Tam Slovenska vojska pomaga. Tudi na medicinskem področju pomaga. Nič koliko pomoči je bilo narejene, ko so bili v Afganistanu na misiji med civilisti Afganistanci, ki so imeli različne težave zdravstvene. Slovenska vojska je pomagala. Osebno sama sem zbrala določen material, svinčnike in tako naprej, ki se je razdelil med afganistanske otroke. Zato ker Slovenska vojska je na mirovni misiji in je tam zato, da se vzpostavi mir. Zdaj pa, da grem na današnjo sejo. Pravzaprav seje tako nizkotno populistične sploh ne bi smelo biti. To je pa ena najbolj nizkotno populističnih sej v zadnjem obdobju ali pa lahko rečem celo odkar sem poslanka v tem Državnem zboru, pa nisem prvi mandat. Tehtanje kaj rabimo v Sloveniji in česa ne rabimo, a rabimo Slovensko vojsko, rabimo kakovostno zdravstvo in rabimo še marsikaj drugega. Ampak veste, saj bi mogoče še prisluhnila kakšni razpravi Levice, ampak vas bom kar vprašala pa mogoče kar kolega Koražija, ki ste na vlaku govorili z eno od državljank. A ste ji povedali kaj ste vi naredili oziroma vaša stranka v času, ko ste bili nadkoalicijska stranka? Kaj ste naredili za javno zdravstvo? Kateri projekt ste realizirali? Katera bolnišnica se je začela obnavljat ali pa dograjevat? Nič. Puhlice. Bili ste nadkoalicijska stranka, pa če boste to zanikali, boste pa rekli imeli ste sporazum. Ene stvari niste naredili. Danes pa očitate nekaj, kar je seveda že predmet bivših koalicij, kajti že prej so se dokumenti sprejemali, zdaj se pa stvari realizirajo. Jaz vem, vas boli. Vas najbolj boli to, da ta Vlada dela. In da dela za državljane. Zdaj prej ste omenjali neke slabe odstotke glede paketov, zakonskih paketov Covid. Vsak državljan praktično je imel nekaj od teh paketov, vsak državljan. Dodatno so dobili upokojenci še solidarnostni dodatek, tudi mladi. Kaj so pa dobili v času, ko ste bili vi nadkoalicijska stranka. Jaz se ne spomnim enega ukrepa, ki bi bil namenjen državljankam in državljanom na takem nivoju in takem obsegu. Ampak bili ste. Zdaj da nadaljujem; tehtati med potrebami Slovenske vojske in pa seveda potrebami zdravstva, to je nekaj najlažjega. To ste si izbrali dve taki res populistični temi, saj Slovenske vojske ne rabimo, hkrati pa v isti sapi vpijete mi smo za slovenskega vojaka. Kakšnega? Bosega, neoboroženega, nepripravljenega. Kakšnega slovenskega vojaka bi vi imeli? Slovenski vojak pač mora biti ustrezno opremljen in za svoje dejavnosti potrebuje ustrezno opremo. In to je pomembno in pač tukaj so projekti, ki bodo omogočali temu, da bo pač Slovenska vojska deležna opreme. Jaz se čudim, kajti včasih v preteklem mandatu smo celo z Levico včasih skupaj dobro sodelovali, ko je šlo za področje Slovenske vojske. Spomnite se o tem, ko smo govorili kako zapuščajo Slovensko vojsko in kako je potrebno stvari ustavit. Tudi vi ste se strinjali pri tem. Ampak veste, kdo želi biti danes v Slovenski vojski. Ob tem, da ne vejo kaj po 45. letu, ob tem, da nimajo ustrezne opreme, ob tem, da imajo nizke plače. Tudi vi ste se takrat strinjali, ko smo govorili o tem, da ni primerno, da se delijo socialni paketi za slovenske vojake. Delili so se socialni paketi. Danes pa vidite problem v tem, da se nadgradi njihova oprema. Gre za nadgradnjo opreme in ne gre za nadgradnjo čez noč, niti v enem letu, ampak za obdobje šestih let. In to opremo je tisto v bistvu najnujnejše kar se potrebuje, ker kot je bilo rečeno, bi morali za ustrezno usposobljenost Slovenske vojske nameniti dosti več denarja. Hkrati ste na drugi strani danes tudi lahko slišali s strani predstavnice državne sekretarke in Ministrstva za zdravje, da se bo kar nekaj investiralo tudi v zdravstvo. Ja, ta Vlada dela. Ta Vlada dela in nekaterim pač to seveda ne paše. Zdaj bilo je rečeno kaj je potrebno in kaj ni potrebno, glejte, to je pač vaše videnje v Levici. Mi v Slovenski demokratski stranki podpiramo to, da se pač zagotovi ustrezna oprema in danes, do sedaj od vseh razpravljavcev, jaz sem deveta na vrsti, ni niti eden od razpravljavcev podprl to, da tehtate med Slovensko vojsko in zdravstvenim sistemom. Kajti tako lahko tehtamo za vsako področje. In prav so imele kolegice iz vrst Slovenske demokratske stranke, ja, da dajemo ogromno denarja za nevladne organizacije. Glejte, kolega Kordiš, tle imam cel print, bom pokazala, cel paket seznama nevladnih organizacij v Republiki Sloveniji. Cel paket. In če vzamemo kar ste prej lepo rekli, prostovoljne gasilce, tudi kakšna društva, tudi kakšne športna društva, pa kakšne svetle izjeme, ostane še ogromno tega. Če bi zdajle šla naštevat, če bi šla zdajle naštevat, ne vem kateri državljan in državljanka bi sploh vedeli, da nekatere od teh nevladnih organizacij obstajajo. In zakaj so namenjene. Vem pa nekaj, da veliko nevladnih organizacij porabi denar skoraj izključno za plače in zelo malo za izvajanje projektov. Pa nisem rekla, da jim je treba vzet. Ampak prav je, da državljanke in državljani vedo, da so te nevladne organizacije skupaj v petnajstih letih prejele 4 milijarde in pol evrov. 4 milijarde in pol evrov. In če še enkrat odvzamem gasilce in posamezna društva in tako naprej, ki so res pomembni in pomembno prispevajo in se malo ustavim na tistih, za katere državljani sploh ne vejo, verjemite mi, da bi milijarda ostala. Za milijardo bi pa že nekaj naredili v javnem zdravstvu, mar ne? Sploh, če vemo, da so nekatere od teh nevladnih organizacij, kot sem rekla zgolj porabijo praktično več kot dve tretjine denarja za plače. In to si nisem izmislila. Zdaj kot še enkrat; gospod Koražija, jaz upam res, da ste gospe povedali kaj ste vi naredili za to, da lahko da več v lonec. Jaz vem, da ta Vlada je že do zdaj naredila, se ne spomnim, da bi katerakoli druga Vlada dajala solidarnostni dodatek. Ga ni bilo. Spomnim se dviga tistih zneskov upokojencev, ko je bilo za eno kepico sladoleda, pa se je na veliko govorilo kaj vse se je dalo upokojencem. Tukaj pa so dobili konkretno pomoč. In ja, jaz sem za dobro organizirano zdravstvo, absolutno. Vem pa tudi nekaj, da je tudi na tem področju potrebno stvari pogledat. Ena je bila že izpostavljena ko gre za razna preplačevanja ali pa na primer za plačevanje. Vi imate zelo radi v vaših vrstah zelo radi na seje povabite gospoda Kebra. Da nekdo dobi 36 milijonov, 36 tisoč evrov, tako kot jih je dobil gospod Keber za zakon, pomoč pri pripravi zakona, ki ga nikoli ni bilo. Saj to je mogoče kapljica v morje, ampak če je še kaj teh kebrov, pa če je teh preplačanih materialov še na drugem področju, ki niti ne vemo za njih. Žilne opornice so prišle na dan, verjamem, da je še marsikje kje drugje kaj narobe, bi tudi tukaj nekaj vsi skupaj »prišparali«, privarčevali. Ampak ne na račun zdravnikov. Samo veste, ta vaša dvojna merila, danes kričite o javnem zdravstvu in pomoč zdravnikom. Veste kaj ste delali nekaj dni oziroma teden, štirinajst dni nazaj z zdravniki, ko je šlo za domove za starejše, veste kaj ste delali z njimi? Tako da so javno pisali, da bodo nekateri zapuščali sisteme, zato ker si ne dovolijo tega, da jih nekdo obravnava kot osebe, ki ne pomagajo starejšim, ampak kvečjemu delajo proti njim. In ste proti vojski, enkrat ste proti zdravnikom. Saj vi ste samo proti in potem govorite, da je Slovenska demokratska stranka, stranka izključevanja. 200 tisoč ljudi je podprlo Slovensko demokratsko stranko. Mi ne izključujemo. Se pa bojimo ljudi, ki so vedno proti, proti, proti, sami pa ne naredijo ničesar. Kričati na takih sejah, to je nekaj najlažjega. Koliko ste se pa izkazali, ste pa pokazali v tem, ko ste sodelovali v Vladi. Vse kar vam je uspelo je bilo to, da ste jo zrušili.</p>
               <p>Hvala lepa.</p>
            </sp>
            <sp who="BevkSamo">
               <speaker>PREDSEDNIK SAMO BEVK:</speaker>
               <p>Hvala lepa tudi vam.</p>
               <p>Dve repliki. Najprej Miha Kordiš, potem pa Boštjan Koražija.</p>
               <p>Izvolite.</p>
            </sp>
            <sp who="KordišMiha">
               <speaker>MIHA KORDIŠ (PS Levica):</speaker>
               <p>Hvala za besedo.</p>
               <p>Gospa Bah Žibert lažete tako kot predsednik vaše stranke in predsednik Vlade. Kaj je Levica naredila – dvignila je minimalno plačo, največji dvig minimalne plače v tej zgodovini, dvignila je socialno pomoč in prvič je pripeljala v Državni zbor ukinitev dopolnilnega zdravstvenega zavarovanja, proti kateri je glasovala ta koalicija, ki zdaj sestavlja Vlado. Pa bi ukinitev dopolnilnega zavarovanja pomenila, da bi se ljudi, tiste z najnižjimi dohodki, upokojence razbremenilo za položnice, ki jih zdaj plačujejo 30 evrov vsak mesec in javno zdravstvo bi dobilo 50 milijonov evrov sredstev več. Vi ste glasovali proti. Dviga minimalne plače niste podprli, dvig socialne pomoči za reveže ste napadli. In vi boste danes nam razlagali kako Vlada dela in da se zaradi tega v Levici spravljamo v sklice sej za krepitev javnega zdravstvenega sistema. O, ja, Vlada dela, ampak dela škodo. Pa dela za provizije in dela za svoje lastne žepe. Mi lahko od proračunov odklopimo vse nevladne organizacije, pa niti en evro ne bo do javnega zdravstvenega sistema prišlo. Zakaj – ker boste vse to pobasali v žepe. Slovenska vojska v Afganistanu ne glede na srčnost njenih pripadnikov žal ne opravlja civilizacijske naloge, ne glede na to kako bi vsi to radi videli. Mislim Afganistan je država, ki je bila zbombardirana v prahu. V prah so jo zbombardirali naši slovenski zavezniki iz Združenih držav Amerike. In veste kaj to pomeni sodelovanje pri ubijanju in to, politična odločitev je. Politična odločitev je, da se sodeluje pri ubijanju. V lanskemu letu po skoraj dveh desetletjih okupacije Afganistana, je število smrtnih žrtev narastlo, oziroma preseglo katerokoli številko smrtnih žrtev v Afganistanu v predhodnih letih. Se pravi civilisti tam umirajo, umirajo zaradi nasilja, ki ga je sproducirala CIA, ki ga je sproducirala neposredna ameriška.</p>
            </sp>
            <sp who="BevkSamo">
               <speaker>PREDSEDNIK SAMO BEVK:</speaker>
               <p>To nima z razpravo kolegice nobene zveze in to ni replika. Prijavite se za razpravo.</p>
            </sp>
            <sp who="KordišMiha">
               <speaker>MIHA KORDIŠ (PS Levica):</speaker>
               <p>Kolega, kolega Bevk, kako nima to nikakršne zveze, to so neposredne navedbe s katerimi se je kolegica Bah Žibert ukvarjala. Je pa res, da vas ni bilo tle, da bi to slišali. Še več, šla je celo tako daleč, da je očitala če niste bili na misiji, ne smete govoriti o misiji. To mislim, da je pa zelo grda diskvalifikacija, ki mislim, da tukaj na nobenemu mestu ne drži. Skratka soočeni smo z dilemo ali bomo dali denar za orožje ali bomo dali denar za solidarni javni zdravstveni sistem in temu je današnja seja namenjena in tega se bomo v Levici še naprej držali. Iščemo pa seveda podporo za to, da nesmiselno metanje denarja za Natovo orožje zaustavimo in namesto tega raje okrepimo bolnišnice, kader, domove starejših občanov in tako naprej.</p>
            </sp>
            <sp who="BevkSamo">
               <speaker>PREDSEDNIK SAMO BEVK:</speaker>
               <p>Zaključite misel, ker so tri minute minile. Sem poslušal v svoji pisarni, tako da ni nujno, da sedim tukaj. Naslednji ima <gap n="..."/>
                  <stage>/ oglašanje iz dvorane/</stage> Proceduralno ima prednost.</p>
               <p>Izvolite.</p>
            </sp>
            <sp who="BahŽibertAnja">
               <speaker>ANJA BAH ŽIBERT (PS SDS):</speaker>
               <p>Ja, hvala lepa.</p>
               <p>Glejte, tudi po poslovniku gre za to, da govorimo o vsebini in da smo nekako dostojni v tem Državnem zboru in da se zagotavlja nek red. kolega Kordiš, zadnjič ste mi rekli, da lažem. Zadnjič. Jaz imam teh vaših načinov in takih nastopanj dovolj. Dovolj! Sem izvoljena poslanka tako kot vi in ne bom prenašala vaših žalitev. Poslušamo jih na vseh sejah Državnega zbora in na odborih. Z mano se pa tako pogovarjali ne boste. Ne boste! In vam to ne dovolim. Zadnjič ste izjavili, da lažem. Marsikaj ste že izrekli v preteklosti, ampak to je pa dovolj. Dajte si pogledati malo Kazenski zakonik.</p>
            </sp>
            <sp who="BevkSamo">
               <speaker>PREDSEDNIK SAMO BEVK:</speaker>
               <p>Ja, jaz plediram, da se kdo lahko ugrizne tudi v jezik prej predno kaj reče.</p>
               <p>Izvolite proceduralno.</p>
            </sp>
            <sp who="KordišMiha">
               <speaker>MIHA KORDIŠ (PS Levica):</speaker>
               <p>Kakor smo ravnokar slišali, ni bil nikakršen postopkovni predlog, vsaj jaz nisem iz tega razbral nobenega postopkovnega.</p>
            </sp>
            <sp who="BevkSamo">
               <speaker>PREDSEDNIK SAMO BEVK:</speaker>
               <p>No, bomo zdaj slišali, če bo.</p>
            </sp>
            <sp who="KordišMiha">
               <speaker>MIHA KORDIŠ (PS Levica):</speaker>
               <p>Postopkovnega predloga. Gospa Anja Bah Žibert v svoji zadnji razpravi ste lagali.</p>
            </sp>
            <sp who="BevkSamo">
               <speaker>PREDSEDNIK SAMO BEVK:</speaker>
               <p>Repliko ima Boštjan Koražija.</p>
            </sp>
            <sp who="KoražijaBoštjan">
               <speaker>BOŠTJAN KORAŽIJA (PS Levica):</speaker>
               <p>Replika gospe Anji Bah Žibert za prej za tisto, bom rekel kar oseben napad. Glejte, ne vem če ste poslušali prej mojo razpravo kaj sem razpravljal. Služil sem Slovensko vojsko leta 1996, imam osebne prijatelje, ki so bili na teh misijah in če vam povem samo tri zgodbe, ki sem jih slišal, boljše da vam ne povem. Poznam zgodbe, vem kaj se jim dogajalo oziroma tudi kakšne travme doživljajo, kakšne travme doživljajo po tem. Ne bi rajši danes na tej seji. Naslednja zadeva, rekli ste, pač me zanima osebno. Zdaj če vas lahko vprašam, ste vi odslužili vojaški rok mogoče? Oziroma ste bili v vojski poklicni, da tako poznate zadeve, da lahko govorite o tej zadevi tako vehementno te stvari, a ste? No, super. V redu.</p>
               <p>
                  <stage>/ oglašanje iz klopi/</stage>
               </p>
            </sp>
            <sp who="BahŽibertAnja">
               <speaker>ANJA BAH ŽIBERT (PS SDS):</speaker>
               <p>Kaj je replika?</p>
            </sp>
            <sp who="KoražijaBoštjan">
               <speaker>BOŠTJAN KORAŽIJA (PS Levica):</speaker>
               <p>Ne, replika to. Zanima me, če ste bili v vojski poklicni.</p>
            </sp>
            <sp who="BahŽibertAnja">
               <speaker>ANJA BAH ŽIBERT (PS SDS):</speaker>
               <p>Ne morem odgovorit.</p>
               <p>
                  <stage>/ oglašanje iz dvorane/</stage>
               </p>
            </sp>
            <sp who="KoražijaBoštjan">
               <speaker>BOŠTJAN KORAŽIJA (PS Levica):</speaker>
               <p>Okej, v redu.</p>
            </sp>
            <sp who="BahŽibertAnja">
               <speaker>ANJA BAH ŽIBERT (PS SDS):</speaker>
               <p>Dajte se naučit kaj je replika, no. Toliko časa ste poslanec.</p>
            </sp>
            <sp who="KoražijaBoštjan">
               <speaker>BOŠTJAN KORAŽIJA (PS Levica):</speaker>
               <p>Replika je bila to, da prej ko ste me napadli glede tega, da pač ko ste začeli govoriti o teh vojakih, ki so v teh mednarodnih misijah, me stisne v srcu in želodcu. In vi ste me zelo na grd način napadli, »glih« zato, ker imam osebne prijatelje, ki so dali te zadeve skozi in sem vam povedal. Lahko vam povem danes te zgodbe, tudi tisti gospodje, ki tam preko sedijo, poznajo te zgodbe kaj vse doživljajo in kaj vse se jim dogaja. Pa še nekaj, še eno zadevo na koncu. Prej ste govorili o NVO-jih.</p>
               <p>
                  <stage>/ oglašanje iz dvorane/</stage>
               </p>
               <p>Jah, poslušajte, glejte, imam pravico do replike. Ja imam pravico, poglejte. Dejansko prej ste govorili o teh NVO-jih oziroma o nevladnih organizacijah, da vam povem kdo je na prvem mestu po denarnih prihodkih, ki jih dobi od države – Zavod sv. Stanislava. Se pravi vi imate protu Zavodu sv. Stanislava, proti Rdečemu križu, proti Waldorfski šoli.</p>
               <p>
                  <stage>/ oglašanje iz dvorane/</stage>
               </p>
               <p>Ne, ne bom se pustil motit. Glejte, to so nevladne organizacije, ki so tudi tretirane na <stage>/nerazumljivo/</stage>, tako da vam pokažem. Lahko v kamero, lahko greste na internet in pogledate. In se mi zdi res ne »fer«, ker osebno imam jaz zelo, sem tudi kot sami veste sem zelo znam razpravljati s tistimi, ki imajo popolnoma drugačna mnenja, in tudi ko se gre, da dejansko od vas slišim, ki mi »skos« govorite, kako se zavzemate za cerkev in ostale zadeve, da imate proti nevladnim organizacijam, ki so tukaj, ne razumem. Res ne razumem, in to mislim, da je tudi prav, da se tudi oni na vas obrnejo pa vam potem razložijo. Ja, ne, sem poslušal, prosim, če mi pustite do konca repliko.</p>
               <p>V glavnem, pazite, kaj govorite, oziroma tudi, kakšne podatke uporabljate. Tu imate podatke in lahko pogledate. Na prvem mestu je Zavod svetega Stanislava, in si poglejte. In prosim, da se mi boste tudi javno opravičili. Ker imam tudi prijatelje tam, in prosim, da se mi javno opravičite.</p>
            </sp>
            <sp who="BevkSamo">
               <speaker>PREDSEDNIK SAMO BEVK:</speaker>
               <p>Ja, hvala lepa.</p>
               <p>Glejte, načeloma replika na repliko ni dovoljena, smo pa v neki specifični situaciji, ker imamo samo enkrat možnost razpravljati kot poslanke in poslanci, zato bom dal izjemo, ki jo lahko da predsedujoči, kolegici Anji Bah Žibert. Pa prosim, da se ne bi zlorabljalo, ampak bo res replika.</p>
            </sp>
            <sp who="BahŽibertAnja">
               <speaker>ANJA BAH ŽIBERT (PS SDS):</speaker>
               <p>Hvala lepa, ja, predsedujoči, dejansko moram odgovoriti.</p>
               <p>Jaz sem prej povedala, da je marsikatera nevladna organizacija še kako potrebna in pomembna. In pomembna, in me niste poslušali. Niste me poslušali. Povedala pa sem, da so med njimi tudi nevladne organizacije, za katere ljudje sploh ne vejo, sploh ne vejo, in da večina sredstev, ki jih dobijo, grejo izključno za plače. Tako da prosim, če me citirate ali pa če se hočete z mano iti razpravo, da me dobro poslušate. In še enkrat, kolega Kordiš, ne lažem. Vi pa ste zelo neotesan poslanec in žal mi je, da deliva te poslanske skupine.</p>
            </sp>
            <sp who="KordišMiha">
               <speaker>MIHA KORDIŠ (PS Levica) / izklopljen mikrofon/:</speaker>
               <p>Replika.</p>
            </sp>
            <sp who="BevkSamo">
               <speaker>PREDSEDNIK SAMO BEVK:</speaker>
               <p>Kako?</p>
            </sp>
            <sp who="KordišMiha">
               <speaker>MIHA KORDIŠ (PS Levica) / izklopljen mikrofon/:</speaker>
               <p>Replika.</p>
            </sp>
            <sp who="BevkSamo">
               <speaker>PREDSEDNIK SAMO BEVK:</speaker>
               <p>Če se prijavljate za razpravo. Replike na repliko ni.</p>
               <p>Se boste prijavili za razpravo?</p>
            </sp>
            <sp who="KordišMiha">
               <speaker>MIHA KORDIŠ (PS Levica) / izklopljen mikrofon/:</speaker>
               <p>Se bom potem še oglasil.</p>
            </sp>
            <sp who="BevkSamo">
               <speaker>PREDSEDNIK SAMO BEVK:</speaker>
               <p>Okej, dobro.</p>
               <p>Hvala lepa, gospod Kordiš, da ste uvidevni.</p>
               <p>Na vrsti pa je poslanec Robert Kordiš <stage>/Pavšič/</stage>, pripravi naj se poslanka Iva Dimic.</p>
               <p>Izvolite.</p>
            </sp>
            <sp who="PavšičRobert">
               <speaker>ROBERT PAVŠIČ (PS LMŠ):</speaker>
               <p>Pavšič, ja, ampak ni problema.</p>
            </sp>
            <sp who="BevkSamo">
               <speaker>PREDSEDNIK SAMO BEVK:</speaker>
               <p>Se opravičujem.</p>
               <p>Kolega Pavšič, se opravičujem.</p>
               <p>Izvolite.</p>
            </sp>
            <sp who="PavšičRobert">
               <speaker>ROBERT PAVŠIČ (PS LMŠ):</speaker>
               <p>Mislim, da je bila tole zdaj pametna odločitev, da se malo strasti umirijo, ker smo prišli iz obravnavanja dveh zelo pomembnih tem, smo ne prešli, ampak zašli na nevladne organizacije, in mislim, da to ne sodi na ta dva odbora.</p>
               <p>Začeli smo se tudi spraševati o legitimnosti namena in vsebine razpravljanja na teh dveh odborih. Večkrat smo srečali tako populizem kot nenatančnost, potrebno pa je vedeti vnaprej, da govorimo o dveh spiskih želja. En spisek želja nam je predstavil minister za obrambo, to že ob 14. uri, torej pred debelimi nekaj urami, drug spisek želja nam je pa postavila, predstavila sekretarka z Ministrstva za zdravje, s tem da ga je prvi vsaj kvantificiral, da vemo, da se pogovarjamo o 780 milijonih oziroma 130 milijonih, če to razdelimo na šest let, kasneje smo pa izvedeli, da za osem investicij naj bi ta država v zdravstvu namenila 85 milijonov. Nimamo pa ne ene ne druge ne tretje ali pa četrte, nobene cele slike. Že od marca, od sprejema prvega protikorona paketa je namreč ta Državni zbor odrezan od financ v tej državi. In danes se pogovarjamo, ne vem, kako bi rekel, o megli, čeprav je zunaj sonce. Kako naj se odločimo tukaj, komu dati, če ne vemo niti, od kod bomo vzeli. A bo kdo to lahko porabil? Če sem že prej omenil, mi se, dejansko je to ena velika nebuloza danes. In ni fer do poslancev, da dobimo eno predstavitev z Ministrstva za obrambo, ki je bila vsaj kvantificirana, točno povedala, tukaj smo, tukaj želimo priti. Na drugi pa spet spisek želja, ja, jih imamo v infrastrukturnem spisku, ki je vreden 7 milijard evrov čez prst. Ampak hkrati po tem, ob tem, da se hvali, kako ta Vlada dela, ne pove pa se, kaj je Vlada prejšnji teden sprejela. Namreč, da bodo vse te investicije izvajane v okviru veljavnega ZIPRS-a. Jaz, kolikor poznam veljavni ZIPRS, ne teh 7 milijard ne teh 130 milijonov ne teh 85 milijonov niti ne 780 milijonov, nikjer ni. O čem se potem mi sploh pogovarjamo tukaj?</p>
               <p>Nimamo pa ne ene ne druge ne tretje ali pa četrte, nobene cele slike. Že od marca, od sprejema prvega protikorona paketa je namreč ta Državni zbor odrezan od financ v tej državi. In danes se pogovarjamo, ne vem, kako bi rekel, o megli, čeprav je zunaj sonce. Kako naj se odločimo tukaj, komu dati, če ne vemo niti, od kod bomo vzeli. A bo kdo to lahko porabil? Če sem že prej omenil, mi se, dejansko je to ena velika nebuloza danes. In ni fer do poslancev, da dobimo eno predstavitev z Ministrstva za obrambo, ki je bila vsaj kvantificirana, točno povedala, tukaj smo, tukaj želimo priti. Na drugi pa spet spisek želja, ja, jih imamo v infrastrukturnem spisku, ki je vreden 7 milijard evrov čez prst. Ampak hkrati po tem, ob tem, da se hvali, kako ta Vlada dela, ne pove pa se, kaj je Vlada prejšnji teden sprejela. Namreč, da bodo vse te investicije izvajane v okviru veljavnega ZIPRS-a. Jaz, kolikor poznam veljavni ZIPRS, ne teh 7 milijard ne teh 130 milijonov ne teh 85 milijonov niti ne 780 milijonov, nikjer ni. O čem se potem mi sploh pogovarjamo tukaj?</p>
               <p>Ja, ne, sejo sklicali. Če pride minister sem, bi lahko točno to povedal. Pa bi bila zadeva rešena, ne pa da bomo zabili tukaj zdaj 12 ur, ne bomo jih zabili, ker so koristno porabljene, koristno so porabljene zaradi tega, ker se odpirajo boleče rane te države, ampak te boleče rane so že 30 let. In ko govorimo o nenatančnosti, če že poslanci navajate številke, kot je bila recimo 136 milijonov dodatnega denarja v investicijo v zdravstvo. Ne, gospa Mojca, ta denar je bil namenjen za sanacijo izgub, ki jih je zdravstveni sistem zaradi sistemskih napak opravljanja in zaradi mnogih drugih dejavnikov ustvaril v 30 letih. In smo dejansko s temi 136 milijoni, ne mi, ampak vodstva bolnic, so te izgube zelo sanirala in spravila skoraj na nulo. Potem pa se nam je zgodila ta nesrečna korona. Tako da dajmo biti malo natančni, ta denar ni bil nikoli namenjen investicijam v zdravstvo, ampak sanacijam tekočih izgub.</p>
               <p>In zdaj govorimo o spet centralizaciji nekih nabav, kako so potekale centralne nabave v tej Vladi smo videli zdaj nazadnje, in jaz ne vem, se ne bi upal še enkrat, te zgodbe še enkrat ponoviti, dokler se ne razjasni ta stara zgodba. Ni v redu tole. In nenehno, sicer resnica ni nikoli samo ena, jih je vedno več, vi boste zagovarjali svojo resnico, mi bomo zagovarjali svojo resnico, izkazala pa se bo čez nekaj deset let. Do takrat se bomo mi prerekali na tak ali na drugačen način. Ampak dokler Državni zbor ne bo dobil nazaj kontrole nad proračunom, to, kar je dejansko njegova pristojnost, se mi nimamo o čem pogovarjati. Vlada spet zamuja s poročilom o prerazporeditvah. Ampak zdaj ne zamuja dva tedna, kot je pri prejšnjem poročilu, zdaj že skoraj en mesec. In potem bomo spet dobili pet listkov z internimi sklepi, zadevami, ki jih ne smemo javno videti, in mi se bomo pogovarjali spet o čem. Mislim, če hočete z vladne strani imeti relevantne sogovornike v parlamentu, ki se bodo lahko odločali na osnovi nekih verodostojnih podatkov, potem se dajte tudi do nas obnašati resno. Ker to, kar zdajle počnemo, dejansko ni »fer«. In jaz razumem predlagatelja, seveda ga razumem, ob nobeni informaciji kar naenkrat uleti, mi bomo dali 780 milijonov za nakup orožja. Ja, seveda, bodo poslanci zahtevali odgovore. Saj to je normalno, sej to je naša naloga.</p>
               <p>Potem se pa začne razkrivati resnica. In to zdajle, do ene ure nazaj, nismo vedeli, dejansko, čemu je ta zakon sploh namenjen in da sploh nima finančne konstrukcije še in da je to dejansko tako kot, tudi spisek infrastrukturnih projektov v višini 7 milijard, tudi tale je pač en lep spisek želja. In popolnoma nič drugega. Dokler ne bo finančno zaprt ali z rebalansom ali z novim ZIPRS-om, se mi lahko pogovarjamo. Mi lahko damo 10 milijard. Lahko bi 10 milijard napisali notri v ta zakon, rezultat bi bil isti.</p>
               <p>Tako da. Res, prav človek tukaj kot poslanec se počuti manjvrednega. Dajte enkrat že od sebe konkretne podatke. Če bomo govorili o zadevah, ki so interne narave, zapremo sejo in se pogovorimo odkrito. Ampak tako, ko pa ena informacija pride iz te strani, druga iz druge strani, seveda se začneš spraševati, kaj je bolje, ali topovi ali maslo. Če bo na tehtnici samo tole, potem jaz verjamem, da tudi vojska se bo odpovedala 780 milijonom, da se bo okrepilo zdravstvo. Vsi pa vemo, da oba sistema potrebujeta krvavo ta denar. Pa ne samo denar, potrebujeta tudi reorganizacijo. Potrebujeta nov sodobni pristop, podporo, ampak dokler mi ne dobimo na mizo relevantnih podatkov, tudi virov o financiranju, se nimamo o čem pogovarjati. In če so že vsi moji kolegi pred tem govorili po 10, 15 minut, je vseeno, če tudi jaz govorim 15 minut in samo sprašujem, sprašujem, sprašujem, ker odgovorov danes ne bo.</p>
               <p>Bi pa mogoče na vladni strani razmislil malo o tem, da pa preden se da kakršno koli informacijo o javnost, sploh pa tako, ki pride do parlamenta, dajte malo razmisliti o potencialnih posledicah. Mi ne trdimo, da je vsaka stvar, ko pride z vladne strani, slaba, daleč od tega. Ampak hvaliti se s tem, kako je to super in prav, hkrati pa ne imeti finančne konstrukcije, pa je tudi zavajajoče, tudi za vaše volivce, ker to daje ven signal, mi bomo pa zdaj v vojsko vložili skoraj milijardo evrov. Pa ni res! Tudi če bo ta zakon sprejet, to ni res, ker ga bo treba še podkrepiti s proračunom. Tako kot teh 7 milijard investicij v 187 projektih. Tudi to bo potrebno zagotoviti sredstva, ker spisek želja zna vsaka Vlada sestaviti, tisto, kar pride pa potem, tisto je pa najtežji del posla. In že vnaprej se hvaliti, nima smisla. Ko bomo rezali trakove, bom pa lahko dal roko pa čestital pa rekel, res, dobro ste naredili. Do tistega bomo pa prekleto gledali pod prste, to pa verjemite.</p>
               <p>Hvala lepa.</p>
            </sp>
            <sp who="BevkSamo">
               <speaker>PREDSEDNIK SAMO BEVK:</speaker>
               <p>Na vrsti je predstavnik Vlade, državni sekretar Uroš Lampret.</p>
               <p>Izvolite.</p>
            </sp>
            <sp who="LampretUroš">
               <speaker>UROŠ LAMPRET:</speaker>
               <p>Predsedujoči, hvala, samo dve stvari zelo na kratko.</p>
               <p>Zdaj, ko govorimo o spisku želja, zdaj teorija je takšna. Politika daje vojski naloge v vseh teh dokumentih, ki smo jih danes tudi že omenjali. Vojska pove, kaj, katero opremo za izvajanje teh nalog, ki jih je dobila, potrebuje. In potem politika pove, in to je lahko spisek želja, če bi si ga želeli tako opisati, pa ni, ampak to je spisek želja. In potem politika pove, koliko od tega spiska je pripravljena na podlagi drugih prioritet tudi nositi. In če danes govorimo tako, lahko rečemo, da je od tega spiska želja za naloge, ki jih Slovenska vojska danes opravlja, je ta politika jim odrezala en tretjinski oziroma četrtinski kolač, če hočemo to karakterizirati.</p>
               <p>Zdaj, večkrat sem že govoril, da to ni na nov denar in tako naprej, res je potrebno vedeti, da je ta zakon narejen predvsem v luči transparentnosti, zakaj se bo trošilo teh 20 % obrabnega proračuna za investicije v naslednjih šestih letih. Vi morate vedeti, da investicije grejo v vsakem letu. Ta denar se porablja za nakupe vojaške opreme. Včasih tudi ad hoc, ko ne moreš sprejemati dolgoročnejših investicij. Se pravi, proračun 2020-2021 je za letošnje leto predvideval približno, približno 80 milijonov investicij. Za drugo leto malo manj. Letos je bilo nekih sredstev zadržanih in bodo preneseni v druga leta. Ampak za dve leti je nemogoče kupovati večjo vojaško opremo. Srednjetransportno letalo ne moreš kupovati iz leta na leto, to obligacijo je nemogoče spremeniti.</p>
               <p>In ravno s tem zakonom, mi poznamo druge načine sprejemanja takih obligacij v preteklosti. Tako imenovane TRP-je, ampak takrat smo si tudi sposojali denar, da smo takrat, takratne TRP-je tudi financirali. To bo šlo iz proračuna, namen pa je transparentnost, za kaj se bodo investicije porabljale v naslednjih šestih letih.</p>
               <p>Hvala.</p>
            </sp>
            <sp who="BevkSamo">
               <speaker>PREDSEDNIK SAMO BEVK:</speaker>
               <p>Repliko pa ima Robert Pavšič.</p>
               <p>Izvolite. Tri minute.</p>
            </sp>
            <sp who="PavšičRobert">
               <speaker>ROBERT PAVŠIČ (PS LMŠ):</speaker>
               <p>Hvala lepa.</p>
               <p>Sicer nočem biti nesramen, ampak dajte prosim podučiti državnega sekretarja, da je on tukaj gost in je on tukaj za to, da nam odgovarja na vprašanja, ne pa zato, da kritizira naše odločitve in interpretira naše razprave.</p>
               <p>Ko govorimo o transparentnosti, jaz vam nisem očital niti enega nakupa, lahko greste si, kadar bo narejen magnetogram, to preveriti, pa boste videli, da pravzaprav podpiram te nakupe in podpiram seveda transparentnost, ampak ene zadeve imajo prostor v tem parlamentu, druge pa ne. Kar pa sem očital, nisem očital vam kot sekretarju na Ministrstvu za obrambo, ampak celotni Vladi, da ste nas izključili iz obveščanja o javnih financah. In dokler javnih financ ne bomo spet dobili v kontrolo v Državni zbor, kot je to pristojnost Državnega zbora, do takrat bodo pa potekale takšne seje.</p>
               <p>Kar pa sem očital, nisem očital vam kot sekretarju na Ministrstvu za obrambo, ampak celotni Vladi, da ste nas izključili iz obveščanja o javnih financah. In dokler javnih financ ne bomo spet dobili v kontrolo v Državni zbor, kot je to pristojnost Državnega zbora, do takrat bodo pa potekale takšne seje.</p>
               <p>Samo to sem želel poudariti. Danes ste pač tukaj edini predstavnik Vlade, še, zato je tole mogoče letelo na vas, ni pa letelo na vas osebno.</p>
               <p>Hvala lepa.</p>
            </sp>
            <sp who="BevkSamo">
               <speaker>PREDSEDNIK SAMO BEVK:</speaker>
               <p>Na vrsti je za razpravo poslanka Iva Dimic, pripravi naj se Jožef Lenart.</p>
            </sp>
            <sp who="DimicIva">
               <speaker>IVA DIMIC (PS NSi):</speaker>
               <p>Hvala lepa in lepo pozdravljeni.</p>
               <p>Ob poteku današnje seje v glavnem lahko rečem samo to, da ne pristajam na lažno dilemo obramba ali zdravstvo, potrebujemo vse. In to, da <gap n="..."/> In mislim, da je to, da je ta Vlada sposobna, da to vse realizira, tako obrambo kot tudi zagotovi uspešno javno zdravstvo, je trn v peti, bom rekla, opoziciji, in zato tudi takšne seje v zadnjem mesecu.</p>
               <p>Sama odločno nasprotujem in protestiram delitvi ali sem za obrambo ali sem za javno zdravstvo. Takih delitev ne maram, to je, kot da bi me vprašali, ali si za bel ali črn kruh. Sem proti takim delitvam, in umetno ustvarjenim. Si za ali si proti, si onemu človeku, veste, to dejansko je namenjeno to, da dejansko ljudje namesto, da bi razumeli, kaj, katere so najvišje vrednote v Evropski uniji in v Sloveniji, katere tudi sama zagovarjam in tudi Nova Slovenija, se ukvarjajo s takimi zadevami. Najvišje vrednote so dostojanstvo človeka, varnost, svoboda in pravičnost. In znotraj teh štirih vrednot lahko najdemo tako vojsko, tako zdravstvo, tako javno šolstvo, tako infrastrukturo, gospodarstvo, kulturo. Še enkrat jih povem: dostojanstvo človeka, varnost, svoboda in pa pravičnost. Na teh štirih temeljih sloni nova mlada Slovenija, ki bo kmalu praznovala rojstni dan.</p>
               <p>Jaz sem razumela Levico v smislu, da so naredili zelo dobro oceno uspešnosti preteklih Vlad. Od 12 let, če pogledam neko obdobje, smo imeli 11 let levih Vlad. In imamo rezultat tak, ki ga imamo danes, o katerem se pogovarjamo. Pomanjkanje domov za starejše, uničeno, uničeno javno zdravstvo, na kolenih, in ker smo se odločili ali pa ker se je Vlada odločila, da bo temu naredila konec in je sprejela strateške dokumente in strateške investicije, je seveda razburjenje zelo veliko. Tako ob petkih kot tudi danes in še marsikakšna seja v Državnem zboru.</p>
               <p>Sama glede na eno sejo, ki smo jo imeli, o nujni helikopterski pomoči, razumem investicijo, celovito načrtovano, z namenom, da se izboljša stanje obrambno-varnostnega sistema v Sloveniji v celoti. Med drugim naj bi kupili vozila 8x8, 50, 50 vozil 4x4, dva transportna helikopterja, eno transportno letalo, opremo za osebno opremo vojakov, ne morem pozabiti zaradi nekih čevljev in zaradi nepripravnosti negativnih ocen je bivša ministrica Katičeva zamenjala načelnika Slovenske vojske Ostermana. To se tako dobro spomnim, ker sem rekla, da en načelnik ni kriv za to, da njegovi vojaki nimajo pravih čevljev. Če se dobro spomnite, mislim, da je bilo to v letu 2018.</p>
               <p>Jaz vidim to kot pomoč vsem nam, civilistom. Pomoč ob neurjih, se spomnim, kako je vojska pomagali pri reševanju žledoloma, pomoč ob neurjih, poplavah. Jaz si ne znam predstavljati, kako bi drugače v državi funkcionirali, če ne bi imeli tudi Slovenske vojske, katera uživa med ljudmi zaupanje, in to se mi zdi, da je potrebno tudi povedati in to tudi nenazadnje zagovarjati, in sem proti diskreditaciji Slovenske vojske. Je kdo od vas februarja 2020, letos, mislil, da bomo čez en mesec nosili maske in bomo morali zaustaviti delovanje države, zato da se izognemo epidemiji in preprečimo več tisoč mrtvih? Civilna zaščita je pri boju z epidemijo odigrala ključno vlogo. Nenazadnje, mobilna vojaška bolnišnica ROLE 2, katera je bila že danes omenjena, je bila postavljena v 48 urah. Je kdo leta 1989 mislil, da bo območje Balkana zdrsnilo v krvavi bratomorni konflikt? Je kdo leta 2013 mislil, da je možno, da Rusija sproži invazijo na Ukrajino in si pripoji Krim?</p>
               <p>Leta 2015 je bila vloga Slovenske vojske ključna, da smo zavarovali naše meje in kanalizirali migrantski val v zahodne države. V teh dneh lahko beremo, da so avstralske oblasti sporočile, da je Avstralija tarča kibernetskega napada, ki je organizirani in podprt s strani tuje, vlade tuje države, najverjetneje omenja se Kitajsko, ker jih zanimajo podatki tudi, kar se tiče raziskave Covida. Slovenija pred takšnim napadom je varna ali ne? Ne vem, kaj misli Levica. Ker imamo močno opozicijo, ki jo vodi Levica, potem verjetno oni vejo, čemu vsak evro, ki se namenja tudi Slovenski vojski in nenazadnje tudi taki zaščiti.</p>
               <p>Bilo je rečeno, kaj vse bi lahko s tem denarjem v zdravstvu naredili. Jaz sem vesela, da sem videla, da je med strateškimi projekti te vlade, bom naštela samo nekaj projektov: zdravstveni dom Tezno, obnova pripadajoče infrastrukture poslovno-kongresnega centra Brdo, namenjen vsem bodočim, bom rekla tudi predsedovanju, prenova Infekcijske klinike Ljubljana, nadomestna novogradnja infekcijske klinike UKC Maribor, ureditev prostorov za pridobitev dodatnih kapacitet negovalne bolnišnice Ljubljana, to kar resno potrebujemo, nova klinika za infekcijske bolezni in vročinska stanja UKC Ljubljana, preselitev oddelka za pljučne bolezni na lokacijo UKC Maribor, dokončanje projekta UKC Ljubljana, to vemo, da smo z Odborom za zdravstvo si ogledali, kaj je potrebno dokončati, druga in tretja faza nadomestne novogradnje Splošne bolnišnice Celje. Bilo je rečeno, da ljudje nimajo prostorov v domovih za upokojence, pa naj povem, da je tudi tej vladi prioriteta, tudi našega ministra Ciglerja Kralja, skrb za starejše, deinstitucionalizacija, varstvo starejših, gradnja 20 dnevnih centrov in 10 centrov za začasne namestitve, dokončanje izgradnje dveh domov starejših in izgradnja 5 novih domov za starejše, zagotovitev vsaj tisoč dodatnih postelj v domovih za starejše, sprejem zakona o dolgotrajni oskrbi. Ta vlada dela, jaz ji zaupam in seveda, take seje, ki delijo ljudi, so neprimerne, še posebno v času, ko se napoveduje morebiten drugi val Covida, kar bi še poglobilo neke osebne stiske vsakega državljana. Brez Slovenske vojske so ne predstavljam slovenske države. Je temelj ali pa eden izmed štirih stebrov in jaz sem vesela, da jo imamo ni še bolj bi bila ponosna, da bi ta vojska bila boljše ocenjena, kot je bila v zadnjih letih, kar pomeni, da je, tudi na mednarodnem primerjavah dobro ocenjena, kot dobro usposobljena, zato ker verjamem, da imamo dobre vojake in da si to zaslužijo. Zaslužijo si vsi, da država poskrbi za tisto, za kar je država ustanovljena.</p>
            </sp>
            <sp who="BevkSamo">
               <speaker>PREDSEDNIK SAMO BEVK:</speaker>
               <p>Hvala lepa za razpravo. Želite repliko ali se prijavljate kot predlagatelj?</p>
               <p>Izvolite, kolega Kordiš.</p>
            </sp>
            <sp who="KordišMiha">
               <speaker>MIHA KORDIŠ (PS Levica):</speaker>
               <p>Hvala za besedo, predsedujoči.</p>
               <p>Rad bi se odzval na nekatere navedbe, ki mislim, da jih je potrebno postaviti v primeren kontekst, in mislim, da sem kot predlagatelj današnje seje poklican, da to naredim.</p>
               <p>Za začetek. Že drugič smo lahko slišali omembo neprimerne obutve pripadnikov in pripadnic Slovenske vojske. Pa gospe in gospodje, s temi 780 milijoni evrov, ki jih želite nameniti za orožje, se ne bo kupovalo čevljev. Tudi če bi se jih, bi bil to kvečjemu promil tega zneska. Pretežno se kupuje oklepnike. Oklepnike za delovanje izven meja Republike Slovenije, za delovanje na misijah, za okupacijo držav tretjega sveta. Ne le, da tega orožja ne potrebujemo, to je subvencioniranje dobičkov tujih vojaško-industrijskih kompleksov, subvencioniranje, s katerim plačujemo na način, da ostali vitalni družbeni podsistemi v tej državi ostajajo podhranjeni. Konkretno zdravstvo, kot se je izkazalo v epidemiji Covida-19. Če bo šel denar za orožje, ga ne bo za zdravstvo. Ga ne bo za domove za starejše. Ga ne bo za zdravnike, medicinske sestre. Zelo preprosto.</p>
               <p>In potem se te investicije, nepotrebne oborožitve za delovanje na tujem, želi braniti in predstavljati kot: glejte, saj Slovenska vojska pomaga v neurjih, v poplavah, v žledolomu. Če želimo te funkcije, potem okrepimo zaščito in reševanje. Koliko bo zares v poplavah odnesel osemkolesnik, navešen z orožjem. Koliko žledoloma bodo rešile protiletalske rakete? Koliko neurja bodo razbile 155-milimetrske havbice? Dajte ga lomit.</p>
               <p>In nadaljevanje. Omemba hibridnih groženj. Tudi to se često pojavlja v zagovoru metanja denarja za orožje. Čez hibridne grožnje, kibernetsko vojskovanje, hekerji in tako. Mislim, prosim, povejte mi, koliko hekerjev bo ustavil oklepnik 8x8. Pretežno gredo sredstva za te srednjebataljonski skupini. Ne govoriti o kibernetskem vojskovanju, če kupujete oklepnike pa želite kupovati še havbice in še protiletalske rakete.</p>
               <p>Zanimiva je tudi omemba helikopterske nujne pomoči. V tem spisku, na tem »shopping« listku za 780 milijonov orožja, sta tudi dva transportna helikopterja. Ja, v Levici smo naklonjeni, da pa helikoptersko floto okrepimo, če se uporablja prednostno za zaščito in reševanje. Nujna medicinska pomoč, reševanje v gorah in tako naprej. Ampak poglej ga zlomka, stranka, ki v tem trenutku drži resor Ministrstva za obrambo, je nedolgo nazaj še kot opozicijska sklicala sejo o helikopterski nujni pomoči, na kateri je zagovarjala privatizacijo helikopterskega reševanja.</p>
               <p>In zdaj, če damo to dvoje skupaj, pridemo do naslednjega rezultata. Privatizacija helikopterskega reševanja na eni strani in nakup transportnih helikopterjev v vojski na drugi strani. Kaj dobimo ven iz tega? Helikopterje izključno za vojaško rabo.</p>
               <p>Kar se tiče zdravstvenih investicij, ki jih napoveduje zdajšnja Vlada, povejmo naslednje. Za te zdravstvene investicije ni zagotovljenega v tem hipu niti enega centa. Imamo spisek investicij, ampak ta spisek investicij za seboj ne potegne finančnih posledic. Proračunski okvirji so tam, kjer so. Minister Gantar, minister za zdravstvo v tej Vladi, je sam povedal, da bo vsak milijon za investicije v zdravstvo težko dobiti. Tukaj pa obravnavamo pobudo, da se 780 milijonov v naslednjih šestih letih nameni za orožje z zakonom praktično čez noč. Prednostno, mimo vseh dejanskih potreb slovenskih državljank in državljanov.</p>
               <p>Celo če ta spisek investicij v zdravstvo, vladni, vzamemo resno pa predpostavimo, da sredstva za te investicije so in da se bodo prednostno izpeljale, kar, ne verjamem, ampak recimo, predpostavimo, se vaš lasten poslanec iz Nove Slovenije nekaj razprav naračunal, da je tega za 85 milijonov evrov. Desetkrat manj kot denarja, ki naj gre za orožje, pa je zdravstveni sistem kadrovsko bolj podhranjen od vojske, infrastrukturno bolj sesut od vojske in po opremi bolj dotrajan od vojske. Kar se tiče pa domov starejši pa povejmo naslednje, ne, da je tu zelo, da je agenda na področju domov starejših prednostno privatizacijska, pač zasebni domovi, koncesijski domovi, ti so dražji, vemo, kakšni problemi tam notri nastajajo, navsezadnje je stranka današnjega ministra za obrambo Nova Slovenija nekaj let nazaj sklicala sejo o slabi hrani v zasebnih domovih Deosa. To so posledice privatizacije in strategije oskrbe starejših, ki stavi na trg, ki stavi na zasebnike in ki stavi na koncesije. Kar bi rad pa poudaril, je pa naslednje: v resnici se ne pogovarjamo o investicijah v zdravstvo ali o investicijah v obrambo, v obrambo, zato ker dve srednji bataljonski skupini, ki se gradita, nista namenjeni za obrambo domovine. To je vojaška tehnika v sklopu zveze, v sklopu NATO pakta, namenjena za delovanje v tujini, za hitro posredovanje, za opravljanje pomožnih nalog v NATO paktu, včasih tudi pod neposredno komando recimo Združenih držav, ne. Seveda v teh misijah se ne zasleduje interesa slovenskih državljank in državljanov, podčrtava jih imperializem, imperializem vodilnih držav članic, tukaj so Združene države Amerike, pa niso edine, ne, saj Slovenska vojska v Maliju brani francoske interese oziroma interese francoskega kapitala in kolonialne zapuščine tega kapitala.</p>
               <p>Kdor je proti 780 milijonom za orožje, je za ukinitev Slovenske vojske, smo danes lahko slišali od predstavnikov vlade. Resnica je obratna, kdor je za oklepnike, havbice in protiletalsko orožje, je v resnici za ukinitev javnega zdravstva, ker denarja za vse ne bo. Pa je zdravstvo že sedaj podhranjeno in v veliko bolj slabši kondiciji kot Slovenska vojska. Kadrovstvo, kadrovsko v zdravstvu in skrbstvu manjka, pa bom ta spodnje številke navedel, tisoč 200 tehnikov, tisoč 300 zdravnikov in 3 tisoč medicinskih sester. Infrastrukturno v domovih starejših manjka 10 tisoč postelj, oprema v zdravstvu je dotrajana, 82 % stopnja odpisanosti, prostori so v razsulu, bom navedel samo nekaj primerov: mariborski UKC nima uporabne infekcijske, v prostorih te infekcijske ne moreš obrniti niti postelje, za tretma bolnikov v Covidu 19 so morali uporabljati druge prostore, v Celju en del bolnišnice dela v stavbi iz leta 1887, v vseh sobah niti ni vode, so tudi sobe s 6, 7 pacienti, kot je povedal direktor celjske bolnišnice, ne, na Jesenicah so prenavljali prostore z donacijami, infekcijska klinika v Ljubljani, bolniki so na hodnikih, dotrajana je celo elektro napeljava, ta infekcijska klinika, da se jo postavi na noge, bi potrebovala 130 milijonov evrov, to je ena letna tranša tega 780 milijonov evrov težkega zneska, ki bo šel za orožje, seveda bo za infekcijsko zmanjkalo denarja. Gastroenterologija, kemoterapija, izvajajo po kletnih hodnikih, pa nič od tega, kar sem navedel ni posledica epidemije in Covida 19, to je generalno zdravstveni sistem že desetletja podhranjen, na njem se varčuje in se bo s tem očitno še nadaljevalo, morda celo stopnjevalo.</p>
               <p>Podhranjeno zdravstvo pa je plen za privatizacijo. In ni to nek umislek, imamo zelo jasne indice, da se ta privatizacija pripravlja. Zdravstveni blagajni, ki je plačnik materiala in storitev, manjka 200 milijonov evrov, zobozdravstvo bi v celoti privatizirali za odrasle, očala bi si najrevnejši naj kar na črpalkah, v bolnišnicah bi jedli samo tisti, ki si hrano lahko sami plačajo, to so neke ideje, ki smo jih lahko slišali s strani direktorja zdravstvene blagajne, nedvomno te ideje niso osamljene. In ko v Levici rečemo, da 780 milijonov naj gre za zdravstvo in za domove starejših, ne samo da saniramo in krepimo javno zdravstvo, namesto tujih vojaškoindustrijskih kompleksov in njihovih dobičkov, javno zdravstvo varujemo na tak način tudi pred privatizacijo.</p>
               <p>Hvala.</p>
            </sp>
            <sp who="BevkSamo">
               <speaker>PREDSEDNIK SAMO BEVK:</speaker>
               <p>Hvala lepa tudi vam.</p>
               <p>Jaz bi zdaj. Ja, boste dobili besedo, ko bom končal postopkovno.</p>
               <p>Jaz bi zdaj predlagan en »fair play«. Namreč štiri imamo še prijavljene. Se pravi, poslanci ne morejo večkrat razpravljati, ker smo prej sprejeli sklep, da se lahko vsak poslanec za razpravo prijavi samo enkrat, možne so sicer replike, in predlagatelj bo pa itak dobil besedo na koncu kot zadnji, tako da če bi se strinjali, bi potem šel vrstni red takole: Jožef Lenart, Alenka Jeraj, Samo Bevk in Jerca Korče, potem pa še predlagatelj.</p>
               <p>Postopkovno pa Jani Ivanuša, izvolite.</p>
            </sp>
            <sp who="IvanušaJani">
               <speaker>JANI IVANUŠA (PS SNS):</speaker>
               <p>Ja, hvala, predsedujoči.</p>
               <p>Jaz sem samo toliko hotel opozoriti, ker vidim, ker imate probleme s sklepčnostjo obeh odborov, bi pa vseeno, da nekako pospešite to razpravo oziroma da se čim prej to zaključi, ker to nima smisla nadaljevati.</p>
               <p>Hvala lepa.</p>
            </sp>
            <sp who="BevkSamo">
               <speaker>PREDSEDNIK SAMO BEVK:</speaker>
               <p>Ravno to je bil moj namen, ker sem obveščen, da smo tudi že prej, iz strokovnih služb, da smo na robu oziroma na meji sklepčnosti in se zna zgoditi, da bom moral prekiniti sejo in da bomo nadaljevali po praznikih.</p>
               <p>Na vrsti pa je za razpravo poslanec Jožef Lenart, pripravi naj se poslanka Alenka Jeraj.</p>
            </sp>
            <sp who="LenartJože">
               <speaker>JOŽEF LENART (PS SDS):</speaker>
               <p>Hvala lepa za besedo, predsednik.</p>
               <p>Lep pozdrav vsem gostom, spoštovani načelnik, spoštovani sekretar in seveda vsi prisotni v tej dvorani, lepo pozdravljeni!</p>
               <p>Takole moram reči. Mislim, da vsi prisotni dejansko se zavedamo, da imamo, še posebej bi se pa moral zavedati vsak poslanec, da pač ne more biti slovenske države brez Slovenske vojske in da je Slovenska vojska dejansko ustavna kategorija. Gre za varno in seveda samostojno državo Slovenijo.</p>
               <p>Prav tako mislim, da je vsem jasno, da je nujen učinkovit in vzdržen zdravstveni sistem, torej primerno zdravstvo za zagotavljanje in varovanje zdravja ljudi. Še bolj se tega zaveda vsak tukaj živeči državljan, ki je že doživel agresijo kakšne druge države na svojo domovino. Verjetno pa se tudi zelo zaveda pomena zdravstva, tisti, kateri je doživel kakšno težjo bolezen.</p>
               <p>In sedaj, če se tega mi zavedamo, verjemite, da se tega zaveda tudi ta Vlada in se je dejansko v svojem programu, tudi je napovedala, da bo skrbela za varnost in zdravje ljudi, in to se že izvaja. Tako da, kot je bilo že rečeno, tudi v zdravstvo se bo vlagalo. In seveda, moram reči, da nismo obubožani, Slovenija še vedno nekako stoječa država kljub tem tegobam, ki smo jih imeli v zadnjem času, ampak preveč sedaj delati paniko ne bo veljalo.</p>
               <p>Predlagatelj te nujne seje je seveda zagovornik države brez vojske, tako da sploh ne čudi, da poskuša manipulirati s tem, da na nek način danes tukaj sooča Odbor za obrambo in Odbor za zdravstvo, torej oba resorja, ministrstvi. Predlagatelj sicer poudarja, da dejansko denar za zdravstvo bolj pomemben kot denar za obrambo, prav tako nekako v obrazložitvi zahteve navaja, da v Sloveniji ni družbenega konsenza o tem, kaj želimo od Slovenske vojske. Jaz pa mislim, da je izven konsenza, da jo dejansko zares potrebujemo le, le-to našo vojsko, da jo potrebujemo, izven tega konsenza je le predlagateljeva stranka Levica. Torej, ostali se zavedamo, Levica pač ne. Tako da tokrat bo predlagatelj, bom rekel, resnično presega samega sebe s to manipulacijo in tem mešanjem izdatkov zdravstvo, potem obramba pa varnost.</p>
               <p>Prav tako pove, da ljudje v Sloveniji ne pogrešajo tega manka vojakov, ki jih je nekako za tisoč manj, kot bi jih bilo potrebno oziroma premalo, ne pove pa, da število v zadnjih letih, v zadnjih desetih letih, standardno upada, število vojakov upada za 100 na leto. In to pomeni, da če bi tako nadaljevali, da bi potem dejansko čez 10 let bili brez vojakov. Ker veliko tega, kaj imamo notri, štejemo med teh 6 tisoč pripadnikov, je aparat v pisarnah, je dejansko zraven tudi ta, kaj je že, vojaški ansambel, in teh, ki pa bi prijeli za orožje, če bi počilo, pa je dejstvo, da je bistveno manj.</p>
               <p>Sedaj, če poskušam še enkrat nekako v tej smeri iti, kot dejansko dela predlagatelj s tem mešanjem pojmov in resorjev, ne vem, nekako poskuša to prikazati, ta naša Poslanska skupina Levica. Naj še sam potegnem nekaj vzporednic, kje se pa zares stikata naša Slovenska vojska in zdravstvo.</p>
               <p>Ostaja torej neko medsebojno podpiranje, kar je spodbudno. In sicer, na primer piloti Slovenske vojske opravljajo nujne medicinske helikopterske prevoze, prevoze opreme za primer epidemije pa še je tega, zdravniki pa seveda zdravijo naše vojake in jih seveda cenijo in spoštujejo, kolikor je meni znano, jih cenijo in spoštujejo, in tako je prav. Tako da, kot je bilo nekako rečeno tudi s strani sekretarke iz zdravstvenega ministrstva, se bo vlagalo v zdravstvo, se bo gradilo bolnišnice, zdravstvene domove ter urgence, in seveda jih bomo držali za besedo. Se bo nekako tudi iskalo sistemske rešitve, da se skrajšajo čakalne vrste, ampak glejte, nekaj več kot dva meseca, tri mesece, smo rekli, se zdaj ta Vlada ubada z dosti večjimi tegobami, kot so to bile običajne, vodenje države. In zdaj, v tem trenutku, pa bi mi seveda želeli že imeti vse.</p>
               <p>Tako da, bom rekel, da ni nobene potrebe, da bi se ta dva resorja med sabo nekako potegovala za ta sredstva iz proračuna, še posebej ne eden na račun drugega. Se pravi, da bi zdaj vzeli to, kar se dejansko poskuša prikazati, in moramo vedeti, da ta Vlada pa ta minister za zdravje pa ta minister za obrambo pa tudi mi poslanci ne bomo tega dovolili, da bi se eden od drugega dejansko bila odvisna.</p>
               <p>Kot že rečeno, na področju obrambe se je varčevalo zadnjih deset let, ampak ne zadnjih deset let, že vse od vstopa v zavezništvo NATO, in sedaj seveda to nekako ne gre več. Ker mi samo obljubljamo, da bomo poravnavali neke svoje obljube, neke svoje obveznosti, in potem spet ne pride do tega in spet obljubljamo. In nekaj časa te poslušajo, potem pa tudi ta zadeva se nekako zaustavi pa te več ne. In vprašanje časa je, koliko časa so nas še pripravljeni čakati ti naši, bom rekel, prijatelji, zavezniki, pač NATO, ker NATO nikogar ne bo ubranil, če bi prišlo do agresije, on nam daje »support«, in dejansko mi moramo zagotavljati te resurse, tako da jih je dovolj, da bi se lahko sami obranili. Če kdo tega ne razume, jaz ne vem, kako bi še to lahko, a bi morali narisati? Se pravi, do leta 2026 smo nekako spet obljubili, da bomo prišli na 2 % BDP ali pa delež za vojsko bo približno, ali pa za obrambo, bo približno 2 %, kar smo mi obljubljali že 24 let, ljudje, 24. Res, smešno se sliši, ne.</p>
               <p>In katera, dejansko, država članica zavezništva bi še bila kredibilna, če bi obljubljala nekaj 20 let. Tako da sedaj moram reči, da se Levica obnaša tako, kot da bi bila gluha in slepa, če smo sedaj pač vsi na eni ladji. Moramo vsi poskrbeti zanjo. Gre torej za negovanje tega zavezništva, nič drugo, in potem tudi za zagotavljanje teh resursov, se pravi lastne, lastnih kadrov, vojaških, in sicer zase in pa seveda deloma tudi za, kaj je že, zavezništvo, in sicer v obliki sodelovanja na misijah, pa potem pri skupnih vajah. To so ti kadrovski in seveda materialni resursi, kar pač moraš imeti, drugače pa tam ne moreš sodelovati.</p>
               <p>Zdaj, če za primer dam, da bo mogoče lažje komu razumeti. Bom dal za primer, kako bi izgledalo to, če bi bili poslanci na eni ladji. Se pravi vseh 90 poslancev gre na eno ladjo. In sedaj imamo, 10 dni bomo na tej ladji, gre pa za en nujni prevoz, za eno nujno plovbo. In seveda, mi smo se to tukaj dogovorili, vsi smo obljubili kapitanu, da bomo plačali vsak svoj delež. In potem seveda dnevno to poravnavamo. In 82 poslancev plača prvi dan, v redu, 8 od Levice pa ne plača nič. Potem drugi dan spet, 82 poslancev plača svoj delež, potem onih 8 od Levice ne plača nič. Potem tretji dan enako, četrti dan enako, peti dan enako. In potem kapitan reče, zdaj pa bomo mi dejansko dvignili za 10 % za vse udeležence to vožnjo, cena gre gor. In potem, kaj mislite, gospod Kordiš, a bi še vi bili na tej ladji ali vas več ne bi bilo gor? Tako da bi mogoče pač, če se ne da, nekaj časa se zavlačuje, potem pa se več ne da.</p>
               <p>Sedaj če se vrnem k temu, 780 milijonom za obdobje 6 let, medtem pa moram opozoriti, da ne gre za neke trenutne nabave ali pa odločitve te Vlade, ampak že za prejšnje tudi, in potem gre tudi za izgradnjo in obnovo infrastrukture, tu so obnove potrebne kasarne, gre za bivanjske razmere naših vojakov profesionalnih, prav tako pogodbene rezerve in tako naprej, ne. Potem te nabave, kaj so, ker se ves čas sklicujete na orožje, orožje, orožje, to je tudi oprema, ne, ni vse orožje in ker se pač to orožje tako hudo sliši pri tistih, ki vas bolj kot ne, bom rekel tudi nekako odobravajo, pač tole bom rekel, preveč pompozno, dejansko poskušate nagovarjati ljudi, da mi gremo v neko katastrofo, je pa tudi, bom rekel, vojska zelo pomembna za obrambne namene, zraven pa tudi za namene, ne vem, delovanja civilne zaščite, potem elementarne nesreče, naravne katastrofe, tako da ti helikopterji so dobrodošli. Vsega sedaj ne bom nekako, bom rekel, našteval, kaj je notri že povedal, zakaj se kaj rabi, tudi stroka, tudi, bom rekel, minister in tako naprej, ampak 50 oklepnih vozil 4 x 4, brez katerih ni mogoče varno prevažati naših vojakov na misiji, tudi doma, se pravi, ko se dogaja težki teren in tako naprej. Hummerji so stari, mislim, da 20 let. Se pravi, če ne bi imeli teh vozil, ne, bi se zdaj že nekaj naših vojakov poslovilo iz tega sveta, to pa je potem tista resna zadeva, o kateri se moramo pogovarjati, ali je to potrebno ali ni potrebno. Torej, vojaško vozilo Hummer, recimo, je, ne vem, nekaj, eno desetletje nazaj oziroma nekaj več je povozilo mino, dejansko zletelo v zrak, bilo hudo poškodovano, ljudje notri so preživeli. In to je zaradi tega, ker pač so to vozila, zato se jim pa reče oklepna vozila. In iz tega naslova potem pač moramo vedeti, pa je že nekdo rekel enkrat tudi v Levici, da pač ne moreš hoditi peš, ne, ali s kolesom po misijah. Potem je bilo v Libanonu, to smo si ogledali zelo zanimiv posnetek, so naše mirovne enote, nekako, je napadla večja oborožena skupina, vozili so se v dveh Hummerjih, oziroma Humveejih in potem dejansko po tistem streljanju potem so letele molotovke na ta vozila, potem, kaj je že, so nekako naši uspeli se odpeljati, pobegniti, pri naslednji bazi so jih spet zablokirali in tam se je pa začela zgodba, razbijanje po vozilih s kladivi, macola, desetkilska macola, železna, in tolčenje po teh steklih. In zdaj se jaz pač vprašam, ne, ne vem, mogoče tega nihče ni pogledal, ampak mi smo to vozilo potem pogledali in če to vozilo ne bi bilo takšno, kot je bilo, bi bili til ljudje notri zažgani živi, ker šipe bi padle skupaj in dejansko so potem polili gor eno kanto, 10 litrov bencina in jo zažgali in to so potem, bom rekel, tile, kaj je že, teroristična organizacija, pa tudi nekateri domačini verjetno bili zraven in dejansko so jih naši spet odnesli s celo kožo in zdaj moram spet reči, gospod Kordiš, če bi vi bili v tem vozilu notri, ali bi vi mislili, da je potrebno to vozilo, takšne oblike in takšne zmogljivosti, ali ne, če bi bili v njem, me res zanima, takrat vaša korajža. Tako da imam tukaj tudi, sicer sem dejansko spet našel ta posnetek, pa ga ne bom kazal, da ne bom prevelikega ropota naredil, ker je bilo pokanje, molotovke, tolčenje po vozilu, mi smo si ga potem na poveljstvu sil tudi pogledali, mislim, da je gospod Bevk tudi bil z nami in res mi je žal, da včasih e greste z nami, da vidite, kaj se dogaja v kasarnah potem med vojaki in pa tudi take zadeve, kaj je potrebno in kaj ne, ne. Pač zastopim pa tudi vašo nekako politiko, da zagovarjate državo brez vojske, ne, zdaj, če rečem, da pride nekako do nekih izjav, ne vem, slovenski vojski v mirovnih misijah so podizvajalski korpus in te izjave, izrazi res niso primerni, potem bataljonska bojna skupina, notri je navedeno, da je dejansko to neko ustanavljanje ofenzivne vojske, ne, potem pa še ena cvetka tega kolega zadaj Ciglerja, ki pa potem reče, pomagajo pri okupaciji, pa dajte, bodite resni, vse mirovne misije so odobrene s strani Organizacije združenih narodov, Varnostni svet Organizacije združenih narodov odobri in kaj je potem Organizacija združenih narodov, okupator. Dajmo no. Resnično malo mimo. Potem, bom rekel, če grem še k sklepom, ki jih je predlagatelj nekako predlagal v potrditev, ti sklepi mislim da so uperjeni k začetku konca Slovenske vojske, torej tudi k začetku konca slovenske države, potem tudi državnih poslancev ne potrebujemo in zdaj, če boste za to glasovali, potem se kar lahko počasi začnete poslavljati. Hvala lepa.</p>
            </sp>
            <sp who="BevkSamo">
               <speaker>PREDSEDNIK SAMO BEVK:</speaker>
               <p>Hvala lepa tudi vam.</p>
               <p>Očitno je bil moj poziv za »fair play« utopičen, nadaljevati bomo morali po Poslovniku.</p>
               <p>Izvolite, kolega Kordiš.</p>
            </sp>
            <sp who="KordišMiha">
               <speaker>MIHA KORDIŠ (PS Levica):</speaker>
               <p>Hvala, jaz igram po »fair playu«, čeprav mi poskušate, predsedujoči, očitati, da ne. Jaz sem sklicatelj te seje, imam možnost intervencije in to možnost intervencije bom uporabil <gap n="..."/>
               </p>
            </sp>
            <sp who="BevkSamo">
               <speaker>PREDSEDNIK SAMO BEVK:</speaker>
               <p>Kar nadaljujte.</p>
            </sp>
            <sp who="KordišMiha">
               <speaker>MIHA KORDIŠ (PS Levica):</speaker>
               <p>
                  <gap n="..."/> za to, da bo branil javna sredstva, da ne gredo za orožje, ampak gredo za krepitev javnega zdravstvenega sistema. Pa bom zaključil tukaj, ko je predhodnik končal, češ kaj je narobe z misijami, ki potekajo pod mirovnimi misijami, ki potekajo pod združenimi narodi, ja a bivakiranje Slovenske vojske v Latviji za nekaj milijonov evrov iz proračuna vsako leto za zastraševanje ruske federacije, a je to mirovna misija, ki poteka pod pokroviteljstvom Varnostnega sveta Organizacije Združenih narodov? Ja, ne ni. Ne ni. Legitimnost OZN-a je sicer tisti minimum, pri katerem smo se v Levici pripravljeni pogovarjati, a je neka misija legitimna ali ni. Tudi pa če OZN da »cahn«, to še ne pomeni nujno, da je taka misija v občem interesu, ne pa zgolj utrjevanje imperializma te ali one jedrne države kapitalizma.</p>
               <p>Ampak recimo ta primer Latvije, konkreten primer Latvije, ki sem ga navedel, to je pač NATOVO oroževanje, orožje, bivakiranje v Latviji, zato da se zastrašuje rusko federacijo. To je ofenzivna gesta proti ruski federaciji. Ampak gremo naprej.</p>
               <p>Sprašujete me, kako bi se počutil, če bi se vozil okrog v nevem kakšnem vozilu po državah tretjega sveta in bi me napadli tam, neke oborožene skupine, ne vem, kaj še vse. Če bi tam se vozil, v uniformi neke države, ki je lahko bona fide okupator, verjetno se ne bi počutil prav dobro, ampak zakaj bi se v resnici sploh hotel voziti okrog v oklepniku po neki tuji državi. Tukaj mislim, da se začne jedrno vprašanje.</p>
               <p>Neprestano mi tudi očitate, da jaz sem za državo brez vojske. To ne bo čisto držalo. Zagovarjam referendum o izstopu iz zveze NATO, pa naj se državljanke in državljani izjasnijo. Hkrati se pa oziroma, bom rekel, kot del istega projekta se je pa prav tako potrebno po temeljiti, široki javni razpravi in prav tako z referendumsko odločitvijo, odločiti o alternativi. Jaz vidim dve možni alternativi. Bodisi je to oborožena nevtralnost bodisi demilitarizacija. Prva, recimo, recimo po zgledu naše severne sosede Avstrije, druga pa pomeni v razpust Slovenske vojske in absorpcija teh kapacitet v sisteme zaščite in reševanja in seveda okrepitev sistemov zaščite in reševanja.</p>
               <p>Sam vam povem po pravici nimam preference med temi alternativami. Mi je pa zelo jasno, pot, po kateri moramo iti, da bomo do tega odgovora lahko prišlo. To je javna razprava, široka javna razprava in odločitev na referendumu. To je moja pozicija, ki jo zagovarjam že šest let, gospod Lenart, ne država brez vojske kar tako, malo pavšalno, kot navedete.</p>
               <p>Nisem prav dobro razumel tudi vaše prispodobe o čolnu. Če je to čoln zveze NATO, jaz nočem sedeti na tem čolnu, ne samo, da nočem članarine plačevati, če ne morem sam splezati iz tega čolna, sem čisto hvaležen, če me kapitan iz njega zabriše, na sploh pa ti SDS-ovi čolni zelo radi puščajo, tako da ne bi tukaj nadaljeval.</p>
               <p>Se mi zdi pa zelo problematična naracija, ki jo neprestano poslušamo, pa smo jo poslušali tudi že pod prejšnjo Vlado in pod prejšnjimi obrambnimi ministri, da povemo čisto pošteno, kako moramo zavarovati našo varnost, in zdaj smo slišali, kdo bo pa prijel, retorično vprašanje, kdo bo pa prijel za orožje, če bo počilo in tako naprej. Ampak v resnici je predhodnik tega vprašanja, razumen predhodnik, ne zastraševanje in lažni alibiji za metanje denarja za orožje, kdo nas pa varnostno vojaško ogroža. Kdo je tisti, ki nas vojaško ogroža? Sosednje države so prijateljske države. Nimamo v dogledu kakršne koli vojaške grožnje Republiki Sloveniji, pa tudi če bi bila, te srednje bataljonske skupine z 8x8, s kolesniki 8x8 za hrbtenico niso zares odgovor na kakršno koli grožnjo.</p>
               <p>Tako da, če trdite, da smo varnostno ogroženi, da moramo zagotoviti svojo varnost, prosim, povejte mi, kako bomo storili to. S temi oklepniki v formaciji, ki je namenjena za delovanje v kontekstu Zveze NATO po državah globalnega juga. Vprašanje je seveda retorično in nismo vojaško ogroženi. Kar se navsezadnje tudi v kakšni prejšnji sestavi Ministrstva za obrambo neposredno priznali. In potem so začeli govoriti o abstrakcijah, kako prihajajo grožnje iz juha, pa iz jugovzhoda, potem pa bolj kot vrtaš, bolj kot sprašuješ, dajte pa povedati prosim konkretno, kdo je tisti, ki nas ogroža, pa nič pa nič pa nič. Potem se prej ali slej zatečejo v floskule o hibridnem vojskovanju. Vprašamo, koliko zabeleženih incidentov hibridnega vojskovanja je pa bilo, na primer v Latviji, kjer bivakira Slovenska vojska v kontekstu NATA za zastraševanje ruske federacije, pa z Ministrstva za obrambo odgovorijo, da ne vejo, da v resnici oni te evidence ne vodijo.</p>
               <p>Skratka, takoj ko začnemo kopati po podatkih, po informacijah, po nekih konkretnosti, ki, ne vem, temeljijo, te floskule, ki stojijo za idejo varnosti, ugotovimo, da tu odzadaj nič ni, da gre v resnici za popolnoma prazne argumente, celo prazne trditve, ki zgolj utemeljujejo zapravljanje slovenskega proračunskega denarja za vojaško-industrijske komplekse tujih držav. Za orožje, ki ga ne potrebujemo. In seveda, če 780 milijonov evrov damo za orožje, bo zmanjkalo denarja za koristne investicije doma. Samo tu seja poteka že od 14.00 pa se vladno-koalicijska vrsta še kar pretvarja, da imamo opravka z neomejenim proračunom. Kar naenkrat bi pa oni vse imeli.</p>
               <p>Mogoče bi res vse imeli, ampak na mizi imamo zakon za nabavo orožja, težek 780 milijonov evrov, in to takoj po prvem valu epidemije Covida-19. Ne zakona o vlaganju v zdravstvo, kot bi človek pričakoval. Imamo samo eno konkretnost, to je zakon v nekaj členih, da bo šlo 780 milijonov evrov v naslednjih šestih letih v nepotrebno orožje. S takimi investicijami, s takimi nabavami, s takim izčrpavanjem proračuna bomo res gradili bolnišnice, ja, ampak te bolnišnice bojo imele osem koles pa štiri kolesa pa oborožitvene postaje pa oklep.</p>
            </sp>
            <sp who="BevkSamo">
               <speaker>PREDSEDNIK SAMO BEVK:</speaker>
               <p>Hvala lepa predlagatelju.</p>
               <p>Besedo pa ima predstavnik Vlade, državni sekretar Uroš Lampret, pripravi pa naj se za razpravo poslanka Alenka Jeraj.</p>
               <p>Izvolite, gospod državni sekretar.</p>
            </sp>
            <sp who="LampretUroš">
               <speaker>UROŠ LAMPRET:</speaker>
               <p>Hvala, predsedujoči.</p>
               <p>Slovenska vojska res sodeluje v misiji okrepljene prisotnosti v Latviji, to ni mednarodna misija oziroma operacija, tam sodelujemo skupaj z zavezniki na povabilo Latvije, Latvije. Moramo poudariti, da smo v tem že od 2016 pod poveljstvom Kanade v tem bataljonu, znotraj slovenskega kontingenta so tudi pripadniki črnogorske vojske, pa nenazadnje bi bilo pomembno vedeti, da ob večji migrantski krizi oziroma največji, ki jo je Slovenija imela 2015, je bilo v Sloveniji tudi 20 latvijskih policajev. To je bil izraz solidarnosti Latvije, prav tako Slovenija s tem izraža odraz solidarnosti njihovi ogroženosti.</p>
               <p>Zdaj, zakaj se Latvija čuti tako močno ogrožene, verjetno tudi zaradi tega, ker je leto prej, se pravi 2014, bil Krim<gap reason="inaudible">
                     <desc>(?)</desc>
                  </gap> aneksiran, okupiran, in je bila invazija Rusije v Ukrajino. Zdaj, a to koga ogroža, ali ta bataljon tujih sil v Latviji koga ogroža ali ne, o tem ne morem govoriti, je pa to predvsem zaradi njihove ocene ogroženosti in Slovenija solidarno s svojimi zaveznicami in partnerji v tem tudi sodeluje. Ne samo Slovenija, te bataljonske skupine so vseh baltskih državah in Poljski in v tem izrazu solidarnosti sodelujejo vse zavezniške države.</p>
               <p>Hvala.</p>
            </sp>
            <sp who="BevkSamo">
               <speaker>PREDSEDNIK SAMO BEVK:</speaker>
               <p>Hvala lepa tudi vam.</p>
               <p>Razprava?</p>
               <p>Kolega Kordiš, izvolite.</p>
            </sp>
            <sp who="KordišMiha">
               <speaker>MIHA KORDIŠ (PS Levica):</speaker>
               <p>Najlepša hvala.</p>
               <p>V resnici nisem mislil, da bomo prišli do toliko širše razprave o operacijah, po konkretnih posameznih operacijah in misijah, kot je Afganistan pa zdaj Latvija, ampak vendarle, če se pogovarjamo o Latviji, treba je povedati naslednje. Sicer iz prejšnje zasedbe vrha Ministrstva za obrambo, ampak nekaka logika in strategija in argumentacija in politika, konec koncev, zdajšnje sestave je popolnoma <gap n="..."/>
               </p>
            </sp>
            <sp who="BevkSamo">
               <speaker>PREDSEDNIK SAMO BEVK:</speaker>
               <p>Jaz predlagam, da ne širimo razprave, kolega Kordiš, ker to pa res nima zveze s tem zakonom, ki se šele pripravlja, ki sploh ni še sprejet, ki ga sploh ni obravnavala Vlada, ki ga sploh ni obravnaval še Državni zbor, imamo samo nekaj časopisnih člankov in nekaj izjav ministra o tem, da se ta zakon pripravlja. Zdaj pa da gremo še na razpravo o misijah, prosim, da se osredotočite na časopisne članke, ki ste jih priložili vašemu gradivu in vašim sklepom in ne govorijo o nobeni misiji v Latviji, prosim, da se držite dnevnega reda. Ker zdaj je res, ura je že pol devetih, šest ur pa pol že razpravljamo, jaz bi rad sejo spravil pod streho, sklepčnost je na meji, če ne, se bomo videli po praznikih, bom prekinil sejo in bomo šli domov.</p>
            </sp>
            <sp who="KordišMiha">
               <speaker>MIHA KORDIŠ (PS Levica):</speaker>
               <p>Ja, mislim, če mislite, predsedujoči, da je potrebno prekiniti sejo in jo nadaljujemo pač kdaj kasneje, lahko to mirno naredite. Poleg tega nisem jaz tisti, ki se je na dolgo in široko razgovoril o Latviji, jaz sem Latvijo omenil precej mimobežno.</p>
            </sp>
            <sp who="BevkSamo">
               <speaker>PREDSEDNIK SAMO BEVK:</speaker>
               <p>Državni sekretar se ni na široko razgovoril, zelo kratke posege ima v razpravi, jaz kot predsedujoči vam lahko sežem v besedo.</p>
               <p>Izvolite, nadaljujte.</p>
            </sp>
            <sp who="KordišMiha">
               <speaker>MIHA KORDIŠ (PS Levica):</speaker>
               <p>Gospod državni sekretar je bil tisti, ki je pač močneje ugriznil v to Latvijo, se mi zdi pa vseeno nek dober primer iz druge vstopne točke, in sicer, da se namerava 780 milijonov evrov vreči za orožje v naslednjih šestih letih pod krinko, češ smo vojaško ogroženi, zato moramo kupovati orožje vojaško industrijskega kompleksa.</p>
               <p>Operacija v Latviji je v resnici del te ene in iste zgodbe gradnje narativa, kako smo vojaško ogroženi. Prejšnjega ministra za obrambo smo spraševali o tem, zakaj je Slovenska vojska Latviji in koliko napadov ruske federacije je že odvrnila in tako naprej, pa je bil odgovor, da imamo v resnici opravka s hibernetskimi, kibernetskimi, informacijskem delovanju, nekimi takimi incidenti, kako proti tem incidentom pomagajo oklepniki, havbice in protiletalske rakete, ne vem. Ampak smo prešli, ampak smo potem nadalje spraševali Ministrstvo za obrambo, koliko hibernetskim, hibridnih in informacijskih incidentov je bilo na tem območju v zadnjih desetih letih. Je bil odgovor, pazite to, citiram: »Ministrstvo za obrambo ne vodi podrobnejše evidence in analize tovrstnih incidentov, katerih tarča so bile v preteklosti nekatere od članic Zveze NATO.« Konec citata. In ko smo naprej spraševali, katere interese in cilje bi ruska federacija uresničevala z oboroženim napadom na baltske države, Poljsko ali katero koli drugo članico NATO pakta, je bil odgovor, citiram: »Ministrstvo za obrambo se ne more opredeljevati glede uresničevanja interesov ruske federacije.« In ko smo še dalje spraševali, ali se do začetka izvajanja misije kampiranja vojsk NATO pakta v Latviji Rusija ni zavedala, da napad na eno članico NATO pakta pomeni napad na vse članice NATO pakta, kar jasno izhaja iz zelo kratke in javno objavljene Severnoatlantske pogodbe v njenem 5. členu, je odgovoril, citiram: »Ministrstvo za obrambo se ne more opredeljevati glede ruskega zavedanja pomena 5. člena Severnoatlantske pogodbe.« Skratka, blef, blef, ki naj utemelji nakupe novega orožja za potrebe zveze NATO, ki z realnimi varnostnimi potrebami, ki če kaj, so zdravstveno varnostne, ne vojaško varnostne, nima nikakršne veze. Absolutno nikakršne zveze.</p>
               <p>Pri tem izpostavimo še naslednje. Da Zveza NATO, NATO pakt v sebi združuje nekajkratnik vojaških proračunov preostanka vsega ostalega sveta.</p>
            </sp>
            <sp who="BevkSamo">
               <speaker>PREDSEDNIK SAMO BEVK:</speaker>
               <p>Na vrsti je poslanka Alenka Jeraj.</p>
               <p>Izvolite.</p>
            </sp>
            <sp who="JerajAlenka">
               <speaker>ALENKA JERAJ (PS SDS):</speaker>
               <p>Hvala za besedo.</p>
               <p>Torej, v Sloveniji smo se odločili, da bomo imeli svojo vojsko po osamosvojitvi, ki je zgodila oziroma smo imeli takrat tudi vojno, a ne, malo krajšo kakor ostali del bivše Jugoslavije, in takrat smo se odločili, da bomo imeli svojo vojsko, kasneje, da bomo imeli profesionalno vojsko, in na referendumu so se potem ljudje odločili, da se pridružimo zvezi NATO. To je bila odločitev Slovenk in Slovencev in ne politična odločitev, kot je bilo rečeno, pač pa so se naše državljanke in državljani odločili za to.</p>
               <p>Takrat smo se tudi odločili, kako, kakšno vojsko bomo gradili, danes je bilo rečeno, da je treba ponovno narediti razmislek o tem. Ta razmislek je bil narejen in je rezultiral v resolucijah, ki smo jih v zvezi s tem sprejemali, in v zakonih. Zdaj, Slovenska vojska, na katero bi morali biti ponosni, že več let zapored dobiva negativno oceno stanja pripravljenosti za delovanje v krizi in vojni, kar pomeni, da je podhranjena, da deluje v slabih pogojih, in o tem se danes pogovarjamo. Torej, če naši šolarji slabo nastopijo na projektu PIS-a<gap reason="inaudible">
                     <desc>(?)</desc>
                  </gap> ali pa raznih drugih, se takoj začnemo, in se izkažejo, da so slabi, da niso dobri, primerljivi s sosednjimi državami in drugimi državami, se takoj začnejo pač neki ukrepi, da stanje izboljšamo. Tukaj bi pa kar čakali, da nam vse skupaj pade skupaj ali kaj. Treba je pač zagotoviti sredstva za Slovensko vojsko, ki je del tako kot je zdravstvo, kot kaj drugega v tej državi. Zdaj v zadnjih 10 letih, smo slišali, je odšlo tisoč vojakov, v zadnjih 15 letih smo, če smo iskreni, vedno, kadar se je potreboval denar za kaj drugega, smo vzeli vojski, tudi mi, priznam, smo kdaj s kakšnimi amandmaji, ko smo namenjali denar za kakšne druge zadeve, vedno smo jemali vojski, ker se je tam zdelo, da se tak denar najlažje pogreši, pa ni to prav, a ne, in zato smo pač prešli na neko situacijo, ko je komajda še oprema ustrezna, oziroma niti ni, ker jo pač skladno z načrti, ki smo si jih sami zadali, ne dokupujemo oziroma ne zagotavljamo. Zdaj, rečeno je bilo, da kupujemo, da bo to Natovo orožje, da kupujemo za NATO, v bistvu kupujemo zase, kupujemo zase, za naše slovenske vojake, res v zavezništvu, v katerem smo, ampak če ne bi bili v tem zavezništvu in bi se šli vojsko sami, bi ta stala še bistveni več, zato je tudi bila pred leti odločitev, da gremo v zvezo NATO in zagotavljamo pač en del, drugi del pa prispevajo potem drugi, če bi bilo to potrebno. Zdaj že moji predhodniki so opozorili, ne, da ne gre za 780 milijonov evrov, ki bodo kar padli od nekje, ne, da je to pač zaveza za 6 let in je to tudi v skladu z načrti, s tistimi stvarmi, ki smo si jih že zadali in, ki jih seveda vojska mora načrtovati, ker seveda ne dobi v enem letu 780 milijonov, da bi lahko investirala v tisto, kar je potrebno, ampak so to pač sredstva, vsako leto nekaj, kot je bilo rečeno v naslednjih dveh letih po 100 milijonov in potem 145. Zdaj, da kupujemo nepotrebno opremo, jaz se s tem ne morem strinjati, povedano je bilo večkrat, da se bodo kupili novi helikopterji in tako naprej, to pomeni, da bomo imeli dva helikopterja več za reševanje v gorah, za nujno medicinsko pomoč, za vse to, kar se že sedaj izvaja in ne moremo reči, da bo to stran vržen denar, kot je govoril moj predhodnik in da je to nepotrebno.</p>
               <p>Zdaj, rečeno je bilo tudi, a ne, da smo naredili spisek želja, tako na tem, torej na obrambnem področju, kot na zdravstvu, ja, tisti, ki naredi spisek želja, potem naredi tudi časovnico in potem prioritete določi in temu sledi realizacija. Zdaj, če nimaš niti spiska želja, potem sploh ne veš, kaj rabiš in kaj boš v nekem trenutku potreboval in kupil, mi smo vedno tako delali, da smo pač stvari načrtovali, temu se enostavno reče načrtovanje. Zdaj, očitki, da ne bo šlo v zdravstvo, tisto, kar bi moralo iti, veste, da Evropa sprejema zdaj dodatna sredstva za države, ker se je izkazalo, da nekatere stvari niso bile ustrezne za COVID epidemijo in bodo v nadaljevanju se morale pač te stvari dopolniti, dograditi in tako naprej. Zato jaz menim, da je prav, da se dajo sredstva za investicije v obrambni sistem, seveda pa tudi v zdravstvo in zdravstvo je ena od tem, ki jo je ta vlada postavila na prvo mesto, ker je današnje stanje, ki ga opisujete ves čas, kolegi iz Levice, rezultat slabega dela prejšnjih vlad. V času debelih krav, ko je bil denar, bi se lahko marsikaj naredilo, pa se ni. Nič se ni naredilo na preprečevanju korupcije v zdravstvu, še največ je naredila preiskovalna komisija naše kolegice Jelke Godec, zelo malo oziroma nič na zdravilih, torej na, torej preplačilih in tako naprej, imamo zdravnike, diplomirajo in tako naprej, a nam pobegnejo v tujino, to so problemi, s katerimi se bomo morali ukvarjati, enako medicinske sestre, ali v tujino ali v bolje plačane službe, zastareli normativi, skratka vsega, kar je bilo danes našteto, tukaj ne bomo rešili, v zdravstvu je veliko izzivov in te probleme je treba reševati, ni pa vedno vse tudi v denarju, veliko je tudi v dobri organizaciji in kot sem rekla, če nam denar zaradi korupcije odteka iz zdravstva, je to potem problem, ne moreš samo dodajati denar, ki bo šel potem spet v žepe tistih, ki na ta način služijo. Zdaj, ta koalicija se je zavezala, da bo zgradila novo infekcijsko kliniko v Ljubljani in Mariboru, 5 domov starejših občanov in jaz verjamem, da se bo to tudi zgodilo. Namreč zadnji dom za starejše občane je bil zgrajen v času prve Janševe vlade leta 2008, takrat smo odprli, če se spomnite, tudi onkološki inštitut, pediatrično kliniko, za katero se je do takrat so se zbirala sredstva, da bi jo sploh naredili, ampak je morala priti ena odločna vlada, ki je vnovčila bančne garancije gradbenih baronov, ki so viseli na vseh teh projektih in služili iz leta v leto in to smo naredili takrat in bomo naredili tudi tokrat in jaz tega ne vidim kot spisek želja, ampak dejansko kot stvari, ki jih nujno potrebujemo, ki so v vseh teh letih zastale, ko se s tem zares nismo ukvarjali v času levih vlad in jaz imam zaupanje, da bo ta Vlada to naredila, je pa res, da smo v zdravstvu kdaj tudi dajali milijone in milijone, pa stanja nismo bistveno popravili, ker je tam treba sistemske stvari spremeniti, ne pa samo zagotavljati nov in nov denar. Tako, da jaz teh sklepov, ki so predlagani s strani Levice ne bom podprla, podprla bom sklep, ki ga predlaga koalicija, itak pa vem, da Vlada dela na teh projektih in se je tega lotila resno ne pa tako kot predhodne Vlade, da na koncu nismo imeli kaj odkljukati in se ni nič realiziralo.</p>
            </sp>
            <sp who="BevkSamo">
               <speaker>PREDSEDNIK SAMO BEVK:</speaker>
               <p>Hvala lepa kolegici Jerajevi.</p>
               <p>Predlagatelj, izvolite.</p>
            </sp>
            <sp who="KordišMiha">
               <speaker>MIHA KORDIŠ (PS Levica):</speaker>
               <p>Hvala.</p>
               <p>Jaz bi si zelo želel, da aktualna Vlada ne glede na to kako zelo je ne maram, da bi na prvo mesto svojih prioritet postavila zdravstvo in javno zdravje državljank in državljanov. Ampak, če bi bilo to res, potem bi danes obravnavali, pa jutri sprejemali na Vladi Zakon o nujnih investicijah za krepitev solidarnega zdravstvenega sistema, pa nimamo na mizi takega zakona, pa na mizo ne prihaja v kratkem tak zakon, prihaja zakon, ki bo omogočil za 780 milijonov nabav orožja. Toliko o tem kaj je resnična prva prioriteta Vlade, medtem pa sam minister za zdravstvo gospod Gantar, minister v tej vladi pravi, da bo vsak milijon za investicije v zdravstvo težko zagotoviti, to je verbatin<gap reason="inaudible">
                     <desc>(?)</desc>
                  </gap>, navedek, citiral sem gospoda Gantarja. Zdaj o tem, da denar odteka čez razno razne korupcijske posle, ja, v marsikaterem sektorju marsikje, ampak nikjer več kot na vojnih nabavah izpričano v 30-letni zgodovini te države, pa vendarle želite z lopato metati denar v nakupe orožja. Izraelske havbice, posodobitev tankov T55s, Patria, nazadnje bokser 8x8, vsi hudo sporni koruptivni posli, okej, bokserje 8x8 za 350 milijonov evrov smo v Levici uspeli zaustaviti na začetku tega mandata in smo rešili teh 350 milijonov pred vojaško-industrijskim kompleksom za enkrat. Zelo težko se tudi sklicujemo na zaščito in reševanje v helikopterski nujni pomoči, če vemo, da je ena izmed ključnih agend vladnih strank, konkretno stranke, ki drži Ministrstvo za obrambo, da se helikopterska pomoč sprivatizira. To pa pomeni, da helikopterje, ki jih kupimo za vojsko, ta dva helikopterja ne bomo uporabljali za nujno medicinski pomoč pa zaščito in reševanje in ne vem kaj še vse, ker bodo to izvajali zasebniki in ta hardware bo namenjen efektivno potem za več ali manj samo vojaško uporabo, poleg tega je pod 780 milijonov evrov, kolikor naj bi šlo za orožje, 408 milijonov evrov namenjenih za 100 oklepnikov, 50 oklepnikov 8x8, 50 oklepnikov 4x4, da vemo kje zares ležijo te prioritete, medtem pa investicijska klinika nujno potrebuje 130 milijonov evrov, pa nimamo zakona, ki bi teh 130 milijonov evrov za to isto investicijsko kliniko omogočil, tudi ne verjamem, da ta zakon kar tako bo prišel, ker če iz proračuna vzamemo toliko denarja kot je tri četrt milijarde evrov in jih namenimo za tuje vojaške industrijske komplekse v naslednjih šestih letih, potem za pametne investicije, za razvojne investicije, za varovanja zdravja slovenskih državljank in državljanov denarja zmanjka.</p>
            </sp>
            <sp who="BevkSamo">
               <speaker>PREDSEDNIK SAMO BEVK:</speaker>
               <p>Hvala lepa, kolega Kordiš.</p>
               <p>Za razpravo sva prijavljena še dva. Najprej bom sam kratko razpravljal, potem pa je še kod zadnja prijavljena za razpravo na vrsti poslanka Jerca Korče, seveda pa imata možnost razpravljati še predlagatelj in predstavnik Vlade. Pravzaprav ta zakon ni nič novega oziroma ta zakon ne bo nič novega, ker še ni sprejet, ni ga sprejela niti Vlada niti še Državni zbor. Mi smo v preteklosti poznali Zakon o temeljnih razvojnih programih v obdobju 1994-2007, potem je bil nek podoben zakon, Zakon o izvajanju temeljnih razvojnih programov 2008-2015, seveda v nadaljevanju zaradi različnih razlogov ti zakoni niso bili nikoli več podaljšani, predvsem zaradi kriznih razmer in seveda tudi zaradi majhnih sredstev, ki jih je na razpolago imelo Ministrstvo za obrambo, saj so bila najnižja sredstva Ministrstva za obrambo v letu 2015, stalno pa rastejo nominalno vse od leta 2016 do danes. Namreč, vse večletne pogodbe se za nabavo vojaških zmogljivosti se lahko sklepa le na podlagi takega zakona. Sam zakon tudi še ne bo dejansko zagotovil samih finančnih sredstev, no v finančnem načrtu Ministrstva za obrambo zakon daje pravzaprav le podlago za načrtovanje nabav in podlago za sklepanje pogodb. Glede pa na zapletene postopke pri naročanju vojaške opreme iz prakse, ko smo to spremljali, lahko vidimo, da bodo v letu 2020 in 2021 na Ministrstvu za obrambo, če bo tak zakon enkrat sprejel le težko in z veliko težavo porabili takšna sredstva, ki jih bi zakon omogočal. Namreč za tako velike nakupe, kot sem slišali prej ministra, se projektne dokumentacije ne da pripraviti čez noč in šele, če bi šlo vse nekako po načrtih bi bili lahko prvi odpoklici sredstev šele čez nekaj let, vsaj tako si jaz to predstavljam. Sicer pa globina krize in padec bruto družbenega proizvoda bo krojil tudi usodo tega zakona, saj bo izvajanje tega zakona seveda odvisno od zagotovljenih sredstev v vsakokratnem proračunu države Republike Slovenije. Kakšen bo rebalans proračuna za 2020 poslanci iz opozicije nimamo pojma, kaj šele, da bi videli kaj Vlada načrtuje v naslednjih letih, vsekakor bo uresničevanje tega zakona zelo odvisno od globine krize po koronavirusni epidemiji in od padca bruto družbenega proizvoda. Če se bo res začel vzpon gospodarstva v naslednjih letih, pa bi bilo mogoče res realno govoriti, da bi se lahko tak zakon celo izvajal. Mi imamo en podoben zakon sprejet, ki pa še nima zagotovljenih sredstev, že v tem mandatu. Mi smo sprejeli Zakon o zagotavljanju sredstev za nekatere nujne programe Republike Slovenije v kulturi v višini približno 133 milijonov in če državni proračuni v naslednjih letih od 2021 naprej ne bodo zagotavljali sredstev, potem tudi takega Zakona o kulturnem evru ne bomo mogli izvajati, ker enostavno ne bo sredstev.</p>
               <p>Toliko z moje strani, na vrsti pa je poslanka Jerca Korče oziroma državni sekretar je želel besedo.</p>
               <p>Izvolite, gospod Lampret.</p>
            </sp>
            <sp who="LampretUroš">
               <speaker>UROŠ LAMPRET:</speaker>
               <p>Predsedujoči, hvala.</p>
               <p>Zelo na kratko. Samo glede časovnice, ko ste omenjal projekte, pa kako hitro bi lahko te projekte zagnali. Zdaj, kakor je rekel že minister, da večina teh projektov, o katerih smo govorili, so bili že identificirani v preteklih dokumentih, nekaj veliko, bom rekel veliko te dokumentacije je bilo že pripravljene, največ tudi v mandatu ministrice Katičeve in ravno na teh projektih mi mislimo graditi, zato smo toliko bolj optimistični, da bi nam uspelo to časovnico tudi pospešiti. Hvala.</p>
            </sp>
            <sp who="BevkSamo">
               <speaker>PREDSEDNIK SAMO BEVK:</speaker>
               <p>No bomo videli.</p>
               <p>Poslanka Jerca Korče, izvolite.</p>
            </sp>
            <sp who="KorčeJerca">
               <speaker>JERCA KORČE (PS LMŠ):</speaker>
               <p>Najlepša hvala za besedo. Se bom potrudila biti hitra.</p>
               <p>Žalostno je, da je vojska v bistvu skozi vsa leta ne glede na to katera Vlada je na oblasti, vedno neko polje političnega prepucavanja takega in drugačnega. Žalostno je tudi da imamo negativne ocene, še bolj žalostno je, da vrhovni poveljnik Slovenske vojske je nenazadnje bil tisti, ki je odrezal največji kos pogače tej vojski in to so počele številne vlade in odgovornost za tako stanje se lahko pripiše praktično vsem vladam tam nekje od osamosvojitve naprej. Tako, da stanje danes je tako kot je. Zdaj, potreb bo tako ali drugače, pa najsi bo zdravstvo, vojska ali kaj drugega, vedno več, pričakovanja bodo vedno večja kot so pa najbrž zmogljivosti vsakokratnega proračuna. Imamo pa mi danes en temeljni problem in to je, da Državni zbor se pogovarja o nekem načrtovanem zakonu, ki naj bi prišel v Državni zbor, pa nihče v tej dvorani, si upam trditi, če je drugače, bom vesela, da delite podatke tudi z mano, ampak verjamem, da nobeden od poslancev, koalicijskih tudi, nima podatka, kakšno je trenutno stanje državnega proračuna. Torej pogovarjamo se o neki imaginarni številki, pri čimer je bil ta hran demokracije odrezan od vpogleda v to, kakšno je trenutno stanje, še več, po trenutnih nekih indicih, ki jih imamo in tistih podatkih, ki jih pridobivamo, kot opozicijski poslanci, niti koronski paketi na gospodarstvo ne delujejo tako, kot bi morali delovati, kar pomeni, da se lahko sprašujemo v prihodnje, kakšno bo stanje naših proračunov na strani prilivov, pa tako zelo imaginarno in posplošeno govorimo o 780 milijonih evrov, to je ogromen znesek, tudi če ga razdelimo na 6 let in občutek je, da bo ta vlada sprejela nek zakon, pripravila neke dokument in potem se bo vsa nadaljnja leta govorilo, mi smo svoj del naloge opravili, pa jo naslednja vlada tega dela naloge ni opravila, ali še huje, bojo se neki projekti pripeljali tako daleč, da jih bo težko zaustaviti. In če pod katero vlado, potem, se opravičujem, ampak mislim, da dokaj legitimno trdim, da se ta vlada nobenih nabav ne bi smela lotevati, tudi če jih Slovenska vojska še kako potrebuje, ker imamo pri relativno majhnem znesku, če ga damo na tehtnico s 780 milijoni veliko, veliko težav, kdo je dobival te posle, kako so se ti posli vodili, kako je bilo s transparentnostjo, gospodarnostjo in še s čim drugim in oprostite mi, ampak moj dvom je prevelik, da tudi, če imam željo oziroma, če mislim, da je v vojsko treba vložiti kakšen evro in tudi opraviti kakšen večji nakup, da bo ta vojska lahko sodobno delovala v prihodnje, je čas kraj neprimeren in najbolj neprimerna je trenutna vlada, da se pogovarjamo o tako predimenzionirani nabavi.</p>
               <p>Torej, vprašanje, ki ga imamo, je, kaj se bo kupovalo, za to tukaj ni politika, nikoli ne bi smela biti, imamo vojsko, ki mora povedati, kaj potrebuje za svoj razvoj, politika je tukaj, da zagotavlja sredstva in si postavi vprašanje, kako se bo to kupovalo in se ponovno vračam na to, pod to vlado se o nabavah ne bi smeli pogovarjati, še več, o vojaških nabavah se po mojem mnenju pod vlado Janeza Janše še toliko manj imamo, ima smisel pogovarjati, ker imamo v zgodovini kar nekaj nabav, ki so take, kot so bile. Tako da jaz z vso odgovornostjo trdim, sem v politiki dve leti, tako da mi nekih zadev iz preteklosti težko očitate, gledam pa v prihodnost in si ne želim, da se te nabave dogajajo pod to vlado. Zdaj, dilema med zdravjem in vojsko je tudi meni smešna, sklic seje, v katerem primerjamo zdravje, ali bomo dali za zdravje ali za vojsko, tukaj se strinjam z mojimi predhodniki, je smešna, nikakor pa mi ni nikoli bila smešna debata, da se pogovarjamo o prioritetah naše družbe, da se išče širši konsenz pri tem, kam bomo v nekem šestletnem obdobju vlagali svoja sredstva in se lahko pogovarjamo tudi o tem, kakšen delež te pogače bo odpadel na vojsko. Imamo problem, da, in ga ne rešujemo po mojem dovolj aktivno, kar se tiče pripadnikov, števila pripadnikov v Slovenski vojski, jaz razloge vedno iščem drugje, kot v plači, ker, če kaj, je dober vojak motiviran vojak, v preteklosti oziroma ob osamosvojitvi mislim, da smo imeli motivirane pripadnike, tudi še kakšna leta kasneje, potem se je ta motivacija začela izgubljati, zato ker je vojska postala poligon za politične igrice in posegi politike tja so bili premočni, da bi lahko ta vojska se normalno v miru in v svoji profesionalnosti razvijala tja, kamor bi se mogla. Problem je, da ni kariernih poti, da mladi v vojski ne vidijo, da ko bodo odšli iz sistema, ker idealno bi bilo, da se pridobi nekega fanta pri dvajsetih, pa potem mogoče pri petintridesetih celo sam odide iz tega sistema, ampak da to stori, mora v tistem času pridobiti nekaj znanja, da bo povpraševan na trgu delovne sile, kar pa danes temu ni tako, še več, nek vojak je danes, meni je zelo žal, ampak zelo slabo cenjen v naši družbi in ima neke predznake, ki niso dobri. O 780 milijonih se ta koalicija očitno pogovarja zelo, zelo z lahkoto, medtem ko na drugi strani so se vedno, no, tudi v naši vladi, pojavljale težave pri, zatikalo se je pri 10, 20 milijonih za kakšne zadeve, pa si naj bodo to stanovanja za mlade ali kaj drugega, ampak kot rečeno, mi danes ne vemo, kakšno je finančno stanje in neodgovorno bo od vseh poslancev, tudi koalicije, izglasovati nek zakon, ki bo obremenil prihodnje vlade, brez da bi imeli jasno finančno sliko. Še več, kot rečeno, jaz mislim, da pod vlado Janeza Janše se ne bi smeli pogovarjati o takih, tako velikih nakupih, ker se mi res postavlja vprašanje, ali bodo zadeve pripeljane ponovno v neko afero, ker če pri 63 milijonih, ali koliko realiziranih pogodb za nabavo nekih mask niste znali peljati poslov, še več, pri respiratorjih se vam je zatikalo, da jih tudi prešteti niste znali, tako da vprašanje, kaj bo pri oklepnikih, najbrž smo danes na točki nič, potem jih bomo mogoče imeli 168, ne vem, kako boste te zadeve peljali. Bi si pa želela, da vodimo debato in da konsenz, ki bi bil ustvarjen glede tega, kakšna bo dinamika nabav, poteka na način, da se uskladi koalicija in opozicija, seveda če z Levico ne bomo prišli skupaj, ni nobenega problema, ampak če bo ta vlada sprejela nek zakon in bo to ostala mrtva črka na papirju, nismo naredili tako ali drugače nič, če bo prišla naslednja vlada in to zadevo rušila in ne bo nobene kontinuitete in imamo ogromno enih dokumentov, tudi to so že povedali predhodniki, ki so nerealizirani ostali v predalu in jaz upam, da ne bomo prišli ponovno do nečesa, ko bo naslednja vlada ugotavljala, da so zastavljene zadeve zgrešene, ker s tem pač škodimo samo in zgolj Slovenski vojski in tej državi in to sigurno ni dobro in jaz upam, da si minister Tonin tega ni zamislil na način, da bo prišel in potem se nekako proslavil s tem, da je v njegovem mandatu bil sprejet nek zakon, ki bo kasneje klavrno končal tam, kjer bo končal. In še enkrat, 780 milijonov, z njimi pa operiramo, kot da govorimo o 10 evrih in pa o tem, da se menimo, da gremo na eno pivo, 780 milijonov evrov je ogromno denarja, potrebujemo v zdravstvu denar, to je jasno, tudi tukaj bomo morali doseči konsenz, da dvignemo financiranje v zdravstvu, pa še marsikje, pri stanovanjski problematiki in vse ostalo, ampak te dileme so zgrešene, pogovarjati se bomo morali, kako ta denar pravilno porabiti, na gospodaren, transparenten in še kakšen drugačen način, ker preteklost nam na žalost na teh stvareh ne izkazuje neke pozitivne slike in vprašanje, ki se postavlja, je, kako se bodo te dobave oziroma nabave vodile, ali bo to vlada vladi, ali bodo to kakšni drugi sklenjeni posli in bi si želela, da malo bolj transparentno postopamo, kot da se pride z nekim seznamom, niti si ne predstavljam, pa mi bo mogoče državi sekretar pojasnil, na podlagi česa se je ocenilo to vrednost na 780 milijonov evrov in pripravilo seznam, ker najbrž nimate pridobljenih ponudb s strani trga, da bi imeli že nek, če hočete, po domače povedano, predračun, kako bodo te zadeve izgledale, tako da jaz mislim, da je zadevo pri takih zneskih treba peljati malo drugače, ampak nimam upanja v to koalicijo, da bo, kot rečeno, ste pokazali, kaj znate, pri zelo majhnem znesku in pri tako velikem znesku si ne predstavljam, da boste kako drugače vodili zadevo. Hvala.</p>
               <p>Zdaj, dilema med zdravjem in vojsko je tudi meni smešna, sklic seje, v katerem primerjamo zdravje, ali bomo dali za zdravje ali za vojsko, tukaj se strinjam z mojimi predhodniki, je smešna, nikakor pa mi ni nikoli bila smešna debata, da se pogovarjamo o prioritetah naše družbe, da se išče širši konsenz pri tem, kam bomo v nekem šestletnem obdobju vlagali svoja sredstva in se lahko pogovarjamo tudi o tem, kakšen delež te pogače bo odpadel na vojsko. Imamo problem, da, in ga ne rešujemo po mojem dovolj aktivno, kar se tiče pripadnikov, števila pripadnikov v Slovenski vojski, jaz razloge vedno iščem drugje, kot v plači, ker, če kaj, je dober vojak motiviran vojak, v preteklosti oziroma ob osamosvojitvi mislim, da smo imeli motivirane pripadnike, tudi še kakšna leta kasneje, potem se je ta motivacija začela izgubljati, zato ker je vojska postala poligon za politične igrice in posegi politike tja so bili premočni, da bi lahko ta vojska se normalno v miru in v svoji profesionalnosti razvijala tja, kamor bi se mogla. Problem je, da ni kariernih poti, da mladi v vojski ne vidijo, da ko bodo odšli iz sistema, ker idealno bi bilo, da se pridobi nekega fanta pri dvajsetih, pa potem mogoče pri petintridesetih celo sam odide iz tega sistema, ampak da to stori, mora v tistem času pridobiti nekaj znanja, da bo povpraševan na trgu delovne sile, kar pa danes temu ni tako, še več, nek vojak je danes, meni je zelo žal, ampak zelo slabo cenjen v naši družbi in ima neke predznake, ki niso dobri. O 780 milijonih se ta koalicija očitno pogovarja zelo, zelo z lahkoto, medtem ko na drugi strani so se vedno, no, tudi v naši vladi, pojavljale težave pri, zatikalo se je pri 10, 20 milijonih za kakšne zadeve, pa si naj bodo to stanovanja za mlade ali kaj drugega, ampak kot rečeno, mi danes ne vemo, kakšno je finančno stanje in neodgovorno bo od vseh poslancev, tudi koalicije, izglasovati nek zakon, ki bo obremenil prihodnje vlade, brez da bi imeli jasno finančno sliko. Še več, kot rečeno, jaz mislim, da pod vlado Janeza Janše se ne bi smeli pogovarjati o takih, tako velikih nakupih, ker se mi res postavlja vprašanje, ali bodo zadeve pripeljane ponovno v neko afero, ker če pri 63 milijonih, ali koliko realiziranih pogodb za nabavo nekih mask niste znali peljati poslov, še več, pri respiratorjih se vam je zatikalo, da jih tudi prešteti niste znali, tako da vprašanje, kaj bo pri oklepnikih, najbrž smo danes na točki nič, potem jih bomo mogoče imeli 168, ne vem, kako boste te zadeve peljali. Bi si pa želela, da vodimo debato in da konsenz, ki bi bil ustvarjen glede tega, kakšna bo dinamika nabav, poteka na način, da se uskladi koalicija in opozicija, seveda če z Levico ne bomo prišli skupaj, ni nobenega problema, ampak če bo ta vlada sprejela nek zakon in bo to ostala mrtva črka na papirju, nismo naredili tako ali drugače nič, če bo prišla naslednja vlada in to zadevo rušila in ne bo nobene kontinuitete in imamo ogromno enih dokumentov, tudi to so že povedali predhodniki, ki so nerealizirani ostali v predalu in jaz upam, da ne bomo prišli ponovno do nečesa, ko bo naslednja vlada ugotavljala, da so zastavljene zadeve zgrešene, ker s tem pač škodimo samo in zgolj Slovenski vojski in tej državi in to sigurno ni dobro in jaz upam, da si minister Tonin tega ni zamislil na način, da bo prišel in potem se nekako proslavil s tem, da je v njegovem mandatu bil sprejet nek zakon, ki bo kasneje klavrno končal tam, kjer bo končal. In še enkrat, 780 milijonov, z njimi pa operiramo, kot da govorimo o 10 evrih in pa o tem, da se menimo, da gremo na eno pivo, 780 milijonov evrov je ogromno denarja, potrebujemo v zdravstvu denar, to je jasno, tudi tukaj bomo morali doseči konsenz, da dvignemo financiranje v zdravstvu, pa še marsikje, pri stanovanjski problematiki in vse ostalo, ampak te dileme so zgrešene, pogovarjati se bomo morali, kako ta denar pravilno porabiti, na gospodaren, transparenten in še kakšen drugačen način, ker preteklost nam na žalost na teh stvareh ne izkazuje neke pozitivne slike in vprašanje, ki se postavlja, je, kako se bodo te dobave oziroma nabave vodile, ali bo to vlada vladi, ali bodo to kakšni drugi sklenjeni posli in bi si želela, da malo bolj transparentno postopamo, kot da se pride z nekim seznamom, niti si ne predstavljam, pa mi bo mogoče državi sekretar pojasnil, na podlagi česa se je ocenilo to vrednost na 780 milijonov evrov in pripravilo seznam, ker najbrž nimate pridobljenih ponudb s strani trga, da bi imeli že nek, če hočete, po domače povedano, predračun, kako bodo te zadeve izgledale, tako da jaz mislim, da je zadevo pri takih zneskih treba peljati malo drugače, ampak nimam upanja v to koalicijo, da bo, kot rečeno, ste pokazali, kaj znate, pri zelo majhnem znesku in pri tako velikem znesku si ne predstavljam, da boste kako drugače vodili zadevo. Hvala.</p>
            </sp>
            <sp who="BevkSamo">
               <speaker>PREDSEDNIK SAMO BEVK:</speaker>
               <p>Hvala lepa tudi vam.</p>
               <p>Zaključujem razpravo.</p>
               <p>Prehajamo na glasovanje o predlaganih sklepih, ki jih v gradivu za današnjo sejo predlaga poslanska skupina Levica. Potem pa imamo še predlog koalicije.</p>
               <p>V razpravi na glasovanje dajem naslednji predlog sklepa, ki se glasi: »Odbor za obrambo in Odbor za zdravstvo pozivata Vlado Republike Slovenije, da odstopi od načrtovanih</p>
               <p> vlaganj v vojsko v vrednosti 780 milijonov evrov v prihodnjih šestih letih in predviden denar raje nameni za investicije v javni zdravstveni sistem.« Želi kdo obrazložiti svoj glas? <stage>(Da.)</stage>
               </p>
               <p>Izvolite, kolega Kordiš. Tri minute.</p>
            </sp>
            <sp who="KordišMiha">
               <speaker>MIHA KORDIŠ (PS Levica):</speaker>
               <p>Hvala za besedo,</p>
               <p>Danes smo lahko slišali od predstavnikov vlade Janeza Janše misel, da kdor je proti 780. milijonom za orožje je za ukinitev Slovenske vojske. Resnica je obratna, kdor je za oklepnike, havbice in protiletalsko orožje je za ukinitev javnega zdravstva. Pa ne samo zato, ker ni denarja za javno zdravstvo in ga ne bo, če bomo ta sredstva namenili za oklepnike, tudi zato, ker je javno zdravstvo že zdaj kronično podhranjeno, tako infrastrukturno kot kadrovsko kot po opremi. In podhranjeno zdravstvo je lahek plen za privatizacijo. Natančno to aktualna oblast namerava. Po eni strani 780 milijonov evrov spraviti do tujih vojaško-industrijskih kompleksov, kupiti orožje, ki ga ne potrebujemo, nismo vojaško ogroženi, celo, če bi bili, je zasnova teh dveh srednjih bataljonskih skupin taka, da je namenjena delovanja v tujini in ne obrambi domovine, po drugi strani pa seveda javno zdravstvo, ki nas je edino bilo zmožno pripeljati čez epidemijo in bo tudi edina kapaciteta za kaj takega v bodoče, izčrpati. V zdravstveni blagajni zeva luknja, ta luknja ni pokrita, 200 milijonov evrov je, hkrati se pa pojavljajo ideje, da se privatizira zobozdravstvo za odrasle, da bi si najrevnejši očala kupovali kar na črpalkah, da bi bila bolnišnična hrana plačljiva in tako naprej. To so neke ideje, ki jih je sicer na hitro, pa potem se je potegnil nazaj, v slovensko javnost prinesel direktor zdravstvene blagajne v luči tega, da v zdravstveni blagajni manjka sredstev in če bo šlo tako naprej se zna zgoditi, ponovno po navedbah istega direktorja zdravstvene blagajne, da bo za kadre in material tja do decembra zmanjkalo sredstev, da denarja manjka za investicije, pa že tako vemo. V domovih starejših manjka 10.000 postelj, za infekcijsko kliniko bi potrebovali 130 milijonov evrov in tako naprej. Mislim, seznam<gap n="..."/> javno zdravstvo<gap n="..."/>
               </p>
            </sp>
            <sp who="BevkSamo">
               <speaker>PREDSEDNIK SAMO BEVK:</speaker>
               <p>Kako boste glasovali? Tri minute so minile.</p>
            </sp>
            <sp who="KordišMiha">
               <speaker>MIHA KORDIŠ (PS Levica):</speaker>
               <p>Zaključujem. <gap n="..."/> ki potrebuje poseg in sredstva, prednostno je zelo dolg, zagotovo je pa tak, ki bi ga morala vsaka oblast vzeti resno, aktualna oblast več kot očitno ne. Jaz bom podprl te sklepe v Levici, ki zagotavljajo, da bodo sredstva prišla do slovenskega javnega zdravstva, namesto do tujih vojaško-industrijskih kompleksov.</p>
            </sp>
            <sp who="BevkSamo">
               <speaker>PREDSEDNIK SAMO BEVK:</speaker>
               <p>Torej, zdaj odloča seveda Odbor za obrambo, se pravi članice in člani Odbora za obrambo, kolega Kordiš je član našega odbora, in tisti, ki sodelujete s pooblastilom. Želi še kdo obrazložiti svoj glas? <stage>(Ne.)</stage> Ugotavljam, da ne.</p>
               <p>Glasujemo o prvem sklepu Poslanke skupine Levica. Glasujemo.</p>
               <p>Kdo je za? <stage type="vote-ayes">(3 člani.)</stage> Kdo je proti? <stage type="vote-no">(11 članov.)</stage>
               </p>
               <p>Ugotavljam, da sklep ni sprejet.</p>
               <p>Na glasovanje dajem drugi sklep, ki se glasi: »Odbor za obrambo in Odbor za zdravstvo izražata nestrinjanje s tako imenovano Valižansko zavezo o povečevanju izdatkov za vojsko na 2 % bruto družbenega proizvoda in menita, da je treba po epidemiji COVID-19 prioritetno povečati izdatke za zdravstvo.« Želi kdo obrazložiti svoj glas? <stage>(Ne.)</stage> Če ne, gremo na glasovanje. Glasujemo.</p>
               <p>Kdo je za? <stage type="vote-ayes">(3 člani.)</stage> Kdo je proti? <stage type="vote-no">(12 članov.)</stage>
               </p>
               <p>Ugotavljam, da sklep ni sprejet.</p>
               <p>Gremo na tretji sklep, ki se glasi: »Odbor za obrambo in Odbor za zdravstvo pozivata Vlado Republike Slovenije, da odstopi od tako imenovane Valižanske zaveze o povečevanju izdatkov za vojsko na 2 % bruto družbenega proizvoda.« Glasujemo.</p>
               <p> Kdo je za? <stage type="vote-ayes">(3 člani.)</stage> Kdo je proti? <stage type="vote-no">(11 članov.)</stage>
               </p>
               <p>Sklep ni sprejet.</p>
               <p>Četrti sklep se glasi: »Odbor za obrambo in Odbor za zdravstvo pozivata Ministrstvo za obrambo, da nemudoma prekine izvajanje kampanje promoviranja in oglaševanja Slovenske vojske, vojaške službe in vojaškega poklica ter pridobivanje kadrov in odstopi od že sklenjenih pogodb, s katerimi se ta kampanja izvaja ter sredstva raje nameni izboljšanju kadrovskih razmer v zdravstvu.«</p>
               <p>Obrazložitev glasu, kolega Kordiš, izvolite, imate tri minute na razpolago.</p>
            </sp>
            <sp who="KordišMiha">
               <speaker>MIHA KORDIŠ (PS Levica):</speaker>
               <p>Hvala za besedo.</p>
               <p>Milijoni se s strani te vlade namenjajo za rekrutacijo novih pripadnikov v vrsto Slovenske vojske. Pri temu, da je Slovenska vojska kadrovska podhranjenost samo iz vidika administrativnih tabelic, ki jih imajo na Ministrstvo za obrambo, dočim ta številka, da moramo imeti 7 tisoč oziroma nekaj več stalnih pripadnikov, ni bila nikoli narejena na podlagi realnih ocen kakšne so varnostne potrebe Republike Slovenije. Imamo pa zelo konkretne in zelo točne kadrovske potrebe v slovenskem zdravstvu tukaj in zdaj, kaj šele nekaj let v prihodnosti. V zdravstvu in v skrbstvu, se pravi tudi v domovih za starejše manjka najmanj, navajam spodnje številke, 1200 tehnikov, 1300 zdravnikov in 3000 medicinskih sester. Skratka, v tej državi, kar res silno potrebujemo, je medicinski kader, je skrbstveni kader, veliko bolj kot je potreben vojaški kader. Čez epidemijo nismo vojaško ogroženi, čez epidemijo so nas pripeljali navedeni profili, ki delajo v zdravstvu in skrbstvu in to odgovarja na temeljne potrebe slehernega človeka, da se varuje njegovo zdravje, puška ga ne, medicinska sestra, zdravnik, tehnik, bolničar pa ga.</p>
            </sp>
            <sp who="BevkSamo">
               <speaker>PREDSEDNIK SAMO BEVK:</speaker>
               <p>Želi še kdo obrazložiti svoj glas? <stage>(Ne.)</stage> Ugotavljam, da ne.</p>
               <p>Začnemo z glasovanjem. Glasujemo.</p>
               <p>Kdo je za? <stage type="vote-ayes">(3 člani.)</stage> Kdo je proti? <stage type="vote-no">(11 članov.)</stage>
               </p>
               <p>Ugotavljam, da sklep ni sprejet.</p>
               <p>Na mizi smo na začetku seje dobili še sklep koalicije. Predlog sklepa se glasi: »Odbor za obrambo in Odbor za zdravstvo podpirata napore Vlade Republike Slovenije za izvedbo investicij, ki bodo okrepile slovenski zdravstveni in obrambni sistem.« Želi kdo obrazložitev? <stage>(Da.)</stage>
               </p>
               <p>Kolega Kordiš.</p>
            </sp>
            <sp who="KordišMiha">
               <speaker>MIHA KORDIŠ (PS Levica):</speaker>
               <p>Hvala za besedo.</p>
               <p>V Levici bomo glasovali proti temu sklepu. Ta sklep se glasi, da ta dva odbora podpirata napore Vlade za izvedbo investicij, ki bodo okrepile slovenski zdravstveni in obrambni sistem, ampak jaz ne vidim v kakršnikoli proceduri ali v pripravah na proceduri kakršnegakoli zakona, ki bi zagotavljal sredstva za investicije v solidarno javno zdravstvo. Na mizi je samo zakon, ki bo ogromnih tri četrt milijarde evrov namenil orožju za potrebe Nato pakta. Tega sklepa ne morem jemati resno niti na neki faktični ravni. Kje leži pa prioriteta Vlade je pa jasno, to nista in zdravstveni in obrambni sistem, to so nakupi orožja za ofenzivno delovanje na eni strani, na drugi strani za zdravstvo ni.</p>
            </sp>
            <sp who="BevkSamo">
               <speaker>PREDSEDNIK SAMO BEVK:</speaker>
               <p>Želi še kdo obrazložiti svoj glas? <stage>(Ne.)</stage> Če ne, potem začnemo z glasovanjem. Glasujemo.</p>
               <p>Kdo je za? <stage type="vote-ayes">(10 članov.)</stage> Kdo je proti? <stage type="vote-no">(4 člani.)</stage>
               </p>
               <p>Ugotavljam, da je sklep sprejet.</p>
               <p>Zaključujem to točko dnevnega reda in s tem 16. nujno sejo Odbora za obrambo. Besedo dajem predsednici Odbora za zdravstvo Anji Bah Žibert.</p>
            </sp>
            <sp who="BahŽibertAnja">
               <speaker>PREDSEDNICA ANJA BAH ŽIBERT:</speaker>
               <p>Hvala lepa, predsedujoči. No tudi mi moramo glasovati o sklepih. Še preden pa začnemo naj sporočim še, da Jerca Korče nadomešča Janija Möderndorferja. Jaz sklepov ne bom brala, ker ste jih že slišali, tako da prehajamo na glasovanje prvega od štirih sklepov Levice. Začenjam z glasovanje.</p>
               <p>Kdo je za? <stage type="vote-ayes">(2 člana.)</stage> Kdo je proti? <stage type="vote-no">(11 članov.)</stage>
               </p>
               <p>Ugotavljam, da sklep ni sprejet.</p>
               <p>Na glasovanje dajem drugi predlog sklepa. Glasujemo.</p>
               <p>Kdo je za? <stage type="vote-ayes">(2 člana.)</stage> Kdo je proti? <stage type="vote-no">(11 članov.)</stage>
               </p>
               <p>Ugotavljam, da sklep ni sprejet.</p>
               <p>Na glasovanje dajem tretji sklep. Glasujemo.</p>
               <p>Kdo je za? <stage type="vote-ayes">(2 člana.)</stage> Kdo je proti? <stage type="vote-no">(11 članov.)</stage>
               </p>
               <p>Ugotavljam, da sklep ni sprejet.</p>
               <p>Na glasovanje dajem četrti sklep predlagateljev. Glasujemo.</p>
               <p>Kdo je za? <stage type="vote-ayes">(21 člana.)</stage> Kdo je proti? <stage type="vote-no">(11 članov.)</stage>
               </p>
               <p>Ugotavljam, da sklep ni sprejet.</p>
               <p>Na glasovanje pa dajem še sklep koalicijskih strank kot sklep Odbora za obrambo in Odbora za zdravstvo. Glasujemo.</p>
               <p>Kdo je za? <stage type="vote-ayes">(10 članov.)</stage> Kdo je proti? <stage type="vote-no">(3 člani.)</stage>
               </p>
               <p>Ugotavljam, da je sklep sprejet.</p>
               <p>S tem zaključujem sejo Odbora za zdravstvo, vam želim srečno pot domov in hvala za vašo potrpežljivost.</p>
               <stage type="time">Seja se je končala 23. junija 2020 ob 21.12.</stage>
            </sp>
         </div>
      </body>
   </text>
</TEI>
