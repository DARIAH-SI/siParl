<?xml version="1.0" encoding="UTF-8"?>
<TEI xmlns="http://www.tei-c.org/ns/1.0"
     xmlns:km="https://www.inz.si/sl/Znanstvenoraziskovalni-oddelek/Katja-Meden/"
     xml:id="KZPCPIEM-013-Nujna-2021-07-01">
   <teiHeader>
      <fileDesc>
         <titleStmt>
            <title>Komisija za poslovnik</title>
            <respStmt>
               <persName>Katja Meden</persName>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
							Attribution 4.0 International License.</ref>
               </p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons
							Priznanje avtorstva 4.0 mednarodna licenca.</ref>
               </p>
            </availability>
            <date when="2024-04-10"/>
         </publicationStmt>
         <sourceDesc>
            <bibl type="mag">
               <idno type="URI">https://www.dz-rs.si/wps/portal/Home/seje/sejeDT/poDatumu</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#KZPCPIEM-013-Nujna-2021-07-01.KZPCPIEM" n="013">
               <name>Nujna</name>
               <date when="2021-07-01"/>
            </setting>
         </settingDesc>
         <particDesc>
            <listOrg>
               <org xml:id="KZPCPIEM-013-Nujna-2021-07-01.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="8" notBefore="2018-06-22" notAfter="2022-05-13">
                        <label>8.mandat (2018-2022)</label>
                     </event>
                  </listEvent>
                  <listOrg>
                     <head>Delovno telo Državnega zbora Republike Slovenije</head>
                     <org xml:id="KZPCPIEM-013-Nujna-2021-07-01.KZPCPIEM">
                        <orgName key="KZPCPIEM">Komisija za poslovnik</orgName>
                     </org>
                  </listOrg>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>
            <head>Vsebina zapisa seje (v pregledu)</head>
            <stage type="title">REPUBLIKA SLOVENIJA, DRŽAVNI ZBOR, KOMISIJA ZA PETICIJE, ČLOVEKOVE PRAVICE IN ENAKE MOŽNOSTI</stage>
            <stage type="session">13. nujna seja</stage>
            <stage type="date">(1. julij 2021)</stage>
            <stage type="chairman">Sejo je vodila Nataša Sukič, predsednica komisije.</stage>
            <stage type="time">Seja se je začela ob 14.02.</stage>
            <sp who="SukičNataša">
               <speaker>PREDSEDNICA NATAŠA SUKIČ:</speaker>
               <p>Najlepši pozdrav vsem skupaj. Začenjam 13. nujno sejo Komisije za peticije, človekove pravice in enake možnosti. Članice in člane komisije ter vse vabljene prav lepo pozdravljam.</p>
               <p>Obveščam vas, da so zadržani in se seje ne morejo udeležiti naslednji člani oziroma članice komisije: poslanka Janja Sluga, poslanec Aljaž Kovačič, poslanec Andrej Černigoj in poslanka mag. Meira Hot. Na seji kot nadomestni člani komisije s pooblastili sodelujejo: poslanec Dejan Židan, poslanec Aleksander Reberšek in poslanec Jože Lenart.</p>
               <p>Prehajamo na določitev dnevnega reda seje. S sklicem seje, ki ste ga prejeli 28. 6. 2021, ste prejeli naslednji dnevni red, in sicer eno samo točko dnevnega reda z naslovom Nujni ukrepi proti veriženju slamnatih podjetij in izkoriščanje delavcev. Ker je seja sklicana na podlagi zahteve in ni bil podan predlog za umik podpore zahtevi, je določen dnevni red seje kot je bil predlagan s sklicem.</p>
               <p>Prehajamo na <title>1. TOČKO DNEVNEGA REDA, TO JE NUJNI UKREPI PROTI VERIŽENJU SLAMNATIH PODJETIJ IN IZKORIŠČANJE DELAVCEV.</title>
               </p>
               <p>Na sejo so bili vabljeni: Miha Kordiš, predstavnik vlagatelja zahteve; Ministrstvo za delo, družino, socialne zadeve in enake možnosti; Ministrstvo za gospodarski razvoj in tehnologijo; Ministrstvo za pravosodje; Inšpektorat Republike Slovenije za delo; Finančna uprava Republike Slovenije; Goran Lukić iz Delavske svetovalnice; Zveza svobodnih sindikatov Slovenije; Gospodarska zbornica Slovenije; Združenje delodajalcev Slovenije. Na sejo je bil dodatno vabljen tudi Urad za preprečevanje pranja denarja. S strani vabljenih so se opravičili: Ministrstvo za delo, družino, socialne zadeve in enake možnosti zaradi neodložljivih obveznosti; Ministrstvo za gospodarski razvoj in tehnologijo, dogovorili so se, da jih pokrije Ministrstvo za pravosodje; in pa Urad za preprečevanje pranja denarja.</p>
               <p>S sklicem seje ste kot gradivo prejeli zahtevo Poslanske skupine Levica z dne 24. 6. 2021, ki je objavljena na spletnih straneh Državnega zbora s sklicem.</p>
               <p>Zdaj pa začenjamo z obravnavo te točke. In najprej prosim predstavnika predlagatelja oziroma vlagatelja zahteve Miho Kordiša, da pove nekaj uvodnih besed o razlogih za sklic seje.</p>
               <p>Izvoli, Miha.</p>
            </sp>
            <sp who="KordišMiha">
               <speaker>MIHA KORDIŠ (PS Levica):</speaker>
               <p>Hvala za besedo, predsedujoča.</p>
               <p>Povod za sklic današnje seje Komisije za peticije, človekove pravice in enake možnosti sta dva dogodka, ki sta se pripetila nedavno.</p>
               <p>Prvi tak dogodek so hude kršitve temeljnih pravic delavcev in preko tega lahko rečemo tudi hude kršitve temeljnih človekovih pravic, ki so bile povzročene z veriženjem slamnatih podjetij lansko leto. V obsežni preiskavi gospodarske kriminalitete so tej verigi prišli na sled kriminalisti sektorja kriminalistične policije na Policijski upravi Novo mesto v sodelovanju s policisti policijskih postaj v Novem mestu. V tej akciji je bilo razkrito sistematično izvrševanje kaznivih dejanj oškodovanja upnikov, kršitev temeljnih pravic delavcev, davčnih zatajitev in kaznivih dejanj povezanih z zlorabo pravic pri združevanju družin in prejemanju socialnih transferjev. Med drugim je bilo v tem postopku ugotovljeno, da so posamezni delodajalci – gre za štiri iz območja Posavja in enega iz območja Novega mesta – prenašali poslovanje iz prezadolženih družb na druge družbe, dolgovi družb pa so praviloma nastajali iz naslova neplačevanja prispevkov, izplačila plač in drugih davčnih obveznosti. Po blokadi TRR-ja so družbe prenehale s poslovanjem, posle pa so osumljeni preusmerili na druge povezane združbe in tako naprej, tekli so več krogov. Z izvršenimi kaznivimi dejanji oškodovanja upnikov, kršitvami pravic delavcev in davčnimi zatajitvami je nastala škoda v višini 8,2 milijona evrov.</p>
               <p>Drugi povod za sklic današnje seje pa je primer hudih kršitev delavskih pravic kot jih je razkrila kriminalistična preiskava celjskih kriminalistov 8. junija letos. Celjski kriminalisti so konec maja letos zaključili obsežno in dlje časa trajajočo kriminalistično preiskavo v zvezi z sumom storitve kaznivega dejanja kršitev temeljnih pravic delavcev v povezavi s prvim odstavkom 196. člena Kazenskega zakonika. V tej preiskavi so organi ugotovili, da so trije osumljeni slovenski državljani z dlje časa trajajočim in ponavljajočim sistematičnim izvajanjem navedenega kaznivega dejanja v času med 2011 in 2019 423 delavcev zaposlenih v gradbeniškem sektorju z neplačili zakonsko predpisanih prispevkov oškodovali za najmanj 2,1 milijon evrov. Delodajalci so oškodovane delavce, večinoma tujce iz Bosne in Hercegovine, Srbije in Makedonije, zaposlovali, po določenem času pa prezaposlili v nove in nove družbe, s katerimi so formalno upravljali t.i. slamnati direktorji, ki z dejanskim poslovanjem teh družb niso imeli stika. Osumljenci so v tem razdobju upravljali s skupno kar 22 gospodarskimi družbami, cela hobotnica torej, pri čemer zavestno in z izključnim namenom koristoljubja niso ravnali pod določili delovnopravne zakonodaje in zaposlenim niso izplačevali plač, ne prispevkov za socialno ne prispevkov za zdravstveno zavarovanje, prispevkov za pokojninsko in invalidsko zavarovanje, akontacije dohodnin niti ne odpravnin. Osumljene osebe so kazensko ovadili zaradi suma storitve 19-ih kaznivih dejanj kršitev temeljnih pravic delavcev po 196. členu Kazenskega zakonika.</p>
               <p>Na tej točki bi rad utemeljil tezo, na podlagi katere je bila današnja seja komisije za človekove pravice sklicana. To datira v leto, razlog in širši kontekst datira v leto 1948, ko so Združeni narodi sprejeli splošno deklaracijo o človekovih pravicah, ki se je vzpostavila kot temelj mednarodnega sistema varstva človekovih pravic. Med te pravice so nesporno vpisane tudi delavske pravice vključno s pravico do dostojnega plačila in zdravega in varnega delovnega okolja. Delavkam in delavcem pripadata varno delovno okolje in dostojno plačilo – to ni neka stvar izbire, ni nekaj, okrog česar se lahko balina, lahko pogojuje v imenu višjega dobrega za gospodarstvo, ker gre za elementarno človekovo pravico. In brez da inštitucije v naši družbi, tudi gospodarske družbe, zasledujejo neke širše družbene cilje, v tem konkretnemu slučaju delavsko dobrobit in človekove pravice, potem pravice do obstoja nimajo niti njihov obstoj ni smiseln. Žal se vse prevečkrat dogaja, da se podjetja ustanavljajo solipsistično, z izključnim motivom zadovoljevanja dobička in ne s funkcijo kot bi jo morala lastnina opravljati po določbah slovenske ustave, to je funkcija v službi delavske dobrobiti, socialna funkcija in služba v korist ohranjanja okolja, to je ekološka funkcija lastnine oziroma v tem slučaju konkretnih gospodarskih procesov.</p>
               <p>Še posebej te določbe slovenske ustave, ki pravijo, da gospodarstvo ni samo sebi namen, ampak mora izboljševati našo dobrobit kot skupnost in še posebej dobrobit tistih, ki v podjetjih delajo, še posebej grobo te usmeritve in ta smoter teptajo serijski ustanovitelji slamnatih podjetij, ki jih verižijo v neskončnost, na ta način pa izigravajo v prvi vrsti seveda zaposlene, ki ostajajo brez plačila, ki so si ga prislužili, brez prispevkov, s katerimi bi morali pokriti, potem izigravajo državo zaradi tega, ker ne odvajajo davkov, čeravno našo družbeno infrastrukturo, ki se iz teh davkov financira, uporabljajo in na veliko koristijo za to, da sami bogatijo. Navsezadnje, kot tretje, pa škodujejo gospodarstvu v celoti, ker mu z neplačevanjem zaposlenih in izigravanju prispevkov in davščin predstavljajo nelojalno konkurenco. Veriženje slamnatih podjetij, te prakse grmadenja hobotnic slamnatih podjetij so torej grožnja vsem tistim podjetnikom oziroma vsem preostalem gospodarstvu, ki želi delati pošteno, ki želi delavce plačevati dobro, ki želi upoštevati delovnopravno zakonodajo, ker ga seveda lahko z dumpinškimi cenami in z prijemi izigravanja zakonodaje in stroškov, ki so s tem povezani, za posamezna podjetja, lahko izrivajo iz trga in jim prevzemajo biznise in nasploh spuščajo standarde, pod katerimi se lahko izvaja podjetništvo v tej državi. Ko enkrat na to pristanemo, ko enkrat imamo tako situacijo na trgu in v gospodarstvu, se odpre dirka do dna, v kateri zakonodaja, varstvo delavskih pravic, kar naenkrat nič več ne šteje, ker je vse samo še tekmovanje, kako boš ti rezal stroške - ker če tega ne boš naredil, bo to naredil nekdo drugi.</p>
               <p>Zato pri vprašanju slamnatih podjetij in veriženja podjetij ne gre zgolj za posamezne izolirane incidente in neko izolirano prakso, ki jo je potrebno preganjati zaradi tega, ker je slaba sama na sebi. To vse sicer drži, ampak posledice, ki jih tovrstno ravnanje ima, in standard, ki ga spušča, je v učinku nekaj, kar celotno gospodarstvo tišči navzdol, tišči v nerazvitost, tišči v zniževanje delavskih plač in nasploh vzpostavlja delovno intenzivno gospodarstvo kot temelj proizvodnih dejavnosti v Sloveniji, ki pa jo seveda moramo misliti v 21. stoletju kot nekaj popolnoma drugačnega. Kot gospodarstvo, ki bi moralo temeljiti na kakovostnih plačah, visokotehnoloških izdelkih in sklenjenih verigah vrednosti, ki se je zmožno kosati s svetovnimi gospodarstvi in loviti rentabilne niše na globalnem trgu. To so vse neki razvojni in širši momenti, ki se spenjajo v vprašanje veriženja podjetja, v vprašanje slamnatih podjetij, ki direktno spodkopavajo tovrstno vizijo gospodarstva, za katero verjamem, da si vsi prisotni na današnji komisiji za peticije želimo, da bi bilo.</p>
               <p>In žal to veriženje slamnatih podjetij, kot sem že izpostavil, niso izolirani primeri. Skupine, ki se poslužujejo kreiranja slamnatih podjetij, so pogosto zelo razvejane, so velike in so izigravanje tako zaposlenih kot države kot preostalega gospodarstva spremenili kar v poslovni model. In imamo na trgu več in več teh organiziranih skupin, ki kupujejo zadolžena podjetja, obsojena na stečaj, oziroma s serijskim odpiranjem nekih novih podjetij, preko katerih si operejo roke. Nanje prezaposlujejo delavce, ta podjetja poslujejo dobro, dokler seveda ne poslujejo več dobro. Takrat ugasnejo, cel krog se ponovi, za njimi pa ostanejo zaposleni brez odpravnin, delavci so nezaželeni, za njimi ostanejo dolgovi v obliki neplačane davkarije, neplačanih prispevkov, neizpolnjene naloge do podjetij, ki so jih najela za izvajanje svoje dejavnosti in tako naprej.</p>
               <p>V članku z naslovom Izkoriščanje delavcev je biznis, ki je bil, je Andreja Kutin zapisala naslednje. Vera Horvat je ena izmed mnogih delavk, ki je izobražena in ki pozna postopke, delovno zakonodajo. Ta delavka je v rokah imela pogodbo o zaposlitvi. Delala je v okolju, na videz urejenem, kot komercialistka. V podjetju Patrus 1 d.o.o. so prodajali računalniška izobraževanja in programe, imeli so tudi klicni center. Zaradi neizplačanih plač je podala izredno odpoved delovnega razmerja, a že pred tem v resnici delavci tega podjetja niso imeli kje delati, ker je lastnik prostorov zamenjal ključavnice na vratih njihovih pisarn. Podjetje Patrus tudi najemnine za prostore ni plačevalo, se pravi se je tudi tu pojavilo oškodovanje. In se je za delavko Horvatovo začela upravna kalvarija. Najprej je podala prijavo na delovno inšpekcijo, obrnila se je na sindikat, se odjavila z Zavoda za zdravstveno zavarovanje, se prijavila na Zavod za zaposlovanje. Ves čas tega postopka se je trudila priti v stik z nekdanjim delodajalcem, ki pa od takrat naprej nikoli več ni bil dosegljiv za vprašanja in pobude, ko so te prišle z zahtevo, da se izplača dolgovani denar. Primer Patrus oziroma bolje primeru Patrusov na inšpektoratih pri nas dobro poznajo, vsaj že od leta 2011. Še več, v tem konkretnem slučaju je bila izrečena zaporna kazen, ampak to je v resnici samo kaplja v morje zlorab kot se jim izpostavljeni delavke in delavci, ko imajo to nesrečo, da jih zaposlijo lastniki, ki so specializirani ne za to ali ono proizvodnjo, družbeno koristno dejavnost, ampak lastniki ki se ukvarjajo z veriženjem slamnatih podjetij in ki gradijo svoj poslovni model na tem, da, no, v osnovi nikogar ne plačujejo, ne države in ne zaposlenih.</p>
               <p>Kako poteka veriženje slamnatih podjetij in za kako hude zlorabe delavcev gre pri tem, to je področje s katerim se dobro ukvarja Delavska svetovalnica. Tudi danes med nami gostimo Gorana Lukića, ki ga bom citiral. »Odgovornost enostavno preneseš v novo firmo. Tega je zelo dosti. Obstajajo celo podjetja, ki ustanovijo podjetje v nekaj urah za 300 evrov. S tem zakrijejo tvoje sledi. Pojavljajo se imena, ki so, če jih vtipkaš v internetne baze, družbeniki v 250-ih podjetjih, lastniki v 50-ih . To je biznis. Svojo odgovornost premakneš v novo firmo, pustiš dolgove, greš naprej in začneš znova. Kaj storiti, da se to nebi dogajalo? Tri črke: ZGD, Zakon o gospodarskih družbah, ki je že bil spremenjen, a očitno še vedno ni učinka. Ponovno bo treba pregledati kakšni so pogoji za ustanovitev podjetja. Pravic tak delavec praktično nima - on naj sedaj toži podjetje, ki ne obstaja? To se dogaja skoraj vsak dan. Imamo tožbo, ki se konča v korist delavca, ampak nimaš koga iztožiti, ker ga ni več. Ali je izbrisan iz sodnega registra ali pa ima blokirane vse tekoče račune, pa nimaš od njega kaj vzeti. Tukaj se lahko zahvalimo Gregorju Virantu. On je govoril o odpravi administrativnih ovir, in to je rezultat. Sedaj vidimo, kaj pomeni odprava administrativnih ovir: odgovornosti do delavcev se lahko rešiš v petih minutah«.</p>
               <p>Zaradi vsega izrečenega smo za današnjo sejo predložili tri sklepe.</p>
               <p>Prvi sklep pravi, da se je pričujoča komisija seznanila s problematiko veriženja slamnatih podjetij in z njimi povezanimi grobimi kršitvami osnovnih delavskih pravic, ki jih razumemo hkrati kot temeljne človekove pravice. Drugič, da komisija poziva Vlado, naj v treh mesecih pripravi spremembe področne zakonodaje za učinkovito preprečevanje veriženja podjetij, kršenja osnovnih delavskih pravic ter oškodovanja države in gospodarstva. Katera točno so tista področja, na katerih je potrebno spremeniti predpise, da bodo inšpekcije dobile zobe oziroma da se bo že vstopni prag trga podjetništva, če se tako izrazim, dvignil na tako raven, da skozi sito ne bo spuščal slamnatih lastnikov, ki so v osnovi kriminalci in organizirajo kriminalne družbe za veriženje slamnatih podjetij. To sem že omenjal takrat, ko sem navajal Gorana Lukića. Zakon o gospodarskih družbah je tista prva točka, ki se je moramo dotakniti in po kateri je potrebno najbolj poseči, ni pa seveda edina. V drugi vrsti zagotovo pade na pamet tudi Zakon o inšpekciji dela, ki bi delovni inšpekciji dal kakšne dodatne pristojnosti in tako naprej za to, da področje temeljito razišče, ker ima na voljo vse podatke in ima na voljo vsa orodja, ki jih mi kot parlamentarci nimamo. Vladi dajemo tri mesece, da identificira vse te luknje, ki jih je potrebno zamašiti, in potem s predlogi sprememb zakonodaje za končanje veriženja podjetij pride v Državni zbor.</p>
               <p>In še tretji sklep. Komisija poziva Vlado, da s spremembami področne zakonodaje in dodatnimi finančnimi sredstvi in kadri zagotovi učinkovit inšpekcijski nadzor nad neupoštevanjem prepovedi veriženja podjetij in kršenjem osnovnih delavskih pravic. Ta sklep je komplementaren tistemu prvemu. Ne glede na to, kaj imamo pri nas zapisano v aktih, zakonskih, podzakonskih, kaj je zapisano celo v ustavnih določbah, to nič kaj prida ne velja,če je inšpekcijski nadzor tako slab in da so nadzorni organi tako zelo šibki, da ne morejo zagotoviti spoštovanja pravic delavcev, ker jih tako veliko delodajalcev, v tem slučaju slamnatih lastnikov, izigrava. In zato moramo poleg tega, da inšpekcijskemu nadzoru in nasploh ustanovnim postopkom za podjetja namenimo dodatno pozornost in dodatne zobe, tudi kadrovsko, materialno in še kako drugače okrepiti nadzorne organe.</p>
               <p>Hvala.</p>
            </sp>
            <sp who="SukičNataša">
               <speaker>PREDSEDNICA NATAŠA SUKIČ:</speaker>
               <p>Najlepša hvala.</p>
               <p>Naj povem, da poslanka Alenka Jeraj nadomešča poslanko Nado Brinovšek.</p>
               <p>Pa še eno zadevo bi vas rada obvestila. Tik pred sejo je prišlo do usklajevanja, tako se drugi sklep nekoliko popravlja in smo rok treh mesecev raztegnili na 6 mesecev, ker je to bolj realen čas, o katerem se lahko tako kompleksne spremembe pripravijo. Sicer pa vse drugo stoji.</p>
               <p>Sedaj pa predajam besedo vabljenim. Naj vas, preden vam predam besedo, zaprosim, da se držite neke omejitve, ki je pač klasična na teh sejah, nekako da poskušate svoje misliti strniti v petih minutah. Če bo še kakšna potreba za kakšna dodatna pojasnila, bom pa seveda, če bo res taka potreba, boste imeli možnost še nekaj malega dopolniti.</p>
               <p>Tako, da sedaj k besedi vabim Zlatka Rateja, državnega sekretarja na Ministrstvu za pravosodje.</p>
               <p>Izvolite.</p>
            </sp>
            <sp who="RatejZlatko">
               <speaker>ZLATKO RATEJ:</speaker>
               <p>Spoštovana predsednica komisije. Spoštovani članice in člani ter ostali vabljeni prisotni.</p>
               <p>Dovolite, da kot predstavnik Ministrstva za pravosodje predstavim stališča in pogled na obravnavano problematiko, ne le Ministrstva za pravosodje, temveč tudi Ministrstva za gospodarski razvoj in tehnologijo, za kar sem bil tudi s strani slednjega naprošen.</p>
               <p>Zdaj, danes obravnavana zahteva kaže na delovanje tožilstva, da prepreči nezakonita ravnanja. Iz poslovnega prometa je treba strogo izločiti in kaznovati vse, ki kršijo zakonodajo, in ne omejiti svobodno gospodarsko pobudo vseh, tudi poštenih posameznikov. Pri vsaki ureditvi je treba najti ravnotežje in pravo mero. Zakonodaja se je sicer v zadnjih osmih letih tudi zelo zaostrila, kar bom predstavil v nadaljevanju. Na Ministrstvu za gospodarski razvoj in tehnologijo se zavedajo problematike v zvezi s slamnatimi osebami oziroma družbami ter subjekti, ki ne plačujejo svojih obveznosti do države, delavcev in poslovnih partnerjev. V posledici tega zavedanja so že v letu 2013 z novelo Zakona o gospodarskih družbah pristopili k reševanju te problematike, kot bo podrobneje pojasnjeno v nadaljevanju. Dejstvo je, da se pristojne institucije pri opravljanju nadzora tako nad izpolnjevanjem davčnih in drugih obveznosti, pri odkrivanju kaznivih dejanj na škodo finančnih interesov države in Evropske unije kot tudi drugih kaznivih dejanj s področja gospodarstva srečujejo z vedno bolj kompleksnimi shemami poslov, v katere vstopajo deležniki z različnimi vlogami. Pri tem številni zlorabljajo obstoječi sistem uresničevanja ustavne kategorije samostojne gospodarske pobude in drugih ugodnosti, ki so sistemsko urejene za lažje delovanje gospodarskih subjektov, ki stopajo na trg z namenom pridobivanja dobička ob spoštovanju veljavne zakonodaje.</p>
               <p>Kot rečeno, so na Ministrstvu za gospodarski razvoj in tehnologijo k reševanju problematike pristopili že pred osmimi leti, in sicer z novelo HZGD-1. Cilj novele je bil med drugim omejiti ustanavljanje družb in samostojnih podjetnikov ter pridobivanje poslovnih deležev s strani poslovno nepoštene fizične ali pravne osebe, se pravi tiste, ki je bila v Republiki Sloveniji pravnomočno obsojena na kazen zapora zaradi kaznivega dejanja zoper gospodarstvo, zoper delovno razmerje in socialno varnost, zoper pravni promet, zoper premoženje, zoper okolje, prostor in naravne dobrine in tiste, katere ime je javno objavljeno na seznamu nepredlagatelja obračunov za izplačilo plače in nadomestilo plače ali na seznamu neplačnikov. Ter kot tretje tudi tiste, ki je neposredno ali posredno z več kot 25 % udeležene v kapitalu kapitalske družbe, ki je javno objavljena na seznamu nepredlagateljev obračunov za izplačilo plače in nadomestilo plače ali na seznamu neplačnikov. Vzpostavljena je bila tudi elektronska platforma, na kateri se preverja obstoj omejitev. Prav tako je novela dopolnila Zakon o sodnem registru in uvedla obveznost subjektov, da pri vpisu v sodni register priložijo overjeno izjavo lastnikov objekta, s katero le-ta dovoljuje poslovanje samostojnega podjetnika ali gospodarske družbe na tem naslovu. S tem se je bistveno omejila praksa, ko je bilo na nekaterih naslovih v Sloveniji vpisanih večje število gospodarskih družb ali samostojnih podjetnikov brez vednosti ali dovoljenja lastnikov objektov.</p>
               <p>Sledila je novela ZGD-1-I, ki je nadgradila omejitve ustanavljanja družb in podjetnikov ter pridobivanja statusa družbenika. Hkrati je zaostrila tudi pogoje, pod katerimi je mogoče posegati minimalni osnovni kapital družbe z namenom ustanavljanja novih družb, uveljavila dodatne razloge za prenehanje družb ter okrepila sistem sankcioniranja kršitev in nekatere druge institute. Novela ZGD-1-I je tako prinesla tri nove omejitve ustanavljanja in pridobivanja poslovnih deležev. In sicer v skladu s prvo ustanovitelj oziroma družbenik družbe z omejeno odgovornostjo ne more postati oseba, ki je v zadnjih treh mesecih že ustanovila d.o.o. oziroma pridobila delež v takšni družbi, ki ni starejša od treh mesecev. Namen te omejitve je neposredno preprečiti veriženje družb z omejeno odgovornostjo in kopičenje teh družb na zalogo. V skladu z drugo ustanovitelj, družbenik in podjetnik od pravnomočnosti sodbe oziroma prekrška ne more postati oseba, ki je bila v zadnjih treh letih s pravnomočno odločbo inšpektorata za delo oziroma FURS-a najmanj dvakrat izrečena globa zaradi prekrška v zvezi s plačilom za delo oziroma prekrška v zvezi z zaposlovanjem na črno. Cilj tega ukrepa je omejiti zlorabe na področju neizplačevanja plač in zaposlovanja na črno. In še tretja omejitev, po kateri v primeru obstoja več kot 50 % lastništva družbenika v kapitalu družbe z omejeno odgovornostjo, ki je bila izbrisana iz sodnega registra brez likvidacije, le-ta eno leto od datuma izbrisa družbe ne more postati ustanovitelj, družbenik in podjetnik. ZGD-1-I je dodatno določil tudi, da ustanovitelj, družbenik ali podjetnik ne more biti oseba, ki je bila v zadnjih 12-ih mesecih objavljena na seznamu nepredlagateljev obračunov. Omejitev velja tudi za osebe s posrednim ali neposrednim več kot 25 % deležem v kapitalu kapitalskih družb.</p>
               <p>Z novelo ZGD-1-J je bil nadgrajen 495. člen, ki se nanaša na ohranjanje osnovnega kapitala, s čimer se je želelo še bolj omejiti nedovoljene posege družbenikov, poslovodij ali njihovih družinskih članov v osnovni kapital družbe, na podlagi katerih so pravni posli oziroma v posojila, ki v nasprotju z zakonom posega v osnovni kapital družb, nične. Namen navedene ureditve je bil otežiti veriženje podjetij oziroma ustanavljanje podjetij na zalogo, hkrati pa doseči večjo zaščito upnikov, med katerimi so lahko tudi delavci.</p>
               <p>Zadnja novela ZGD, se pravi ZGD-1-K, je v smislu ukrepov zoper slamnate družbe še dodatno razširila omejitve ustanavljanja v 10.a členu, s čimer se je želelo še bolj omejiti ustanavljanje družb na zalogo in njihovo veriženje. Z novelo ZGD-1-K so preverjanju obstoja omejitev pri ustanavljanju in prenosu poslovnih deležev podvržene tudi tuje pravne in fizične osebe. Omejitve veljajo tudi zoper osebe, ki so bile v obdobju zadnjih 12 mesecev javno objavljene na seznamu zavezancev za DDV, ki jim je uradno prenehala identifikacija za namene, se pravi plačila tega davka na dodano vrednost zaradi suma zlorabe te identifikacije in zoper osebe, ki so v zadnjih treh letih kršila pravila v zvezi z ohranjanjem osnovnega kapitala. Kako uspešne se bodo v praksi pokazale te razširjene omejitve, bo razvidno po določenem času.</p>
               <p>Po dosedanjih ugotovitvah ter kljub vsem že sprejetim ukrepom pa v praksi v manjšem obsegu še vedno prihaja do ustanavljanja družb na zalogo za nepoštene poslovne namene. Pozornost bo tako po mnenju Ministrstva za gospodarski razvoj in tehnologijo smiselno usmeriti v okrepljen nadzor, pa tudi v optimizacijo tistih določb ZGD-1 in drugih predpisov, ki v praksi ne dosegajo želenega učinka. Na Ministrstvu za gospodarski razvoj in tehnologijo si vseskozi prizadevajo vzpostaviti učinkovit sistem omejitev oziroma preprečevanja zlorab na področju ustanavljanja družb na zalogo in veriženja t.i. slamnatih družb. Menijo, da so z že sprejetimi zakonskimi določbami dosegli bistvene spremembe v smeri obvladovanja problematike, skozi prakso pa ugotavljajo, da bodo v določenih segmentih verjetno še potrebne določene nadgradnje, ki jih bodo vključili v naslednje zakonske spremembe. Na takšen način se bo dosegla še bolj optimalna ureditev obravnavanega področja.</p>
               <p>Na sedaj preidem pa še na predstavitev prizadevanj na svojem matičnem področju, tj. področju, ki sodi v resorno pristojnost Ministrstva za pravosodje.</p>
               <p>Poleg predpisovanja vedno bolj strogih pogojev za ustanovitev in vodenje gospodarskih družb, ki sem jih uvodoma predstavil v okviru prizadevanj Ministrstva za gospodarski razvoj in tehnologijo na področju materialnega urejanja prava družb, so obenem v okviru resorne pristojnosti Ministrstva za pravosodje storjeni pomembni koraki k večji zaščiti upnikov in varnosti pravnega prometa, tudi na področju sodnega registra.</p>
               <p>V letu 2015 je bil storjen pomemben miselni preskok glede razkritja delovanja in udejstvovanja fizičnih oseb v gospodarskih družbah in drugih pravnih osebah, ki se vpisujejo v sodni register. Sodni register je sicer že vseskozi pojmovan kot javni register podatkov in listin o delovanju pravnih oseb in podatkov o fizičnih osebah, ki v njih delujejo oziroma v njih nastopajo kot ustanovitelji, družbeniki, zastopniki ali člani organa nadzora. Kljub temu pa je bil način dostopa do podatkov o fizičnih osebah, ki delujejo v naštetih vlogah v pravno-poslovnem prometu, razmeroma kompliciran in nenazadnje za uporabnike tudi omejen. Zato so bila pravila takratnega Zakona o sodnem registru z novelo nadgrajena prav v smeri večje transparentnosti podatkov o gospodarskih družbah in drugih pravnih osebah. Novela je uveljavila oziroma omogočila delovanje posebnega iskalnika na javnih spletnih straneh AJPES, ki omogoča iskanje podatkov ali posamezna oseba ustanovitelj, družbenik, zastopnik ali član organa nadzora v subjektih vpisanih v sodni register in v katerih vseh aktivnih subjektih vpisa nastopa v tej vlogi.</p>
               <p>Poleg navedenega se je državnim organom in stečajnim upraviteljem za potrebe izvrševanja njihovih pooblastil in dolžnosti omogočil tudi neposredni dostop do celotne zbirke listin. Temu iskalniku pa je bila v letu 2017 s sledečo novelo Zakona o sodnem registru pridružena še dodatna zakonska rešitev, ki za javni del sodnega registra omogoča bolj strukturiran prikaz spletnih strani sodnega registra. Od tedaj je javni del sodnega registra zasnovan tako, da je pri vsakem aktivnem subjektu vpisa v rubriki njegovih ustanoviteljev ali družbenikov, zastopnikov in tudi članov nadzornega organa, če ga pravna oseba ima, omogočena še spletna povezava, ki omogoča vpogled o udeležbi fizičnih ali pravnih oseb v drugih povezanih osebah. Vsak uporabnik lahko enostavno in zgolj z dodatnim klikom izve, v katerih vseh aktivnih pravnih osebah ista oseba še nastopa v eni izmed pomembnih vlog. Državnim organom z zakonskimi pooblastili in stečajnim upraviteljem je na ta način omogočeno pridobiti tudi sestavljen zgodovinski izpisek, ki vsebuje podatke o pretekli udeležbi v povezanih osebah. Tak sestavljeni izpisek pa lahko pri registrskem sodišču pridobi tudi upnik, ki z izvršilno listino izkaže terjatev do teh oseb. Navedene rešitve znatno prispevajo k informiranosti poslovnih subjektov o tem, v katerih vseh poslovnih osebah že deluje oseba, s katero že poslujejo oziroma nameravajo poslovati. Hkrati pa se krepi delovanje trga in vsaj delno razkrije prepletenost gospodarskih subjektov.</p>
               <p>Veljavna stečajna zakonodaja že določa odškodninsko odgovornost članov poslovodstva in nadzornega organa družbe, če je bil nad družbo začet stečajni postopek in če poslovodstvo pred začetkom stečajnega postopka ravnalo v nasprotju s prepovedanimi ravnanji ali če so opustili svoja dolžnostna ravnanja v primeru insolventnosti družbe. Do leta 2011 je stečajni zakon tudi primer izbrisa iz sodnega registra brez likvidacije poznal odškodninsko odgovornost aktivnih družbenikov, ta pa je bila s poslanskim zakonom o postopkih za uveljavitev ali dopustitev odgovornosti družbenikov za obveznosti izbrisanih gospodarskih družb v letu 2011 ukinjena. Upnik izbrisane pravne osebe lahko tako terja plačilo njegove terjatve do te pravne osebe od osebno odgovornih družbenikov ali od drugih družbenikov na podlagi pravil o spregledu pravne osebnosti oziroma ima pravico zahtevati povrnitev škode od članov poslovodstva ali organa nadzora izbrisane pravne osebe. Na Ministrstvu za pravosodje spremljamo izvrševanje zakonodaje tudi v izpostavljenem segmentu, in sicer predvsem to, v kakšnem stanju so podjetja, nad katerimi se je začel stečajni postopek. Pravočasno začeti stečajni postopek ali postopek finančne reorganizacije namreč kaže na zakonit in odgovoren pristop poslovodstva, kar v končni fazi tudi rezultira v večjem poplačilu upnikov in delavcev v teh postopkih. V tej luči smo že pripravili rešitve, ki gredo v smeri strožjega obravnavanja predvsem iz vidika dokazovanja odgovornosti storilcev takšnih protipravnih ravnanj. Gre za spremembe tako kazenskega zakonika kot tudi insolvenčnega zakona, saj menimo, da je tudi v luči primerjalnopravnih rešitev k tej problematiki treba pristopiti celostno. Svobodna gospodarska pobuda in ustvarjanje konkurenčnega podjetniškega okolja je izjemnega pomena, vendar se strinjamo, da slednje ne sme iti na račun drugih pravic, še posebej ne na račun pravic delavcev. Zato gredo vse rešitve in predlogi, ki jih pripravljamo, v smeri, da morajo v trenutku, ko podjetje zaide v finančne težave, prevladati interesi upnikov, torej tudi delavcev, in mora poslovodstvo ravnati odgovorno in primarno poskrbeti za odpravo grozeče ali nastale insolventnosti družbe. Če to v kratkem roku ni mogoče, pa mora sprožiti postopek za njeno prenehanje. Z rešitvami in predlogi želimo podati jasno sporočilo, da v primeru, če direktorji ne ukrepajo pravočasno in v kratkem roku ne rešijo finančnih težav in ne poskrbijo za pravočasno in urejeno prenehanje družbe, ki jo vodijo, jih zadenejo sankcije, in to ne zgolj sankcije na odškodninskem in prekrškovnem področju kot do sedaj, ampak tudi na kazenskem področju. Torej bo takšna protipravnost oziroma opustitev ravnanj poslovodstva predstavljala samostojno kaznivo dejanje, če bo s takim ravnanjem ali opustitvijo delavcem povzročena škoda. Poudariti pa moram, da tudi odškodninsko odgovornost dopolnjujemo v smeri lažjega uveljavljanja in ugotavljanja te odgovornosti.</p>
               <p>S predlogom sprememb Zakona o finančnem poslovanju v postopkih zaradi insolventnosti in prisilnem prenehanju, ki je bil v začetku decembra lani posredovan v strokovno in javno razpravo, so v zvezi z izpostavljeno problematiko tako med drugim predvidene rešitve, ki bodo prispevale k izboljšanju položaja delavcev tako v postopkih prestrukturiranja kot tudi v stečajnem postopku. Na novo so opredeljene obveznosti poslovodstva tako v primeru grozeče insolventnosti kot v primeru insolventnosti družbe. Predvidena je tudi rešitev za povečanje informiranosti delavcev kot upnikov s strani insolventnih delodajalcev, torej gre na nek način za premostitev te asimetrije informacij med dolžnikom in upnikom. Ter predvidena so tudi strožja pravila o povračilu založenega predujema za stroške stečajnega postopka. Ker je praksa pokazala, da družbe, ki same predlagajo stečajni postopek, nimajo na svoji poslovnih računih niti toliko sredstev, da bi lahko založile te stroške, predlagamo tudi strožje določbe o povračilu založenega predujema s strani poslovodstva. Tako predlagamo odgovornost oseb, ki so bile člani poslovodstva v zadnjih dveh letih pred začetkom stečajnega postopka, za plačilo stroškov v primeru, ko vrednost unovčene stečajne mase ne zadošča za vrnitev založenega zneska predujema.</p>
               <p>Naj zaključno preidem še na ureditev in prizadevanja Ministrstva za pravosodje na področju kazenskega prava. Kazenski zakonik v zvezi z obravnavano problematiko določa kazniva dejanja v samostojnem poglavju kaznivih dejanj zoper delovno razmerje in socialno varnost. Nekatera kazniva dejanja, ki inkriminirajo kršitve pravic delavcev, pa so določena tudi v drugih poglavjih Kazenskega zakonika.</p>
               <p>Glede na navedbe v zahtevi za sklic nujne seje najprej izpostavljam kaznivi dejanji kršitve temeljnih pravic delavcev po 196. členu KZ-1 in kršitve pravic iz socialnega zavarovanja po 202. členu KZ-1. Glede na izkušnje iz prakse pristojnih organov in tudi predstavnikov delavcev je Ministrstvo za pravosodje že v letih 2016 in 2017 v okviru priprave takratnih sprememb in dopolnitev KZ-1 preučevalo ustreznost navedenih inkriminacij ter predlagalo spremembe, ki so bile uveljavljene s takratno novelo KZ-1E v letu 2017. Gre za kaznivo dejanje po prvem in drugem odstavku 196. člena KZ-1, s katerim je bila določena strožja kazen. Prvi in drugi odstavek 196. člena KZ-1 sta bila spremenjena tudi vsebinsko glede intenzivnosti kršitev. V skladu pred ureditvijo pred novelo KZ-1E je bilo obravnavano kaznivo dejanje mogoče storiti le zavestno, kar se v praksi ni razlagalo enotno in je pogosto pomenilo, da kaznivega dejanja ni, če delodajalec, na primer, ni imel denarja na računu in torej ni mogel plačati delavcev, je pa drugače nemoteno posloval naprej, čeprav bi v skladu s pravili, ki določajo prisilno poravnavo in postopke zaradi insolventnosti moral sprožiti ustrezne postopke. Zato je bila z novelo KZ-1E beseda »zavestno« v prvem odstavku 196. člena črtana in tako je jasneje določeno, da je obravnavano kaznivo dejanje mogoče storiti tudi z eventualnim naklepom. Enaka sprememba je bila s KZ-1E uveljavljena tudi v zvezi z 202. členom KZ-1.</p>
               <p>Ker zahteva za sklic nujne seje problematizira tudi izkoriščanje tujih delavcev, pojasnjujem, da je bilo z novelo KZ-1E spremenjeno tudi kaznivo dejanje zaposlovanje na črno po 199. členu. Opis kaznivega dejanja je bil namreč v veljavnem besedilu pred novelo določen tako, da je bila kazniva zaposlitev dveh ali več slovenskih delavcev v nasprotju s predpisi ali pa zaposlitev več tujcev ali oseb brez državljanstva, torej več kot dveh, brez ustreznih dovoljenj za delo. Ocenili smo, da takšno razlikovanje v znakih kaznivega dejanja glede na državljanstvo ni bilo utemeljeno, zato je bila z novelo uveljavljena dopolnitev opisa kaznivega dejanja po prvem odstavku 199. člena KZ-1 tako, da je tudi v zvezi s tujci ali osebami brez državljanstva kaznivo dejanje podano že ob zaposlitvi dveh takšnih delavcev brez ustreznih dovoljenj.</p>
               <p>V zvezi z v zahtevi izpostavljenimi delovanji delodajalcev glede t.i. veriženja podjetij dodajam, da Kazenski zakonik tudi na tem področju najtežja dejanja opredeljuje kot kazniva dejanja. Najpogosteje gre lahko za kaznivo dejanje povzročitve stečaja z goljufijo ali z nevestnim poslovanjem po 226. členu Kazenskega zakonika, ki je bil v letu 2012 z novelo deloma spremenjen in prilagojen področni insolvenčni zakonodaji. Obstoj kaznivega dejanja, katerega varstveni objekt je po prvem odstavku 226. člena Kazenskega zakonika plačilna disciplina ter pošteno in enakopravno obravnavanje upnikov, po drugem odstavku pa predvsem plačilna sposobnost in kapitalska ustreznost, je vezan na povzročitev stečaja ali izpolnitev pogojev za izbris gospodarske družbe brez likvidacije. Glede na varstvene objekte in smisel obravnavanih določb bi bilo kaznivo dejanje pravilneje določiti z opredelitvijo prepovedane posledice v prikrajšanju upnikov in ne v sami povzročitvi stečaja. Zato Ministrstvo za pravosodje ob pripravi tokratnih predlogov sprememb in dopolnitev Kazenskega zakonika načrtuje tudi spremembe obravnavanega kaznivega dejanja tako, da bo kaznivo dejanje določeno z opredelitvijo prepovedane posledice v prikrajšanju upnikov in ne v sami povzročitvi stečaja. V predvidenih prenovljenih prvem in drugem odstavku pa bosta jasno razmejeni dve vrsti krivdnega ravnanja storilcev. V prvem odstavku gre za goljufivo ravnanje, v drugem pa za nevestno poslovanje. Glede na predvidene spremembe 226. člena Kazenskega zakonika predvidevamo tudi ustrezne spremembe kaznivega dejanja oškodovanja upnikov po 227 členu KZ-1. Poleg navedenih predvidenih sprememb povezanih s tematiko nujne seje osnutek naše novele Kazenskega zakonika vsebuje tudi številne predloge sprememb in dopolnitev, ki pomenijo implementacijo nekaterih konvencij Sveta Evrope in direktiv Evropske unije, pa tudi upoštevanje predlogov pristojnih organov, ki izhajajo iz ugotovitev o praktični uporabi določb. Zato se že vnaprej poslancem priporočam za podporo predlogu novele, ki jo bo vlada posredovala v zakonodajni postopek.</p>
               <p>V zvezi z obravnavano problematiko velja na kazenskopravnem področju izpostaviti tudi politiko pregona, ki predstavlja avtonomen strateški akt generalnega državnega tožilca in v skladu s katero med prednostne zadeve štejeta tako področje gospodarske kriminalitete kot tudi področje kaznivih dejanj na škodo delavcev.</p>
               <p>Naj s tem zaključim tole malo daljšo predstavitev, ki je vendarle zajemala predstavitev oziroma prizadevanj dveh vladnih resorjev na področjih, ki je predmet obravnave na današnji nujni seji komisiji, in se zahvalim za vašo pozornost.</p>
            </sp>
            <sp who="SukičNataša">
               <speaker>PREDSEDNICA NATAŠA SUKIČ:</speaker>
               <p>Najlepša hvala.</p>
               <p>Zdaj pa sprašujem gospoda generalnega direktorja direktorata za kaznovalno pravo in človekove pravice iz Ministrstva za pravosodje Miha Verčka in pa generalno direktorico direktorata za kaznovalno pravo in človekove pravice prav tako z Ministrstva za pravosodje mag. Nino Koželj ali želita ta trenutek še kaj pojasniti. Če ne, potem gremo naprej. Še enkrat pa pozivam. Vem, da je to zelo kompleksna tema in da včasih terja malo več minuti, ampak probjamo se držati omejitve, ki po navadi velja, petih minut in se sfokusirati na bistveno. Ker da ne vlečemo preveč in se potem izgublja fokus. Vem pa, da ste vi zastopali še enkrat več resorjev hkrati, tako da to je druga zgodba. Od zdaj naprej pa prosim, da se držimo te časovnice.</p>
               <p>K besedi vabim direktorice Inšpekcije nadzora delovnih razmerij Jasmino Rakita Cemcelj.</p>
               <p>Izvolite.</p>
            </sp>
            <sp who="RakitaCenceljJasmina">
               <speaker>JASMINA RAKITA CENCELJ:</speaker>
               <p>Najlepša hvala za besedo. Spoštovana gospa predsednica, spoštovani poslanci in poslanke ter vsi prisotni. Jaz bi želela danes mogoče predstaviti naša opažanja v zadnjih več letih na Inšpektoratu za delo kot pa tudi predstaviti nekatere aktivnosti. Pa bom res poskušala biti kratka.</p>
               <p>Dejansko te dogodki, ki so bili pobuda za sklic nujne seje komisije, predstavljajo problematiko, s katero se tako Inšpektorat za delo kot tudi lahko rečem drugi nadzorni organi in organi pregona srečujemo po moje že 10 let ali pa še več. V bistvu inšpektorat ni neposredno pristojen za poslovanje podjetij in ustanavljanje družb, smo pa nedvomno pristojni za izvajanje nadzora nad izvrševanjem pravic delavcev iz delovnega razmerja. In v bistvu tukaj smo se mi začeli s temi pojavi srečevati, kajti poslovanje slamnatih podjetij se je manifestiralo na naše delovno področje na ta način. Ugotavljali smo številne kršitve povezane s plačilom za delo, delovnim časom, zagotavljanjem počitkov. Spomnimo se tudi primerov, ko so delavci stavkali v tujini pred ambasadami, ker se niso uspeli vrniti domov. Tako, da tukaj moram omeniti, da je bila sprememba ZDR-ja v tem smislu, da v bistvu po prenehanju opravljanja dela, da mora delodajalec zagotoviti vrnitev delavca nazaj h nam, in je to potem tudi povezano s prekrškovno določbo. Skratka s tem pojavom smo se torej srečevali tako pri rednih nadzorih, izrednih nadzorih, tudi v okviru akcij, predvsem recimo lahko izpostavim tudi dejavnost gradbeništva, ker tam se, bom rekla veliko stvari dogaja, veliko kršitev, in tam smo tudi mi veliko prisotni zaradi tega. Zdaj seveda ob tem smo pa naleteli na vse te pojavne oblike od veriženja, se pravi ustanavljanja več družb, spremembe sedeža, spremembe lastništva, spremembe odgovornih oseb. Odgovorne osebe običajno so dejansko bili tujci, ki niso imeli državljanstva pri nas. In v bistvu to so vse zadeve, ki so nekako presegle okvir delovanja inšpektorata za delo, saj smo imeli tudi mi v nadzoru zaradi tega številne težave.</p>
               <p>Zdaj mogoče bi samo rekla, da vsi lahko skupaj ugotovimo, da seveda to so vsi te delodajalci, zdaj ne govorim pač o vseh delodajalcih, ker nekateri so pošteni, ampak o teh, o katerih se pogovarjamo danes, to storili seveda, da se izognejo odgovornosti z namenom dobičkov. Skratka in lahko si predstavljate, da tako kot za delavce niso bili dosegljivi, tudi za inšpektorje in druge nadzorne organe niso bili dosegljivi oziroma so se na vse mogoče načine izogibali nadzornim dejanjem. Ko smo mi prišli na teren, ni bilo tam nikogar, recimo včasih so bili nabiralniki, zdaj so še te prelepljeni, ne javlja se spremembe in tako naprej. In to so dejansko težave, ki tudi v bistvu nepotrebno podaljšujejo inšpekcijske nadzore. In mi lahko seveda ukrepamo zaradi oviranja postopka, ampak s tem še ni dosežen sam namen našega inšpekcijskega nadzora in učinkovitega rezultata. Zato so nam v bistvu tovrstne prakse tudi, bom rekla zelo, zelo povzročale preglavice z vidika učinkovite izvedbe inšpekcijskih nadzorov. Moram povedati, da pozdravljamo, recimo, tudi to zadnjo spremembo, ki je bila v ZGD-ju določena, da v bistvu je treba ob prijavi vpis družbe v register, da mora biti vsebovan tudi elektronski naslov. Kajti moram povedati, da smo imeli tudi na tem segmentu številne težave, delodajalci so se seveda izogibali vročitvam. To se je odrazilo tudi na področju upravnega sodelovanja, ki ga imamo s tujimi nadzornimi organi preko t.i. sistema EMI, kjer smo recimo mi zaprošeni, da vročamo dokumente in pa odločbe. In samo v lanskem letu smo recimo dobili preko 500 teh zahtevkov za vročanje dokumentov. In seveda tudi v tem segmentu imamo potem težave, če ne moremo teh zadev uspešno vročati.</p>
               <p>No, jaz moram povedati, da smo zelo zgodaj, ko smo se s to problematiko začeli srečevati, ugotovili, da to pač presega okvire našega delovanja, zato smo se začeli povezovati z drugimi nadzornimi organi in drugimi državnimi organi kot pa vsemi ostalimi deležniki, ki smo se lahko pač povezali na tem področju tako na sistemski ravni kot tudi na, bom rekla operativni ravni. Zdaj na sistemski ravni seveda smo mi opozarjali na te zadeve in na več tudi medresorskih delovnih sestankih poskušali skupaj iskati rešitve. potem smo tudi v letnem poročilu o tem poročali že leta nazaj. Skratka in moram reči, da smo naleteli kar na posluh ostalih nadzornih organov oziroma tudi, kot je bilo predstavljeno, je bilo kar dosti sprememb zakonodaje s tega področja. Seveda pa smo tudi pri samih inšpekcijskih nadzorih se dosti povezovali tudi z organi pregona. Ali pa recimo obratno, če so oni potrebovali našo pomoč, smo se mi priključili njim, tako da smo nekako, lahko rečem, bili lahko bolj uspešni s skupnim delovanjem.</p>
               <p>No, zdaj moram povedati, da Inšpektorat za delo pač izvaja svoje poslanstvo. Žal največ kršitev od leta 2008 dalje ugotavljamo na področju plačila za delo. Plačilo za delo, kot vemo, lahko delavec uveljavlja samo v postopku pred sodišči. In kot je bilo danes tudi povedano, so bili številni primeri, ko so delavci uspeli v postopku pred sodiščem, pa recimo niso uspeli potem nadalje priti do svojih denarnih terjatev zaradi neuspešnih izvršb, kajti delodajalci, kot sem rekla, tovrstni se izogibajo v bistvu vsej odgovornosti.</p>
               <p>Morda bi še povedala to, da so tudi, bom rekla, ko smo primerjali recimo za nazaj te kršitve in naše nadzore, to je vse v naših letnih poročilih sicer, da smo v letu 2013 v primerjavi z letom 2007 ugotovili, mislim opravili mogoče 10 % več inšpekcijskih nadzorov, ugotovili smo pa preko 100 % kršitev. Torej takrat se je to začelo dogajati in vsa ta leta se to pač je vleklo. Seveda nekaj je sigurno prispevala sprejeta zakonodaja in povezovanje organov, ampak dejstvo pa je, da, glejte, tudi število gospodarskih subjektov zelo, zelo naraste šele v tem obdobju. Ko smo mi šli gledati recimo, ne vem, neke podatke, jih je bilo od leta 2007 do 2013 kar 50 tisoč več, temu pa ni seveda v taki meri moglo slediti povečanje števila inšpektorjev. Kljub temu, da smo jih nekaj dobili dodatno, ampak glede na ves ta obseg in na številna področja, ki jih imamo, pač mi delamo po najboljših močeh na tem segmentu. In seveda smo pripravljeni tudi v bodoče tesno sodelovati z vsemi deležniki pri preprečevanju tovrstnih zlorab.</p>
               <p>Toliko zaenkrat z moje strani. Hvala lepa.</p>
            </sp>
            <sp who="SukičNataša">
               <speaker>PREDSEDNICA NATAŠA SUKIČ:</speaker>
               <p>Najlepša hvala.</p>
               <p>Sedaj pa k besedi vabim dr. Simona Starčka, namestnika generalnega direktorja Finančne uprave Republike Slovenije.</p>
               <p>Izvolite.</p>
            </sp>
            <sp who="StarčekSimon">
               <speaker>DR. SIMON STARČEK:</speaker>
               <p>Spoštovana predsednica, spoštovane poslanke in spoštovani poslanci in drugi prisotni. Hvala najprej seveda za povabilo in za dano besedo.</p>
               <p>Bom kratek. Se zahvaljujem kolegu iz ministrstva za pravosodje in tudi kolegici iz inšpektorata za delo za pomemben del predstavitve, ki sta ga že izvedla in ga seveda iz tega vidika nebi ponavljal.</p>
               <p>Je pa seveda Finančna uprava Republike Slovenije eden izmed organov. Seveda po eni strani tisti, ki zaznavamo seveda stanje na tem področju, po drugi strani ga analiziramo, spremljamo in potem seveda tudi sankcioniramo. Nismo pa seveda samo tovrstno aktivni, delamo zelo veliko v zadnjih letih tudi na ozaveščanju, obveščanju, spremljanju, širšem sodelovanju tudi mednarodnih aktivnosti, ki so seveda pomembne iz vidika delovanja, kajti dejavniki, ki vplivajo na tovrstne pojave v družbi, tudi v Sloveniji seveda, ki smo prav zaradi prenaštetih okoliščin posebej zanimivo okolje za mnoge družbe in posameznike, ki zlorabljajo seveda zakonodajo in vse mehanizme, ki so jim na voljo. Je pa tu seveda tudi mobilnost delovne sile, bi rekel zakonodajno okolje, tudi razni finančni instrumenti in druge okoliščine in dejavniki, ki so zelo spremenljivi v sodobnem okolju in so pomembni, hitro spremenljivi dejavniki, ki vplivajo seveda po drugi strani tudi na zelo sofisticirane nove pojavne oblike tovrstnih kršitev in zlorab. To seveda zahteva od nas, organov, kakor tudi seveda od zakonodajalca in pripravljavca teh ukrepov nenehna prilagajanja, nova znanja, nove, bi rekel tehnike, ki jih mi razvijamo znotraj našega organa. Deloma smo seveda s tem nekako, bi rekel učinkoviti v zadnjih letih bi lahko dali tudi več seveda pozornosti na tovrstno področje, moram pa reči, da v zadnjih mesecih tudi z notranjimi reorganizacijami in poudarki na izobraževanju, usposabljanju naših zaposlenih in tudi nekaj drugih strategijah, ki jih uvajamo, moram reči, da zaznavamo neke nove oblike znova na tem področju, ki sta jih tudi kolega predhodno deloma naslovila. Je pa seveda na tem področju potrebno vrsto nekaterih ukrepov. Zaradi tega tudi seveda pozdravljamo pobudo, ki ste jo naslovili in jo danes obravnavamo. Zdi se nam zelo pomembna. Smo bili tudi v preteklosti in smo še vedno danes tudi eden od tistih predlagateljev nekaterih ukrepov, tako organizacijskih kot seveda tudi zakonodajnih, in zelo pozdravljamo tudi to, kar je bilo predhodno izpostavljeno. Smo bili na nek način tudi sooblikovalci tega predloga.</p>
               <p>Je pa toliko morebiti, da dodam še, kot je povedala tudi kolegica, Finančna uprava na različnih področjih ima možnost spremljanja tega področja ali pa na načine, ki to izvajamo. Eno je seveda kontrola kot tisti nek predhodni postopek. Potem nadzori v inšpekciji, tam dajemo zelo velik poudarek seveda na fiktivnih zaposlitvah. Žal to še vedno ugotavljamo, da je ena od takih rednih praks podjetij in posameznikov. Potem speče družbe v sistemu davka na dodano vrednost je zopet eden od mehanizmov, ki je, bi rekel pogosto izbran</p>
               <p> in zlorabljen. Potem pa seveda analiza tveganj nam je pokazala, da so tudi nekatera podjetja, recimo primeroma navedem računovodski servisi, ki je na svojih naslovih, imajo torej naslove mnogih podjetij, lahko njih več 10, več 100, to ste omenila in tudi gospod poslanec s svojo pobudo tole je omenil, pa najverjetneje bo to danes tudi kot ugotovitev večkrat izpostavljeno. In prav računovodski servisi so tisti, do katerih pristopamo tudi iz tega ozaveščanja, da morajo biti seveda tudi družbeno odgovorni. Veliko je zdaj novih pristopov, virtualnih pisarn, torej da v eni stavbi, kjer je 5 pisarn, imamo pa, ne vem, 100 podjetij in s tistega naslova bi lahko bilo tudi več tisoč zaposlenih, pa jih seveda ni. Torej to obravnavamo kot posebej visoko tvegana okolja. In tudi karseda poskušamo uspešno seveda tudi omejevati ali pa preganjati. <stage>/ nerazumljivo/</stage> mobilnimi oddelki in inšpektorji večino dela na terenu smo recimo v lanskem letu, kjer je bilo nekaj omejitev, to moram reči, izvedli skoraj 10 tisoč nadzorov na tem področju. Žal je bilo tudi kar nekaj ugotovljenih kršitev, kar 2 tisoč 500, to je kar velik odstotek. Nekaj čez 3 milijone evrov glob neposredno izrečenih tem kršiteljem. In torej ta kaznovalna politika je torej, bi rekel zgolj ena od možnosti in vidikov ali pa orodij za omejevanje. Vidimo pa seveda mnoge priložnosti čez ozaveščanja tudi zaposlenih delavcev. Ker moram pa reči, da v mnogih primerih ugotavljamo seveda neko sobivanje v nekem časovnem okolju, da tudi delavci podpirajo na nek način tovrstno ravnanje delodajalca – seveda ko so koristi na obeh straneh nekako uravnotežene. Ko seveda pride pa, kot je bilo prej omenjeno, do težav, pa seveda smo mi naslovljeni z mnogimi prijavami, kar pa lahko rečemo, da smo v tistem drugem delu, ko poskušamo potem seveda omejiti. Tako, da tudi naslavljamo seveda zaposlene, da nas o tem sproti obveščajo, o morebitnih sodelovanjih, tovrstnih ravnanjih, pa jih seveda obveščamo, da so tudi oni deležni potem negativnih posledic, žal, ki jim potem sledijo.</p>
               <p>Dovolite toliko na kratko. In hvala za besedo.</p>
            </sp>
            <sp who="SukičNataša">
               <speaker>PREDSEDNICA NATAŠA SUKIČ:</speaker>
               <p>Najlepša hvala.</p>
               <p>Z vami je tudi vaša strokovna sodelavka gospa Manja Kralj. Želite vi še kaj dodati? Ne.</p>
               <p>Sedaj pa k besedi vabim Gorana Lukića iz Delavske svetovalnice, ki ima seveda izkušnje neposredno s prizadetimi delavkami in delavci.</p>
               <p>Tako, da, Goran, izvolite.</p>
            </sp>
            <sp who="LukićGoran">
               <speaker>GORAN LUKIĆ:</speaker>
               <p>Hvala za besedo.</p>
               <p>Za začetek, ja, se bom potrudil, da bom ne daljši kot 6 minut.</p>
               <p>Druga zadeva, ki pa bi morala bit že na začetku razčiščena, je pa ta, da mislim, da imamo optiko napačno naravnano. Ta izgovor – pa zanalašč to besedo uporabljam – da se nadzorni in preiskovalni organi soočajo z vse večjo kompleksnostjo sistema, to sploh ni res. Ta sistem, ki v bistvu naj bi bil kompleksen, je ravno obratno, je brutalno enostaven. Vsi ti kriminalci, drugače jim ne morem reči, za sabo nočejo puščati neposrednih papirnatih sledi. Tako, da če si predstavljamo sistem, v katerem smo, in sistem, v katerih v bistvu je delavec izgubljen v nekem nevidnem svetu, kjer ni papirjev. Kaj hočem povedati čisto konkretno? Imamo podjetja, ki imajo v AJPES vpisane zastopnike, družbenike, lastnike, ki se verižijo, ampak pravi lastniki, pravi družbeniki pa niso vpisani v AJPES. Zaradi tega, ker pravi, recimo temu fiktivno pravi lastniki oziroma družbeniki, dajo pooblastilo, dajo pisno pooblastilo za polno vodenje podjetja tistemu, ki realno vodi firmo. To je med njima dvema. Kje ta papir pristane, me prav zanima. A je ta papir deponiran potem v e-davkih, ali je ta papir deponiran v e-vemo, a je ta papir deponiran v AJPES-u? To bi bilo zelo zanimivo pogledati. Tukaj imam par primerov takih neposrednih pooblastil. Ko pogledaš v AJPES, je oseba A zastopnik, ko pa prideš na firmo, pa sploh ni firme, računovodski servis pa pokliče osebo B. In potem kdo je ta oseba B? Ja, jaz sem tisti, ki vodi firmo – ampak ni nikjer vpisana, nikjer. Tako, da v bistvu mi dostikrat preganjamo duhove. Čisto tako, recimo, za začetek.</p>
               <p>Tukaj bom povedal en konkreten primer, kronološko kaj se dogaja z delavci, ko pade v tak sistem duhov. In sicer imamo primer firme AMEL BAU. Jaz bom govoril kar o omenjeni firmi, ker nimamo kaj skrivati. AMEL BAU je v bistvu firma, s katero se soočamo že kar nekaj let. Zanimiva zgodba, ampak čisto konkreten primer kaj se je dogajalo. delodajalec je v bistvu odjavil delavce 20. februarja 2019, odjavil jih je seveda preko sistema e-vem, ker drugače jih ne more, a ne? Pisno jih je odjavil. Odjavil jih je za dan 31. januar, za nazaj – spet drug problem, kako je to možno. Mislim, da tukaj na tej komisiji lahko odpiramo kar nekaj bolečih ran, ampak ena izmed njih je tudi, kako lahko za takšen čas nazaj odjavljaš delavce. No, delavci tega niso vedeli. Zanimivo, da v bistvu na ta dan, ko je on to naredil, 20. februarja, en dan prej se je ustanovila nova firma, katere je ta delodajalec postal direktor. To je zelo pomemben podatek, on je takrat že vedel, kaj dela. Ustanovil je novo firmo oziroma, pardon, postal je direktor nove firme – ni bil toliko nor, da bi postal lastnik seveda – in v bistvu je zadeva začela krožiti. 21. februarja so delavci izvedeli, 2019 poudarjam, kaj se Je dogajalo z njimi, da jih je delodajalec nezakonito odjavil. S ponarejenimi podpisi, da smo si na jasnem, ponaredil je podpise. No, in kaj se je nadalje dogajalo? 13. marca je podal tožbo delavec zaradi nezakonitega prenehanja delovnega razmerja. 16. aprila 2019 je podal kazensko ovadbo za kršenje temeljnih pravic delavcev po 196. členu Kazenskega zakonika. 28. februarja 2020, eno leto kasneje, se je na podlagi sodbe delovnega sodišča ugotovi, da je bila odpoved nezakonita, podpisi ponarejeni. 23. septembra 2020 sodba višjega delovnega in socialnega sodišča potrjuje, odpoved je bila nezakonita. In 13. oktobra se potem preko Zavoda za pokojninsko zavarovanje ta delavec na podlagi pravnomočne sodbe višjega delovnega in socialnega sodišča, se ga nazaj vrže v delovno razmerje pri tem delodajalcu. S tem, da ta delodajalec je imel že kar nekaj časa zaprt tekoči račun, mislim, da že 2019. No, ampak to podjetje je potem šlo v stečaj. V stečaj je šlo 23. decembra 2020. Začetek stečajnega postopka na predlog Finančne uprave Republike Slovenije. Prednostna terjatev tega delavca, enega izmed njih, je bila 16 tisoč 209 evrov. Stečajna masa – 0 evrov, 0,00 evrov. Nič ni dobil. Skratka in ta delodajalec je praktično rekel delavcem vnaprej, vi kar pojdite, vi kar pojdite v tožbo. Posmehoval se jim je. In to ni edini primer. Skratka on je naštimal sistem sebi v korist, on je v bistvu že vnaprej vedel, jaz bom naredil novo firmo, vi pa pojdite na sodišče, meni je vseeno, itak boste na koncu dobili nič zaradi tega, ker pač tekoči račun bo ugasnil, mase ni.</p>
               <p>In ko sem se pogovarjal s parimi stečajnimi upravitelji, ne samo zaradi tega primera, tudi zaradi primera, zanimivo, kdo je bil zadnji družbenik te firme, je bila firma Calina, ki je prav tako pristala v stečaju. Ta firma je znana po prodaji sadja in zelenjave na koprskem koncu. Isto je predlog za stečaj podal FURS, praktično ista zgodba. Nedosegljivost odgovornih oseb. Mislim, da je ta oseba v Calini v Makedoniji. In zanimivo, pri Calini, recimo, je pa stečajni upravitelj jasno povedal, da v bistvu je tudi težava pri računovodskih servisih, in ta podatek je dobil iz e-davkov. Skratka da se dobiti podatke, kdo so tisti, ki so tisti, ki podpirajo sistem takšen neviden. In tukajle je zagotovo nekaj zelo pomembnega, kako te podatke povezati. Skratka recimo primer, centralni register prebivalstva - to mi je rekla slučajno <stage>/ nerazumljivo/</stage> malce tako posmehljivo skorajda - ni bil povezan s FURS-om. In ta fiktivni delodajalec praktično ni bil v CRP-u, je bil v Makedoniji. Skratka po novi zakonodaji, recimo tujski zakonodaji, pa se bo to povezalo z namenom, da se preverja delavce in njihovo finančno stanje na vsakih pol leta periodično. Kako zanimivo, a ne? Skratka tukajle imamo mi praktično sistem, ko res, poudarjam še enkrat, duhove lovimo. In tukajle moramo res nekaj narediti na tem področju, ker to ni en primer. Mislim, to niso ljudje, ki imajo dva doktorata iz kvantne fizike ali pa iz finančnih zadev ali pa iz kreativnega računovodstva. To so ljudje, ki v bistvu jim je vseeno. Imamo primere delodajalcev, ki so jim delavci prihajali v stanovanja in so se smejali delavcem. Ko so jim delavci vse pobrali, naslednji dan si je vse kupil na novo, ker ima toliko denarja. Njemu je vseeno. Tako, da tukajle imamo zadevo res, da bi se morale podatkovne baze povezati razpoložljive, karkoli je že možno, torej vse kar je že možno danes v informacijski dobi, da se optimalno uporablja.</p>
               <p> Torej čisto primer, to smo že dali recimo na svetu za digitalizacijo. REK obrazci naj bodo <stage>/ nerazumljivo/</stage> oziroma verodostojna listina po Zakonu o izvršbi. Druga zadeva, delavci naj bodo tudi konkretno informirani o njihovem stanju, recimo tudi preko Zavoda za zdravstveno zavarovanje. Celovito naj pogledajo, kaj se dogaja z njihovo dokumentacijo, ne samo, da so odvisni od SMS-a si zavarovan ali pa nisi zavarovan. To sta recimo dva primera, ki smo jih dali. Ampak res en apel, poziv, karkoli že, dajte konkretno pogledati, kaj se da tukaj narediti. zaradi tega, ker, še enkrat poudarjam, ne lovite doktorjev znanosti. Teisti kvazi doktorji znanosti se vam pa, vsem nam, odkrito posmehujejo vsak dan posebej. In verjemite, takih primerov, kot sem zdaj povedal, je ogromno. to so sistemi. Vsi vejo za primer dotičnega gospoda Andreja na Dolenjskem, ki pač nima svojih firm, ker je že bil obsojen zaradi kaznivega dejanja, ima pa v bistvu svojo, ne vem, in žlahto in ne vem kaj vse, ki imajo svoje firme. Vemo za primer parih ljudi, konkretna imena in priimki, ki sami verižijo podjetja. Vemo za naslove. Recimo, bilo bi zelo zanimivo pogledati naslov Proletarska cesta 4 v Ljubljani tam pri Zaloški, Moste tržnica. Prideš notri, iščeš firmo, ne najdeš firme, kup računovodskih servisov.</p>
               <p>Mislim, imena imamo, naslove imamo, kontakte imamo, podatkovne baze imamo – saj je samo treba pač to povezati. Tako, da ne bom tukaj kompliciral. Jaz verjamem, da pač tukajle je kritična masa inteligence, da se to hitro reši. Ker na drugi strani je samo to, da se pač obrne hitro denar. Samo to je.</p>
               <p>Hvala.</p>
            </sp>
            <sp who="SukičNataša">
               <speaker>PREDSEDNICA NATAŠA SUKIČ:</speaker>
               <p>Najlepša hvala.</p>
               <p>Saj upam, da so zdaj pristojni slišali, ko bodo snovali te koncepte in spremembe zakonodaje, da bomo šli v smer, da se bodo take stvari enkrat korenito začele preprečevati.</p>
               <p>Ugotavljam, da so vsi vabljeni zaenkrat predstavili svoja stališča. Če bo potreba, bom na koncu po razpravi poslank in poslancev še dala besedo pristojnim iz ministrstva.</p>
               <p>Tako, da odpiram razpravo k tej točki dnevnega reda. Vidim, poslanec Dejan Židan se že prijavlja k besedi.</p>
               <p>Tako, da izvolite.</p>
            </sp>
            <sp who="ŽidanDejan">
               <speaker>MAG. DEJAN ŽIDAN (PS SD):</speaker>
               <p>Spoštovana gospa predsednica, spoštovane poslanke in poslanci. Lep pozdrav tudi vsem ostalim prisotnim.</p>
               <p>Kakor veste, sem jaz danes tukaj kot nadomestni član, ker je stalna članica te komisije gospa Meira Hot na drugem pomembnem, torej na Odboru za gospodarstvo, ki se ukvarja z novim zakonom, kako pomagati ljudem, družbi, gospodarstvu.</p>
               <p>Rad bi pa povedal naslednje. V bistvu prva misel, ko sem začel prebirati gradivo, je bila »pa res imamo srečo«. Končno imamo ministra, vlada, koalicija si ga je izvolila, ki očitno ima s tem področjem neke praktične izkušnje. Ni nujno sicer na tisti strani, kako preganjati slamnata podjetja, ampak na drugi. Tako je bilo vsaj razbrati iz razprave v Državnem zboru. In ker ima izkušnje, bo verjetno pa res lahko učinkovito ukrepal. To je bila prva misel in bog daj, da se ta misel tudi realizira v življenje.</p>
               <p>Kot drugo, kakršnakoli zakonodaja, saj to je vsem jasno, lopovi so vedno iznajdljivi. In zato je potrebno zakonodajo ves čas nadgrajevati, hkrati pa inšpekcijske službe ves čas motivirati. In zelo dobro je potrebno prisluhniti, kadar povedo, potrebujemo še kakšno orodje, da lažje ugotovimo in da močneje kaznujemo. Ker tu pa gre za integriteto ljudi. Ljudi, ki jih ta sistem pusti na cedilu. Če pustimo, da tile lopovi z njimi obračunavajo, in zato jaz verjamem, da tukaj danes ne bo neke razprave, kjer bi se medsebojno prepirali, ampak zelo jasen posluh vseh vas, ki imate več opravka, tudi vas iz sindikata, kaj je potrebno še narediti bodisi na elektronski-digitalni ravni, ko je sedaj to postala neka hit stalnica ne samo Sloveniji, tudi v Evropski uniji, oziroma katere ukrepe potrebujete, da boste lahko bolj odločno ukrepali. Jaz vam vnaprej povem, mojo podporo imate. Sploh ni pomembno, da sem opozicijski poslanec, če boste rekli, kazni moramo zvišati, ta ukrep moramo sprejeti, jaz vam vnaprej dam svoj glas.</p>
               <p>Tako, da sem vesel, da je danes ta razprava, gospa predsednica. Bi vas pa rad informiral, zakaj mogoče ta predlog amandmajev odbora, ki ste ga dobili na svojo mizo, mogoče zveni neobičajno, ampak je neposredno povezan z današnjo temo. Namreč kaj se je ugotovilo? Ugotovilo se je, da v bistvu imamo eno hudo napako v sistemu, in sicer v Zakonu o zdravstvenem varstvu in zdravstvenem zavarovanju, in to v 31. členu. Namreč ta člen govori, to je, mimogrede, tudi opozoril Varhu človekovih pravic 29. 3. 2017, kjer zapiše, da gre v primeru, ko se osnova obračuna nadomestila plače, torej če je človek bolan in ne more priti na delo, uporabi znesek zajamčene plače, da gre, če se govori o zajamčeni plači, za kršitev socialne varnosti. Ja, kdaj pa se govori o zajamčeni plači? Takrat, ko podatki o plači niso znani oziroma so znani in so posamezniku v nasprotju z zakonodajo za polni delovni čas bili dani nižje kot je minimalna plača. Torej govorimo neposredno o slamnatih podjetjih in o tem, kar se dogaja. In kaj se potem, spoštovane in spoštovani, dogodi? Mi smo imeli v preteklosti inštitut zajamčene plače, ki je vsaj neki osnovni standard ljudem zagotavljal, potem pa seveda je prišlo v državi do minimalne plače in iz te zakonodaje se je začel postulat zajamčene plače brisati, tudi iz vseh zakonov. Namreč pristojno ministrstvo ni ministrstvo za zdravje, ki je pa pristojno za Zakon o zdravstvenem varstvu, ampak je pristojno ministrstvo za delo in socialo. Iz teh zakonov so to izbrisali ven, obtičal je pa ta izraz v Zakonu o zdravstvenem varstvu ravno za primer izračuna nadomestila za te reveže. Ampak v praksi, kaj se je dogodilo? Zadnjič, recimo leta 2006, je bila zajamčena plača slabih 240 evrov, minimalna plača pa v tistem trenutku dobrih 500 evrov, torej 1:2 razmerje. In tukaj pa se je na zajamčeno plačo pozabilo, obtičala je v tem zakonu. Minimalna plača, kar je tudi prav, je pa rasla, zdaj je čez tisoč evrov. In če bi se revalorizirala, ni pa nikogar, ki bi to naredil, ker je iz vseh zakonov izginila, bi seveda potem sedaj zajamčena nebi bila več 240, ampak bi bila več kot 500, kar pa niti zakonsko ni mogoče sedaj urediti, samo obtičala je tam. In ljudem, ki prihajajo, ki so oškodovani v slamnatih podjetjih, se uporablja postulat, ki je izginil. In nekateri so iskali svojo pravico pri delovnih in socialnih sodiščih, ki so do nedolgo nazaj presojala v njihov prid. Namreč presodila so, da je potrebno kljub vsemu smiselno uporabiti potem pa postulat minimalne plače. Ko rečem smiselno, seveda ne pomeni 100-odstotno, ampak se razmerje upošteva. Dokler ni, glej ga zlomka, Vrhovno sodišče odločilo drugače – piše zajamčena plača, zajamčena plača je zajamčena plača, nazadnje je bila izračunana na 240 evrov, in to je to. In so zopet ljudje obtičali v tej državi. Jaz sem že dal v bistvu pobudo pristojnemu ministru za socialo, da kljub vsemu najde nek način, da vsaj začasno, dokler se zakonodaja ne popravi, najde nek možen način, kako izpeljati revalorizacijo. Pa verjamem, da je minister dobronameren, ampak se bojim, da bo izjemno težko našel zakonodajno osnovo. Ministru pa, ki je odgovoren za ta zakon o zdravstvenem varstvu, pa neko prošnjo, da neko smiselno pretvorbo zajamčene plače, ki ne obstaja, samo za ta račun pa da uporabi predlog spremembe, ki bi pripeljal nek odstotek minimalne plače. Jaz vem, da je Ministrstvo za zdravje sedaj obremenjeno z milijonom stvari, prošnja pa je, da tudi komisija, ta komisija, ki sedaj obravnava predvsem stisko ljudi, kljub vsemu sprejme sklep, neko vrsto prošnje, da se ta popravek čim prej naredi. Saj lahko tudi mi poslanci to v resnici naredimo, težava pa je v tem, ker je kaj nekaj ZPIZ-ov sedaj že, oziroma nekaj zakonov. verjetno vloženih. Pa če, zlasti če opozicijski poslanci vložimo, saj poznate ta parlament, ni neke hude verjetnosti, da bo zakon sprejet. Če pa ministrstvu po nujnem postopku pošlje to spremembo v parlament, pa je velika verjetnost, da bo 100-odstotna in soglasna torej podpora.</p>
               <p>To je predlog sklepa. Moja prošnja. Torej sklep ni neobičajen, čeprav mogoče na prvo obliko neobičajno zveni, to je sklep, ki pomaga ljudem, ki ostanejo na cedilu zaradi slamnatih podjetij in podobnih lopovskih manir, ki so še vedno na žalost nekje očitno prisotne.</p>
               <p>In končam pa s tem, spoštovana šefica inšpekcijskih služb, tudi gospodje in gospe z ministrstev, samo krepko naprej, mojo podporo imate. Ljudem pomagajmo, ljudem, ljudem, ostalo naj bo v drugem vrstnem redu.</p>
               <p>Hvala.</p>
            </sp>
            <sp who="SukičNataša">
               <speaker>PREDSEDNICA NATAŠA SUKIČ:</speaker>
               <p>Najlepša hvala.</p>
               <p>Sedaj se je k besedi priglasil poslanec Pojbič.</p>
               <p>Tako, da izvolite.</p>
            </sp>
            <sp who="PojbičMarijan">
               <speaker>MARJAN POJBIČ (PS SDS):</speaker>
               <p>Hvala lepa, spoštovana predsednica. Jaz bom zelo kratek.</p>
               <p>Dejstvo je, da ta razprava, ki jo je danes, torej o kateri razpravljamo, ta tema, o kateri razpravljamo, je potrebna, je nujna. In te lopove, kot je tudi kolega Židan že rekel, je treba ustaviti na vsak način. Ker to, kar se dogaja, je skrajno neprimerno in neokusno in nesprejemljivo za neko pravno državo.</p>
               <p>Mi smo v Slovenski demokratski stranki tudi pogledali te sklepe. In tudi vi, gospa predsednica, sva se dogovorila za neko manjšo spremembo, ki je objektivne narave. Zato bomo tudi vse te tri sklepe podprli tako kot so predlagani zdaj pač s to spremembo.</p>
               <p>Upam pa, da so vsi tisti, ki so danes prisotni, tudi iz ministrstev, slišali. In predlagam predvsem to. Danes je bilo navedenih kar nekaj konkretnih primerov, konkretnih imen, konkretnih naslovov. In to naj bo temelj za spremembo zakonodaje. Potem ne bo nobenega problema in bomo to svinjarijo ustavili. Sem pa malo razočaran, pa nerad tega govorim, da nekateri poslanci oziroma poslanec govori o zadevah, pa je tri mandate zapored imel Ministrstvo za delo, družino, socialne zadeve in invalide. To pa se mi zdi malo smešno. Kako je mogoče, da se pač v tistem času niso stvari spremenile, zdajle pa poskuša razlagati, da v tej vladi, če opozicija nekaj predlaga, ne gre skozi? Če je dobra, prava rešitev, konstruktivna rešitev in v dobro ljudi rešitev, ni nobenega problema, da nismo podprli vsakega opozicijskega predloga, ki je šel v to smer. Predvsem, ki je šel v smer v dobro ljudi. Tako, da bomo to tudi v bodoče naredili. Pa to naj ne zveni preveč kritično, jaz mislim, da je to čisto objektivno, in ko sem o tem govoril, sem govoril tudi z razlogi in argumenti, ki pa izhajajo iz nekega časovnega obdobja. In tudi ta zajamčena plača, o kateri je kolega govoril, je posledica najverjetneje tudi tistih mandatov, ko je ta stranka vodila ta resor.</p>
               <p>Hvala lepa.</p>
            </sp>
            <sp who="SukičNataša">
               <speaker>PREDSEDNICA NATAŠA SUKIČ:</speaker>
               <p>Hvala lepa.</p>
               <p>Repliko ima poslanec mag. Dejan Židan.</p>
               <p>Izvolite.</p>
            </sp>
            <sp who="ŽidanDejan">
               <speaker>MAG. DEJAN ŽIDAN (PS SD):</speaker>
               <p>Ma, tako težko se je prepirati okoli neumnih stvari.</p>
               <p>Prvič, gre za Ministrstvo za zdravstvo. Poslanec, prosim, poslušajte, kaj jaz govorim. Ministrstvo za zdravstvo. Obtičala je pač napaka. Povsod drugod se je zajamčena plača izbrisala, tam pa je obtičala. Jaz priznam, da sem bil na to obveščen komaj v poslanski pisarni ne dosti mesecev nazaj. Jaz tudi verjamem, če katerikoli drugi poslanec bi bil to obveščen, <stage>/ nerazumljivo/</stage> ni dosti, bi enako kot jaz prišel s pobudo in z željo, da se uredi. Ne politično, saj to ni stvar, kjer se bomo politiki šli prestiže, saj to ni milijon ljudi v ozadju in so pomembni glasovi. Ampak problem pa je, ker da vsak posameznik, ki zaradi neke napake, ki je nastala, ki mislim, da ni posledica v bistvu slabega namena, kdorkoli je bil odgovoren za ministrstvo za zdravje, to je verjetno tako, pač ni opazil, karkoli, ne vem zakaj. Jaz sem bil opozorjen kot poslanec v poslanski pisarni, da imamo v sistemu napako in z nekimi dobrimi nameni sem prišel sem s prošnjo, da vsi skupaj soglasno popravimo. Pa ne, prosim lepo, iz tega delati ponovno politikantstva. To ni namen tega, prosim lepo.</p>
            </sp>
            <sp who="SukičNataša">
               <speaker>PREDSEDNICA NATAŠA SUKIČ:</speaker>
               <p>Hvala lepa.</p>
               <p>Mislim, da se je k besedi prijavil poslanec Aleksander Reberšek.</p>
               <p>Izvolite.</p>
            </sp>
            <sp who="ReberšekAleksander">
               <speaker>ALEKSANDER REBERŠEK (PS NSi):</speaker>
               <p>Hvala lepa za besedo, spoštovana predsednica.</p>
               <p>Ja, ljudje bodo dobro živeli, če bodo politiki dobro delali, ne le lepo govorili, kot je pred mano govoril gospod poslanec Dejan Židan, član stranke SD, ki je v zadnjih 20-ih letih bila 14 let na oblasti in je imela škarje in pa platno v rokah. Treba je delati, ne lepo govoriti.</p>
               <p>Bi pa rad danes govoril o temi, o izkoriščanju delavcev, o čemer govori tudi današnja seja komisije za peticije. Dejstvo je, da Levica za svoj obstoj, za svoje politično preživetje potrebuje delavca, in to tistega delavca, ki malo zasluži. Saj če poslušate njihove razprave, razprave poslancev Levice, potem veste, da se vedno opirajo zgolj in samo na njih. Ta vlada skrbi, da je teh delavcev, ki malo zaslužijo, vsakič manj, s tem pa tudi tistih, na katere se stranka Levica opira. Zato Levici ni v interesu, da je teh ljudi vse manj. Upam, da sem bil dovolj jasen. Seveda pa ste v Levici danes povabili na to sejo tudi sindikat. Povejte mi, kdaj se je sindikat zavzemal za delavca. Kdaj se je sindikat zavzemal za delavca? Delavec, ki ima slabe delovne pogoje, ki je slabo plačan, takšen delavec potrebuje sindikat. <stage>/ nemir v dvorani/</stage> Delavec, ki pa ima dobro plačo, dobre pogoje, pa sindikata pravzaprav sploh ne potrebuje. Torej je protest sindikata proti višjim plačam povsem razumljiv, kateremu smo bili priča pred nekaj časa. In takšne sindikate v naši državi ne potrebujemo, razen sindikat sam sebe. Sindikat potrebuje samega sebe in to se je v zadnjem mesecu pokazalo. Sindikati, ki naj bi zastopali delavske pravice, so zastopali v bistvu sami sebe. In v Levici jih vabite danes na to sejo. Res narobe svet.</p>
               <p>Bi pa rad prebral en uvod enega članka, ki je bil objavljen v časopisu Dnevnik, z dne 11 avgust 2011. »Kordeš tik pred odhodom iz Merkurja nakazal provizijo odvetniku iz afere Hippo. V zadnjih dneh vodenja Merkurja, ko so se v Naklem že ukvarjali s hudimi likvidnostnimi težavami in so banke zahtevale zamenjavo uprave Bineta Kordeža, je nekdanji predsednik uprave Merkurja še našel sredstva za plačilo provizij na račun lichtensteinjskega slamnatega podjetja«. Torej namesto, da bi plačal zaposlene, v časopisu Dnevnik mi beremo, da je denar nakazal na slamnato podjetje. In to tisti ljudje, s katerimi v Levici skupaj kofetkate. In dokler boste v stranki Levica kofetkali z obsojenimi tajkuni, so vse vaše besede o izkoriščanju delavcev popolnoma odveč.</p>
               <p>Hvala lepa.</p>
            </sp>
            <sp who="SukičNataša">
               <speaker>PREDSEDNICA NATAŠA SUKIČ:</speaker>
               <p>Spoštovani poslanec, seveda imate pravico do svojega mnenja, samo moram vam povedati, da tudi jaz sem iz Levice, pa prav z nikomer ne kofetkam. Sicer pa trenutno imate ministra v koaliciji, ki se spozna na veriženje slamnatih podjetij, če smo že na žalost zašli v te žalostne vode. Pa danes ni namen seje tovrstno politikantstvo, ampak je namen povsem drug. In mislim, da smo bili vsi do sedaj, vsi razpravljavci do sedaj konstruktivni. Vi pa, ne vem zakaj, se temu odrekate.</p>
               <p>Tako, da mislim, da ima repliko mag. Dejan Židan.</p>
               <p>Izvolite.</p>
            </sp>
            <sp who="ŽidanDejan">
               <speaker>MAG. DEJAN ŽIDAN (PS SD):</speaker>
               <p>Poglejte, saj jasno je, da vedno je vprašanje ali odgovarjati na neumnosti. To je vedno vprašanje, to je tipično vprašanje vsake demokracije tudi tukaj. Pa niti ne bom, ampak samo neko svojo žalost bi rad opisal, ki je vezana na tole.</p>
               <p>Prejšnji teden smo imeli tudi zelo resno sejo ravno v tej dvorani, ker je pač neka druga poslanka v resnici ugotovila in matematično dokazala, da v proračunu za naslednje leto manjka 250 milijonov evrov, da se izplačajo pokojnine, kakor so obljubljene. Matematični izračun, vsi smo se s tem strinjali. Ma, to poslanko, ki je to ugotovila, dve uri so tukaj napadali in jo osebno žalili. Jaz osebno predlagam, da je to način dela, ki se ga enostavno ne poslužujemo. Meni je v resnici čisto vseeno ali opozicija, koalicija ali nekdo drug, tudi sindikati, kdorkoli drug, če ugotovi kakšno napako, ki jo imamo, pa jih imamo relativno dosti verjetno, kdorkoli da rešitev, ko gre za posameznika, ko gre za človeka, dajmo mu pomagati. In če, poglejte, vsi skupaj malo spustimo ton, malo zmanjšamo nervozo, ki je tudi v tej državi prisotna tudi zaradi razprav v tem parlamentu, verjemite mi, da je dosti, da državo naredimo.</p>
               <p>Hvala vam.</p>
            </sp>
            <sp who="SukičNataša">
               <speaker>PREDSEDNICA NATAŠA SUKIČ:</speaker>
               <p>Hvala lepa.</p>
               <p>Saj, kot rečeno, pozivam vse v dvorani, da smo konstruktivni, da imamo pred očmi izkoriščane delavce predvsem in pa tudi navsezadnje oropano državo, ki je prav tako talec in žrtev teh slamnatih podjetnikov. In da se ograjujemo od vseh ostalih obračunavanj, ki mislim, da na komisijo za peticije in človekove pravice pač ne sodijo. Obračunavajmo kje drugje.</p>
               <p>Mislim, da se je pa <gap n="..."/> Ali se je še kateri poslanec prijavil prav k razpravi ali želi predlagatelj besedo? Predlagatelj vem, da se je javil.</p>
               <p>Tako, da izvoli, Miha.</p>
            </sp>
            <sp who="KordišMiha">
               <speaker>MIHA KORDIŠ (PS Levica):</speaker>
               <p>Hvala za besedo, predsedujoča.</p>
               <p>Zdaj, gospod Reberšek, jaz ne vem, kaj je z vami narobe, da ste se prijavili za besedo in potem zgolj pljuvali, žalili, blatili vse po spisku – in to na seji, kjer osnovno politično prepričanje deliva celo jaz kot najbolj trd levičar v tem Državnem zboru in gospod Pojbič. In vi pridete v to diskusijo o tem, kako se goljufa delavce pri njihovih prispevkih, kako se goljufa državo, kako se dela nelojalno konkurenco tistim podjetnikom, ki želijo delati dobro, ono z dvema pištolama strupa in začnete zmerjati in obračunavati. Glejte, saj jaz bi tudi na tej seji lahko govoril o tem, kako je Rok Snežič svetovalec predsednika Vlade za področje davkov, pa serijsko utajuje davke in veriži podjetja, pa ne bom o tem govoril. Tukaj bom zdaj naredil piko in ga ne bom več omenjal v nadaljevanju razprave. Ali mahal z ministrom Dikaučičem, ki je bil prav tako v postopkih zaradi veriženja slamnatih podjetij – pa bom tudi tu naredil piko in ne bom s tem nadaljeval. Niti ne mislim skakati v kolega Židana zaradi SD-jeve 10-letne roke nad MDDSZ-jem in kako bi morala biti delovna inšpekcija bolj polna kadra in financ kot je. Vse to bi lahko počel, pa ne bom. Ker se mi res zdi deplasirano za to sejo pa res. Ker mislim, da si delimo osnovno izhodišče, kaj je potrebno narediti in kaj je osnovni problem.</p>
               <p>Mislim, da se vsi strinjamo, da veriženje podjetij in slamnata podjetja ne delujejo tvorno in pozitivno na nič. Seveda, prve žrtve tovrstnega delovanja so zagotovo zaposleni. Ne plačuje se jim prispevkov, ostajajo brez plač, goljufa se jih od spredaj in od zadaj. Še ko se obrnejo na organe pregona zato, da bi dosegli svojo pravico, tudi takrat ko zmagajo, jim to prav čisto nič ne pomaga, ker so gazde, ki so jih oropale, že zdavnaj zabrisale za sabo papirnate sledi, čeprav imamo imena in priimke. Ti delavci potem ne morejo priti do nobene kompenzacije, do nobenih financ, ki jim take gazde dolgujejo. In mislim, da pa ena stvar, ki se jo lahko vsaj na ravni osnovne vrednote delimo, je pošteno plačilo za pošteno opravljeno delo. To je nekaj, kar mislim, da se celotni Državni zbor lahko podpiše spodaj, in je nekaj, kar prakse kriminalnih združb, ki slamnata podjetja verižijo, kategorično in zanikajo zaposlenim.</p>
               <p>Drugi razlog, ki podčrtava enotnost politike, okoli katere mislim, da moramo danes nastopati, je dejstvo, da slamnata podjetja, veriženje goljufa državo. Natančneje, goljufa socialno državo. Goljufa blagajne, goljufa pri davkih. Čeravno ta podjetja oziroma njihovi lastniki kujejo dobičke ne le na hrbtih delavcev in iz izkoriščanjem delavcev, ampak tudi z uporabo neke javne infrastrukture, ki jo v tej državi imajo. Saj te firme uporabljajo ceste, ki so plačane z državljanskim proračunskim denarjem, ki se financira iz davkov. Zaposleni so zdravi, ker njihovo zdravje, kolikor so zdravi, ker jim zdravje servisira slovenski javni zdravstveni sistem in podobno. To so vse pač stvari, ki se krijejo iz davkov, so del elementarne redistributivne politike socialne države. Vse to slamnata podjetja in veriženje reže s tem, ko svojega deleža pravičnih davkov ne prispeva.</p>
               <p>In navsezadnje, tu je preostanek gospodarstva. Ta podjetja delajo socialni dumping, nelojalno konkurenco tistim podjetnikom, ki želijo delati pošteno, ki želijo pač plačati davke, želijo pošteno plačati svoje zaposlene in tako naprej, ker praktično nimajo stroškov. Saj slamnate firme nimajo dejansko stroškov, če ne plačajo ljudi, ne plačajo davkov, še kakšne svoje dobavitelje, še njim ostanejo dolžni denar za material. Seveda lahko potem z dumpinškimi cenami si dobijo takšne in drugačne posle, potem pa lastniki teh podjetij firme izčrpajo, podjetje zaprejo oziroma pač prenesejo dejavnost na neko drugo podjetje, zadaj za njimi pa ostanejo dolgovi. Seveda ni nobene cene, ki bi bila prenizka za tovrsten poslovni model, ki de facto pač nima stroškov, za sabo pušča samo socialno uničenje. In to potem sili v zniževanje in zbijanje cen tudi tista podjetja, ki pa pač imajo stroške – zaradi tega, ker delajo normalno in delajo pošteno.</p>
               <p>Tako, da to mislim, da so tri elementarne točke, okoli katerih se lahko kot neko diagnozo problema slamnatih podjetij in veriženja podjetij politika poenoti in na osnovi katere mislim, da mora praktično delovati. Kaj pomeni praktično delovati, kako popraviti ureditev, ki je zelo očitno luknjičava? Nekaj o tem smo že slišali s strani vabljenih. Sam bi dodal še naslednje sugestije.</p>
               <p>Pogovarjamo se o kaselc-podjetjih. Praktično veriženje podjetij, slamnata podjetja, lahko med njimi in med kaselc firmami potegnemo enačaj. Vabljeni Goran Lukić iz Delavske svetovalnice je, denimo,govoril o enemu gnezdu tovrstnih kaselc firm, ki se nahaja v Mostah. Sam bi izpostavil še eno drugo gnezdo kaselc podjetij, ki se nahaja na Kotnikovi v Ljubljani – pazite, v prostorih Ministrstva za gospodarstvo. Na istem naslovu kot imamo izpostavo Ministrstva za gospodarstvo, biva cela stena slamnatih nabiralnikov. A se vam to zdi normalno? Očitno je ta sovpad naslova Ministrstva za gospodarstvo in slamnatih podjetij na istem naslovu indikativna, da pa gazde, ki verižijo ta slamnata podjetja, imajo nekje v državnem aparatu neko zaslombo. Sicer bi se jim že zdavnaj stopilo na prste. In dal bi v razmislek pogoj, da se v postopku ustanovitve podjetja razmisli o tem, da ni vse samo avtomatika, če želiš odpreti podjetje, ga boš odprl, ampak da se zaostri vstopne pogoje, kot sem prej dejal, na trg podjetništva in prostorski pogoj. Se pravi, da ti nimaš samo nekega slamnatega nabiralnika, ampak imaš za dejavnost, ki jo želiš izvajati tudi primerne prostorske pogoje, bodisi so to pisarna, tudi če gre za garaže, v katerih imaš orodje, kjer začenjaš dejavnost, da te prostorske pogoje izkažeš. Zdaj, če hočeš delati tako kot je treba, s tem ne bi imel niti minimalnega problema. Nobena podjetniška iniciativa, noben podjem ne bo na ta način kakorkoli prikrajšana ali da bi mu bilo življenje zagrenjeno, bi pa tak prostorski pogoj zamejil štancanje kaselc-podjetij in odpiranje fiktivnih podjetij, ki imajo zgolj naslov, pogojev za opravljanje dejavnosti pa ne.</p>
               <p>Drugi pogoj, ki bi ga lahko postavili za ustanovitev podjetij - prav tako dajem za razmislek in pri ničemer od tega ne vztrajam, to je pač plod nekega razmisleka, kako postaviti sistemske varovalke pred veriženjem -, je, da imaš za odprtje podjetja določene kvalifikacije in izkušnje, ki so relevantne za to dejavnost podjetja. Saj ni treba niti, da se pogovarjamo o ne vem kakšnih nepredirnih visokih pogojih. Spet se bom obrnil na Gorana Lukića, ki je prej dejal, saj ti ljudje, ki verižijo podjetja, niso raketni znanstveniki – in res niso. Tako, da že neki minimalni pogoji, ki bi jih postavili in rekli, samo pod pogojem, da ti dejansko veš, kaj delaš, ali pa imaš neko znanje in izkušnje iz nekega osnovnega managementa, pa čeprav je to iz nekega študentskega kluba, da vsaj to moraš imeti, če se hočeš iti nek podjem, bi zavrli možnost veriženja podjetij.</p>
               <p>Tu so tudi pogoji bivanja v Sloveniji, se pravi, če si ti zastopnik nekega podjetja, niti ne nujno samo ustanovitelj, da moraš biti tukaj pri nas. Ker ena izmed oblik, kako to veriženje lahko nekaznovano poteka, je ravno to, da je en operativec v državi, je tukaj pri nas, ampak v resnici podpisuje nekega drugega operativca kriminalne združbe, ki se pa nahaja nekje v tujini in se ga noben način potem ne da doseči. In tudi, ko ga organi pregona zasačijo, ga ne morejo poklicati na odgovornost, ne zares - običajno niti pošte inšpekcijske službe ne morejo vročiti. Kar me pripelje do naslednjega predloga, ki je v resnici bil podan že v preteklosti s strani delovne inšpekcije v enem izmed njihovih poročil za pretekla leta, in to je varni elektronski predal. Še eden izmed pogojev, ki bi jih lahko postavili ob odprtju podjetja, ki bi bilo to, da mora ustanovitelj podjetja vpisati tudi varni elektronski predal, na katerega mu inšpekcije lahko vročijo razne odločbe, pozive in tako naprej. Ker trenutno je situacija taka, da tega ne rabiš imet, dejanski naslovi, ki se tam podajajo, so fiktivni in na noben način ne morejo odposlane dokumentacije potem inšpektorji zavesti kot vročene. Zdaj, če bi imeli pa ureditev tega varnega elektronskega predala, za katerega se šteje, da ko je inšpekcijska dokumentacija poslana, je bila ta dokumentacija tudi vročena, bi odpravili neko oviro pri izvajanju postopkov, ki jo pri nas imajo in ki jo seveda te kriminalci, ki verižijo podjetja, tudi z velikim veseljem koristijo.</p>
               <p>Še eno pobudo bi imel iz naslova tokrat ne ustanovitve, ampak samega poslovanja. To je razmislek o minimalnem davku na dohodek od pravnih oseb kot ga poznajo recimo v naši severni sosedi Avstriji. Tam moraš že samo s tem, ko odpreš podjetje, plačevati nek minimalni davek v višini 5 % zahtevanega ustanovitvenega kapitala. Plačati ga moraš nekajkrat na leto. Ne gre sicer za znatne zneske, ampak vendarle. Če nekdo veriži podjetja in jih serijsko kopiči, bi bila to ena izmed varovalk, ki bi zelo hitro zbezala na površje tovrstne kršilce zakonodaje, ki podjetja zavestno verižijo. Pa da ne bo spet kdo očital, kako ubijamo podjetniško pobudo, naj povem, da v tem primeru avstrijske ureditve ta minimalni davek na dohodek pravnih oseb, da se lahko prenaša v bodočnost do neke točke, ko podjetje začne delati z dobičkom, pa se šele takrat izplača. V vsakem primeru se ta plačani davek šteje v plačane davščine, ki jih neka pravna oseba, neko podjetje plačuje. Tako, da nimamo, kako bi rekel, prekomernega posega v svobodno podjetniško pobudo, kot se rado izrazi bodisi Ustavno sodišče bodisi kateri izmed pravnikov, ki jih imamo v Državnem zboru.</p>
               <p>Vse te ideje nekako so povzete, skondenzirane v teh sklepih, ki smo jih danes dobili na mizo. Mislim, da je na vladi z vsemi svojimi evidencami in z vsem svojim administrativnim aparatom in navsezadnje izkušnjami oseb, ki delujejo v organih nadzora, da pripravi kaj, kako bi bilo ukrepati, da diagnosticira vse luknje, ki v zakonodaji obstajajo in da se jih navsezadnje odpravi.</p>
               <p>Hvala.</p>
            </sp>
            <sp who="SukičNataša">
               <speaker>PREDSEDNICA NATAŠA SUKIČ:</speaker>
               <p>Hvala lepa.</p>
               <p>Zdaj sprašujem, če ima še kdo mogoče iz ministrstva od vabljenih kakšno dodatno pojasnilo. Potem pa moram povedati, da bom <gap n="..."/>
               </p>
               <p>Aha, tudi poslanec. Potem pa še, preden vam dam besedo še poslanec Starič. Starović, pardon, se opravičujem.</p>
               <p>Tako, da izvolite.</p>
            </sp>
            <sp who="StarovićVojko">
               <speaker>VOJKO STAROVIĆ (PS SAB):</speaker>
               <p>Hvala za besedo, predsedujoča. Jasno, z nekim razvojem, z nekim napredkom, z nekim podjetništvom nastanejo tudi take zadeve. Zmeraj so nekje neki, ki bi hoteli nekaj po svoje na hitro zaslužiti na protizakonit način. Zlikovci so bili zmeraj prisotni in so zmeraj iskali poti. In zdaj, ko se mi s tem srečamo, se jaz bojim, da mi kot zakonodajno telo, kot odbor zakonodajnega telesa se zmeraj opiramo, da bomo neke zakone spremenili, neko zadevo naredili drugače, drugače predpisali. Ampak to nas vodi v vedno večjo normiranost in potem zmanjka prostora za zdravo pamet in normalno iniciativo ljudi. Imamo inštitucije, imamo organe pregona. Slišali smo, da se sestajajo tudi s strani inšpekcije, s strani ministrstva. In naj najdejo rešitev, čim bolj racionalno, da ne bo trpela svobodna podjetniška iniciativa. Nisem jaz prepričan, da morajo imeti prostore. Vemo, da iz garažnih podjetij so ratala ogromna podjetja bogata in tako naprej. vsak ima lahko neko iniciativo. Jaz v tej smeri nebi omejeval. Mogoče mi je edino všeč ta elektronski naslov, da se mu vroči, da se ne more izogibati. Je to taka enostavna rešitev. Mislim, da je to sugestija lahko našemu ministrstvu, da v tej smeri iščemo rešitve. Ampak nebi zaustavljal podjetniško inovativnost. Sicer ta inovativnost dostikrat gre, na žalost, tudi v kriminalno smer, ampak ne sme nas to odvrniti od osnovne smeri in da spoštujemo in podjetništvo in da spoštujemo na drugi strani tudi pravice človeške in pravice delavcev.</p>
               <p>Jasno, z nekim razvojem, z nekim napredkom, z nekim podjetništvom nastanejo tudi take zadeve. Zmeraj so nekje neki, ki bi hoteli nekaj po svoje na hitro zaslužiti na protizakonit način. Zlikovci so bili zmeraj prisotni in so zmeraj iskali poti. In zdaj, ko se mi s tem srečamo, se jaz bojim, da mi kot zakonodajno telo, kot odbor zakonodajnega telesa se zmeraj opiramo, da bomo neke zakone spremenili, neko zadevo naredili drugače, drugače predpisali. Ampak to nas vodi v vedno večjo normiranost in potem zmanjka prostora za zdravo pamet in normalno iniciativo ljudi. Imamo inštitucije, imamo organe pregona. Slišali smo, da se sestajajo tudi s strani inšpekcije, s strani ministrstva. In naj najdejo rešitev, čim bolj racionalno, da ne bo trpela svobodna podjetniška iniciativa. Nisem jaz prepričan, da morajo imeti prostore. Vemo, da iz garažnih podjetij so ratala ogromna podjetja bogata in tako naprej. vsak ima lahko neko iniciativo. Jaz v tej smeri nebi omejeval. Mogoče mi je edino všeč ta elektronski naslov, da se mu vroči, da se ne more izogibati. Je to taka enostavna rešitev. Mislim, da je to sugestija lahko našemu ministrstvu, da v tej smeri iščemo rešitve. Ampak nebi zaustavljal podjetniško inovativnost. Sicer ta inovativnost dostikrat gre, na žalost, tudi v kriminalno smer, ampak ne sme nas to odvrniti od osnovne smeri in da spoštujemo in podjetništvo in da spoštujemo na drugi strani tudi pravice človeške in pravice delavcev.</p>
               <p>Tako, da bi jaz rekel, da današnja razprava je v pravo smer. In mi v SAB-u bomo podprli te sklepe.</p>
               <p>Hvala lepa.</p>
            </sp>
            <sp who="SukičNataša">
               <speaker>PREDSEDNICA NATAŠA SUKIČ:</speaker>
               <p>Hvala lepa.</p>
               <p>Mislim, da se je k besedi še poslanec Jože Lenart prijavil.</p>
               <p>Izvolite.</p>
            </sp>
            <sp who="LenartJože">
               <speaker>JOŽE LENART (PS LMŠ):</speaker>
               <p>Hvala lepa.</p>
               <p>Saj bom na kratko, ker kombiniram zadevo. Ampak glede na tematiko, ki je danes razpisana na tej seji, se mi zdi, da je prav, da se oglasim. Kajti na koncu koncev sem zelo žalosten, ko sem, kot človek spremljaš v javnosti, pa ugotoviš, kaj se dogaja v sodobni družbi, in to v Sloveniji. Izkoriščanje ljudi, če poenostavimo oziroma povemo na kratko, to je res zadeva, ki se v tej naši sodobni družbi nebi smela dogajati. In zato se vprašaš, kako je to sploh mogoče. Zdaj, glejte, če poskušam iti nazaj. Vsi poznamo desetletje nazaj, ko je še delovala služba družbenega knjigovodstva. Jaz sem prepričan, da če bi to delovanje še potekalo, da do tega praktično skoraj nebi moglo priti. Zato se vprašam, kam je šla naša zakonodaja na tem področju, ta pravni sistem, da se potem je sploh mogoče take stvari, da se dogajajo. In ves čas se ugotavljajo potem nove stvari. In danes se sprašujemo, koliko takih zadev zadaj je še, ki jih pa danes ne vidimo, ne vemo. In zato res tudi sam pozivam k temu vladi, da naredi vse, da se s posodobitvijo zakonodaje te sklepi, ki bodo danes sprejeti, mislim, da danes ni tu poslanca, poslanke, ki tega nebi potrdila, sprejela, da se to doseže.</p>
               <p>Glejte, skrbi me pa še ena zadeva. Ko smo v teh dneh ugotovili oziroma dobili pravzaprav iz medijev te podatke, lestvico konkurenčnosti, ki nas resno opozarja. In ravno na tej lestvici konkurenčnosti vidimo, kje so tiste točke, kjer je Slovenija nazadovala in je najslabša. In ravno to področje davčne ureditve in pa pravnega reda je Slovenija najbolj padla. Jaz ne bom zdajle širil in razpravljal na široko o tem, mislim, da to, da se lahko kar tu ostanemo, da je tu se moramo vprašati potem, da je to res tista rdeča luč, da je treba takoj ukrepati. In vse to, kar se, bom rekel so tudi opozorila v zadnjem času, kjer tudi opozarjamo vlado, da na tem premalo naredi oziroma celo rahlja to področje in se dogaja marsikaj, da je treba to zaustaviti in popraviti tudi v smislu tega, da se takšne stvari kot so izkoriščanje ljudi in celo tujcev, a si lahko predstavljamo, kako si mi mažemo ime kot Slovenija in tudi kot vlada kot je učinkovitost vlade, ja, tudi v tej konkurenčnosti je sama učinkovitost vlade zelo slabo ocenjena, sam protekcionizem države in tako naprej, mislim, ko tu greš skozi, potem res čudiš, da potem nismo kos takšnim zadevam.</p>
               <p>Toliko. Na hitro sem prišel, mogoče malo slabo pripravljen, ampak mislim, da sem tisto bistvo uspel povedati, ki sem jo želel. Tako, da hvala lepa in si želim, da bi danes ti sklepi bili sprejeti. Ampak, lepo prosim, ne samo sprejeti, da se bodo tudi realizirali v teh terminih, ki si jih želimo. Želim si tudi, da bi celo prej sprejeli te termine, da bi potem začeli reševati te stvari in da čim prej odkrijemo vse tiste stvari, ki so še na tem področju alarmantne.</p>
               <p>Hvala.</p>
            </sp>
            <sp who="SukičNataša">
               <speaker>PREDSEDNICA NATAŠA SUKIČ:</speaker>
               <p>Hvala lepa.</p>
               <p>Zdaj, preden še dodatno pojasnila podam vabljenim, naj povem poslancem in poslankam, ki ste nekateri nervozni, ker poteka vzporedno na Odboru za gospodarstvo, da bom pred glasovanjem po potrebi prekinila sejo za 10, 15 minut, pa tudi mogoče zato, da uskladimo še mogoče ta četrti predlog sklepa. Bomo videli, no, situacijsko, kako bo potekala stvar vzporedno na Odboru za gospodarstvo.</p>
               <p>Sedaj pa vabim pač vabljene, če imate kratke mogoče še misli za dodati k temu, kar ste slišali potem nadalje v razpravi.</p>
               <p>Izvolite.</p>
            </sp>
            <sp who="RatejZlatko">
               <speaker>ZLATKO RATEJ:</speaker>
               <p>Najlepša hvala za besedo.</p>
               <p>Jaz moram reči, da smo tudi predstavniki Ministrstva za pravosodje pozorno poslušali tole razpravo, smo si tudi pribeležili te predloge. Predvsem tiste, ki tudi se nanašajo na MGRT, bomo posredovali, prenesli pristojnemu ministrstvu.</p>
               <p>Predvsem bi se pa rad odzval na predlog, ki se tudi nekako tangira tudi naše ministrstvo. Izpostavljena je bila ta tematika računovodij, kakšna je njihova vloga pri poslovanju oziroma kakšna je njihova odgovornost. Pa bi rad želel izpostaviti, da smo tudi v novelo, ki jo pripravljamo glede insolvenčne zakonodaje, tudi vključili, da morajo računovodje, ampak ne samo računovodje, tudi revizorji oziroma druge osebe, ki za podjetje opravljajo storitve, povezane s poslovanjem, pregledom poslovanja, da morajo ravnati družbeno odgovorno in da morajo obvestiti poslovodstvo, da družbi grozi insolventnost ali da je družba insolventna, in to celo pisno. Tako, da to bi v nek odziv nad izpostavljeno, kar se te tematike tiče, odgovoril</p>
               <p>Tako, da bomo pa zelo veseli, če boste potem poslanci te rešitve tudi potem na koncu podprli.</p>
               <p>Hvala.</p>
            </sp>
            <sp who="SukičNataša">
               <speaker>PREDSEDNICA NATAŠA SUKIČ:</speaker>
               <p>Najlepša hvala.</p>
               <p>Morda še kdo iz direktorata, torej inšpekcije nadzora delovnih razmerij?</p>
               <p>Izvolite.</p>
            </sp>
            <sp who="RakitaCenceljJasmina">
               <speaker>JASMINA RAKITA CENCELJ:</speaker>
               <p>Najlepša hvala ponovno za besedo.</p>
               <p>Jaz bi mogoče samo to rada opozorila glede tega elektronskega naslova, ki je bil leta naš predlog, da zdaj v ZGD-ju je uzakonjeno, da prijava za prvi vpis v register družbe, pač v register, da mora vsebovati tudi elektronski naslov. Zdaj, kaj bo to v praksi prineslo, pa bomo videli sproti.</p>
               <p>Drugo, kar bi pa samo želela pojasniti v bistvu, da vse zadeve, ki se nanašajo na spremembe zakonodaje iz našega resorja, je pač pristojno naše ministrstvo v prvi vrsti.</p>
               <p>Samo toliko.</p>
            </sp>
            <sp who="SukičNataša">
               <speaker>PREDSEDNICA NATAŠA SUKIČ:</speaker>
               <p>Hvala lepa.</p>
               <p>Morda še kdo iz Finančne uprave, še kakšna pripomba? Ne.</p>
               <p>Torej opažam, da smo zaključili z razpravo. In ker pač očitno ni nobene želje več, prehajamo na odločanje in pa seveda mogoče k pojasnila vaša dodatna k tem, kako boste glasovali.</p>
               <p>Zato dajem po vrstnem redu predloge sklepov. Torej pri prvih treh smo revidirali drugi sklep, kot veste. In sicer na glasovanje dajem, torej to ni glasovanje, to je seznanitveni sklep, prvi, in sicer:</p>
               <p>In sicer na glasovanje dajem, torej to ni glasovanje, to je seznanitveni sklep, prvi, in sicer:</p>
               <p>»Komisija za peticije, človekove pravice in enake možnosti se je seznanila s problematiko veriženja slamnatih podjetij ter z njimi povezanimi grobimi kršitvami osnovnih delavskih pravic, ki so hkrati temeljne človekove pravice«.</p>
               <p>Torej o tem sklepu se ne glasuje. Kot rečeno, je seznanitveni. Sedaj prehajamo h glasovanju o drugem predlogu sklepa:</p>
               <p>Sedaj prehajamo h glasovanju o drugem predlogu sklepa:</p>
               <p>»Komisija za peticije, človekove pravice in enake možnosti poziva Vlado Republike Slovenije, da v šestih mesecih pripravi spremembe področne zakonodaje za učinkovito preprečitev veriženja podjetij, kršenja osnovnih delavskih pravic ter oškodovanja države in gospodarstva«.</p>
               <p>Obrazložitev glasu? Miha Kordiš, obrazložitev glasu.</p>
            </sp>
            <sp who="KordišMiha">
               <speaker>MIHA KORDIŠ (PS Levica):</speaker>
               <p>Hvala za besedo.</p>
               <p>Samo tale bottom line bi rad naredil, kaj je pač v jedru problema veriženja podjetij in posledic, ki ga to veriženje podjetij pušča za sabo.</p>
               <p>Prvič, tovrstna podjetja goljufajo delavce za njihove pošteno prigarane plače. Pogosto ostanejo ti ljudje brez odpravnin, celo brez plač. Drugič, slamnata podjetja so problem, ker goljufajo državo in socialne blagajne – zdravstveno, pokojninsko in tako naprej. Državo tudi preko davkov, ker ne vplačujejo svojega poštenega deleža in se davčnim obveznostim izogibajo. In tretjič so veriženje in slamnata podjetja problem zaradi tega, ker predstavljajo nelojalno konkurenco preostanku gospodarstva in tistim podjetjem, ki želijo delati pošteno, plačevati davke, plačevati prispevke in dobro plačati svoje delavce.</p>
               <p>In mislim, da je to neka taka agenda, okoli katere se lahko poenotimo. Upam, da bomo za te sklepe dobili vse glasove prisotnih poslank in poslancev na komisiji. Tudi gospoda Rebrška, ki je pač v svoji razpravi čofotal nas vse ostale okrog. Mogoče čisto zadnja misel, SMS, ki sem ga ravnokar dobil. Gospod Reberšek, vabljeni ste na Delavsko svetovalnico, da se seznanite s stiskami ljudi, ki so jih vaši gospodarski prijatelji <gap n="..."/>
               </p>
            </sp>
            <sp who="SukičNataša">
               <speaker>PREDSEDNICA NATAŠA SUKIČ:</speaker>
               <p>To je obrazložitev glasu, poslanec Kordiš, tako da ne izkoriščati <gap n="..."/>
               </p>
            </sp>
            <sp who="KordišMiha">
               <speaker>MIHA KORDIŠ (PS Levica):</speaker>
               <p>Zaključujem. Ki so jih ogoljufali. Tako, Goran Lukić osebno vas vabi, da pridete, da pridete in se z njimi seznanjate.</p>
            </sp>
            <sp who="SukičNataša">
               <speaker>PREDSEDNICA NATAŠA SUKIČ:</speaker>
               <p>Opominjam, poslanec Kordiš, da je to obrazložitev glasu, ne pa razprava. Z razpravo smo zaključili, tako da prehajamo na glasovanje. Preverite svoje <gap n="..."/>
               </p>
               <p>Še obrazložitev glasu, kolega Židan.</p>
               <p>Izvolite.</p>
            </sp>
            <sp who="ŽidanDejan">
               <speaker>MAG. DEJAN ŽIDAN (PS SD):</speaker>
               <p>Rad bi samo povedal, da bom podprl ta sklep, ki ste ga pripravili. Če sem dobro razumel ste se tudi usklajevali s koalicijo in zato ste ga delno prilagodili. Tudi to cenim. In tudi napovedi, ki sem jih danes slišal s strani prisotnih predstavnikov vlade, moram reči, da tako kot ste povedali, so razumljive in kažejo, da greste v pravo smer. Tako, da se veselim razprave, ko bo nova zakonodaja tukaj.</p>
               <p>Hvala.</p>
            </sp>
            <sp who="SukičNataša">
               <speaker>PREDSEDNICA NATAŠA SUKIČ:</speaker>
               <p>Hvala lepa.</p>
               <p>Še kdo obrazložitev glasu? Ne. Če ne, prehajamo na glasovanje.</p>
               <p>Začenjam glasovanje. Glasujemo.</p>
               <p>Kdo je za? <stage type="vote-ayes">(8 članov.)</stage> Proti? <stage type="vote-no">(Nihče.)</stage>
               </p>
               <p>Ugotavljam, da je sklep sprejet.</p>
               <p>Me veseli, da smo soglasni. Ob današnjem začetku predsedovanja Svetu Evrope smo se končno poenotili pri zelo pomembni in boleči temi za številne delavke in delavce v tej državi. Tako, da hvala lepa. Prehajamo k predlogu tretje sklepa, in sicer:</p>
               <p>Prehajamo k predlogu tretje sklepa, in sicer:</p>
               <p>»Komisija za peticije, človekove pravice in enake možnosti poziva Vlado Republike Slovenije, da s spremembami področne zakonodaje ter dodatnimi finančnimi sredstvi in kadri zagotovi učinkovit inšpekcijski nadzor nad nespoštovanjem prepovedi veriženja podjetij in kršenjem osnovnih delavskih pravic«.</p>
               <p>Želi kdo obrazložiti svoj glas? Ne.</p>
               <p>Začenjam glasovanje. Glasujemo.</p>
               <p>Kdo je za? <stage type="vote-ayes">(8 članov.)</stage> Proti? <stage type="vote-no">(Nihče.)</stage>
               </p>
               <p>Ugotavljam, da je sklep sprejet.</p>
               <p>Tudi tukaj me veseli, da smo soglasni pri tem pomembnem priporočilu oziroma sklepu komisije. Sedaj imamo pa tukaj predlog sklepa, ki ga je prispeval mag. Dejan Židan. In sicer se glasi:</p>
               <p>Sedaj imamo pa tukaj predlog sklepa, ki ga je prispeval mag. Dejan Židan. In sicer se glasi:</p>
               <p>»Komisija za peticije, človekove pravice in enake možnosti poziva Vlado, da v roku šestih mesecev pripravi spremembe zakonodaje, po kateri se bo z namenom zaščite delavca in njegove socialne varnosti kot osnova za obračun nadomestila plače zajamčena plača smiselno nadomestila z institutom minimalne plače«.</p>
               <p>Želi kdo pojasniti svoj glas?</p>
               <p>Mag. Dejan Židan, izvolite.</p>
            </sp>
            <sp who="ŽidanDejan">
               <speaker>MAG. DEJAN ŽIDAN (PS SD):</speaker>
               <p>Dovolite še enkrat. Jasno, da bom ta amandma podprl. Gre pač za ostanek nečesa, ki je v enem členu enega zakona obtičal, čeprav je v Sloveniji zajamčena plača bila odpravljena. In ker je pač obtičal, več od leta 2006 naprej ni bilo revalorizacije tega, ker pač v resnici ne obstaja. In se razmerje, ki je bilo leta 2006, 1:2 približno, se je do tega trenutka porušilo, nastalo je 1:4. V resnici pa to tangira ravno tiste ljudi, ki jim je najhuje, ki imajo delodajalce, ki enostavno so izginili, ne morejo priti do plačilnih list oziroma so bile goljufije in se jim odmerja plača na način, da je pač v bistvu razmerje postalo nevzdržno. In je pač predlog, da se z zadnjim ukrepom zajamčena plača dokončno odpravi iz te države, ker imamo minimalno plačo. Ne govorim pa seveda o razmerju 1:1, ker tudi takrat je bilo razmerje 1:2.</p>
            </sp>
            <sp who="SukičNataša">
               <speaker>PREDSEDNICA NATAŠA SUKIČ:</speaker>
               <p>Hvala lepa.</p>
               <p>K besedi se je priglasil še poslanec Miha Kordiš.</p>
               <p>Izvoli.</p>
            </sp>
            <sp who="KordišMiha">
               <speaker>MIHA KORDIŠ (PS Levica):</speaker>
               <p>Hvala.</p>
               <p>Meni se zdi ta sklep smiselno podpreti.</p>
            </sp>
            <sp who="SukičNataša">
               <speaker>PREDSEDNICA NATAŠA SUKIČ:</speaker>
               <p>Hvala lepa.</p>
               <p>Morda še kdo? Če ne, bom tudi sama si pač pridržala pravico, da obrazložim svoj glas.</p>
               <p>Tudi jaz menim, da je tudi sklep zelo na mestu in ga bom seveda podprla.</p>
               <p>Sedaj pa začenjamo z glasovanjem.</p>
               <p>Začenjam glasovanje. Glasujemo.</p>
               <p>Kdo je za? <stage type="vote-ayes">(4 člani.)</stage> Proti? <stage type="vote-no">(4 člani.)</stage>
               </p>
               <p>Ugotavljam, da sklep ni sprejet.</p>
               <p>Jaz mislim, da smo zdajle prikrmarili do konca po precej, torej pogovarjali smo se o precej res zelo pomembni temi in sem vesela, da smo tri sklepe od štirih uspeli soglasno sprejeti.</p>
               <p>Želim vam lep večer in se vidimo.</p>
               <p>Hvala lepa.</p>
               <stage type="time">Seja se je končala 1. julija 2021 ob 16.02.</stage>
            </sp>
         </div>
      </body>
   </text>
</TEI>
