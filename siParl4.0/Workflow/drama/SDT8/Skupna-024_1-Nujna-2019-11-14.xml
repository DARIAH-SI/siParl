<?xml version="1.0" encoding="UTF-8"?>
<TEI xmlns="http://www.tei-c.org/ns/1.0"
     xmlns:km="https://www.inz.si/sl/Znanstvenoraziskovalni-oddelek/Katja-Meden/"
     xml:id="Skupna-024_1-Nujna-2019-11-14">
   <teiHeader>
      <fileDesc>
         <titleStmt>
            <title>Skupna seja</title>
            <respStmt>
               <persName>Katja Meden</persName>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
							Attribution 4.0 International License.</ref>
               </p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons
							Priznanje avtorstva 4.0 mednarodna licenca.</ref>
               </p>
            </availability>
            <date when="2024-04-10"/>
         </publicationStmt>
         <sourceDesc>
            <bibl type="mag">
               <idno type="URI">https://www.dz-rs.si/wps/portal/Home/seje/sejeDT/poDatumu</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#Skupna-024_1-Nujna-2019-11-14.Skupna" n="024_1">
               <name>Nujna</name>
               <date when="2019-11-14"/>
            </setting>
         </settingDesc>
         <particDesc>
            <listOrg>
               <org xml:id="Skupna-024_1-Nujna-2019-11-14.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="8" notBefore="2018-06-22" notAfter="2022-05-13">
                        <label>8.mandat (2018-2022)</label>
                     </event>
                  </listEvent>
                  <listOrg>
                     <head>Delovno telo Državnega zbora Republike Slovenije</head>
                     <org xml:id="Skupna-024_1-Nujna-2019-11-14.Skupna">
                        <orgName key="Skupna">Skupna seja</orgName>
                     </org>
                  </listOrg>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>
            <head>Vsebina zapisa seje (v pregledu)</head>
            <stage type="title">REPUBLIKA SLOVENIJA, DRŽAVNI ZBOR, ODBOR ZA INFRASTRUKTURO, OKOLJE IN PROSTOR in ODBOR ZA FINANCE</stage>
            <stage type="session">21. nujna seja</stage>
            <stage type="title">in ODBOR ZA FINANCE</stage>
            <stage type="session">24. nujna seja</stage>
            <stage type="date">(14. november 2019)</stage>
            <stage type="chairman">Sejo sta vodila mag. Andrej Rajh, podpredsednik Odbora za infrastrukturo, okolje in prostor ter Robert Polnar, predsednik Odbora za finance.</stage>
            <stage type="time">Seja se je začela ob 14.03.</stage>
            <sp who="RajhAndrej">
               <speaker>PODPREDSEDNIK MAG. ANDREJ RAJH:</speaker>
               <p>Spoštovane kolegice in kolegi.</p>
               <p>Začenjam 21. nujno sejo Odbora za infrastrukturo, okolje in prostor in vse prisotne lepo pozdravljam.</p>
               <p>Obveščam vas, da me je zaradi odsotnosti predsednik odbora Edvard Paulič pooblastil, da današnjo sejo odbora vodim jaz.</p>
               <p>Obveščam vas, da so zadržani in se seje ne morejo udeležiti naslednji člani in članice odbora: gospa Nataša Sukič; gospod Luka Mesec; in gospod Željko Cigler.</p>
               <p>Kot nadomestni člani odbora s pooblastili sodeluje gospa Tina Heferle namesto poslanca Edvarda Pauliča in-</p>
               <p>Aha, to pa je za odbore.</p>
               <p>Tako. Besedo sedaj dajem kolegu Robertu Polnarju, predsedniku Odbora za finance, ki bo v nadaljevanju vodil to skupno sejo.</p>
               <p>Hvala lepa.</p>
            </sp>
            <sp who="PolnarRobert">
               <speaker>PREDSEDNIK ROBERT POLNAR:</speaker>
               <p>Hvala, kolega Rajh. Gospe in gospodje, lepo pozdravljeni.</p>
               <p>Začenjam 24. nujno sejo Odbora za finance, ki bo v nadaljevanju skupna seja z odborom za infrastrukturo.</p>
               <p>Obveščam vas, da so od članic in članov Odbora za finance, da sta zadržana in se seje ne morete udeležiti poslanca Luka Mesec in Primož Siter. Na seji pa kot nadomestni poslanci sodelujejo: poslanec Soniboj Knežak namesto poslanca Matjaža Hana iz poslanske skupine Socialnih demokratov; poslanec Zvonko Černač namesto poslanca Marka Pogačnika iz poslanske skupine Slovenske demokratske stranke; poslanec Gregor Perič namesto poslance Monike Gregorčič iz poslanske skupine Stranke modernega centra; poslanec Boris Doblekar namesto poslanca mag. Andreja Širclja iz poslanske skupine Slovenske demokratske stranke; poslanka Tine Heferle namesto poslanca Jožeta Lenarta iz poslanske skupine Lista Marjana Šarca; in poslanec Franci Kepa namesto poslanke Karmen Furman iz poslanske skupine Slovenske demokratske stranke.</p>
               <p>Ali imamo tu še kakšno pooblastilo za Odbor za finance?</p>
            </sp>
            <sp who="RajhAndrej">
               <speaker>PODPREDSEDNIK MAG. ANDREJ RAJH:</speaker>
               <p>Tako, na odboru za infrastrukturo smo dobili dodatno pooblastilo.</p>
               <p>Poslanko Jerco Korče nadomešča poslanec Robert Pavšič.</p>
            </sp>
            <sp who="PolnarRobert">
               <speaker>PREDSEDNIK ROBERT POLNAR:</speaker>
               <p>Hvala lepa.</p>
               <p>Nadaljujemo, in sicer prehajamo na določitev dnevnega reda skupne seje. Dnevni red ste prejeli s sklicem seje in ima eno točko dnevnega reda, Problematika množičnega vrednotenja kmetijskih in gozdnih zemljišč. Do pričetka seje obeh odborov s podpredsednikom nisva prejela dodatnih predlogov za razširitev dnevnega reda, zato določam dnevni red kot je bil poslan s sklicem.</p>
               <p>Zato prehajamo na <title>1. TOČKO DNEVNEGA REDA.</title>
               </p>
               <p>Poslanska skupina Nove Slovenije – krščanskih demokratov je 30. oktobra letos na Odbor za finance in na odbor za infrastrukturo naslovila zahtevo za sklic nujne seje obeh odborov z navedeno točko dnevnega reda.</p>
               <p>Kot gradivo k tej točki ste prejeli še: zahtevo poslanske skupine Nove Slovenije za sklic nujne seje in dodatno gradivo poslanske skupine Nove Slovenije z dne 13. 11. 2011. Pardon, 2019 seveda.</p>
               <p>Na sejo so bili vabljeni: predlagatelj; Ministrstvo za okolje in prostor; minister za finance; Ministrstvo za infrastrukturo; generalni direktor Geodetske uprave Slovenije Tomaž Petek; Kmetijsko-gozdarska zbornica Slovenije; Združenje občin; Skupnost občin Slovenije; Zveza lastnikov gozdov Slovenije; Združenje turističnih kmetij; Sindikat kmetov; in Zadružna zveza Slovenije. Naknadno pa še Ministrstvo za kmetijstvo, gozdarstvo in prehrano.</p>
               <p>Prehajamo na obravnavo navedene zadeve. Predstavnik predlagatelja v imenu poslanske skupine Nove Slovenije je poslanec Aleksander Reberšek.</p>
               <p>Kolega Reberšek, samo tretnutek, prosim.</p>
               <p>Prejel sem še eno pooblastilo za Odbor za finance. Poslanec mag. Andrej Rajh nadomešča poslanca Franca Kramarja iz poslanske skupine Stranke Alenke Bratušek.</p>
               <p>Kolega Aleksander Reberšek, kot predlagatelj imate uvodno besedo.</p>
               <p>Izvolite, prosim.</p>
            </sp>
            <sp who="ReberšekAleksander">
               <speaker>ALEKSANDER REBERŠEK (PS NSi):</speaker>
               <p>Spoštovani predsedujoči, najlepša hvala za besedo. Lepo pozdravljam predstavnike vlade, goste in pa seveda poslanke in poslance.</p>
               <p>Od 1. 10. 2019 sta v skladu z Zakonom o množičnem vrednotenju nepremičnin na portalu množičnega vrednotenja nepremičnin javno objavljala predlog modelov vrednotenja nepremičnin in poskusno izračunanje vrednosti nepremičnin. Hkrati je na vseh občinah od 1. do 30. oktobra potekala javna razgrnitev predlogov modelov vrednotenja nepremičnin. Na poslansko skupino Nova Slovenija – krščanski demokrati so se obrnila številna interesna združenja kmetov in pa lastnikov gozdnih zemljišč v zvezi z anomalijami na področju vrednotenja kmetijskih in gozdnih zemljišč. Nerazumno povečanje vrednosti kmetijskih in gozdnih zemljišč. Številni lastniki kmetijskih zemljišč so v vpogledu v javno objavljene modele vrednotenja nepremičnin ugotovili, da so se poskusno izračunane vrednosti njihovih nepremičnin močno povečale glede na zadnje objavljene podatke. V prilogi posredujemo podatke sprememb vrednosti nekaterih kmetijskih zemljišč glede na trenutno objavljene vrednosti nepremičnin na portalu Geodetske uprave Slovenije in glede na novo poskusno izračunane vrednosti nepremičnin. Iz podatkov je razvidno, da so se vrednosti nekaterim zemljiščem povečale tudi za desetkrat in več. Pri tem opozarjamo še na dejstvo, da v modelih vrednotenja gozdnih zemljišč niso v zadostni meri upoštevane določene pomembne okoliščine, ki bistveno vplivajo na dejansko vrednost zemljišč – oddaljenost od centrov mest, dostopnost, lesna zaloga, spravilna razdalja in pa naklon parcele. V zvezi s tem napovedujemo na vloženo zahtevo za oceno ustavnosti Zakona o množičnem vrednotenju nepremičnin, ki jo je vložila skupina poslank in poslancev s prvopodpisanim Jožefom Horvatom.</p>
               <p>Nerazumno povečanje vrednosti kmetijskih in gozdnih zemljišč. Številni lastniki kmetijskih zemljišč so v vpogledu v javno objavljene modele vrednotenja nepremičnin ugotovili, da so se poskusno izračunane vrednosti njihovih nepremičnin močno povečale glede na zadnje objavljene podatke. V prilogi posredujemo podatke sprememb vrednosti nekaterih kmetijskih zemljišč glede na trenutno objavljene vrednosti nepremičnin na portalu Geodetske uprave Slovenije in glede na novo poskusno izračunane vrednosti nepremičnin. Iz podatkov je razvidno, da so se vrednosti nekaterim zemljiščem povečale tudi za desetkrat in več. Pri tem opozarjamo še na dejstvo, da v modelih vrednotenja gozdnih zemljišč niso v zadostni meri upoštevane določene pomembne okoliščine, ki bistveno vplivajo na dejansko vrednost zemljišč – oddaljenost od centrov mest, dostopnost, lesna zaloga, spravilna razdalja in pa naklon parcele. V zvezi s tem napovedujemo na vloženo zahtevo za oceno ustavnosti Zakona o množičnem vrednotenju nepremičnin, ki jo je vložila skupina poslank in poslancev s prvopodpisanim Jožefom Horvatom.</p>
               <p>V Novi Sloveniji menimo, da je zakon množičnega vrednotenja kmetijskih in gozdnih zemljišč v pomembnem delu v neskladju z Ustavo Republike Slovenije. lastniki nepremičnin lahko zgolj predvidevajo katere temeljne lastnosti nepremičnin vplivajo na njihovo posplošeno vrednost. Zakon tako vsebuje samo neke okvirje, temelje, ki se bodo uporabljali iz teh okvirjev, pa lastniku ni in ne more biti jasno na podlagi katerih lastnosti nepremičnin bo ovrednotena njegova nepremičnina. V osmem odstavku 7. člena sta tako navedena zgolj nedoločena modela z vrednotenje kmetijskih in pa gozdnih zemljišč - model za kmetijska zemljišča in pa model za gozd. Prav tako v 8. členu niso določeno navedeni kriteriji. Tako se določajo za geografsko zaokrožena območja, ki tvorijo posamezne vrednostne cone, vse ključne parametre na katerih temeljijo modeli vrednotenja, s katerimi se določa posplošene vrednosti nepremičnin skladno z 20. členom, določi vlada z uredbo, kar je neskladno s 147. členom Ustave Republike Slovenije. lastniki gozdnih in kmetijskih zemljišč torej nimajo možnosti, da bi bili seznanjeni s tem, kako je bila dejansko izračunana vrednost njihovih zemljišč in zakaj so se vrednosti kmetijskih zemljišč tako povečale.</p>
               <p>Množično vrednotenje nepremičnin se skladno s 1. členom izvaja za namene obdavčenja in druge javne namene določene z zakonom. Številne kmete upravičeno skrbi, da bodo njihova kmetijska zemljišča ovrednotena previsoko. Pri kmetijskih in gozdnih zemljiščih lastnina nima zgolj ekonomske funkcije, ki jo ovrednotimo z metodo tržnih primerjav, temveč je ideja uživanja lastnine predvsem v njeni gospodarski, socialni in ekološki funkciji. Kmetovanje pomeni predvsem ohranjanje krajine, ki je povezano z načinom življenja, ljubeznijo do zemlje in številnimi odrekanji za skromno plačilo. Kmetijska zemljišča zato ne morejo biti ovrednotena kot luksuzne dobrine, saj bodo v tem primeru kmetje delali le še za davke. Upravičeni so tudi strahovi, da se bo vrednost kmetijskih zemljišč v naslednji fazi začela vštevati v premoženje za uveljavljene pravic iz javnih sredstev. Kmetje bodo torej kmalu postali administrativni bogataši, ker bo njihova zemlja administrativno vredna veliko, v resnici pa gre zgolj za osnovno sredstvo, ki ljudem na položaju z veliko dela prinaša skromno življenje in pa preživetje. Pri tem ne gre prezreti dejstva, da se vsak dan-</p>
            </sp>
            <sp who="PolnarRobert">
               <speaker>PREDSEDNIK ROBERT POLNAR:</speaker>
               <p>Kolega Reberšek, za trenutek vas prosim, da prenehate z vašim izvajanjem.</p>
               <p>Gospe in gospodje, tule v tej sejni sobi nas je danes več kot 50. Že najmanjši pogovor med vami, malo bolj glasen, lahko povzroči motenje seje. To se je ravnokar zgodilo, zato vas prosim, da v kolikor imate kaj takega, da se morate nujno pogovoriti, stopite na hodnik in se pogovorite. Tu pa bi vas prosil za mir in tišino zato, da lahko sejo normalno izvedemo naprej.</p>
               <p>Kolega Reberšek, izvolite, nadaljujte.</p>
            </sp>
            <sp who="ReberšekAleksander">
               <speaker>ALEKSANDER REBERŠEK (PS NSi):</speaker>
               <p>Ja, še enkrat bom povedal, ste me zmotili sredi stavka, ampak.</p>
               <p>Kmetje bodo torej kmalu postali administrativni bogataši, ker bo njihova zemlja administrativno vredna veliko, v resnici pa gre zgolj za osnovno sredstvo, ki ljudem na podeželju z veliko dela prinaša skromno preživetje.</p>
               <p>Pri tem nikakor ne gre prezreti dejstva, da se vsak dan v Sloveniji opusti kmetovanje na skoraj treh kmetijah. Kmetijska zemlja se zarašča, veliko je izseljevanja v mesta oziroma v dolino. Mladi se ne odločajo več za kmetovanje. V obdobju od leta 1991 do leta 2011 so se za 100 tisoč in še več hektarjev zmanjšale površine kmetijskih zemljišč. V uporabi površina njiv in vrtov se je zmanjšala za več kot 26 tisoč hektarjev, površina trajnih nasadov pa za 4 tisoč oziroma skoraj 5 tisoč hektarjev. V Sloveniji imamo le približno 900 kvadratnih metrov obdelovalnih površin na prebivalca, po grobi oceni pa potrebujejo države v našem geo-klimatskem pasu za zagotovitev potrebnih količin hrane na prebivalca približno 3 tisoč kvadratov obdelovalnih kmetijskih zemljišč.</p>
               <p>V slovenskih gozdovih imamo specifiko v Zakonu v gozdovih, kjer 5. člen veleva, da mora lastnik zemljišča dopustiti prost prehod po gozdu, vsi lahko nabirajo gozdne sadeže, se rekreirajo in podobno.</p>
               <p>Poleg vsega naštetega pa mora lastnik kmetijskih in gozdnih zemljišč pasti še državno divjad in zveri.</p>
               <p>Preprečiti je torej potrebno, da bi z ustreznim obdavčenjem kmetijske zemlje še dodatno prizadeli slovensko podeželje. Generalni direktor Geodetske uprave Republike Slovenije Tomaž Petek je v intervjuju za Žurnal24 dejal, da evidenca dejanske rabe zemljišč pod javno cestno in železniško infrastrukturo še ni v celoti vzpostavljena. V tem delu morajo podatke GURS-u posredovati s strani direkcije za infrastrukturo in občin. V obstoječem poskusnem izračunu teh podatkov GURS-u še ni uspelo pridobiti. GURS prav tako načrtuje, da bodo te podatki vrednost nepremičnin pripisali po 1. aprilu prihodnje leto.</p>
               <p>Največji problem pa ni pravilno določena dejanska raba nepremičnin, ampak že desetletja neurejeno lastništvo. Dejansko ne občine in ne država glede na proračunsko določena sredstva ne bodo mogla zagotoviti oziroma urediti lastništva zemljišč pod cestno, železniško in drugo komunalno infrastrukturo. Ob uvedbi davka bodo lastniki zemljišč, po katerih poteka javna infrastruktura, plačevali nepremičninski davek, čeprav zemljišč ne bodo mogli uporabljati. Četrti odstavek 3. člena določa, de nepremičnine vrednotijo glede na njihovo najgospodarnejšo rabo, ki je za kmetijska in gozdna zemljišča namenska in ne dejanska raba. Problem nastane, ker so občine v prostorskih aktih mimo volje lastnikov zemljišč spreminjale namembnost določenih kmetijskih in gozdnih zemljišč.</p>
               <p>Čeprav se zemljišče dejansko uporablja za kmetovanje in s tem preživetje njihovih lastnikov, se kot posplošena tržna vrednost uporablja namenska raba. Posledično je tudi vrednost zemljišča, ki bo predstavljala osnovo za obračun morebitnih davkov, mnogo višja. Prepričani smo, da takšna določba zasleduje ustavno nedopusten cilj. 71. člen Ustave Republike Slovenije govori o tem, da zakon določa posebno varstvo kmetijskih zemljišč. Ureditev v zakonu želi z določenimi metodami vrednotenja kmetijskih in gozdnih zemljišč pospešiti pozidavo oziroma promet s kmetijskimi zemljiški, ki imajo v občinskih ali državnih prostorskih načrtih status stavbnih zemljišč. Lastnik bo zemljišče, ki je po dejanski rabi kmetijsko, po namenski pa stavbno, zaradi visokih dajatev prisiljen prodati kljub dejstvu, da mu zaradi uporabe v kmetijske namene predstavlja osnovno proizvodno sredstvo. Kot je navedeno v 1. členu zakona, se bo posplošena vrednost nepremičnine uporabljala tudi za namen določanja davčne osnove za davek za nepremičnine. Zato mora biti, po mnenju Nove Slovenije, najgospodarnejša raba tudi pri kmetijskih in gozdnih zemljiščih vezana z obstoječo dejansko rabo in ne namensko. Ustavno sodišče je že v odločbi presodilo, da je v slovenskem pravnem redu sprejet koncept obdavčljivosti realiziranega dohodka tako, da je premoženjske davke dopustno in mogoče pobirati le že od obstoječega premoženja, ne pa od potencialnega premoženja. Če tak koncept velja za dohodek, potem bi moral še toliko bolj nedvoumno veljati za premoženje, saj premoženje predstavlja seštevek preteklih, seveda že realiziranih in ne zgolj pričakovanih dohodkov.</p>
               <p>Predlagatelj sklica nujne seje poslanske skupine Nova Slovenija – krščanski demokrati Odboru za infrastrukturo, okolje in prostor ter Odboru za finance predlaga, da po končani razpravi sprejmeta spodaj navedene sklepe, ki ste jih prejeli tudi v prilogi. Predlagatelj z njimi nadomešča prvotno predlagane sklepe iz zahteve za sklic nujne seje z dne 30. 10. 2019.</p>
               <p>Prvi sklep. Odbor za infrastrukturo, okolje in prostor ter Odbor za finance predlagata Ministrstvu za finance, da z novealcijo Zakona o množičnem vrednotenju nepremičnin ustrezneje določi model, merila in način množičnega vrednotenja nepremičnin.</p>
               <p>Odbor za infrastrukturo, okolje in prostor ter Odbor za finance predlagata Ministrstvu za okolje in prostor, da se v modelih vrednotenja gozdnih zemljišč pravičneje in ustrezneje upošteva nekatere lastnosti zemljišč <stage>(lokacija, boniteta, dostopnost, lesna zaloga, spravilna razdalja)</stage>.</p>
               <p>Odbor za infrastrukturo, okolje in prostor ter Odbor za finance predlagata Vladi Republike Slovenije, da v proračunih za leto 2020 in 2021 zagotovi namenska sredstva Direkciji Republike Slovenije za infrastrukturo in slovenskim občinam za izvedbo odkupov zemljišč, po katerih potekajo objekti javne cestne, železniške in komunalne infrastrukture.</p>
               <p>Odbor za infrastrukturo, okolje in prostor ter Odbor za finance predlagata Ministrstvu za finance, da z novelacijo Zakona o množičnem vrednotenju nepremičnin določi, da se kmetijska in gozdna zemljišča vrednotijo glede na dejansko rabo.</p>
               <p>Odbor za infrastrukturo, okolje in prostor ter Odbor za finance ministrstvom in Vladi Republike Slovenije predlagata, da se vrednosti kmetijskih in gozdnih zemljišč, ki dajejo dohodek, še naprej izvzeta premoženjske osnove za določene pravice iz obveznosti iz javnih sredstev.</p>
               <p>Hvala lepa.</p>
            </sp>
            <sp who="PolnarRobert">
               <speaker>PREDSEDNIK ROBERT POLNAR:</speaker>
               <p>Hvala, gospod predlagatelj.</p>
               <p>Aja, šesti sklep imate na drugi strani.</p>
               <p>Izvolite.</p>
            </sp>
            <sp who="ReberšekAleksander">
               <speaker>ALEKSANDER REBERŠEK (PS NSi):</speaker>
               <p>Se opravičujem.</p>
               <p>Še šesti sklep. Odbor za infrastrukturo, okolje in prostor ter Odbor za finance Vlade Republike Slovenije predlagata, da se zaradi nevzdržnega ekonomskega stanja na področju kmetijstva in gozdarstva v prihodnosti vzdrži nalaganja novih davkov in dajatev.</p>
               <p>Zdaj je pa res konec. Hvala.</p>
            </sp>
            <sp who="PolnarRobert">
               <speaker>PREDSEDNIK ROBERT POLNAR:</speaker>
               <p>Hvala lepa.</p>
               <p>Prejel sem še eno pooblastilo za Odbor za finance, in sicer poslanec Bojan Podkrajšek nadomešča poslanko Suzano Lep Šimenko iz poslanske skupine Slovenske demokratske stranke.</p>
               <p>Kolega Rajh, izvolite.</p>
            </sp>
            <sp who="RajhAndrej">
               <speaker>PODPREDSEDNIK MAG. ANDREJ RAJH:</speaker>
               <p>Tako, tudi na Odboru za infrastrukturo, okolje in prostor smo dobili pooblastilo: poslanka Mateja Udovč iz poslanske skupine SMC nadomešča poslanca Igorja Zorčiča.</p>
            </sp>
            <sp who="PolnarRobert">
               <speaker>PREDSEDNIK ROBERT POLNAR:</speaker>
               <p>Hvala lepa.</p>
               <p>Gospe in gospodje, zdaj bomo nadaljevali s predstavitvami stališč predstavnikov vlade in vabljenih. Danes je bil odziv na vabilo zelo nedvoumen in številčen. Tako, da nas je danes tukaj res veliko in predlagam takole tako predstavnikom vlade, se pravi z ministrstev, kot ostalih povabljenih, ki boste želeli besedo, da se v svoji uvodni obrazložitvi omejite na 10 minut razpoložljivega časa.</p>
               <p>Najprej ima besedo državna sekretarka na Ministrstvu za finance, gospa Natalija Kovač Jereb.</p>
               <p>Izvolite, prosim.</p>
            </sp>
            <sp who="KovačJerebNatalija">
               <speaker>NATALIJA KOVAČ JEREB:</speaker>
               <p>Najlepša hvala za besedo.</p>
            </sp>
            <sp who="PolnarRobert">
               <speaker>PREDSEDNIK ROBERT POLNAR:</speaker>
               <p>Malo bližje si dajte mikrofon. Tako.</p>
            </sp>
            <sp who="KovačJerebNatalija">
               <speaker>NATALIJA KOVAČ JEREB:</speaker>
               <p>Najlepša hvala za besedo. Spoštovani predsednik, spoštovani poslanci, spoštovane poslanke, spoštovani gostje.</p>
               <p>V Sloveniji se že od leta 2012 izvaja množično vrednotenje nepremičnin. Cilj množičnega vrednotenja nepremičnin je zagotoviti podatek o oceni tržne vrednosti vseh nepremičnin v državi. Podatki so namenjeni različnim uporabam, zato morajo ostati objektivni in karseda kakovostno odraziti ceno tržne vrednosti. Iz naslova vrednotenja ne izhajajo ne pravice ne obveznosti. Vsak uporabnik tega podatka uporabo predpiše glede na cilj, ki ga zasleduje. Se pravi, tako je poseben režim za uporabo podatkov že predpisan za uveljavitev pravic iz javnih sredstev, kjer je upoštevan tudi interes varovanja kmetijskih in gozdnih zemljišč. Še enkrat pa želim poudariti, da je razprava o vplivu vrednosti na višini obdavčitve nepremičnin v tem trenutku še preuranjena.</p>
               <p>V nadaljevanju se bom opredelila do navedb predlagatelja, in sicer po posameznih točkah.</p>
               <p>Navedba, da se z novim poskusnim vrednotenjem nerazumno povečujejo vrednosti kmetijskih in gozdnih zemljišč, je neutemeljena. Po podatkih trga nepremičnin so se v času od zadnje indeksacije, se pravi v letu 2017 do leta 2019, povišle cene vseh nepremičnin in ne zgolj kmetijskih in gozdnih zemljišč. Porast cen kmetijskih in gozdnih zemljišč je povsem primerljiv ali celo nižji od porasta cen ostalih vrst nepremičnin.</p>
               <p>Za lastnike je tudi pomembno, da bo pri vpisu novih vrednosti začela veljati tudi možnost uveljavljanja posebnih okoliščin. V primeru, ko se bodo te nanašale na večja območja, se pravi v primeru žledu, podlubnikov, se bodo take posebne okoliščine priznale po uradni dolžnosti na podlagi ugotovitve državnega organa o nastali škodi, zato lastnikom ne bo potrebno storiti nič. Vse to navedeno tudi predpisujeta 28. in 29. člen Zakona o množičnem vrednotenju nepremičnin. Se pravi je sistemska rešitev že v samem zakonu.</p>
               <p>Izpostavila bi, da je po Zakonu o kmetijskih zemljiščih, ki skladno z ustavo služijo varovanju kmetijskih zemljišč, poseben varovalni režim določen le za zemljišča, ki so kmetijska po svoji namenski rabi. Se pravi, ko se na zemljišču namenska raba spremeni v stavbno zemljišče, to ni več varovano kmetijsko zemljišče. Povišanja vrednosti, ki se omenjajo v navedenem gradivu, se ne nanašajo na kmetijska in gozdna zemljišča, temveč se nanašajo na ta zemljišča, kjer se je spremenila namembnost. Se pravi tukaj gre za stavbna zemljišča. Z novim vrednotenjem se namreč odpravljajo anomalije v vrednotenju stavbnih zemljišč, ki so se do sedaj zaradi slabih podatkov o namenski rabi vrednotila po dejanski rabi vrednotila po dejanski rabi. Dosedanji način vrednotenja stavbnih zemljišč je bil v ocenjevalski stroki močno kritiziran kot neprimeren, saj je odstopal od tržnega vrednotenja.</p>
               <p>V nadaljevanju pa želim pojasniti še nekatera dejstva v okoliščine.</p>
               <p>Ker še ni sistemsko zbranih podatkov o pozidanosti in stopnjah komunalne opremljenosti stavbnih zemljišč, je model vrednotenja stavbnih zemljišč naravnan na vrednotenje komunalno neopremljenih stavbnih zemljiš. Se pravi, to posledično pomeni, da je torej manjši segment stavbnih zemljišč, ki je že komunalno opremljen, tudi danes še vedno podcenjen. Cilj pa je, da se bo v prihodnje na podlagi nastajajoče evidence stavbnih zemljišč tudi ta podatek vključil v model in izboljšal kakovost vrednotenja stavbnih zemljišč.</p>
               <p>Model vrednotenja za kmetijska in gozdna zemljišča upošteva bistvene značilnosti kmetijskih zemljišč, ki tudi vplivajo na tržno vrednost. Tukaj je posebno še potrebno poudariti, da modeli vrednotenja so bili že usklajevani s strokovno javnostjo, v teku javne razprave pa je lahko pripombe podajala tudi laična javnost. Vse podane pripombe so se v primeru upravičenosti tudi upoštevale.</p>
               <p>Zakon o množičnem vrednotenju nepremičnin je bil z vidika skladnosti z načelom zakonitosti v celoti usklajen s pravno stroko in tudi sledi ustavnim načelom. Zakonski okvir je za uporabnika predvidljiv, hkrati pa mu tudi omogoča dinamično ugotavljanje modelov vrednotenja s ciljem čim boljše ocene tržne vrednosti. Zakon določa tudi kriterije za kakovostno uporabljene podatke in za kakovost rezultatov. Tržne vrednosti nepremičnin ne predpisuje množično vrednotenje, temveč množično vrednotenje te zgolj ugotavlja na podlagi realiziranih cen, se pravi na podlagi sklenjenih kupoprodajnih poslov na trgu. Vse lastnosti kmetijskih in gozdnih zemljišč ter njihove morebitne neekonomske funkcije na trgu prispevajo k oblikovanju cene, zato se take omejitve že odražajo v cenah nepremičnin.</p>
               <p>Problematika neurejenega lastništva zemljišč pod javnimi železnicami in predvsem pod cestami. Tega se na vladi zavedamo in izvedba te naloge je odvisna tudi od vsake posamezne občine. Vlada se trudi, da se čim prej evidentira dejansko stanje na teh zemljiščih in se tako omogoči, da se upoštevajo pri samem vrednotenju. Zagotovitev tega podatka v javnih evidencah pa bo zagotovo pripomogla tudi k hitrejšemu urejanju teh lastniških razmerij.</p>
               <p>Po Zakonu o množičnem vrednotenju nepremičnin se po namenski rabi vrednotijo vsa prazna zemljišča. Se pravi, to so zemljišča z neizkoriščenim potencialom. Tak pristop je tudi skladen z ocenjevalskim standardom.</p>
               <p>V nadaljevanju bi želela še povedati, da vsako odstopanje od standardov ocenjevanja bi pomenilo neenako obravnavo lastnikov stavbnih zemljišč, hkrati pa tudi odstop od tržnega načina vrednotenja teh zemljišč. Posledično pa bi lahko taka odstopanja tudi pomenila, da lastniki nebi imeli več možnosti uveljavljanja pravnega sredstva, se pravi, da se v postopku ugotavljanja posebnih okoliščin, katerega cilj je tudi, da se izboljša ta ocena tržne vrednosti.</p>
               <p>Zavedamo se tudi okoliščin, da je sprememba namembnosti iz kmetijskega in gozdnega v stavbno zemljišče dolgotrajen postopek in v tem postopku se izvaja varovanje obsega kmetijskih in gozdnih zemljišč. Praksa tudi kaže, da pobudo za spremembo namembnosti v pretežni meri podajo prav lastniki sami. In se pravi, ko je enkrat določena namenska raba stavbno zemljišče, pa imajo lastniki tudi možnost podati zavrnitev te namenske rabe nazaj v prvotno stanje. Prav realno ocenjevanje teh tržnih vrednosti kmetijskih in gozdnih zemljišč bo po mnenju vlade zmanjšalo težnje lastnikov kmetijskih zemljišč po spremembah namembnosti v stavbna zemljišča.</p>
               <p>Vlada glede na to predlaga in meni, da se predlagani sklepi v celoti zavrnejo.</p>
               <p>Najlepša hvala.</p>
            </sp>
            <sp who="PolnarRobert">
               <speaker>PREDSEDNIK ROBERT POLNAR:</speaker>
               <p>Hvala, gospa državna sekretarka. Nadaljujemo s predstavnikom Ministrstva za okolje in prostor, to je državni sekretar gospod Prijon.</p>
               <p>Gospod Aleš Prijon, izvolite. Imate besedo.</p>
            </sp>
            <sp who="PrijonAleš">
               <speaker>ALEŠ PRIJON:</speaker>
               <p>Hvala lepa. Spoštovani predsedujoči, spoštovane poslanke in poslanci ter ostali udeleženci današnje skupne seje obeh odborov.</p>
               <p>Cilj množičnega vrednotenja nepremičnin je, da se ocenjena splošna tržna vrednost kar najbolj približa dejanski tržni vrednosti nepremičnine. Množično vrednotenje nepremičnin temelji na podatkih in na modelih, ki na podlagi teh podatkov ocenijo vrednost posamezne nepremičnine. Geodetska uprava Republike Slovenije kot organ v sestavi Ministrstva za okolje in prostor na podlagi zakona o množičnem vrednotenju nepremičnin izvaja naloge organa vrednotenja. Omenjeni zakon organu vrednotenja nalaga izvedbo več nalog. Geodetska uprava zunanje naloge izvaja v skladu z zastavljeno časovnico. Tako, da se jutri zaključuje obdobje javne <stage>/ nerazumljivo /</stage> modelov in zbiranja pripomb nanje. Vsakršno poseganje v veljavno zakonodajo na tem področju bi pomenilo, da so bili dosedanji napori organa vrednotenja skupaj s porabljenimi resursi brezpredmetni, saj bi se praktično vse naloge morale začeti izvajati znova.</p>
               <p>Dovolite, da se opredelim do navedb predlagatelja po posameznih točkah.</p>
               <p>Točka nerazumno povečanje vrednosti kmetijskih in gozdnih zemljišč. Kot rečeno uvodoma, je cilj množičnega vrednotenja nepremičnin, da se ocenjene posplošene tržne vrednosti kar najbolj približajo dejanskim tržnim vrednostim oziroma izvedenim tržnim cenam obravnavanih nepremičnin, to je tistih doseženih na trgu. Pri tem je pomembno kako so po Zakonu o vrednotenju nepremičnin definirana kmetijska zemljišča. Že po starem ZMVN so se kmetijska zemljišča definirala na podlagi podatka o namenski rabi zemljišč. Zgolj na območju stavbnih zemljišč, drugih zemljišč in zemljišč, na katerih so stale stavbe, so se kmetijska zemljišča lahko določila na podlagi dejanske rabe. Podatki izkazujejo, da se že po starem ZMVN od vseh zemljišč, ki so se vrednotila s prejšnjim modelom, kar 85 % teh zemljišč določilo na podlagi namenske rabe iz prostorskih planov občin in zgolj 15 % tudi z dejansko rabo zemljišč. To pomeni, da vpliv uporabe najgospodarnejše rabe zemljišč, kar določajo mednarodni standardi ocenjevanja in določbe ZMVN-1, v primerjavi z uporabe dejanske rabe v preteklosti ni imel velikega vpliva na ocenjene vrednosti kmetijskih zemljišč. Pri gozdnih zemljiščih pa je omenjeni odstotek celo višji, in sicer 91 %.</p>
               <p>Cene vseh zemljišč v Sloveniji, tako kmetijskih zemljišč, gozdnih zemljišč, stavbnih zemljišč kot tudi vseh drugih vrst zemljišč, so v stalnem vzponu od leta 2007, ko je GURS pričel s spremljanjem cen in trga nepremičnin. Trende vzpona cen vseh zemljišč lahko tudi pričakujemo v bodoče, saj je to omejena dobrina, omejena ponudba, povpraševanje pa je seveda s časom vse večje.</p>
               <p>Potem, naslednje področje, vrednotenje kmetijskih in gozdnih zemljišč po namenski rabi. Zakaj najgospodarnejša raba zemljišč, torej namenska raba zemljišč in ne dejanska raba zemljišč kot temeljno izhodišče pri ocenjevanju vrednosti? Mednarodni standardi ocenjevanja vrednosti Odbora za mednarodne standarde ocenjevanja vrednosti, ki so v Sloveniji predpisani kot uradni standardi za posamično ocenjevanje vrednosti nepremičnin, opredeljujejo, da tržno vrednost sredstva nepremičnine odraža njegova najgospodarnejša raba. Najgospodarnejša raba sredstva je tista, ki maksimira njegov potencial, ki omogoča zakonito dopustno in finančno izvedljiva. Najgospodarnejša raba se lahko nanaša na nadaljevanje sedanje uporabe sredstva ali na neko drugačno vrsto uporabe. Stališče ocenjevalske stroke je torej, da se za tržno vrednotenje uporablja tista raba, ki maksimira potencial. Pri zemljiščih je praviloma najgospodarnejša raba njihova namenska raba, ki pravno omejuje oziroma določa možno uporabo. To je tudi raba, ki oblikuje položaj nepremičnin na trgu. Ko se na primer prodaja neko zemljišče, na katerem se sicer še kmetuje, vendar je to zemljišče namenjeno gradnji, pomeni, da je po namenski rabi namenjeno gradnji, bo prodajalec hotel maksimirati svojo korist tako, da bo zemljišče prodajal kot stavbno zemljišče, ki ima višjo ceno na trgu, kupec pa bo v pričakovanju izrabe zemljišča za dovoljene in načrtovane namene, torej za gradnjo, pripravljen za tako zemljišče plačati ceno, ki bo višja kot je ocena kmetijskega zemljišča. Ceno na trgu bo torej krojila namenska raba in ne dejanska raba zemljišča. Ko bo posamični ocenjevalec vrednosti za tako zemljišče poskušal oceniti njegovo tržno vrednost, bo izhajal iz cen na trgu za stavbna in ne iz cen za kmetijska zemljišča. Najgospodarnejšo rabo za potrebe množičnega vrednotenja določa Zakon o množičnem vrednotenju nepremičnin v 3. členu, kjer so opredeljena temeljna načela. Določeno je, da se nepremičnine vrednoti glede na njihovo najgospodarnejšo rabo. Z za zemljišča je njihova najgospodarnejša raba njihova namenska raba, razen za zemljišča pod javnimi cestami in železnicam ter za vodna zemljišča, ki so pravzaprav zemljišča z izkoriščenim potencialom, io pomeni so že pozidana ali imajo ozko omejeno rabo, in kjer je, enako kot za stavbe oziroma pozidana zemljišča, dejanska raba zemljišč.</p>
               <p>Zdaj, glede na to Ministrstvo za okolje predlaga odboru, da teh sklepov ne sprejme. Zdaj, te sklepi, prvi štirje sklepi so vsebinsko enaki, so pa bolj precizni. Zadnja dva sklepa se pa ne nanašata na naše ministrstvo.</p>
               <p>Hvala lepa.</p>
            </sp>
            <sp who="PolnarRobert">
               <speaker>PREDSEDNIK ROBERT POLNAR:</speaker>
               <p>Hvala, gospod državni sekretar.</p>
               <p>Sprašujem predstavnico Ministrstva za kmetijstvo, gozdarstvo in prehrano ali želi besedo. Dobro. Državni sekretar bo malo zamudil, saj je bilo tudi sporočeno, ker ima druge obveznosti v tej hiši.</p>
               <p>In nadaljujemo s predstavnico Ministrstva za infrastrukturo. Gospa Goršek, vi bi verjetno želeli besedo?</p>
               <p>Izvolite, prosim.</p>
            </sp>
            <sp who="unknown-F">
               <speaker>GOSPA _________:</speaker>
               <p>Hvala. Spoštovani.</p>
               <p>V okviru sistema množičnega-</p>
            </sp>
            <sp who="PolnarRobert">
               <speaker>PREDSEDNIK ROBERT POLNAR:</speaker>
               <p>Samo trenutek, gospa.</p>
               <p>Jaz sem vas samo s priimkom omenil, zdaj pa za korektnost pri magnetogramu bom povedal natančno. Gospa Anita Goršek, predstavnica Ministrstva za infrastrukturo.</p>
               <p>Zdaj pa izvolite.</p>
            </sp>
            <sp who="GoršekAnita">
               <speaker>DR. ANITA GORŠEK:</speaker>
               <p>Hvala.</p>
               <p>Torej, v sistemu množičnega vrednotenja nepremičnin se izvaja tudi evidentiranje dejanske rabe zemljišč, ki ležijo pod javno cestno in javno železniško infrastrukturo.</p>
               <p>Drži, lastniško stanje zemljišč pod javno prometno infrastrukturo je še vedno precej neurejeno, še vedno velik problem in to je bil tudi glavni razlog, da se je vzpostavil sistem evidentiranja dejanske rabe. Po tem sistemu bo zelo jasno razvidno, prvič, kje pravzaprav v naravi potekajo ceste in železnice v zemljiškem katastru. Zdaj takšne evidence nimamo. Evidenca, ki je v zbirnem katastru gospodarske javne infrastrukture, kaže samo linijski potek objektov, zdaj pa bodo vsi ti objekti evidentirani kot poligoni tako, da bo jasno vidna tudi površina. Torej, lastništvo vsekakor je problem, ni pa to pogoj za izvedbo evidentiranja. Namreč, evidentirano bo tako: če je cesta v naravi, bo evidentirana kot cesta. Ne bo se preverjalo pri tem ali je zemljiško-knjižno urejeno ali ne. Tudi lastniki nimajo s tem nikakršnih obveznosti, vse evidentiranje mora izvesti upravljavec infrastrukture - recimo, če imamo občinsko cesto, je to občina - in te podatke poslati v matično evidenco, ki je pri Direkciji Republike Slovenije za infrastrukturo. Ni pa to noben razlastitveni ukrep, ti postopki se morajo izvesti absolutno neodvisno od tega.</p>
               <p>Evidentiranje se izvaja, zakonski rok je, da se do 1. aprila 2020 podatki, ki se zberejo v matični evidenci pri direkciji za infrastrukturo, pošljejo v zemljiški kataster, kjer bodo tudi javno vidni. Vsak zemljiško-knjižni lastnik bo imel možnost ugovorov bodisi, da je evidentirana dejanska raba tam, kjer nebi smela biti bodisi, da ni evidentirana, pa bi morala biti.</p>
               <p>Zdaj, namen, zakaj se je šlo to. Seveda, zasledovala se je pravičnost pri obdavčitvi nepremičnin, kajti bilo bi zelo nepravično, da bi tam, kjer zemljiško-knjižna razmerja niso urejena, nekdo moral plačevati davek, če po njegovem zemljišču poteka javna prometna infrastruktura.</p>
            </sp>
            <sp who="PolnarRobert">
               <speaker>PREDSEDNIK ROBERT POLNAR:</speaker>
               <p>Hvala lepa.</p>
               <p>Zdaj dajem besedo oziroma sprašujem ali želi besedo generalni direktor Geodetske uprave Republike Slovenije.</p>
               <p>Gospod Tomaž Petek, izvolite. Imate besedo.</p>
            </sp>
            <sp who="PetekTomaž">
               <speaker>TOMAŽ PETEK:</speaker>
               <p>Hvala, predsedujoči. Spoštovane poslanke in poslanci, cenjeni gostje te združene seje obeh odborov.</p>
               <p>Dovolite mi, da samo v parih besedah orišem aktivnosti, ki jih izvaja Geodetska uprava Republike Slovenije kot organ vrednotenja v tem trenutku.</p>
               <p>Namreč, v skladu z zakonom smo ravno na zaključku faze javne razgrnitve modelov in predstavitve poskusno izračunanih vrednosti nepremičnin in geodetska uprava je tukaj v funkciji izvajanja zakona vsem lastnikom nepremičnin omogočila vpogled v te poskusno izračunane vrednosti. In glede na navedbe iz zahteve za sklic nujne seje bi želel komentirati, da se dejansko povečuje ocenjena vrednost vseh nepremičnin v Sloveniji tam nekje za 26 % v primerjavi s ocenjenimi vrednostmi, ki so bile rezultat prejšnjega vrednotenja nepremičnin, skratka iz 123,6 na 156,9 milijard evrov. Ni pa možno neposredno primerjavo opravljati med vrednostjo nepremičnine iz leta 2016 in danes, kajti treba je vedeti, da se je z novim zakonom, Zakonom o množičnem vrednotenju nepremičnin 1, spremenilo tako število modelov vrednotenja kot tudi število vrednostnih con v katere so razvrščene istovrstne nepremičnine. In tako je. Pa seveda uporabljajo se bolj natančni podatki in pa tudi drugi podatki, namreč ravno podatki iz prostorskih aktov lokalnih skupnosti. Podatki o namenski rabi leta 2011 niso bili v celoti dosegljivi, zato se je takrat dovolila uporaba dejanske rabe zemljišč namesto namenske rabe v nekaterih primerih, danes imamo na voljo vse podatke o namenski rabi iz vseh občin. Imamo podatke tudi o nepremičninah bistveno izboljšane, namreč v tem času so lastniki nepremičnin svoje nepremičnine preverili, uredili. V veliki meri smo tudi z izvajanjem kontrol kakovosti izboljšali trenutno evidentiranost nepremičnin v Republiki Sloveniji.</p>
               <p>Kot rečeno, se zahteva za sklic nujne seje usmerja na vrednotenje kmetijskih in gozdnih zemljišč. Bilo je že omenjeno, da se kmetijska zemljišča povečujejo - tista, ki so danes vrednotena po modelu kmetijskih zemljišč, za 14,7 %. Res pa je, da je od vseh kmetijskih zemljišč, od tistih, ki so bila vrednotena z modelom kmetijskih zemljišč, to je približno 3,2 milijona parcel, okrog 34 % ozemlja Slovenije, je 85 % tistih, ki so bila tudi že v prejšnjem sistemu množičnega vrednotenja vrednotena po namenski rabi. Torej danes je problematično, ali pa tisto, kar je bilo omenjeno kot veliko povečanje za približno 2,4 % vseh zemljišč, ki so vrednotena po modelu za kmetijska zemljišča, so bila nekoč vrednotena po dejanski, danes pa so po namenski rabi in predstavljajo eno od stavbnih zemljišč. In tukaj gre za nekje osemkratno povečanje vrednosti za približno 230 tisoč parcel oziroma 0,8 % ozemlja Slovenije ali 168 kvadratnih kilometrov.</p>
               <p>Glede modelov vrednotenja je bilo že veliko povedanega. Vpliv parametrov, ki so v modelih vrednotenja uporabljeni, je ravno zdaj v času javne razgrnitve še ponovno pod pozornostjo javnosti, lastnikov nepremičnin, interesnih združenj. Na geodetski upravi vse argumentirane pripombe in predloge bodisi za spremembo območij vrednostnih con bodisi za spremembo vrednostnih ravni upoštevati oziroma bomo za mnenje prosili občine, ki se bodo do prejetih pripomb morale opredeliti. In v kolikor bodo argumentirane, bodo seveda upoštevane.</p>
               <p>Tako, da menimo, da postopek množičnega vrednotenja, ki ga izvajamo trenutno v skladu z veljavnim zakonom, ima ustrezen pravni okvir in ne vidimo potrebe za spreminjanje tega pravnega okvira oziroma zakona o množičnem vrednotenju v teh določbah. Prav tako bi želel poudariti, da smo vezani na razpoložljive podatke, skratka matičnost evidenc je tista, ki nas z zakonom zavezuje, da uporabimo v postopku množičnega vrednotenja. Uporabili smo vse nam dostopne podatke. Tistih podatkov, ki pa so bili tudi nekje v pobudi omenjeni, kot so razvojne stopnje zemljišč oziroma komunalna opremljenost, pa v tem trenutku žal sistemsko geodetska uprava nima na voljo in jih je tudi zato težko neposredno v modeli uporabiti pri vrednotenju.</p>
               <p>O najgospodarnejši rabi je bilo že veliko povedanega, morda samo še en stavek. Namreč, tista zemljišča, ki so po dejanski rabi kmetijska zemljišča in so po aktih, prostorskih aktih občin uvrščena v namensko rabo stavbnih zemljišč, dejansko so njihove vrednosti rasle, ampak takšna zemljišča tudi na trgu dosegajo tržno vrednost, ki je običajno celo višja. Torej menimo, da so ta zemljišča pod-vrednotena tudi v današnjem sistemu vrednotenja, kajti modeli zastavna so zemljišča so po našem prepričanju umerjeni na komunalno neopremljena, torej smo uporabili nekako konservativni pristop k vrednotenju tovrstnih zemljišč.</p>
               <p>Glede omembe, da bi bilo potrebno upoštevati še dodatne vplive, pa je bilo že tudi rečeno, da je možnost tudi sistemska možnost uvajanja posebnih okoliščin, kot je na primer pri gozdovih, kjer lahko z uporabo člena zakona, ki govori o uvedbi posebnih okoliščin dobesedno na predlog akta državnega organa, skratka se uporabi v primeru naravnih nesreč v gozdovih lahko tudi tovrsten mehanizem, ki bo za obdobje, ki bo določeno, dal možnost primernejšega vrednotenja tovrstnih kmetijskih gozdnih zemljišč, kot sem omenil. Prav tako menimo, da bi odstopanje od uporabe namenske rabe na stavbnih zemljiščih v določenih primerih peljalo do neenake obravnave glede na dejansko uporabo takih zemljišč oziroma glede na druge lastnike nepremičnin. Tako, da je naše prepričanje, da lahko oprostitve oziroma administrativne posege ali kakršnekoli druga znižanja ali drugačne izjeme uveljavljajo resorni predpisi, ki bi uporabljali rezultate množičnega vrednotenja nepremičnin kot v svojih postopkih.</p>
               <p>Hvala.</p>
            </sp>
            <sp who="PolnarRobert">
               <speaker>PREDSEDNIK ROBERT POLNAR:</speaker>
               <p>Hvala, gospod generalni direktor.</p>
               <p>Zdaj imamo situacijo, da se nam je pridružil tudi državni sekretar na Ministrstvu za kmetijstvo, gozdarstvo in prehrano.</p>
               <p>Gospod Jože Podgoršek, imate besedo. Izvolite.</p>
            </sp>
            <sp who="PodgoršekJože">
               <speaker>JOŽE PODGORŠEK:</speaker>
               <p>Hvala lepa. Se opravičujem za zamudo, vendar-</p>
            </sp>
            <sp who="PolnarRobert">
               <speaker>PREDSEDNIK ROBERT POLNAR:</speaker>
               <p>Ni problem.</p>
            </sp>
            <sp who="PodgoršekJože">
               <speaker>JOŽE PODGORŠEK:</speaker>
               <p>Smo bili na tiskovni konferenci v Lukovici glede jutrišnjega pomembnega dne za hrano – tradicionalni slovenski zajtrk in pa Dan slovenske hrane.</p>
               <p>Glede te teme bom, samo dva, tri stavke mi dovolite, pa bom potem morda kasneje v razpravi še kakšno misel več povedal.</p>
               <p>Na nek način menimo, da je prav, da v Sloveniji ovrednotimo nepremičnine. Bi pa se naslonil morda samo na nekatere nepremičnine, zlasti ko govorimo o gozdovih, da poskušajmo najti mehanizme za to, da te škode v gozdovih, morda je bilo v predhodnih nagovorih že na to odgovorjeno, ampak vseeno, da, ker vemo, da zadnjih nekaj leto je Vlada Republike Slovenije vsako leto razglasila naravno nesrečo v gozdovih, ker je že od leta 2014 več kot 400 tisoč kubikov poškodovanih dreves v slovenskih gozdovih in predlagamo, no, tukaj pozivamo in tudi že delamo na tem z geodetsko upravo, moram biti iskren, in zavodom za gozdove za to, da bi naredili tudi te conacije kje so te škode bile in da se poskuša to ovrednotenje, pri vrednotenju upoštevati tudi ta dejstva.</p>
               <p>Ker sem obljubil, da bom kratek, bi v tem trenutku kar zaključil.</p>
            </sp>
            <sp who="PolnarRobert">
               <speaker>PREDSEDNIK ROBERT POLNAR:</speaker>
               <p>Hvala lepa, gospod državni sekretar.</p>
               <p>Zdaj prehajamo na predstavitev stališč vabljenih. Vse, ki se boste prijavili k razpravi, prosim, da se predstavite z imenom, priimkom in organizacijo oziroma inštitucijo s katere prihajate. In tudi velja pravilo, da samo en predstavnik posamezne inštitucije govori oziroma predstavlja stališča.</p>
               <p>Tamle je en gospod se že prijavil. Kar izvolite.</p>
               <p>Prosim, da se predstavite.</p>
            </sp>
            <sp who="RavnikBranko">
               <speaker>BRANKO RAVNIK:</speaker>
               <p>Hvala za besedo, gospod predsedujoči. Moje ime je Branko Ravnik, prihajam iz Kmetijsko-gozdarske zbornice Slovenije. Lep pozdrav vsem poslankam, poslancem, predstavnikom vlade, drugim gostom.</p>
               <p>Lahko rečem, da smo na Kmetijsko-gozdarski zbornici res zaskrbljeni zaradi ignorance do naših predlogov, namreč že od samega predloga zakona, kjer smo potem tudi aktivno sodelovali pri samem sprejemanju, imamo že ves čas enaka stališča. Veliko je bilo razprav, veliko naših argumentov podanih. Namreč, na zbornici smo zelo naklonjeni dialogu, tudi sami pripravljamo strokovne rešitve, se ne obnašamo samo kritizersko do vsega, kar prihaja na mizo in se ob dobrih strokovnih rešitvah znamo tudi uskladiti. V veliki meri pri tem zakonu ni bilo upoštevano tega, kar smo mi predlagali. Smo pa in bomo v nadaljevanju tudi danes zato, da dokažem to našo držo, ker je šlo za izrazito zavračanje naših konceptualnih predlogov, bomo predlagali tudi nekaj novih rešitev oziroma popravkov obstoječega modela.</p>
               <p>Se strinjamo z obrazložitvijo predlagatelja današnjega gradiva. Marsikaj tega je takega, kar seveda tudi sami zagovarjamo.</p>
               <p>Ne zdi se nam pa nekako logično, da se ekonomski položaj kmetijstva in gozdarstva slabša, vrednost nepremičnin se pa povečuje. To kaže samo na eno stvar – ekonomika v kmetijstvu je tako slaba, da prihaja do situacije, ko ljudje recimo, ki nimajo neposredne povezave s kmetijstvom in postanejo samo lastniki zemljišč, se tega pač poskušajo čim prej znebiti, zadaj je pa cela kopica špekulantov, ki so tako ali drugače prišli do premoženja, ki jim to predstavlja, bi rekel neko dobro naložbo za prihodnost in zaradi tega se pač tudi cene povečujejo. In to, kar se dogaja na trgu kmetijskih in gozdnih zemljišč, je po našem mnenju predvsem posledica špekulativnih nakupom in nima nikakršne veze z ekonomskim položajem kmetijstva. Zato je seveda tudi naše mnenje bilo ves čas in v osnovi in smo tako predlagali, da oziroma tudi danes nasprotujemo metodi primerljivih prodaj za kmetijska in gozdna zemljišča, ki so ta trenutek uporabljana kot model vrednotenja in predlagamo uporabo na donosu zasnovanega načina vrednotenja. Ker z metodo primerljivih prodaj, na podlagi katerega naj bi se oblikoval model vrednotenja kmetijskih in gozdnih zemljišč, kot rečeno, zajema med drugim špekulativne nakupe kmetijskih in gozdnih površin.</p>
               <p>Pa če pridem zdaj, recimo, da se po vsem obdobju, ko smo predlagali tak način vrednotenja, ni bilo to upoštevano, vseeno predlagamo, da v kolikor se za vrednotenje kmetijskih in gozdnih zemljišč metoda primerljivih prodaj ne bo spremenila, predlagamo, da bi namesto več razredov bonitetnih točki in rastiščnega koeficienta, bolj smiselno za ta modela s faktorjem prenesti dejanske bonitetne točke oziroma točke rastiščnega koeficienta zemljišča, s čimer bi na namesto posploševanja ohranili točnost podatkov.</p>
               <p>Opozarjamo tudi na nujnost povečanja števila vrednostnih con kmetijskih in gozdnih zemljišč. Mi dvomimo, da v celotnem Pomurju, celotni Koroški, celotni Beli krajini, celotni Notranjski, da ta referenčna nepremičnina dosega enako vrednost.</p>
               <p>In pa predlagamo, da sistem uveljavljanja posebnih okoliščin, ki vplivajo na vrednost nepremičnin, naj bo pri podatkih, ki se v okviru države ali občin sistematično zbirajo, podlaga za upoštevanje posameznih posebnih okoliščin brez nujnosti poseganja lastnika v, bom rekel med tovrstne zahteve sprememb.</p>
               <p>Druga taka vsebina, na katero opozarjamo, je seveda to, kar je bilo danes že večkrat omenjeno - namenska raba. In naše mnenje je, da naj kmetijska in gozdna zemljišča, četudi so po namenski rabi opredeljena kot stavbna zemljišča, dokler se na njih opravlja kmetijska ali gozdarska dejavnost vrednoti z modelom za kmetijska ali gozdna zemljišča.</p>
               <p>Mi nasprotno, kot je bilo omenjeno s strani predstavnika ministrstva za, predstavnice Ministrstva za finance in Ministrstva za okolje in prostor, menimo, da pomeni tako vrednotenje pritisk na 25 tisoč hektarjev, da bi se čim prej pozidali. Gre na nek način za prisilno prodajo enega velikega, množičnega obsega kmetijskih zemljišč. In to zakonodajalec priznava, saj je bilo rečeno približno takole: menimo, da je najgospodarnejša raba, se pravi zemljišč, ki so po namenski rabi stavbna, pozidava. Ampak z vidika rabe kmetijskih zemljišč je to nesprejemljivo. 25 tisoč hektarjev. Pa mi smo že pozidali tekom teh desetletij enormno količino. In mi smo se, ko smo se pogovarjali o zakonodaji, takrat rekli »mi rabimo mehanizem, ki bo lastniku, ki ne želi zakonodaji takrat rekli »mi rabimo mehanizem, ki bo lastniku, ki ne želi, da je to po namenski rabi kmetijsko zemljišče, en postopek, ki bo v zelo kratkem času spremenil to rabo nazaj v kmetijsko zemljišče«. In je bil obljubljeno, da bo ta postopek res hiter. Mi to pričakujemo, da bo, bi rekel dam pobudo in v roku, ne vem, parih tednov bo zadeva rešena. Mislim, mi ne vidimo v zdajšnji zakonodaji takega postopka. Mnogo je lastnikov, ki niso po svoji volji prišli do namenske rabe stavbno zemljišče in mnogo je teh zemljišč, ki sploh ne morejo biti pozidana zaradi tega, ker so se pogoji na OPPN-ju spremenili in taki in drugačni kriteriji, sploh za pozidavo in zdaj bo to kar naenkrat, bi rekel neko dodatno breme, ki ga ne boš mogel nikomur prodati, ne boš ga mogel pozidati, vrednoteno bo pa tako kot je pač z zakonom določeno.</p>
               <p>Se pravi cel kup je zadev. In sicer bilo je že omenjeno tudi ustavno sodišče, ki meni, da dejansko gre za, ne smemo lastnikom nalagati nesorazmerno visokih davkov, ki so odvisno od tega kaj bo s tem premoženjem naredil v prihodnosti. Tudi menimo, da je ta model vrednotenja stavbnih zemljišč neusklajen s prostorsko zakonodajo, ki upošteva več stopenj. Sicer je bilo danes rečeno, da upošteva tisto najnižjo možno vrednost, ampak v glavnem niti, bi rekel niti statistika oziroma niti evidenca v tem delu ni še v popolnosti ustrezna.</p>
               <p>In tretjo, danes večkrat omenjeno infrastrukturo. Se pravi občinske, državne ceste, druga javna infrastruktura, ki je javnega pomena. Jasno je in tudi pričakujemo seveda, da se bo prepisal samo tisti del nepremičnine, ki je neobremenjen z javno infrastrukturo. In danes je bilo večkrat rečeno, da ta del ni urejen in da bo kar nekaj časa še trajalo, da bo urejen. Mi menimo, da do 1. 4. te ureditve ne bo in tudi lastnikom bi morala biti dana možnost, da še pred 1. 4. dejansko te zadeve uredijo. In mi menimo, dokler popis dejanske rabe državnih in občinskih cest, železniške infrastrukture ne bo izveden in vpisan v uradne evidence, ne moremo tega pripisat posplošeni tržni vrednosti nepremičnin.</p>
               <p>In napake v metodah in modelih ter napake v podatkih države in občin, ki so osnova za vrednost nepremičnin, je potrebno pred izvedbo vrednotenja odpraviti.</p>
               <p>Mi vemo, da bo to osnova za davek na nepremičnine, in to ena od, bi rekel od temeljnih uporab tega množičnega vrednotenja. In mislimo, da je še mnogo preveč nedorečenih stvari pri tem množičnem vrednotenju. In namesto hitenja predlagamo, da se za ustreznejše vrednotenje nepremičnin popravi metode, modele vrednotenja, uredi vse evidence o nepremičninah, nato pa na podlagi pravilnih podatkov, začenši s podatki, ki jih za potrebe vrednotenja zagotavlja država in občine, začne z množičnim vrednotenjem nepremičnin.</p>
               <p>Hvala lepa.</p>
            </sp>
            <sp who="PolnarRobert">
               <speaker>PREDSEDNIK ROBERT POLNAR:</speaker>
               <p>Hvala, gospod Ravnik.</p>
               <p>Vaš sosed na desni strani se je prijavil.</p>
               <p>Izvolite, imate besedo. Prosim, da se predstavite.</p>
            </sp>
            <sp who="BejaJanez">
               <speaker>JANEZ BEJA:</speaker>
               <p>Predsednik, hvala za besedo. En lep pozdrav. Janez Beja, Zveza lastnikov gozdov Slovenije. Seveda, spoštovane poslanke, poslanci, predstavniki vlade, GURS-a in vsi prisotni, en lep pozdrav.</p>
               <p>Veliko je bilo že povedano s strani predlagatelja današnje seje. Precej izčrpno je povedal tudi direktor Kmetijsko-gozdarske zbornice gospod Ravnik. Me je pa majčkeno spodbudil, kar se mu zahvaljujem, sekretar gospod dr. Podgoršek, ko je omenil gozd in kaj vse funkcije gozda nudijo. Bi želel, da za 2 minuti, da samo orišem kaj je gozd, slovenski gozd. To ni evropski gozd, to ni zahodni gozd, ampak to je samo in edino slovenski gozd.</p>
               <p>Pritisk na gozdove, slovenske gozdove, gozdove zasebnih, privatnih lastnikov je postal nevzdržen. Najprej s strani narave. Nekaj je omenjal že tudi sekretar. Snegolom, žledolom, vetrolom. Celo rima se, ampak dejansko je tako. Napad podlubnikov in tako naprej. Kar se tiče same narave, je to to. Vemo, koliko hektarov, kubikov smo v zadnjih desetih letih dejansko razvrednotili, dejansko razvrednotili. Zaradi 5. člena Zakona o gozdovih imamo invazijo na naše gozdove. Rekreativci, nabiralci, sprehajalci, kolesarji, motoristi, vse to je v naših gozdovih. Ampak ne v državnih, ampak zasebnih, privatnih gozdovih. Imamo preštevilčno divjak, ki nam, imam podatek od Zavoda za gozdove, čisto, po domače povedano frišno, 40 % vseh slovenskih gozdov se ne more pomladiti zaradi preštevilčne divjadi. 40 % slovenskih gozdov. A mi tega klica ne slišimo. Seveda imamo tudi zveri. Pa bo kdo rekel »pa kaj mate gozdarji pa gozd z zvermi«, veste, ena stvar je res dobra, to moram priznati – več bo zveri, manj bo sprehajalcev, potem niti 5. člena ne bomo potrebovali spreminjati. Res pa tudi je, da je nevzdržno, da lastnik ne upa v gozd na določenih območij, da bi normalno gospodaril v svojem gozdu. Seveda, na koncu, pa zaradi katerega danes tu sedimo, je pa vlada, ministrstva in razne institucije, ki nam tako ali drugače bremenite naš vsakdanji dan oziroma nam jemljete tiste drobtine, ki jih dobimo na podeželju iz kmetijstva in gozdarstva.</p>
               <p>Da mi ne bo kdo očital, da govorimo nekaj na pamet, imam, mogoče eden redkih tu, izpis iz leta 2013, res je, da za mojo kmetijo, kjer imamo stare vrednosti. In sem prepisal dol nove vrednosti. In moram takoj poudariti, da nikakor ne drži, kar je rekla gospa sekretarka iz Ministrstva za finance, gospa Natalija Kovač Jereb, da kjer ni spremembe namembnosti, ni dviga. To je čista laž, se opravičujem. Tu imamo dokaze, imamo na spletu, lahko takoj preverimo. Tudi tam, kjer ni spremembe namembnosti, imamo dva, tri in več –kratnik. Tudi tam, kjer nimamo spremembe namembnosti in nimamo zazidljivih parcel ali karkoli, imamo večkratnike dviga. Tu imam tudi dokaz. Tule piše, stoprocentna parcela, gozdna parcela, kjer jasno piše, da smo šli iz 36 tisoč evrov na 83, 84 tisoč evrov, pa nikjer ni zabeleženo in ovrednoteno, da bi bilo kakšno namembnost spremenjena oziroma stavbišče.</p>
               <p>Kaj je največji problem? Problemov je ogromno, ampak bi začel tu – tržna vrednost. Pa se bom spet povrnil na spoštovano sekretarko, ko ste omenila, da se moramo približati. Približati čemu? Dejanskemu stanju, ste rekla. Ampak to je daleč od dejanskega stanja. Ker, če pogledamo tale zemljevid Slovenije in da je območje, cone, 65 kilometrov zračne linije, verjemite mi, da se ne moremo približati dejanskemu stanju. In to je cona, ki zasega, to pa sigurno vem, spoštovani poslanke in poslanci, da poznamo Slovenijo, da od Zasavja pa do celotno južnim celom ljubljanskega območja do Logatca je ena cona. In mi tu govorimo o dejanskem stanju. Verjemite mi, da to ni dejansko stanje, da tu imamo v tej, če hočemo, bi moralo biti najmanj še deset con, ne pa ene. Vsaj še deset con, da bi se mogoče približno približali – približali, ne pa, da bi bilo po dejanskem stanju.</p>
               <p>Tako, da kar veliko, veliko stvari je neresnice. Zelo me je zabolelo, ko je bilo omenjeno, da smo lastniki sami želeli spremembo namembnosti. Mogoče je tudi to res, ampak to so špekulantje, ne kmetje, ne gozdarji, ki gospodarimo z gozdom. To so špekulantje. Ker kmetje in lastniki gozdov želimo kmetovati in gospodariti z gozdom, ne pa špekulirati z našo zemljo. Res pa je problem, da se je ogromno hektarov, ki jih je tudi omenil direktor zbornice, na silo spremenilo namembnost brez soglasja, celo brez vedenja lastnikov kmetijskih in gozdnih zemljišč. In to je velik problem.</p>
               <p>Omenjene so bile ceste, vodohrani, vsa javna infrastruktura. Ogromno je tega, ki je še vedno, še vedno ima lastnika, seveda zasebnega lastnika, po njih se vozimo vsi in niso urejena zemljišča. Gospodje župani komaj čakajo davek na nepremičnine, da bodo mastno dobili ta sredstva, a hkrati pa nočejo urediti evidenc, nočejo odkupiti zemljišč, nočejo vpisati v zemljiško knjigo. To so dejstva. Želijo denar in zato so zdajle modro tiho, da ko se vrednoti, da se čim bolj vrednoti, čim več ovrednoti, da bomo potem, ko bo davek na nepremičnine, lahko mastno kasirali od lastnikov kmetijskih in gozdnih zemljišč.</p>
               <p>Kaj narediti? Zdaj, tako kot je, kar večkrat ponavljam, predstavnik zbornice rekel, smo se tudi preko zbornice trudili, sestankovali, hodili eden do drugega, ampak izgleda, da smo hodili, ne vem, samo na uro gledati. Nič ni bilo posluha, pa ne s strani Ministrstva za finance, ne s strani ministrstva za okolje, niti s strani predstavnikov GURS-a. Res imam občutek, res imam občutek vseskozi, da nekako želimo, ne vem, uničiti kmete in lastnika zemljišč. Ker dvignili ste nam katastrski dohodek za 260 %. 260 %. Zdaj umetno dvigujete vrednost zemljišč, umetno nas hočete proglasiti za bogataše, čeprav večina kmetov, predvsem na podeželju, je zelo revnih. Zelo revnih in zato obstajajo ob treh, ob štirih zjutraj, hodijo v službo, da živijo in ohranjajo kmetije.</p>
            </sp>
            <sp who="PolnarRobert">
               <speaker>PREDSEDNIK ROBERT POLNAR:</speaker>
               <p>Gospod Beja, vi imate zdaj deset minut časa, ki ste ga porabili.</p>
            </sp>
            <sp who="BejaJanez">
               <speaker>JANEZ BEJA:</speaker>
               <p>Okej.</p>
            </sp>
            <sp who="PolnarRobert">
               <speaker>PREDSEDNIK ROBERT POLNAR:</speaker>
               <p>In vas prosim, da v dveh minutah dokončate svoje izvajanje.</p>
            </sp>
            <sp who="BejaJanez">
               <speaker>JANEZ BEJA:</speaker>
               <p>Bom. Hvala lepa, predsednik.</p>
               <p>Zato, kar sem kazal tule. Povečati število con obvezno. Povečati vsaj za trikrat. To je konkretni predlog. povečati število con. Povečati razpon ravni tako na kmetijskih kot gozdnih zemljiščih. Razpon pri gozdnih je samo od 1 do 10 in to se mora najmanj podvojiti, če ne potrojiti. Je pa res, da je tu še vedno, še vedno se ne bomo približali dejanskemu stanju, ampak mu morda, morda se bomo približali, približali tistemu, kar je. Je pa še vedno problem, da bodo bogati gozdovi kot so kočevski, bodo po tem množičnem vrednotenju ničvredni, eni primorski gozdovi, ki pa v sto letih ne zraste na njemu nič, pa so ne vem kako ovrednoteni. To je nezaslišano.</p>
               <p>Hvala lepa.</p>
            </sp>
            <sp who="PolnarRobert">
               <speaker>PREDSEDNIK ROBERT POLNAR:</speaker>
               <p>Hvala lepa.</p>
               <p>Imamo še prijavo, tamle gospa. Prosim vas, da se prijavite oziroma predstavite, pardon.</p>
               <p>Predstavite se prosim.</p>
            </sp>
            <sp who="KonečnikKunstMarinka">
               <speaker>MARINKA KONEČNIK KUNST:</speaker>
               <p>Spoštovani vsi prisotni cenjeni udeleženci današnje seje. Moje ime je Marinka Konečnik Kunst, sodelujem kot strokovna sodelavka Komisije za prostor pri Skupnosti občin Slovenije. Z menoj sta tudi gospa, dva gospoda župana. Dogovorili smo se, da jaz povem tiste ključne strokovne točke, bosta me pa verjetno v razpravi še kaj dopolnila.</p>
               <p>V imenu Skupnosti občin Slovenije se bomo oglasili na tisto točko, za katero je v za današnji razpravi prisojna občina, to je na določanje namenske rabe prostora, po zakonu, mogoče malo iz žabje perspektive, naj pa povem tudi, da se sama osebno ukvarjam s prostorskim načrtovanjem že več kot 35 let in te vsebine tudi v podrobnosti poznam.</p>
               <p>Po ustavi in po zakonu se namenska raba prostora določa v občinskem prostorskem načrtu. Občinski prostorski načrt je akt, s katerim občina določi namensko rabo prostora in načrtuje prostorske ureditve lokalnega pomena. Skozi načrtovanje namenske rabe zagotavlja možnosti za gospodarski razvoj in možnosti za razvoj vseh ostalih dejavnosti v prostoru. Predpisi določajo, da se tudi kmetijska in gozdna zemljišča določajo v prostorskih aktih občin v obliki namenske rabe prostora in določajo strokovne podlage po katerih se tako določanje zgodi.</p>
               <p>Moram povedati, da so občinski prostorski načrti izjemno zapleten sistem, ki terja veliko energije. Traja več let, minimalno pet, pa tudi to deset in več. V tem postopku sodelujejo številni akterji in gre praktično za podatek ali pa rezultat je namenska raba prostora, ki ne more biti bolj preverjena, kot je skozi ta postopek. V tem postopku sodeluje javnost, sodelujejo lastniki dva, trikrat v postopku, vsi nosilci urejanja prostora, tudi gozdarska stroka, tudi kmetijska stroka, pristojna ministrstva najmanj dvakrat v postopku akta s prvimi in drugimi mnenji in v postopku celovite presoje vplivov na okolje, kjer presojajo ali so odločitve občine vzdržne za okolje, ali omogočajo trajnostni razvoj in ali so za okolje in okolico sploh sprejemljive. Ne drži, da se namenska raba prostora določa mimo volje lastnikov. Ne bom rekla, da v preteklosti temu ni bilo tako, mi vemo, da smo, bom rekla namensko rabo določali v okviru socialističnega sistema bolj direktivno kot jo zdaj, vendar v Sloveniji ima sprejet občinski prostorski načrt že vsaj 170 občin, približno 20 jih je pred ciljno črto in konec leta bomo imeli stanje KOPN-ja ali pa recimo spomladi naslednje leto, ko občinskega prostorskega načrta ne bo imeli še recimo 10, 20 občin v tej državi.</p>
               <p>Skozi postopke občinskih prostorskih načrtov so se zemljišča, ki so bila v preteklosti morda brez volje lastnikov, vključena med stavbna zemljišča, temeljito prečistila. Občine namreč za vsak kvadratni meter novega stavnega zemljišča, ki ga predlagajo v občinskem prostorskem načrtu, morajo zagotoviti, mi rečemo temu nadomestna kmetijska zemljišča. To pomeni ena zemljišča, torej zemljišča, ki so v naravi kmetijska, pa so po namenski rabi stavbna, je treba vrniti med kmetijska zemljišča. Župani bodo bolj veseli kot mastnega davka na nepremičnine pobud različnih lastnikov stavbnih zemljišč, ki jih imajo v kmetijski rabi, da jih vrnejo v kmetijsko rabo, ker si bodo na ta način bistveno olajšale postopek priprave in sprejemanja prostorskega akta in tudi določanja namenske rabe prostora. Vsi župani, ki so skozi ta postopek sprejemanja občinskega prostorskega načrta že šli, so v bistvu preskakovali izjemno visoke in tudi trde in težke ovire zato, da so ta občinski prostorski načrt sprejeli. Vsi ostali podatki, ki se nanašajo na dejansko rabo prostora, so bistveno manj preverjeni kot je namenska raba prostora. V tem postopku sodeluje od 20 do 40, to se pravi občinskega prostorskega načrta, od 20 do 40 državnih organov različnih, ki vsak varuje v njem svoje interese.</p>
               <p>Zdaj, rezultat je nek kompromis, nek konsenz o tem na kakšen način se v občini določi namenska raba prostora. Običajno kompromis ali pa konsenz pomeni, da nobeden ni zadovoljen, kar pomeni, da je konsenz ali pa kompromis dober, ne? In občine uporabljajo občinski prostorski načrt za svoje nadaljnje delovanje. Na njega načrtujejo določene prostorske ureditve in tudi opremljanje zemljišč. Veliko kmetijskih zemljišč, torej stavbnih zemljišč, ki so v naravi kmetijska zemljišča, so komunalno opremljena. Načrtovalci včasih v šali rečemo, da imamo komunalno opremljena kmetijska zemljišča. In to, kar lahko iz prakse, nimam natančnih številk koliko od nezazidanih stavbnih zemljišč je v lasti kmetov, ampak imam pa podatke iz prakse, ki jo srečujem vsak dan. V naseljih imamo še relativno malo takih zemljišč, ki so v kmetijski rabi. Župani bodo veseli, če bodo za ta zemljišča prejeli pobude, da se jih izloči iz obsega stavbnih zemljišč, drugače gre pa za vse druge vrste nezazidanih stavbnih zemljišč, k jih občine potrebujejo za svoj razvoj.</p>
               <p>Morda še, torej tako bom rekla, občine tudi izvajajo postopke sprememb in dopolnitev svojih aktov. Tako, da vsi tisti, ki imajo željo in interes, da se njihova kmetijska zemljišča v naravi vrnejo tudi med kmetijska zemljišča po namenski rabi - preden bomo mi obdavčili nepremičnine, so ta zemljišča lahko tudi po vseh legitimnih postopkih vrnjena ponovno v kmetijsko rabo. Da pa številnim lastnikom torej ni v interesu, da se ta zemljišča vrnejo v kmetijsko rabo, pa potrjujejo razmere na terenu. Občina komaj sprejme občinski prostorski načrt, že tekajo okoli nje raznorazni odvetniki. ZUREP-2, sprejet leta 2017, uveljavljen v sredini lanskega leta, je omogočil upravni spor v zvezi z določitvijo namenske rabe in teh postopkov se občani lastniki zemljišč že poslužujejo. Poznam veliko primerov, ko odvetniki na občine naslavljajo kar odškodninske tožbe, ker so jim zemljišča vrnili med kmetijska oziroma med taka, ki jih več ne morejo zazidati. Tako, da ta zgodba ima tudi drugo plat.</p>
               <p>Še okoli sklepov. Opredeljujemo se samo do dveh. In sicer nasprotujemo sklepu pod številko 4. Občine pa izjemno podpirajo - z obema rokama, če je potrebno – sklep pod številko 3, predlog sklepa pod številko 3.</p>
               <p>Hvala lepa.</p>
            </sp>
            <sp who="PolnarRobert">
               <speaker>PREDSEDNIK ROBERT POLNAR:</speaker>
               <p>To je pravi čudež, da občine to podpirajo, res.</p>
               <p>Drugače, mimogrede, danes sem se malo pozanimal, res, da gre za oceno preko palca, ampak odmera sto metrov lokalne ceste stane približno 400 do 450 evrov. Sto metrov. Kilometer, ja, odvisno od konfiguracije terena, seveda, ampak recimo, da je to kilometer 4 tisoč 500 evrov. Pa da ima občina kot je denimo Šentjur, ki ima 161 kilometrov lokalnih cest pa 525 kilometrov javnih poti in nekategoriziranih cest, pa od tega približno 45 % še neodmerjenih, pa če to izračunamo, je takole milijon in 400 tisoč evrov samo za odmere, ob prihodkovni zmožnosti občine letno 16 in pol milijonov evrov. To sem si pripravil zato, ker se mi je zdelo, da bo to danes izpostavljeno in da si malo ustvarimo vtis kakšni denarji so to.</p>
               <p>Dobro, zdaj nadaljujemo s predstavitvami stališč gostov. Vi tamle, gospod, ste se prijavili za razpravo.</p>
               <p>Izvolite. Pa, če se predstavite prosim.</p>
            </sp>
            <sp who="PodmiljšakMatjaž">
               <speaker>MATJAŽ PODMILJŠAK:</speaker>
               <p>Hvala lepa za besedo. Podmiljšak Matjaž, Zadružna zveza Slovenije. Lep pozdrav seveda z moje strani in s strani Zadružne zveze vsem prisotnim.</p>
               <p>Jaz se zdaj veliko v temo nebi poglabljal, saj je bilo s strani gospoda Ravnika in gospoda Beja v bistvu bilo že vse povedano.</p>
               <p>Jaz bi mogoče tukaj poudaril glede te obdavčitve, da bi le se ena rešitev našla, da bi se kmetijstvo razbremenilo plačevanje dodatnih obveznosti. Ker na eni strani vemo, da je kmet ključni pridelovalec hrane, skrbi za urejeno krajino, skrbi za poseljeno podeželje in seveda je to vse skupaj povezano tudi s turizmom, saj konec koncev ljudje prihajajo k nam pogledati našo lepo državo in tudi jesti našo hrano. In zdaj glede na to, da je že tako in tako na udaru glede, bi rekel tržnih razmer, kjer vemo, da je slovensko kmetijstvo težko konkurenčno evropskemu kmetijstvu, vedno več težav ima z vremenskimi nevšečnostmi. Vemo, da vedno več bo zdaj bolezni, ki bodo začele razsajati zlasti živinoreji. In seveda na koncu koncev so geopolitične razmere, ki na konec koncev še vedno udarijo po kmetu. In vse skupaj tole plus dodatna obdavčitev bo še bolj povečanja nezanimanje mladih za kmetovanje. In jaz se bojim, da bo vedno več kmetij, ki so sicer perspektivne, bodo nehale pridelovati, ker ne bo naslednikov.</p>
               <p>Hvala lepa.</p>
            </sp>
            <sp who="PolnarRobert">
               <speaker>PREDSEDNIK ROBERT POLNAR:</speaker>
               <p>Hvala.</p>
               <p>Ali želi- ja, izvolite, tamle na koncu omizja. Prosim.</p>
            </sp>
            <sp who="OrešekBoris">
               <speaker>BORIS OREŠEK:</speaker>
               <p>Boris Orešek. Sindikat kmetov. Ko poslušam- pozdravljeni, hvala za besedo, predsedujoči. Pozdravljeni poslanci, vsi gostje.</p>
               <p>Ko poslušam današnja izvajanja vseh povabljenih in vas, ki pač to vodite, mi prihaja na misel, da se pogovarjamo danes o gozdu - pravzaprav ne pogovarjamo se o gozdu. Gledamo posamezno drevo.</p>
               <p>Vemo, da je večina kmetijskih zemljišč v lasti kmetov. Ta zemljišča niso bila po natančnih, preciznih in ostalih postopkih določena za kmetijstvo, ampak so bila v časovnem obdobju nekaj sto let s trdnim delom iz gozdnih zemljišč spremenjena v kmetijska zemljišča, ki naj bi omogočala pridelavo hrane prebivalcem te države.</p>
               <p>In če stopimo korak nazaj in pogledamo celo drevo. Oglejte si poročilo o stanju kmetijstva, živilstva in ribištva - avtor je kmetijski inštitut kot verodostojna inštitucija – v kakšnem stanju je kmetijstvo. Gotovo ni v stanju, ki bo omogočalo dodatne finančne obremenitve. Zjutraj sem še nalašč pogledal, če pogledamo klasično ekonomsko znanost, zjutraj v knjigo gospoda Samuelsona, njegovo ekonomiko, kaj določa vrednost zemljišč. Še zmeraj ekonomska znanost govori, da je to kapitalizirana zemljiška renta. To ni nič drugega, kar je prej predlagal gospod Ravnik – po dejanski rabi bonitetne točke. To je pač nek naš izum, boniteta zemljišča, ampak, ki približno nekje izražajo produkcijsko sposobnost tega zemljišča.</p>
               <p>Če poslušamo prej gospo predstavnico občin, seveda, občine se trudijo, da imajo nek skup kmetijskih zemljišč za rezervo, ki ga bodo lahko uporabljale za mešetarjenje, da bodo zemljišča, ki bodo potrebna kao za razvoj, spreminjali iz kmetijskih v pozidalna, pa bodo iz neke rezerve to pač pokrivala.</p>
               <p>Glejte, če ste poslušali, kar se zadnje leto, dve dogaja, kaj recimo naš sindikat pelje. Potreba je po povečevanju kmetijskih zemljišč na posamezno kmetijsko gospodarstvo. Edino tako bomo omogočili, da bo kmetijstvo produkcijska ekonomska kategorija, da bo pridelovanje hrane kot zagotavljanje prehranske varnosti, pokrivanje največje ali pa najpomembnejše primarne človeške potrebe, da bo lahko naše slovensko kmetijstvo to v malo večji meri kot je sedaj, ko je ta prehranska varnost pod vsako kritiko, to omogočalo. Na dobrih 700, 800 kvadratnih metrih bomo zelo težko zagotavljali prehransko varnost. Pravijo, da potrebujemo vsaj, tam, četrt hektarja, to je trikrat, štirikrat več kot imamo mi. Smo resna država? Bomo zagotavljali prehransko varnost kot osnovno varnost? Vsi v tej hiši ste bili izvoljeni, da boste skrbeli za dobrobit te države. Prehranska varnost je zagotavljanje osnovne človeške potrebe, prehrana, razen razmnoževanja, je primarna človeška potreba.</p>
               <p>Poglejte, če hočemo se pogovarjati o resnem kmetijstvu, če hočemo to naše podeželje, da bo ostalo ne poseljeno, ampak obdelano, poseljeno je lahko tudi drugače, saj vemo, da se podeželje zelo stihijsko poseljuje, poglejmo sliko z aviona, to ni nobeno urejeno stanje, to je stihija, če mislimo s kmetijstvom kot z neko panogo, ki zahteva od tistega, ki se s tem ukvarja 365 dni na leto vsak dan, da se s tem ukvarja, ker mora biti na kmetiji prisoten vsak dan, ne tam 240, 250 dni kot je v drugih panogah, moramo z močno previdnostjo in z veliko skrbnostjo s to gospodarsko panogo ravnati.</p>
               <p>Če nam pa je skrb, da bomo prišli do poceni zemljišč za pozidavo, potem pa kar tako kot je uporaben aktualni izrazoslov te hiše, pa zabijmo še eden ali pa dva ali pa tri cveke v trugo slovenskega kmetijstva. Pa dajmo tako.</p>
               <p>Hvala.</p>
            </sp>
            <sp who="PolnarRobert">
               <speaker>PREDSEDNIK ROBERT POLNAR:</speaker>
               <p>Hvala, gospod Orešek. Prosim vas, da izključite mikrofon. Hvala lepa.</p>
               <p>Zaključujem ta del obravnave in sprašujem predstavnika oziroma gospoda predlagatelja ali želi besedo.</p>
               <p>Predlagatelj, imate besedo, izvolite.</p>
            </sp>
            <sp who="ReberšekAleksander">
               <speaker>ALEKSANDER REBERŠEK (PS NSi):</speaker>
               <p>Hvala lepa za besedo še enkrat. Jaz se najprej zahvaljujem vsem gostom za vaše razprave.</p>
               <p>Namen tega zakona je, da želi država oceniti vrednost vseh nepremičnin, ki so v Sloveniji, od kmetijskih zemljišč, gozdnih, stavbnih. To je faza vrednotenja, da pridemo do tega in da ugotovimo koliko je neka njiva v Beli krajini ali v Savinjski dolini sploh vredna, gre za oceno vrednosti. En tak poskus množičnega vrednotenja je bil leta 2013, ki se je sicer klavrno končal z odločitvijo ustavnega sodišča, ki je reklo, da se je država tega lotila na ustavno nedopusten način.</p>
               <p>In danes je pred nami nov predlog, imamo zakon in v zakonu so predpisani neki modeli vrednotenja in ti modeli vrednotenja vsebujejo različne vrednostne cone in so bili zdaj javno razgrnjeni po vseh slovenskih občinah, kjer so naši državljani imeli možnost vpogleda v temo dele in vložiti morebitne ugovore. Polega tega pa so bili ti modeli dostopni tudi preko interneta. Bistveno pa je, da je na podlagi teh modelov geodetska uprava izvedla poskusni izračun posplošene vrednosti nepremičnin. Geodetska uprava je čakala na pripombe lastnikov zemljišč in ta tej podlagi bo oblikovala končne modele vrednotenja, vlada pa bo potem sprejela posebno uredbo s katero bo potem te modele vrednotenja tudi sprejela. In če bomo hoteli obdavčiti nepremičnine, je to vrednotenje temeljna podlaga za morebitne uvedbe davka na nepremičnine.</p>
               <p>Vlada, sam Marjan Šarec je rekel, da o tem mandatu še ne bo davka na nepremičnine. Glede na to, da se faza vrednotenja nepremičnin zaključuje, me zanima kdaj predvidevate, da ta davek bo. Predvsem to sprašujem državno sekretarko na Ministrstvu za finance.</p>
               <p>V Novi Sloveniji trdimo, da je na področju zakona o množičnem vrednotenju nepremičnin prišlo do številnih anomalij, kmetje so ugotovili, da so njihove nepremičnine vredne več kot so bile ocenjene po predhodnih izračunih. Vrednost nekaterih zemljišč se je zato povečala tudi do desetkrat, kar posledično pomeni, da ko bo država obdavčila nepremičnine, da bodo kmetje plačevali višje davke. Modeli vrednotenja za kmetijska in pa gozdna so prav tako pomanjkljivi. Predvsem opozarjamo na gozdna zemljišča, kjer želimo, da se upošteva tudi nekatere specifike, ki bistveno vplivajo na ocenjeno vrednost, se pravi oddaljenost od centrov mest, boniteta dostopnost, prav tako lesna zaloga, spravilna razdalja. Če povem čisto po domače, gozd ne more biti enak gozdu ali imaš breg ali imaš ravninski gozd, ali imaš v gozdu samo smreke ali imaš prazen gozd ali pa v gozdu bukev, hrast, ali imaš mogoče lubadarja v gozdu. prav tako velja tudi pri travniku. Ni isto ali imaš travnik visoko v hribih ali samo naslonjenega v hrib ali pa imaš travnik na ravnem. Pri gozdu nekaj je upoštevanega, ampak ne v zadostni meri. Rastični koeficient boniteta, to mi vse vemo, ampak ni v zadostni meri, zato pa prihaja na terenu do velikih razlik, ki niso utemeljene. In zato pač kmetje pravilno opozarjajo, da je s temi modeli vrednotenja nekaj narobe. V gradivu ste prejeli tudi različne primere neustreznega in pa nepravičnega vrednotenja kmetijskih in pa gozdnih zemljišč. Če povem recimo en primer, alpski gozdovi zgornjega Posočja, večinoma so to varovalni gozdovi na strmih predelih, s prometnicami neodprti, gospodarjenje je zelo oteženo, večinoma celo nemogoče, vrednostna raven pa je 5 tisoč 600 evrov. In če primerjamo dolenjske gozdove, večinoma so to gozdovi s precej veliko lesno zalogo, večinoma odprti s prometnicami, gospodarjenje je mogoče, večinoma je tudi rentabilno, vrednostna raven pa je 4 tisoč 800 evrov. In če gozdovi, s katerimi se večinoma lahko gospodari, so torej ovrednoteni manj kot gozdovi, s katerimi je gospodarjenje nemogoče. Ljudje v Posočju recimo do svojega lesa ne morejo, zanj pa plačujejo davek.</p>
               <p>Če se obrnem še na kmetijska zemljišča, recimo kmetijska zemljišča zgornje doline Soče, kjer gre za obrečna prodišča manjše rečne izravnave. Njivskih površin praktično ni mogoče osnovati, vrednostna raven pa 14 tisoč 800 evrov. In kot primer dva, kmetijska zemljišča Pomurja okoli Turnišča, kjer gre večinoma za dobra zemljišča, večinoma so to njivske površine, pa je vrednostna raven 9 tisoč 500 evrov. Dobra kmetijska zemljišča Pomurja, večinoma njive, so torej ovrednotene manj kot prodnata zemljišča zgornje soške doline, večinoma travniki.</p>
               <p>Če se obrnem še na problem namenske rabe. Na gozdnem zemljišču, na katerem je vodohran in vodozbirno območje, kjer je gospodarjenje omejeno, je vrednost parcele ovrednotena po namenski rabi. Ker ima lastnik že tako omejitve pri gospodarjenju, mu zato naložimo desetkratnik vrednosti okoliških gozdov. Ne vem, sami presodite, če se vam zdi to normalno.</p>
               <p>Problem, kot sem že prej povedal, je tudi lastništvo pod javno infrastrukturo, ki ni urejeno. Nekdo, ki je lastnik zemljišča po katerem poteka cesta, ki jo uporabljamo vsi, bo moral ob morebitni uvedbi davka na nepremičnine lastnik plačati davek, že sedaj pa se mu to upošteva v samo premoženje. Tukaj menim, da bi morala država resno pristopiti k rešitvi problema in odkupiti zemljišča. Priložnost je, da se pri sprejemanju proračuna določijo namenska sredstva za nakup teh zemljišč.</p>
               <p>Velik problem pa predstavlja tudi vrednotenje nepremičnin po namenski rabi. Tukaj imamo sicer dva problema. Prvi problem je ta, če želi kmet na nekem travniku ali pa gozdu, njivi kmetovati tudi v prihodnje, mu je potrebno to omogočiti, zdaj pa se je zgodilo, da je občina mimo volje kmeta spremenila namensko rabo in to ni več travnik, njiva, ampak je to stavbno zemljišče. In ni več vredno nekaj evrov na kvadrat, ampak je vredno sto in več evrov na kvadrat – mogoče pretiravam – ali pa je vredno 40 evrov na kvadrat. To posledično pomeni, da ko bo prišel davek na nepremičnine, bo kmet prisiljen to zemljišče prodati, ker bo davek tako visok, da ga ne bo mogel plačati ali pa bo moral prenehati s kmetovanjem. Sprašujem se, če je to mogoče namen. Že tako vsak dan ugasnejo tri slovenske kmetije, s tako nepremišljeno politiko pa bi to, pa to samo še stopnjujemo.</p>
               <p>V Novi Sloveniji si želimo, da vrednotimo nepremičnine po dejanski rabi. Kmet naj torej plača davek kot, da je njegova parcela travnik, ne pa kot, da je njegova parcela oziroma zemljišče stavbno zemljišče. Naj se že zdaj to upošteva. Vlada se očitno zelo trudi greniti življenje slovenskemu kmetu. In, za razliko od drugih področij, je vlada na tem področju relativno uspešna. Dejstvo je, da je v zadnjih desetih letih kmetijska politika pod ministrovanjem SD-ja in pa Židana naredila veliko škode slovenskemu podeželju in pa kmetom, z vsakokratno finančno perspektivo se je razlika hribovskimi kmetijami in ravninskimi povečevala. In kako je mogoče, da so recimo prekmurske njive nižje vrednosti kot tolminsko-bovške? Kdor je to pripravil očitno nikoli ni bil na bovškem ali v Prekmurju. Mislim, da bo treba iz Ljubljane iti na slovensko podeželje, da se prepričate na lastne oči. Ne moremo primerjati hribovskih kmetij, kjer je ravnina postavljena pokonci, kjer mora biti tudi mehanizacija prilagojena, kjer je ogromno dela in se ogromno tega dela še vedno opravi ročno, ker pač drugače ne gre in ker je nadmorska višina nad 600, 800 ali več metri in se kmetuje od maja naprej zaradi drugih faktorjev, od pozebe, slane in pa suše.</p>
               <p>Žalosti me, da politika, ki smo ji priča, ne razume življenja na podeželju. Kmetje so pa ves ta čas tiho in prenašajo vse muhe levih vlad in to že leta in leta. Jaz se bojim, da je problem v tem, da se od kmeta ne more pobirati denarja tako enostavno kot se ga pobira iz državnih podjetij, zato mu je treba davke nabiti, ga spraviti na kant in mu na tak način pobrati še tisto malo kar ima, zadaj pa čakajo nepremičninski mešetarji, ki bodo kmetijsko zemljo pozidali in drago prodali. Kmete se pri nas že vrsto let stiska v kot. Ta vlada ima izredno slab odnos do kmeta, dopušča, da volkovi in medvedi koljejo drobnico. Njihovo ignoriranje slovenskega kmeta se kaže tudi ob neukrepanju ob pokolu zveri. V tej državi je izredno težko biti kmet, nobenega posluha za kmetijstvo. Kmetje se ukvarjajo z birokracijo, zato se ne čuditi, da vsak dan propadejo skoraj 3 slovenske kmetije. Hrana pa je na policah iz drugih držav, ki je bistveno manj kvalitetna. Težko en normalen človek to razume. In bolj, kot bomo uničevali slovenskega kmeta, slabšo hrano bomo jedli. Država prav tako želi narediti iz kmeta administrativne bogataše, oni imajo zemljo, ta zemlja pa, dajte se zavedati, da to ni premoženje, ampak je to osnovno sredstvo. Oni od te zemlje živijo in seveda trdo delajo, da jo obdelujejo. Oni skrbijo za obdelanost slovenske kulturne krajine. Levica bi mogoče rekla, da prisilno delajo brez dodatka za delovno aktivnost, če pa gredo gledati na portal množičnega vrednotenja, pa bodo videli, da so vsi milijonarji, kar seveda ni res – kmetje so zgarani in komaj preživljajo svoje družine. Gor jih praktično drži samo že ljubezen do dela na kmetiji, država pa jih na vse možne kmetije dodatno tlači. Kmetijska zemljišča ne morejo biti ovrednotena kot luksuzna zemljišča, kar potem pomeni, da bodo kmetje delali samo še za davke. Očitno je to interes naše vlade – uničiti slovenskega kmeta. Jaz si drugače tega ne morem predstavljati. In to, kar zadnjih 10 let spremljamo v Sloveniji, pa je načrtno uničevanje slovenskega kmeta. Tisto, kar je tudi zaskrbljujoče, pa je to, kar sem že danes večkrat izpostavil, da vsak dan propadejo tri slovenske kmetije. Če smo imeli leta 2000 še 86 tisoč slovenskih kmetij, smo jih imeli leta 2016 še nekaj manj kot 70 tisoč, se pravi v 16 letih manj kot 16 tisoč kmetij. Govorimo o neki samooskrbi, polna usta so nas nekih besed o samooskrbi, kjer smo pa na repu lestvice v Evropski uniji, kjer imamo zgolj 900 kvadratov obdelovalnih površin na prebivalca, po grobi oceni pa potrebujejo države v našem geo-klimatskem pasu okoli 3 tisoč kvadratov obdelovalnih kmetijskih zemljišč za zagotavljanje samooskrbe. Samooskrba s hrano se prav tako ne dviguje, prav nič pa ne kaže, da bi bila pridelava slovenske hrane za to vlado strateško pomembna. Jaz vam povem en konkreten primer iz savinjske doline. Za tri minute hitrejšo pod iz Velenja do Ljubljane bodo zato uničili 119 hektarov najboljše kmetijske zemlje z bonitetno oceno 60 do 90. Nizka samooskrba se pa med drugim kaže tudi na trgovskih policah, kar verjamem, da ste tudi sami priča in da ste to že doživeli, na katerih sta na primer uvoženo sadje in zelenjava že izpodrinila izdelke domače proizvodnje. Nerazumno je, da je v naših trgovinih prodajajo čebulo iz Egipta in Indije, Nizozemske, česen iz Kitajske in pa zelje iz Makedonije, ko bi lahko vse to pridelali pri nas. Kdaj se bo ta naša vlada zavedala, da je potrebno zaščititi slovenskega kmeta, da bo na trgovinskih policah slovensko sadje in zelenjava, slovenski kakovostni izdelki? Namesto tega pa našim kmetom dajemo neke nove dajatve, davke, s tem pa posledično slovenskega kmeta uničujemo in jemo hrano slabe kakovosti iz tujine, sami sebi pa delamo medvedjo uslugo. Ljudje, predvsem pa mi poslanci, bi morali spoznati, da je zadnja stvar, pri kateri se varčuje, hrana. Jaz tudi ne vem kako bomo gradili na slovenskem turizmu o katerem se tako ogromno govori, če načrtno uničujemo slovensko podeželje. Kaj bomo ponudili turistom? Cene nepremičnin kmetijskih rastejo, cene hrane pada, davki pa bodo rasli. Kako naj kmet v taki situaciji preživi?</p>
               <p>Mi v Novi Sloveniji prosimo uradnike zgolj to, da kmetom dopustijo nadaljnje kmetovanje kljub mednarodnim standardom vrednotenja zemljišč. Ko bo kmet prodajal njihov, ki je stavbna, bo pošteno plačal davek od posla tudi glede na doseženo kupoprodajno vrednost zemljišča. Če pa sedaj želi kmetovati, pa mu to pustite. Plačal bo katastrski dohodek, druge davke. Ne ubijajte slovenskega kmeta z nepremičninskim davkom, če želi zgolj obdelovati kmetijsko zemljo.</p>
               <p>Po pojasnilu uradnikov, ki sem jih tudi slišal, kmetijstvo očitno ni najbolj gospodarna raba zemljišča, gospodarna raba je oziroma gospodarneje je, da vse pozidamo in hrano vozimo iz tujine, krompir iz Egipta, čebulo z Nizozemske in pa česen s Kitajske, to je očitno gospodarnejša raba. Dajmo si enkrat v tej državi naliti čistega vina in povedati ljudem resnico, in ta resnica je, da ta vlada želi umetno dvigniti ceno kmetijskih in pa gozdnih zemljišč, da bo lahko pobrala še več davka na nepremičnine in da bo s tem omogočila bajne zaslužke raznim špekulantom, ki bodo zemljišča prodajali in preprodajali naprej, s tem pa boste uničili slovenskega kmeta in izpraznili podeželje. Z našo zgrešeno kmetijsko politiko, kot rečeno, uničujemo slovenskega kmeta in dobro slovensko hrano in če bo šlo tako naprej, bomo kmetijo gledali samo še po televiziji.</p>
               <p>Hvala lepa.</p>
            </sp>
            <sp who="PolnarRobert">
               <speaker>PREDSEDNIK ROBERT POLNAR:</speaker>
               <p>Hvala, predlagatelj.</p>
               <p>Gospe poslanke, gospodje poslanci, zdaj prehajamo na razpravo članic in članov obeh odborov. Prvi se je prijavil kolega Rajh. Sprašujem, kdo želi razpravljati? Kolega Pavšič. Še kdo? Ja, ja, v redu. Perič. Potem gospa Udovč in, če sem tamle prav videl, kolega Jožef Horvat tudi, ne? okej.</p>
               <p>Začnemo, in sicer takole. Najprej je na vrsti kolega Rajh, za njim poslanec Robert Pavšič.</p>
               <p>Kar izvolite, ja. Prosim.</p>
            </sp>
            <sp who="RajhAndrej">
               <speaker>PODPREDSEDNIK MAG. ANDREJ RAJH:</speaker>
               <p>Hvala lepa za besedo.</p>
               <p>Najprej bi prebral še eno pooblastilo. Poslanca Janija Ivanušo nadomešča poslanec Dušan Šiško s poslanske skupine- a, obratno, poslanec Jani Ivanuša nadomešča poslanca Dušana Šiška iz poslanske skupine SNS.</p>
               <p>Zdaj se bom pa namenil k razpravi.</p>
               <p>Verjetno je tu na tej temi toliko resnic kot je deležnikov. Moram povedati, da tudi sam izhajam iz družine z dolgoletno kmetijsko tradicijo. Moja družina izhaja iz občine <stage>/ nerazumljivo /</stage> v bližini Ljutomera in so bili kmetje in so imeli tudi torej njive in vinograde. Zato najbolj niti ne razumem, da nekdo govori o mešetarjih – pogoj za nakup kmetijskega zemljišča je status kmeta. In, bom rekel, če kdo potem mešetari, potem lahko samo nekdo, ki ima status kmeta in jaz ne razumem in nočem razumeti trditve, da nekdo o kmetih govori kot mešetarjih. To je prva zadeva.</p>
               <p>Druga zadeva je, jaz pozivam vsakega. Gospa iz skupnosti občin je jasno povedala, da si lahko vsakdo uredi status zemljišča tako kot je in lahko bilo kdaj vloži zahtevo za spremembo stavbnega zemljišča v kmetijsko nazaj, pa temu žal nismo priča, očitno so tu določeni interesi. Teh zemljišč ni veliko, manj kot 1 % in vsak ima to možnost storiti, če le želi.</p>
               <p>Tretja zadeva, bi se rad dotaknil poziva, da naj Direkcija Republike Slovenije za infrastrukturo slovenskim občinam zagotovi sredstva za odkup teh zemljišč. Torej, za ceste, ki so v lasti občin, je to po Zakonu o javnih cestah dolžna storiti lokalna skupnost. In določene stranke se velikokrat pohvalijo, da imajo veliko županov. Jaz pozivam, da izkoristijo svojo moč in pozovejo te župane, da končno uredijo zadeve, ki bi jih morali urediti že do leta 2012. Še enkrat, rok za ureditev za prenos zemljišča je bil leta 2012, pa to ni storjeno in se mnogi hvalijo, da imajo veliko županov. Jaz pozivam še enkrat, da izkoristijo svojo moč.</p>
               <p>Zadnja zadeva pa je, da pravzaprav ne razumem poziva naj država ne nalaga novih davkov in dajatev. Jaz tega predloga s strani države nisem zasledil.</p>
               <p>Hvala lepa.</p>
            </sp>
            <sp who="PolnarRobert">
               <speaker>PREDSEDNIK ROBERT POLNAR:</speaker>
               <p>Hvala, kolega Rajh.</p>
               <p>Naslednji razpravljavec je kolega Pavšič, za njim kolega Gregor Perič.</p>
               <p>Kolega Pavšič, preden vi začnete, prosim samo kolego Rajha, da za nekaj minut prevzame vodenje seje, ker moram tamle neke zadeve opraviti.</p>
               <p>Kolega Pavšič, beseda je vaša. Izvolite.</p>
            </sp>
            <sp who="PavšičRobert">
               <speaker>ROBERT PAVŠIČ (PS LMŠ):</speaker>
               <p>Najlepša hvala.</p>
               <p>No, saj jaz bi nadaljeval tam, kjer je kolega Rajh zaključil in se dejansko vprašal na katerem odboru danes sedimo. Vem, da imamo skupni odbor za finance in infrastrukturo, govorili smo pa, sploh predlagatelj, o nešteto drugih stvareh. Saj to v bistvu niti ni, nič ni s tem narobe, ker smo odprli veliko vprašanj, ki tangirajo kmetijstvo v Sloveniji, ampak predvsem odbor za kmetijstvo je tisti, ki naslavlja vprašanje prehranske varnosti, preskrbljenosti, samooskrbe in tako naprej. Tudi, ne vem, bi vprašal predlagatelja ali je vrgel na mizo karte ali kristale in da vidi toliko v prihodnost in se v bistvu sekiramo na zalogo tam, kjer dejansko ni potrebno.</p>
               <p>Danes ne govorimo o davkih, ampak govorimo o množičnem vrednotenju nepremičnin. In če gledamo na to vprašanje skozi prizmo ekonomije, potem se vprašajmo najprej za razliko med vrednostjo in ceno, pa najprej ti dve zadevi skupaj definiramo. Na portalu sistema množičnega vrednotenja lepo piše za kaj se uporablja množično vrednotenje. Pa bom šel od spodaj gor, da se bomo potem orientirali na tisto zadevo, ki verjetno se je najbolj vsi bojimo, ne? Za druge javne namene, torej za obvezne statistične analize, za ocenjevanje nepremičninskega premoženja v lasti države in tako naprej; za različne zasebne in poslovne namene <stage>(banke, sodišča, cenilci in tako naprej)</stage>, torej, če hočemo vzeti posojilo, nekje mora biti ta tržna vrednost vsaj ocenjena, da lahko sodni cenilci in tisti, ki določajo dejansko tržno vrednost oziroma ocenjeno tržno vrednost, dobijo osnovo za svoje delo in da lahko, če hoče kdo širiti svoje poslovanje tudi na kmetijskem področju, dobi posojilo; potem gremo pa, za javne namene določene z zakonom <stage>(za odmero davkov, preverjanje upravičenosti do pravic iz javnih sredstev, določanje odškodnine v primerih razlastitev in tako naprej)</stage>.</p>
               <p>Tukaj pa pridemo zdaj do enega paradoksalnega problema: če nekdo nekoga, recimo občina razlasti nekega kmeta in mu vzame denar, potem je najbolje, da je ta ocenjen v nebo in da je dejansko ocenjena vrednost čim višja - če pa moramo iz tega zemljišča plačevati davek, potem bo pa naj čim nižja. Tako, da karkoli bomo delali, itak na področju davkov nikoli noben ne bo imel nikoli prav. Ampak, saj danes tudi ne govorimo o davkih. In tudi davek na nepremičnine bo zamenjal nadomestilo za uporabo stavbnega zemljišča. Torej se bo ena stvar ukinila in se bo druga uvedla - in to ne v tem mandatu, zagotovo ne, zagotovo ne v tej konstelaciji. In modeli množičnega vrednotenja so samo modeli. Jaz nikakor, pa dvomim, da tudi Furs, pa Gurs, pa Ministrstvo za finance se ne bo upalo odmeriti davka takole, čez prst, »aha, zdaj pa tole je po moje vredno toliko, pok, zdaj bomo pa mi vas, vam pošiljali ne vem kakšne položnice in uničevali kmete«. Zato mislim, zelo shizofrena situacija je tukaj nastala. Seveda razumem strah, ker država je zato tukaj, da pobira davke, ne? To je edini namen, pa da uničuje kmetije. Jaz tega ne morem sprejeti, ker to dejansko ni res. Saj obstajajo tudi drugi modeli oziroma drugi instrumenti za pomoč kmetijam in tudi subvencije se potem določajo na osnovi tega množičnega vrednotenja.</p>
               <p>Torej, nepremičninski davek bo nadomestil nadomestilo za uporabo stavbnega zemljišča, katastrski dohodek pa bo verjetno nadomestil kakšen drug davek, ker to je pa prihodek iz dejavnosti. Ampak spet tukaj zagotovo ne bo šlo čez prst, pa kako se geodetska uprava odloči kaj bo naredila in kaj ne bo naredila.</p>
               <p>Tako, da jaz bi predlagatelja prosil, da se res fokusiramo na to, kar so tudi naši sogovorniki na drugi strani mize izpostavili. Pod vprašaj so dali modele vrednotenja, dali nekaj konkretnih predlogov in jaz mislim, da jih je geodetska uprava slišala in da se bo tudi odzvala in da bodo poskušali skupaj najti nek način, s katerim bodo vsaj na nekem generalnem nivoju vsi zadovoljni. Tako ali tako pa lahko vsak lastnik zemljišča v postopku ugovarja in predlaga svojo vrednost nepremičnine, zemljišča ali česarkoli je že. No, če je to res z izvedencem, potem je treba poiskati nek drug način, ki ne bo tako drag za tistega, ki bo želel to dejansko izvesti, ne? Ampak jaz sem prepričan, da se da najti en dogovor in ostati v takšnih okvirih, ki bodo zadovoljivi za vse. Ampak, spet, treba je biti previden, ker davki bodo vedno previsoki, če bo pa razlastitev, bo pa vedno cena prenizka. Tako, da tukaj nekje moramo najti vmes tisto možnost.</p>
               <p>Pa na nekateri področjih tudi danes smo zelo neposredno posegali v lokalno samoupravo, ki je suverena. Seveda občine zaostajajo pri kategorizaciji cest, pa pri tem nastajajo tudi druge težave. Vidimo zdaj samo v Ljubljani kako so dejansko špekulativni nakupi skoraj preprečili eno največjih investicij tujih v tem območju. Ampak tudi tukaj sem prepričan, da se bo našlo neko rešitev.</p>
               <p>Tako, da hvala lepa zaenkrat.</p>
            </sp>
            <sp who="RajhAndrej">
               <speaker>PODPREDSEDNIK MAG. ANDREJ RAJH:</speaker>
               <p>Hvala lepa, kolega Pavšič.</p>
               <p>Naslednji ima besedo kolega Perič, pripravi naj se kolegica Udovč.</p>
            </sp>
            <sp who="PeričGregor">
               <speaker>GREGOR PERIČ (PS SMC):</speaker>
               <p>Hvala lepa. Lep pozdrav vsem.</p>
               <p>Jaz prihajam iz nekega območja, kjer nekih velikih kmetov in velikih kmetijskih površin ni, torej iz slovenske Istre. Imamo sicer nekoliko drugačno kmetijstvo, imamo pa še nekaj drugega. Imamo številne parcele s pogledom na morje in tu lahko naredimo enačaj s številnimi težavami, če tako rečem. pa bom tudi utemeljil in bom skušal biti karseda kratek v tem smislu zakaj je temu tako.</p>
               <p>Torej, že kolega Pavšič pred mano je povedal, da imajo občino v tem smislu neko avtonomijo zagotovljeno v ustavi oziroma pristojnost, da same oziroma v pretežni meri urejajo namenskost rabe prostora in prostorski razvoj v občini s sprejemanjem občinskih prostorskih načrtov. Če se omejim spet na svoje področje, ugotovimo tako, da ne Ankaran, ne Koper, ne Izola, ne Piran OPN-ja še nimajo, kar je še neka dodatna težava v tem smislu nekega prostorskega razvoja. In iz tukaj izhajajo potem številni pritiski, ki jih je pa, resnici na ljubo, izredno težko uskladiti na način, da bi bili, prvič, vsi zadovoljni in drugič, da tudi nekaj pametnega se sestavi. Zdaj, če se omejim nekoliko na občine kot take in na tisti vzvod, ki ga imajo, predvsem davčni vzvod glede opredeljevanja tega kaj se bo s prostorskim razvojem dogajalo, konkretno mislim na nadomestilo za uporabo stavbnih zemljišč. Zdaj, čisto iz prakse vem, ker se vseskozi čaka, da bo prišel nek nov zakon, ki bo to uredil drugače, da so občine izredno previdne in obstoječe odloke ne želijo spreminjati, sploh pa niso v tem smislu ambiciozne, da bi to politiko zaostrovale, vsaj kar poznam jaz razmer na območju, ki sem ga izpostavil, ravno zaradi bojazni, da nebi ti odloki potem na sodišču padli, ker to potem vemo kaj pomeni za poslovanje občine kot take - ker je nadomestilo eden zelo pomembnih prihodkov pri delovanju občine, pomeni blokado delovanja občine. Tako, da marsikdaj zelo upravičeno in zelo utemeljeno bi bilo smiselno tudi obstoječe odloke oziroma ta mehanizem, ki ga imamo, NUSZ-ja spreminjati. Zdaj, čisto konkretno bom povedal zakaj, pa se bom spet omejil na Izolo. V Izoli imamo zelo visok odstotek nepozidanih stavbnih zemljišč na eni strani, torej so neki lastniki, ki že imajo neko zagotovljeno komunalno infrastrukturo, morda tudi že obstoječe prostorske akte, ki omogočajo neko gradnjo, ampak se za prodajo oziroma za nek investicijski cikel ne odločajo iz različnih vzrokov. Zdaj, eni so špekulativni, ker so ta zemljišča kupovali v nekem trenutku zgodovinskem, ko so bile cene zelo visoke, pa je zdaj ta cena nižja, eni pa preprosto imajo to kot eno investicijo, ki tam čaka na nek primeren trenutek. To je en del teh interesov. Na drugi strani pa imamo izredno močne interese po zidavi kmetijskih zemljišč v različne namene, od takih in drugačnih razvojnih kmetij, pa do kakih takih gradenj eno- ali večstanovanjskih objektov, ki imajo pogled na morje, pa so morda nekoliko izven nekih urbanih območij ali pa čisto osamljena. In tukaj je potrebno potem najti neko ustrezno ravnotežje in imeti tudi neko smiselno razvojno politiko z vidika širjenja posameznih aglomeracij oziroma zaselkov in vasi. In potem tukaj čisto konkretno trčimo na neka nesoglasja, ko ima morda nek lastnik nekega kmetijskega zemljišča, ki ga želi ohraniti v nekem osnovnem namenu, torej da je za kmetijsko rabo, pa se je potem to zemljišče zaradi razmislekov občinskega sveta znašlo kot parcela, kjer je možna gradnja. Pri nas to konkretno pomeni zelo veliko razliko v ceni. Če je morda kmetijsko zemljišče, recimo če je gozd par evrov vreden, dva, tri ali pa neka njiva, ki je zraven neke ceste morda 10, 15, je potem neko zemljišče, kjer je možna gradnja kljub temu, da je kmetijsko, tržno gledano se dene dvignejo krepko prek 150 evrov, lahko tudi več, lahko tudi 300 evrov. In tukaj uskladiti vse te interese je izredno težko.</p>
               <p>Se pa strinjam s tem, da bi morali imeti ljudje, torej lastniki, ki imajo v posesti zemljišče, kjer je možna gradnja, pa želijo ohraniti kmetijsko rabo, to možnost, da potem naredijo korak nazaj. S tem, da se morajo zavedati, da potem ne bo te povratne zanke, da ne bodo mogli pa spet z neko prošnjo, z nekim dokumentom spet vrniti možnost gradnje na to zemljišče v nekem relativno kratkem času, ampak je to spet možno zgolj z vidika spreminjanja občinskega prostorskega načrta.</p>
               <p>Tako, da tukaj neko pametno razmerje postaviti, ki bo funkcioniralo in bo v korist najprej kmetijski rabi, ker vsi ugotavljamo kako je samooskrba pomembna, na drugi strani pa tudi nekega smiselnega prostorskega razvoja. Verjamem, da ne bo enostavno, vsekakor pa zagovarjam to, da ostanemo pri tem modelu namenske rabe, ker če ga bomo preselili na model dejanske rabe, bi se ta težava utegnila izkazati kot še neprimerno večja na zemljiščih, ki so namenjena rabi predvsem v industrijske oziroma v namene gradnje za bodisi infrastrukturo ali gospodarstvo ali kaj tretjega. In tukaj potem nam bo ta sistem si upam trditi zbežal izpod nadzora. Tako, da jaz bi bil bolj za razmislek v smeri, da to namensko rabo, če se le da jo prilagodimo in jo naredimo uporabnikom karseda prijazno.</p>
               <p>Drug ekstrem te zgodbe - in spet bom nekoliko bolj lokalen - pa je, da številni ljudje najemajo zemljišča, ki so v lasti sklada kmetijskih zemljišč in gozdov. To so zemljišča, ki so bodisi od 800, lahko tudi 600 kvadratnih metrov, pa do 2 tisoč na območjih, kjer je ta raba strogo kmetijska, pa jih ne uporabljajo na ta namen. Kljub vsemu tam postavijo neko kolibo, neko hiško, marsikdaj vidimo tudi kakšen avtodom in podobno, podobna vozila, razne kamp-prikolice. In se potem jaz vprašam, vidimo recimo neko njivo, ki je lepa, s pogledom na morje, kjer bi tudi kaj zraslo, pa tam raste bolj kot ne trava, ta njiva oživi par tednov poleti, sicer ima tudi nek priključek za vodo, ker ga dobi, ker je to neka kmetijska raba. In s tem spet nismo kaj dosti dosegli. Morda se to zemljišče ne zarašča, ampak svojega temeljnega namena ne dosega, po drugi strani pa tudi občina nima nekega vzvoda kako bi nekoga spodbudila k temu, da to zemljišče uporablja namensko, torej v kmetijsko rabo, če ga pa uporablja v neko turistično rabo, pa to vemo, kaj pomeni – pomeni spet obremenjevanje infrastrukture, ti ljudje tudi uporabljajo oziroma imajo čisto fiziološke potrebe, kjer bog ve, kako se to ureja in odpirajo se še številni vidiki, tudi z vidika enakosti določenih ljudi pred zakonom, ker nekdo, ki ima neko stanovanje, bo plačal nek NUSZ tudi, če je prazno, ampak seveda ga uporablja bodisi samo nekaj tednov na mesec, nekdo drug, ki bo pa vzel v najem neko kmetijsko zemljišče, tam gor postavil nek objekt in ga uporabljal spet v turistične namene, občina spet nima niti vzvoda, da potem tem ljudem zaračunava neko turistično takso.</p>
               <p>Tako, da jaz pozivam k temu, da tega sistema, ki ga imamo in ga dograjujemo že nekaj časa, ne razrušimo in skušamo najti nek optimum znotraj okvira neke namenske rabe tako, da tudi tisti, ki imajo zemljišče, ki se uporablja v kmetijske namene, ampak je možna zidava, da lahko naredijo nek korak nazaj, sicer ob zavedanju, da bo potem, če bi to zemljišče radi prodali v nekem trenutku, sploh kot gradbeno, bo ta pot zelo težka, morda se je pa sploh ne bo moglo prehoditi nazaj, ker vemo, da kmetijska zemljišča potrebujemo.</p>
               <p>Hvala lepa.</p>
            </sp>
            <sp who="PolnarRobert">
               <speaker>PREDSEDNIK ROBERT POLNAR:</speaker>
               <p>Hvala, poslanec Perič.</p>
               <p>Po treh razpravah poslancev sprašujem predstavnico Ministrstva za finance ali morda želite besedo na tej točki, zlasti na tisto, kar je izpostavil v svoji razpravi predlagatelj. Želite besedo?</p>
               <p>Izvolite, imate besedo.</p>
            </sp>
            <sp who="unknown-F">
               <speaker>GOSPA ________:</speaker>
               <p>Hvala lepa za besedo.</p>
               <p>Jaz bi uvodoma samo želela poudariti, da na Ministrstvu za finance ne govorimo laži o določenih dejstvih, ki sem jih tukaj navajala. V bistvu naša dejstva temeljijo na podlagi analiziranih podatkov, a ne? mi smo glede na podlagi vseh pridobljenih podatkov ugotovili, da se vrednosti kmetijskih in gozdnih zemljišč niso nerazumno povečala. So se povečala, tako kot sem tudi omenila v nagovoru, ne pa, da so se nerazumno povečala. In porast kmetijskih in gozdnih zemljišč je povsem primerljiv ali celo nižji od porasta cen ostalih vrst nepremičnin, ki so po tej metodologiji vrednotenja obravnavana. Glede, v bistvu Zakon o množičnem vrednotenju nepremičnin, kot je bilo že povedano, ne govori o davku na nepremičnine. Lahko je to osnova, davčna osnova. Se pravi je namenjen tudi obdavčevanju in je namenjen tudi ostalim javnim deležnikom v državi. Bi pa želela povedati, da pri sprejemanju davčne zakonodaje, da se vedno upoštevajo tudi vsa načela iz ustave, se pravi načelo pravičnosti, načelo zakonitosti in načelo socialne države. Se pravi ta načela gredo pri pripravi davčne zakonodaje vedno v koraku z zakonodajo in nikakor ni nekdo nesorazmerno obdavčen kadar pride do obdavčitve. Je pa ta zakonodaja vedno tudi v javni obravnavi in imajo vsi deležniki možnost, da sodelujejo v javni obravnavi kadar se ta zakonodaja pripravlja.</p>
               <p>Glede, v bistvu Zakon o množičnem vrednotenju nepremičnin, kot je bilo že povedano, ne govori o davku na nepremičnine. Lahko je to osnova, davčna osnova. Se pravi je namenjen tudi obdavčevanju in je namenjen tudi ostalim javnim deležnikom v državi. Bi pa želela povedati, da pri sprejemanju davčne zakonodaje, da se vedno upoštevajo tudi vsa načela iz ustave, se pravi načelo pravičnosti, načelo zakonitosti in načelo socialne države. Se pravi ta načela gredo pri pripravi davčne zakonodaje vedno v koraku z zakonodajo in nikakor ni nekdo nesorazmerno obdavčen kadar pride do obdavčitve. Je pa ta zakonodaja vedno tudi v javni obravnavi in imajo vsi deležniki možnost, da sodelujejo v javni obravnavi kadar se ta zakonodaja pripravlja.</p>
            </sp>
            <sp who="PolnarRobert">
               <speaker>PREDSEDNIK ROBERT POLNAR:</speaker>
               <p>Hvala, gospa državna sekretarka.</p>
            </sp>
            <sp who="unknown-F">
               <speaker>GOSPA _______:</speaker>
               <p>Toliko zaenkrat.</p>
            </sp>
            <sp who="PolnarRobert">
               <speaker>PREDSEDNIK ROBERT POLNAR:</speaker>
               <p>Nadaljujemo z razpravo. Na vrsti je poslanka Mateja Udovč, za njo poslanec Jožef Horvat.</p>
               <p>Kolegica Mateja Udovč, prosim.</p>
            </sp>
            <sp who="UdovčMateja">
               <speaker>MATEJA UDOVČ (PS SMC):</speaker>
               <p>Hvala lepa, predsedujoči, za besedo. Spoštovani gostje, lep pozdrav vsem skupaj.</p>
               <p>Ja, danes smo na mizo dobili resnično veliko, veliko stvar in, tako kot je že kolega Rajh dal odlično misel, kolikor je deležnikov, toliko je resnic. Mogoče bi se zlagala, če nebi rekla, da se vsak, ko se postaviš v kožo nekoga, ne moreš z nekom strinjati, ampak mi moramo priti tukaj do enega skupnega konsenza.</p>
               <p>In, če samo probam povzeti niti. Sama prihajam iz podeželja. Po mojih žilah se pretaka belokranjska kri, sem veliko v gorah tako, da od predlagatelja zelo dobro razumem, ko govori o vrednosti nepremičnin v Beli krajini kot o gorskih kmetijah, ker se dejansko z njimi srečujem. Kot pa sama prihajam iz ravninskega podeželja, iz dokaj toliko kvalitetne zemlje, pa razumem tudi to situacijo kakšno je tam kmetovanje in kakšna politika kmetov se dogaja v moji bližji okolici.</p>
               <p>Moram povedati, da ne morem, pritrjujem gospe, ki je podala odlično mnenje, gospa Marinka. Moram reči, da boljše nebi mogli opisati. Občine so tiste, ki morajo zagotoviti razvoj občin. Vsi državljani, vsi občinski, vsi ljudje, ki živimo v določenim kraju, si želimo, da se občina razvija, da bi bila delovna mesta, da bi bila trgovina, da bi bila industrija ali pa poslovni objekti, kot bi si želeli, da imamo mogoče bloke, pa ne velike stolpnice, ampak manjše, da bi bilo moderno, da bi bila infrastruktura, da bi bila knjižnica, šola in vse to zraven. In če samo povzamem samo en primer. Zelo pomembno je, da občine načrtujejo OPN-je. To je ključnega pomena, ker poznamo primere, ko so občine nekatere pa mogoče malo skrenile. Iz svojih OPN-jev so, iz industrijskih zemljišč želijo narediti stanovanjske objekte, iz prvo kategorih kmetijskih zemljišč želijo pa poslovne objekte. Ampak, ko so delali poslovne objekte na prvi kategoriji zemljišč, tistega leta se ne spomnim kmeta, ko je prodajal to zemljišče, da bi nasprotoval tej prodaji. Ne spomnim se nikoli, ampak, veste, pa v okolici, saj veste, ko živiš v majhnem kraju se zelo hitro govori, ampak zelo hitro so se tudi številke povedale koliko je kdo dobil in kaj je potem lahko vse kupil in koliko nadomestne zemlje si je lahko nekje kupil. Jaz zdaj ne vem ali je to prav ali to ni prav, o tem ne bom jaz sodila, ampak dejstvo pa je, da se je občina v tistem delu razvila ne samo na podlagi tega kmeta, kmet je pa tudi dobil svoj en delež.</p>
               <p>Ko govorimo o kmetih. Zanimiva bi bila raziskava, če bi jo lahko naredili, koliko kmetijskih zemljišč so občine spremenile namembnost po lastni viziji in ideologiji in koliko kmetijskih zemljišč so to naredili na podlagi vloge lastnikov zemljišč, katerih so tudi kmetje. Tukaj se jaz lahko vprašam ali mogoče, saj, a veste, ko govorimo o špekulantih, to so tudi lahko špekulanti, pa ne govorim, ne me narobe razumeti, ne govorim, da so zdaj vsi kmetje špekulanti, ampak jaz govorim na splošno o vseh, ko govorimo o spremembi OPN-ja, ko govorimo, da nekdo želi, ker vemo, da to traja postopek 5 do 10 let in ko govorimo, da se to spremeni. In potem vložijo. Eni res vložijo. Eni res vložijo zato, da bodo mogoče njihovi sinovi kdaj gradili hišo na sosednji parceli, eni pa nimajo te namere. Eni pa, mi verjemite in če boste tudi vi se pogledali resnici na ljubo, eni delajo ali na zalogo ali pa zato, da bodo v bistvu nekoč to prodali, ovrednotili, dejansko naredili špekulacijo. Jaz temu rečem mogoče kot zemljišče na zalogo. Zdaj, ko pride pa vrednost tega zemljišča višja in posledično se vsi bojimo davka, ki ga trenutno še ni, verjetno nekoč v prihodnosti pa bo, potem je pa zdaj strah upravičen. Ampak zdaj, če se vrnem nazaj na občino. Zakaj občina dela OPN? In zakaj je ugodila temu kmetu? Zaradi razvoja občine, ne zaradi njegovega zemljišča na zalogo.</p>
               <p>Mogoče bi, danes je bilo res veliko povedano tako, da bom težko, bom mogoče malo skočila iz ene teme na drugo temo.</p>
               <p>Sama se pa velikokrat vprašam nekaj drugega. V Sloveniji, v naši državi imamo za nepremičnine zelo, zelo veliko evidenc. Imamo Gurs evidenco, imamo zemljiško knjigo, imamo CEN, imamo gospodar evidenco, občine imajo verjetno svoje OPN-je, imamo kataster voda in verjetno še precej drugih, za infrastrukturo je sigurno še ena evidenca, nimamo pa teh evidenc. Kaj jaz pogrešam pri vsem tem? Da nimamo teh evidenc poparjenih. Nimamo skupaj vzetih. In dejansko, če nekdo pozabi nekomu ali pa, če nekdo nekaj spregleda, se lahko poruši tudi enemu kmetu se lahko naredi ena velika krivica. In potem mora ta kmet seveda vlagati vloge in postopki tečejo in tečejo in tečejo. Zakaj pa to vem? Zato, ker sem se seznanila v poslanski pisarni s primerom, ko je že 30 let nazaj bila struga prestavljena in vodna struga reke prestavljena in je to ostalo vodno zemljišče. Tam je zdaj kmetijsko zemljišče, a veste, to je travnik, se kosi in lahko opravljajo in OPN občine je bil narejen na stavbno zemljišče. Ampak kje je problem? Lastnik te struge, te bivše struge, suhe struge 30 let, je država. In v njihovih katastrih voda je to vodna struga. Zanima me, to je zdaj ta problem, gospa je točno rekla 20 do 40 državnih organov varuje svoje interese, zanima me, ko je OPN sprejemal, saj je prav, da je tam stavbno zemljišče zato, ker tam struge ne bo nikoli več, ker struga je krepko prestavljena, ampak kdo pozabi izločiti iz katastra voda to strugo ven, če je to zdaj stavbno zemljišče? Ali mi boste rekli, da se v bistvu na vodna zemljišča lahko stavbe postavljajo? To še nisem slišala, ampak zato pravim dajmo združiti. Mogoče vprašanje za direktorja Gursa, če so kdaj razmišljali, da bi. Osnova za Gurs je odlična zasnova. Gurs evidenco smo na pravi poti postavili zato, da vzpostavimo celovito in enotno evidenco za vse nepremičnine v državi, ampak naj bo celovita in enotna. Mogoče bi razmišljali, da bi dodali, da bi se Gurs evidenca razširila tudi za OPN-je in da bi občine svoje OPN-je notri dodajale, seveda z omejitvami pravic. Ampak s tem bi ste, prvič, bi se, podatki bi bili bolj ažurni, hitrejši prenos podatkov bi bil, manj bi trpela administracija in še dejansko bi imeli vsi vpoglede, take kot so danes, ne take kot so bile, kot bodo 3 leta naprej ali pa 3 leta nazaj. zato predlagam, enako je z evidencami, zemljiško knjigo, Gospodarjem, in CEN evidencami. Včasih se vprašam tako kot ste rekli, Gurs evidence so evidence, v končni fazi bodo nekoč tudi evidence za davke, pa za odmero dohodnin, pa za otroške doklade, imamo res, saj smo že prej veliko slišali od tega, ampak včasih se vprašam kaj pa računovodski izkazi. Vrednosti nepremičnin se izkazujejo tudi recimo pri državnih, pa če se omejim samo na državo, na vrednosti državnih nepremičnin. V bilancah stanja. V knjigah računovodskih izkazov so te vrednosti recimo 10 tisoč, 20 tisoč, 30 tisoč, v Gursu pa 300 tisoč, 500 tisoč zdaj, če malo pokarikiram pa, če se malo pošalim. Mogoče malo širše malo za razmislek kako bi lahko, v kakšno smer bi lahko nekoč, v katero smer pa vizijo bi lahko zapeljali.</p>
               <p>Pozdravljam informacijo gospe – Anite? Sem si prav zapisala. Predstavnico ministrstva za infrastrukturo, ki je povedala, sem prav razumela, da lastnikom zemljišč ne bo potrebno plačevati nadomestila, davka za zemljišča kjer teče infrastruktura – cestna, železniška, javna infrastruktura. Pa me samo na tej točki zanima ali, vprašanje, ali to pomeni za celotno parcelo ali samo za tisti del parcele, kjer teče infrastruktura. Zdaj me pa zanima, če teče samo za tisti del parcele, kjer teče infrastruktura, kdo bo odmeril in kdaj bo odmeril, da bodo te podatki točni.</p>
               <p>Toliko zaenkrat v prvem delu-</p>
            </sp>
            <sp who="PolnarRobert">
               <speaker>PREDSEDNIK ROBERT POLNAR:</speaker>
               <p>Hvala, gospa poslanka.</p>
            </sp>
            <sp who="UdovčMateja">
               <speaker>MATEJA UDOVČ (PS SMC):</speaker>
               <p>Hvala.</p>
            </sp>
            <sp who="PolnarRobert">
               <speaker>PREDSEDNIK ROBERT POLNAR:</speaker>
               <p>Nadaljujemo z razpravo. Poslanec Jožef Horvat, za njim poslanec Boris Doblekar.</p>
               <p>Kolega Horvat, prosim. Izvolite.</p>
            </sp>
            <sp who="HorvatJožef">
               <speaker>JOŽEF HORVAT (PS NSi):</speaker>
               <p>Hvala lepa, gospod predsednik. Spoštovani odlični gostje, predstavniki vlade, drage kolegice in kolegi.</p>
               <p>Namesto uvoda, po mojem razumevanju je resnica samo ena. In med drugim je resnica to, da ni pogoj za nakup kmetijskega zemljišča, da imaš status kmeta. To je resnica. Ni pogoj za nakup kmetijskega zemljišča status kmeta. Prej smo slišali malo drugače. Ampak pustimo zdaj to.</p>
               <p>Res je, kolega Pavšič ima pravzaprav prav, ko pravi, da odpiramo veliko vprašanj. Ko odpreš kmetijstvo, naš slovenski jezik je zelo bogat, nekateri jeziki, tuji jeziki pa so na tem področju majčkeno bogatejši. To dejavnost kmetijstvo imenujejo agrokultura, se pravi je neka kultura. In ko to odpreš, se dejansko na mizo postavi množica vprašanj in ne moreš enostavno govoriti izključno o Zakonu o množičnem vrednotenju nepremičnin oziroma kmetijskih zemljišč in gozdov. In povsem normalno je, da smo tudi mi kot predlagatelji kazali na mnoga vprašanja, ki jih vidimo nekako v širšem kontekstu.</p>
               <p>Ne bom šel zdaj v naslednjo finančno perspektivo 2021-2027, ko je v tem kolaču tisoč sto petintrideset milijard evrov evropskega denarja, je pa 10 % manj za skupno evropsko kmetijsko politiko in, da se bo po letu 20202 pač morala reforma skupne kmetijske politike, ki bo, nisem strokovnjak za kmetijstvo, ampak imam občutek, da bo ta reforma in tudi ta manko denarja z nižanjem evropskih sredstev, da bo močno udarilo slovensko kmetijstvo, ker imam predstavo, da ni pripravljeno na kakršnekoli reforme. In povsem normalno je, da smo Nova Slovenija tista stranka, ki želimo zaščititi družinske kmetije, ker je to najboljši model kmetijstva v naši mali državi – in zaenkrat še zelo lepi.</p>
               <p>In ko o tem govorimo, seveda imam v mislih številke. Ne govorimo na pamet. Pa jih zdaj ne bom nizal. Poglejmo, kolegice in kolegi, kakšna je povprečna starost slovenskega kmeta, kakšno je število družinskih kmetij, kakšen je trend števila kmetijskih družinskih kmetij v zadnjih letih, kakšna je samooskrba, kakšna je zaraščenost in tako dalje, in tako dalje, in tako dalje. Imam te podatke, pa zdaj, ja, ni tema, ne bom tratil vašega dragocenega časa.</p>
               <p>In še čisto iz nekih vrednot in načel naše politike, politike Nove Slovenije – krščanskih demokratov. Seveda je lokalna samouprava samouprava po evropski listini lokalne samouprave. In konkretno OPN – občinskih prostorski načrt – je svetinja. Ne bom rekel, da so zdaj vsi OPN-ji idealni, ampak so bili sprejeti znotraj organov znotraj lokalnega parlamenta, ki se mu reče občinski svet ali pa mestni svet. In to je treba spoštovati. Pika, amen. Ni druge.</p>
               <p>Saj razumemo, saj nismo nepismeni, da ta zakon o množičnem vrednotenju ni davek. Je pa in bo pa davčna osnova. Jaz bi si želel im mi v Novi Sloveniji, da bi že bila davno in da bi že davno imeli davek na nepremičnine. Pa da potem vidimo tiste, ki so bogati, koliki bodo plačali. Ker mi danes govorimo »ja, bogati so tisti, ki imajo več kot 2 tisoč 500 bruto plače«. bogati so tisti, ki imajo vile, ki imajo nepremičnine. In danes pridejo gladko skozi. Upam, upam, da gospoda Šarca niso tudi ti premagali, ko je izjavil, da zakona o davku na nepremičnine v tem mandatu ne bo, ker da ima on v vladi nek petorček. To je neodgovorno, to je neodgovorno. In Nova Slovenija ni za višje davke, ni za nove davke, je pa za neke realne obdavčitve. In smo vedno rekli naj že vendarle ta NUSZ pade, ker smo neka specifika znotraj Evrope in naj namesto NUSZ-ja pride nek normalni davek na nepremičnine v teh okvirih, kar pa ne pomeni, če je nekdo plačeval zdaj 100 enot, denarnih enot NUSZ-ja, da pa ne sme zdaj plačevati, ne more zdaj plačevati, oprostite, naenkrat faktor tri, tristo denarnih enot. Ne more. Ne more.</p>
               <p>Malo moramo tudi gledati kako bomo koga zadušili in ali imamo interes, da imamo še naprej to agrokulturo v Sloveniji. Ja, takoj ko o tem govorimo, je to povezano s turizmom. Lahko bi rekli, ja, da bi danes moral biti tudi odbor za kmetijstvo tukaj, seveda odbor za turizem, beri odbor za gospodarstvo in tako dalje in tako dalje. Lahko gremo v neke epske širine, ampak tudi nisem politično naiven. Vem, da nobeden od teh sklepov najbrž danes ne bo sprejet, ker ima v teh dveh odborih – jasno – koalicija večino. Upam, pričakujem, da bo koalicija prišla s kakšnimi boljšimi predlogi. Ali pa koalicija misli, da je vse lepo in prav? Zakaj smo sklicali to sejo? Ker smo bili s strani potencialnih davčnih zavezancev, v tem primeru lastnikov kmetijskih zemljišč in gozdov, opozorjeni, ker so seveda šli pogledati kaj je izračunal Gurs. In na tem mestu moje resnično in iskreno priznanje Geodetski upravi Republike Slovenije, njihovim softwareašem, če smem tako reči, da so zakon, ki smo ga tukaj mi v Državnem zboru sprejeli v prejšnjem mandatu, da so zdaj pretopili tole v neke evre. Torej zdaj komaj je začel delovati, ne? In potem, ko dobimo iz zakona evre, potem mi pravzaprav komaj razumemo kako zakon deluje.</p>
               <p>In če mene vprašate, lahko teh naših šest predlogov sklepov povozite danes. In če boste sprejeli samo en predlog sklepa, recimo, da se vendarle naj predstavniki reprezentativna organizacija Kmetijsko-gozdarska zbornica, morda tudi zadružna zveza, da se usedejo skupaj s ključnimi ministrstvi in sedijo tako dolgo dokler se ne dogovorijo, ne dosežejo neke rešitve, ki bo za obe strani sprejemljiv. Ker tukaj tudi vlada ni enotna. Jaz se zelo dobro razumel kar je govoril in vem kakšno pozicijo ima do slovenskega kmetijstva državni sekretar gospod Podgoršek, ki je najprej začel s tem in opozoril kaj se nam dogaja v teh naših naravnih bogastvih kot so gozdovi, ja, tudi njivske površine in tako naprej, zaradi recimo klimatskih sprememb oziroma klimatskih katastrof. Vse to moramo vzeti v nek obzir.</p>
               <p>Zdaj, verjamem, da nima vlada eksplicitne namere, da bi zrušila kmetijstvo, ampak mislim, da pa imamo v zadnjem času kar nekaj dobrih signalov. Če mi želimo tukaj se iti neke zelene destinacije turistične, pa najbrž moramo mi, politika, mi moramo zagotoviti našim državljanom zdravo prehrano, praktično se pa vsak mesec soočamo s nekimi prehranskimi aferami. Okej, če kdo želi še nadaljevati z masovnim uvozom oporečnega mesa in tako dalje, doma pa imamo zdravega tam, kjer ga imamo, saj prašičerejo smo itak zrušili, ampak to zdaj tudi ni tema, ampak vse to so vprašanja, ki jih mi danes imamo pred očmi. Seveda so se cene nepremičnin, ja, tudi kmetijskih zemljišč, so, rastejo. Drži? Drži. Cena hrane pada. Drži? Drži. Cena hrane pada. Davki, ki jih bodo plačevali lastniki kmetijskih zemljišč bodo rasli, ker je to po zakonu o množičnem vrednotenju. Tukaj se bo našla davčna osnova. Lahko rečete »ne, ne, bomo že v zakonu o davku na nepremičnine naredili izjeme«, to sem razumel gospo državno sekretarko. Lahko, ampak saj veste, več kot je izjem v nekem zakonu, v davčnem zakonu, večji je problem, večja je nepreglednost in tako najprej. Zato sprašujem bolj stroko ali je možno, da pri množičnem vrednotenju že, kako bi rekel, naredimo takšno vrednotenje, ki bo potem res neka realna davčna osnova. Res je morda zdaj za to koalicijo, pač glede na izjavo gospoda Šarca, to nepomembna tema. Davka ne bo. Med drugim je ta njegova izjava nepremišljena tudi zaradi tega, to je zdaj moj osebni občutek, nimam nobenih podatkov, mogoče bo generalni direktor geodetske uprave lahko povedal, imam občutek, da zdaj, ko davka ne bo, ljudje oziroma lastniki nepremičnin generalno gledano tudi pravzaprav nimajo nekega motiva, da bi šli na hitro urejati zadeve. Morda se motim, ampak čisto iz neke človeške narave to pač izvira. Saj veste, vedno potem pet pred dvanajsto letimo na neke urade zadeve urejati, da nas nebi zadušil davek, a ne?</p>
               <p>Tako, da, kot rečeno – in s tem zaključujem ta del – jaz bi bil zadovoljen, če bi ta dva odbora dejansko na nek način naložila vladni strani, pa mora imeti vladna stran odprta vrata, da vendarle, ker kmetijsko-gozdarska zbornica in tudi ostali so povedali, da niso bili uslišani, ko je bil zakon še odprt, da vendarle zdaj, ko imamo podatke, številke, evre na mizi, da bi se vendarle usedli in videli ali je smiselno novelirati zakon približno v tej smeri kot smo ga mi predlagali, se pravi tisti četrti sklep. Če boste pa ugotovili, da ne, da je to nesmiselno, ampak mi smo prepričani, da je smiselno, da gremo zdaj, ko imamo res številke na mizi, ko imamo narejen nek test vrednotenja, da zdaj pogledamo kaj je realnost in kaj bo dejansko v davčnem smislu tudi lastnik oziroma zavezanec za bodoči davek zmogel. Če bi se to dogovorili, če bo takšen sklep predlagala koalicija, morda ga bom sam predlagal v ustni obliki, bi bil že kar zadovoljen. Dejstvo pa je, da glede na to omizje je ta problematika aktualna, lahko rečem tudi akutna.</p>
               <p>Hvala lepa, gospod predsednik.</p>
            </sp>
            <sp who="PolnarRobert">
               <speaker>PREDSEDNIK ROBERT POLNAR:</speaker>
               <p>Hvala, gospod poslanec.</p>
               <p>Poglejte, gospe in gospodje. Mi smo dobili danes predlog za sklic nujne seje, ki je bil tudi opremljen z določenim gradivom, s štirimi sklepi. Danes smo prejeli še valorizacijo teh sklepov z nadgraditvijo še z dvema sklepoma. Kolega Horvat je že prej jasno in nedvoumno pokazal, za kar se mu tudi zahvaljujem, da pri razpravi velja upoštevati gradivo in razpravljati o gradivu. To je prva zadeva, ki jo želim izpostaviti za vse bodoče razpravljavce. Tisto, kar je Nova Slovenija predlagala, to naj bo tema debate.</p>
               <p>Drug stvar. Sklic je bil namenjen za dva odbora Državnega zbora. Odbor za finance ima 19 članov, odbor za infrastrukturo, okolje in prostor ima 19 članov, skupaj 38 poslank in poslancev. Če predpostavimo, da se ponekod podvajajo, bi moralo biti zdajle v dvorani 30 poslank in poslancev, nas je pa trenutno 15. To je odraz realnega stanja. In ne mi, prosim vas, govoriti, da bi bilo potrebno še kakšen odbor angažirati pri tovrstni problematiki. Vidite sami. Pa ne bom govorili koalicija ali pa opozicija, ker je to v tem smislu popolnoma brezveze. Sami vidite, kakšna je trenutno prisotnost v dvorani. Ne moremo sprejeti niti enega sklepa, ker nismo sklepčni.</p>
               <p>Zdaj pa bomo nadaljevali z razpravo.</p>
               <p>Še prej sprašujem poslanca Pavšiča ali želi repliko. Hvala lepa.</p>
               <p>Gospa državna sekretarka, vi želite besedo? Kolega Doblekar, pred vami bo še državna sekretarka.</p>
               <p>Izvolite, prosim.</p>
            </sp>
            <sp who="unknown-F">
               <speaker>GOSPA ______:</speaker>
               <p>Ja, najlepša hvala za besedo.</p>
               <p>Jaz bi želela samo pojasniti, da pri vladi deluje projektni svet za obdavčitev nepremičnin. V tem projektnem svetu za obdavčitev nepremičnin smo tako predstavniki vlade kot ostalih interesnih skupin in strokovne javnosti. In tukaj se je, na tem projektu svetu se je obravnaval tudi Zakon o množičnem vrednotenju nepremičnin, obravnavajo se podlage za obdavčitev nepremičnin, se pravi delujemo aktivno. In kot predstavnik vlade je tudi ministrstvo kmetijstvo. Tako, da je vedno sproti seznanjeno s sklepi, ki se sprejemajo in vsebinami, ki se obravnavajo na tem projektnem svetu. To bi še želela povedati.</p>
               <p>Drugače pa glede obdavčitve je pa, da pride do zakonite odločbe. Tukaj je sigurno pomembno, da se ugotovijo vsa dejstva in okoliščine za pravilno davčno osnovo. Kakšne so davčne stopnje bo tudi stvar širše obravnave v javnosti tudi pri zakonu o davku na nepremičnine.</p>
            </sp>
            <sp who="PolnarRobert">
               <speaker>PREDSEDNIK ROBERT POLNAR:</speaker>
               <p>Hvala, gospa državna sekretarka.</p>
               <p>Razpravlja poslanec Boris Doblekar.</p>
               <p>Izvolite, kolega.</p>
            </sp>
            <sp who="DoblekarBoris">
               <speaker>BORIS DOBLEKAR (PS SDS):</speaker>
               <p>Hvala, predsednik, za besedo.</p>
               <p>Ja, jaz moram reči, da ste malo pozno odreagiral. Moral bi že zdavnaj prej, pa bi mogoče tudi razprava potem šla v pravo smer. Tako pa smo zdaj zašli v različne sfere. Tudi sam sem nameraval iti malce širše, ker imam še precej navdiha od včerajšnje celodnevne seje na odboru za kmetijstvo, kjer smo skoraj do polnoči-</p>
            </sp>
            <sp who="PolnarRobert">
               <speaker>PREDSEDNIK ROBERT POLNAR:</speaker>
               <p>Spoštovani kolega, dajte, prosim vas, ta navdih prihraniti za kdaj drugič, no. Pa se držite teme, prosim vas.</p>
            </sp>
            <sp who="DoblekarBoris">
               <speaker>BORIS DOBLEKAR (PS SDS):</speaker>
               <p>Predsedujoči, še enkrat bom povedal, da ste prepozno opozorili. In ravno toliko se lahko držim teme, kolikor so se je moji predhodniki. Noben me ne bo pri tem omejeval. Če so drugi lahko razpravljali-</p>
            </sp>
            <sp who="PolnarRobert">
               <speaker>PREDSEDNIK ROBERT POLNAR:</speaker>
               <p>Poglejte, jaz sem dobronamerno to-</p>
            </sp>
            <sp who="DoblekarBoris">
               <speaker>BORIS DOBLEKAR (PS SDS):</speaker>
               <p>-bom tudi jaz.</p>
            </sp>
            <sp who="PolnarRobert">
               <speaker>PREDSEDNIK ROBERT POLNAR:</speaker>
               <p>Ne segajte mi v besedo, jaz predsedujem in vodim to sejo. Kolega Doblekar, jaz sem na podlagi razprave poslanca Horvata določeno zadevo naredil in ukrepal. Vi seveda lahko imate možnost, da to upoštevate ali pa ne, tega vam jaz ne morem odrejati. Vas pa prosim, da razpravljate o temi.</p>
               <p>Izvolite, imate besedo.</p>
            </sp>
            <sp who="DoblekarBoris">
               <speaker>BORIS DOBLEKAR (PS SDS):</speaker>
               <p>Hvala, predsednik, za besedo. Bom nadaljeval.</p>
               <p>Mi danes govorimo torej o množičnem vrednotenju, o Zakonu o množičnem vrednotenju. In seveda pri tem zakonu je predvsem izražena skrb, bojazen zaradi kasnejšega morebitnega davka na nepremičnine, kar verjetno to množično vrednotenje tudi bo. Zato še kako razumem vsakega poslanca ne glede na to kam pripada, v katero opcijo, da je zaskrbljen zaradi tega in pa, da ima lahko vsak poslanec tudi možnost o tem razpravljati.</p>
               <p>Gradivo Nove Slovenije, ki sem ga skrbno prebral, ga imamo pred seboj na mizi, je dokaj natančno in se dotika predvsem množičnega vrednotenja. Zdaj, pri tem sodeluje seveda Ministrstvo za finance, ki potrebuje denar, ne? Če se le da, je treba čim več nasmukati, ne? Ministrstvo za okolje in prostor, pa geodetska uprava, vsi so tukaj z nami in jaz mislim, da bi morali zelo natančno tudi na vse te bojazni, ki jih poslanci izražamo, zelo natančno, precizno odgovoriti, predvsem pa resnično in pravilno tako kot se bo tudi kasneje delalo da ne bo kakšnih ovinkarjenj. Zdaj, skrb je bila izražena, da se je dvignil katastrski dohodek. To je stvar gradiva in tudi sam se strinjam da se to nebi smelo zgoditi. Predvsem v bran jemljemo tukaj kmetijstvo, kmete, kmetijska zemljišča. Kmete je strah, bojijo se in so v dvomih, če so te predvideni izračuni, ocene vrednosti njihovih nepremičnin takšne kot so jih lahko videli pri javni razgrnitvi na občinah, ki med drugim traja do 15. 11., ne do 30. oktobra kakor sem tukaj v gradivu videl, in je prav seveda, da o tem tudi spregovorimo in se postavimo na njihovo stran. Postavimo se vsi v njihovo kožo, ne biti samo pisarniški pa ne vem kakšen, ampak dajmo se postaviti v njihovo kožo in vplivati s pozicije poslancev na vlado, na ministrstva, na Gurs in na vse ostale, ki se s tem ukvarjajo, da bodo preudarno opravili to nalogo, torej množično vrednotenje.</p>
               <p>Bolj bi se seveda strinjal s tem, da bi vlada malo pohitela ali pa bila bolj natančna ali pa, bi rekel več dovzetnosti pokazala pri tem, pa bi naredili zakon o množičnem vrednotenju nakradenega državnega premoženja, ki ga je za 5 milijard v bančni luknji, pa za 5 milijard in še bogve koliko okrog po svetu. Tam se ne dotikamo kaj dosti, zelo se pa veliko ukvarjamo z množičnim vrednotenjem nepremičnin.</p>
               <p>Prej ste tudi sam, predsednik, omenil, da so zelo drage odmere. Ja, seveda so zelo drage odmere, pa še vedno odmere niso narejene zato, ker je bil sistem popolnoma zavožen, pa tega noben ne prizna. In zato imamo tudi takšne probleme kakršne imamo in o katerih se vsakodnevno pogovarjamo. Še vedno se vozimo po cestah in železnicah – tudi to je v gradivu – kjer ni natančno določeno čigavo je zemljišče. Ker smo to delali kar tako, ker ni nihče upošteval zasebne lastnine, pa smo kar delali kot prasica z mehom po domače povedano. Odmere so drage. Prej ste izračunavali koliko pride denarja za 100 metrov, koliko pride za toliko, zraven še malo nasmehov, pa malo ja, saj, saj ne moremo, kdo bo pa to odmeril, kje pa imajo občinski proračuni toliko denarja in tako naprej. Pa vas bom vprašal vse skupaj: zakaj pa te odmere – če imam pravilno informacijo – delajo samo zasebni geometri oziroma geodeti? Zakaj ne more, ne vem, občina ali pa država imeti za to usposobljenih ljudi, ki bi imeli plačo, ki bi bili plačani, pa bi 8 ur na dan, ali pa še delali nadure, pa bi to odmerjali za plačo. Ne, mi moramo, občine morajo najeti zasebnega geodeta, geometra in ga zelo, zelo drago plačati, ne? Po navadi je tako. Zdaj po neki novi zakonodaji naj bi tudi urbanista imele občine oziroma medobčinske uprave, pa mislim, da nebi bilo slabo, da bi se malo tudi tega dotaknili na ministrstvih, pa da bi poskušali, ne vem, ali občine, jim pomagati ali jih prepričati ali ne vem kako, da bi te stvari bile cenejše in bi tudi hitreje stekle in da se te stvari končno že enkrat uredijo.</p>
               <p>Pri problematiki zemljišč pod cestno, železniško in komunalno infrastrukturo sploh še nimamo nič rešeno, mi pa že delamo množično vrednotenje. Najprej smo so obrisali tisto tam zadaj, potem smo šli pa na tisto potrebo, ki včasih kdo gre in Gurs načrtuje, da bodo te podatki o vrednosti nepremičnin popisali – kako zanimivo in pomenljivo – po 1. aprilu prihodnjega leto. Vse je drugo leto, prihodnje leto, maja, v jesen, no, tole bo pa po 1. aprilu prihodnjega leta. Tak, zanimiv datum in verjamem, da ne bo od tega vse skupaj nič, mi bomo pa že prej vse izračunali koliko je kakšna nepremičnina kje vredna.</p>
               <p>Zdaj, da ne bom predlog, da ne bom tratil dragocenega časa vseh tukaj prisotnih. Jaz sem po navadi vedno prisoten in nimam s tem težav, zato tudi nebi rad poslušal o tem. Bom zaključil. In sicer bi rad še omenil zemljišča v lasti skladov kmetijskih zemljišč, kar je bilo že v razpravi tudi omenjeno, kako se dela s temi zemljišči. Seveda, to je državno, to je bilo, gozdovi kot vse ostale nepremičnine, nekoč pobrane, pokradene ljudem, tistim, ki so delali in zdaj to delamo s tem kot sem že prej omenil, ne bom še enkrat povedal tiste besedne zveze. Na teh zemljiščih se dogaja marsikaj. Seveda včasih pride tudi prav kakšnemu društvu ali pa kmetom ali pa komurkoli, lokalni skupnosti, občini, da se lahko na teh zemljiščih počne marsikaj – ne tisto, kar bi se moralo. In že celo popoldne govorimo - o dejanski in namenski rabi in tako naprej zelo učeno, jaz nisem strokovnjak s tega področja kakor je kdo drug, ki se želi izpostaviti, da je, pa tudi ni. Za to so strokovnjaki, ki so plačani za to, zato so ministrstva, za to so državni sekretarji, za to so direktorati, za to so zavodi, za to so zbornice, zadruge zveze, ni da ni, milijon ustanov, ki so za to plačani in naj se s tem ukvarjajo, nam poslancem pa pripravijo gradivo takšno, da ga bomo razumeli in da ga bomo potem tudi sprejeli. Ne, da bomo mi fantazirali pa koga učili o tem kako morajo biti te stvari speljane in izvedene.</p>
               <p>Tako, da pričakujem, da bo po tej seji, ki je pač namenjena temu opozorilu, gradivo Nove Slovenije je dovolj jasno napisano, da ga lahko razume vsak, da bo vlada oziroma ministrstva pristojna in pa Gurs opravili svojo nalogo v prid ljudem, v prid državljankam, državljanom, občankam, občanom, predvsem pa kmetom, ki se morajo vsak dan zelo truditi, trdo garati. In bog ne daj, da se zgodi, da bi bil potem ta davek na osnovi teh izračunov, kakršni koli že pač bojo, štrafani kmetije še dodatno za to, kar so že zdaj, ker nimamo pavšalne obdavčitve in tako naprej, skratka obupno stanje v kmetijstvo, da bomo kmete udarili še po tej strani. Mislim, da se to ne sme zgoditi. Potem tudi take seje ne bo dovolj, bo treba kje drugje take stvari reševati.</p>
               <p>Hvala lepa.</p>
            </sp>
            <sp who="PolnarRobert">
               <speaker>PREDSEDNIK ROBERT POLNAR:</speaker>
               <p>Hvala, gospod poslanec.</p>
               <p>Na tej točki zdaj sprašujem predstavnika Ministrstva za okolje in prostor, državnega sekretarja Prijona: ali želite morda besedo.</p>
               <p>Izvolite, imate besedo.</p>
            </sp>
            <sp who="PrijonAleš">
               <speaker>ALEŠ PRIJON:</speaker>
               <p>Hvala lepa. Samo na kratko bi odgovoril na vprašanja in pobude, ki so jih dali poslanci do sedaj v razpravi.</p>
               <p>Gospa Udovč je dala eno pobudo, da se te evidence nekako prekrijejo in da se tudi evidence o OPN-jih dajo v te prostorske evidence. To moram povedati, da to že do neke mere obstaja. Za ta OPN pa zdaj vodimo projekt, da bi to tudi naredili, da bi to tudi dali noter, ker to je seveda eden najpomembnejših podatkov ko govoriš o lastnostih prostora.</p>
               <p>To potem, gospod Horvat je, moram priznati, da sem bil zelo vesel, ko je rekel, da NUSZ že enkrat pade in ga nadomesti davek na nepremičnine, ker to, z NUSZ-jem imamo resne probleme. NUSZ-jev je, kolikor je občin – nekateri so dobri, nekateri niso dobri in seveda ta davek na nepremičnine bi bil sistemski davek, ki bi nekako tudi nadomestil ta, bi rekli paradavek na nepremičnine, ki ga sedaj imenujemo NUSZ, ki je v bistvu, v resnici je to nadomestilo za komunalno opremo, ampak v resnici opravlja funkcijo nekega paradavka na nepremičnine.</p>
               <p>Potem je, gospod Horvat je predlagal, da naj se te evidence, da naj se nekako naredi pravičnejšo osnovo za določena zemljišča, posebej ker govorimo zdaj o kmetijskih in gozdnih zemljiščih. Tu moram povedati, da seveda smo že obljubili in bomo tudi, skupaj z ministrstvom za kmetijstvo bomo preigrali določene situacije pri gozdnih zemljiščih, da bo ta situacija nekako bolj pravična.</p>
               <p>Potem, gospod Doblekar je vprašal zakaj občine in država ne morejo imeti svojega geodeta. Seveda ga lahko imajo in ga tudi v bistvu že imajo. Zdaj, kaj pomeni to »svojega«? Ali to pomeni, če nekoga najameš? Če je to to, potem seveda to počnejo in občine in države. Če pa je mišljeno s tem imeti zaposlenega, potem je pa seveda tudi to možno, pogoj pa je seveda, da ima ta geodet licenco.</p>
               <p>Toliko na kratko.</p>
               <p>Hvala lepa.</p>
            </sp>
            <sp who="PolnarRobert">
               <speaker>PREDSEDNIK ROBERT POLNAR:</speaker>
               <p>Hvala lepa.</p>
               <p>Gospod generalni direktor geodetske uprave, ali želite besedo?</p>
               <p>Gospod Tomaž Petek, izvolite.</p>
            </sp>
            <sp who="PetekTomaž">
               <speaker>TOMAŽ PETEK:</speaker>
               <p>Hvala za besedo.</p>
               <p>Sicer je bilo že odgovorjeno tudi na tisto, kar sem si jaz označil, da so poslanci izpostavili. Tako, da se ne bom ponavljal.</p>
               <p>Mogoče zgolj na vprašanje o upoštevanju različnih referenčnih enot, ki so bile omenjene v razpravi. Treba je povedati, da na število tako vrednostnih ravni kot tudi na višino vrednostnih ravni vplivajo podatki, med drugim vplivajo tudi podatki o trgu, ki spremljajo trg nepremičnin. In morda je tudi tukaj odgovor zakaj so tako razdeljene kot so v različnih delih Slovenije. bi pa samo poudaril, da tudi tovrstna teče ravno v času, ko imamo odprto zbiranje pripomb na modele in mi smo si zabeležili vse, kar je bilo izpostavljeno. In, kot rečeno, vsaj v primeru gozdnih zemljišč tudi potekajo iskanje rešitev, ki bi bile bolj pravične do lastnikov nepremičnin oziroma, ki bi upoštevale vse možne elemente v samem modelu. Prav tako velja to tudi za vrednostne cone. Omenjeno je bilo danes, da so pri gozdnih zemljiščih nekatere vrednostne ceno prevelike in da bi bilo potrebno podrobneje.</p>
               <p>Skratka, v tem trenutku do samega sprejetja uredbe v modelih je tisti pravi čas, ko lahko še tovrstne pripombe pridejo na mizo in se jih obravnava in upošteva.</p>
            </sp>
            <sp who="PolnarRobert">
               <speaker>PREDSEDNIK ROBERT POLNAR:</speaker>
               <p>Hvala lepa.</p>
               <p>Gospa Goršek iz Ministrstva za infrastrukturo v zvezi z razpravo oziroma vprašanjem poslanke Udovč v zvezi z javno infrastrukturo. Prosim, če podate odgovor.</p>
               <p>Izvolite.</p>
            </sp>
            <sp who="GoršekAnita">
               <speaker>ANIT GORŠEK:</speaker>
               <p>Ja, evidenca dejanske rabe zemljišč pod javno prometno infrastrukturo je namenjena predvsem zbiranju podatkov o tem kje v naravi potekajo ceste in železnice. Tega podatka zdaj v zemljiškem katastru ni in ni neposredna podlaga za obdavčitev, ker tudi tega predpisa ni. Bo namenjena lahko različnim uporabam, ker to bo pač podatek, ki bo javno razviden, uraden, v zemljiškem katastru. Mi vidimo v prvi vrsti dodano vrednost te evidence v tem, da bo pospešila postopke urejanja zemljiškoknjižnih razmerij, da bodo se ti postopki lahko hitreje urejali, ker bo tudi jasno razvidno kje poteka infrastruktura. In seveda gre za dejansko rabo. Če poteka po delu parcele, bo evidentiran del parcele. Je pa potem seveda dolžnost občine, da to odmeri in da odkupi, to pa je potem drug postopek. Tule bi zelo poudarila, da predhodna zemljiškoknjižna urejenost ni pogoj za izvedbo evidentiranja. Evidentiranje je samostojen postopek, se samo, pač nekako se ugotovi kje poteka v naravi res cesta ali železnica.</p>
               <p>In tudi danes smo slišali podatek o tem koliko stanejo odmere cest. Tukaj ne gre za urejanje meje ceste, meja ceste se bo urejala v ločenem postopku, ko se bodo ta lastninskopravna razmerja uredila. Tukaj je pa čisto en drug poenostavljen postopek in ja, to lahko občina sama izvede z ljudmi, ki jih ima zaposlene, ne rabi nobenega zunanjega geodeta najemati za te namene, nobenega z licenco, to so pač enostavni postopki, kjer pač lahko sama uredi to evidentiranje, ki bo potem razvidno v zemljiškem katastru.</p>
            </sp>
            <sp who="PolnarRobert">
               <speaker>PREDSEDNIK ROBERT POLNAR:</speaker>
               <p>Dobro, hvala lepa.</p>
               <p>Ne, ne moreš zdaj. Zdaj imamo potek, kot je potek, ne?</p>
               <p>Naslednji ima besedo državni sekretar na Ministrstvu za kmetijstvo, gozdarstvo in prehrano gospod Jože Podgoršek.</p>
               <p>Prosim.</p>
            </sp>
            <sp who="PodgoršekJože">
               <speaker>JOŽE POGORŠEK:</speaker>
               <p>Hvala lepa, bom poskušal biti res kratek, ampak vendarle nekateri ste omenjali tudi nekaj kmetijstva In res smo še nekateri pod vtisom včerajšnjega dneva, od dveh do petnajst do polnoči smo sedeli na odboru. In prepričan sem, da smo o tem že zelo veliko govorili, zato se res nebi tega dotikal, morda pa samo par pojasnil.</p>
               <p>Nekaj je bilo govora okrog statusa kmeta in pa nakupa kmetijskih zemljišč. Status kmeta načeloma res ni pogoj, določa pa prednostni vrstni red – tisti, ki ima status kmeta, pač je skladno z Zakonom o kmetijskih zemljiščih, ima prednost pri nakupu zemljišč. Načeloma pa lahko čisto na koncu kupi zemljišče kdorkoli, če ni nobenega pred njim, ki bi se prijavil na oglasno desko.</p>
               <p>Hvala za tudi skrb tega odbora, teh dveh odborov za SKP pod 2020. Se strinjamo, da nas čaka veliko dela tudi na področju družinskih kmetij, ampak spet se nebi v te vsebine, z veseljem s posamezniki, s posameznimi poslankami in poslanci rečemo izven tega odbora, da nebi bili tukaj še enkrat na celotno včerajšnje poročilo in še kaj bi lahko rekli.</p>
               <p>Dotaknil bi se tudi besede prehranske afere, ki je bila danes slišana. Naj tukaj povem, da naše ministrstvo nima nikakršne toleranc, to moram poudariti, do kakršnihkoli potvorb v verigi preskrbe s hrano. Tudi zaradi tega smo uvedli in se počasi približujemo koncu notranjemu nadzoru na Upravi za varno hrano, kjer želimo preveriti kaj se je dogajalo pri obveščanju pri aferah čevapčiči in tako naprej in bomo skladno z rezultati tega potem tudi ukrepali. Zakaj to poudarjam? Zato, ker vendarle je prav, da vemo, da želimo pri prehranski varnosti zminimalizirati tveganje. Mislim pa, da se vsi skupaj zavedamo, da popolne varnosti pa v nobenem svetu ni, tako v prometu kljub cestnoprometnim prepisom še vedno delamo prekrške, še vedno so smrtne žrtve, tako v prehrani kljub vsemu nadzoru menim, da nadzor na nek način deluje tudi ti ugotovljeni primeri na na nek način to lahko dokazujejo. Je pa res, da je potrebno tveganje zminimalizirati oziroma ga praktično odpraviti kolikor ga je le to mogoče.</p>
               <p>Na področju prašičereje smo res slabi v samooskrbi. Moram pa omeniti, da je letos bil narejen en preboj na sejmu Agra, kjer se je veriga celotna dogovorila kaj bo naredila v tem področju naprej za razvoj te prašičereje.</p>
               <p>Bi se pa dotaknil morda zdaj pa res teme tega odbora, ker sem rekel, da bom zelo kratek. Izzvala me je pa državna sekretarka, kolegica Natalija Jereb. Res je, tudi naše ministrstvo, tudi sam osebno sem sodeloval pri marsikakšnem sestanku projektnega sveta, vendar je prav, da si priznamo tudi tukaj mislim, da tudi gospod Jožef lahko to potrdi, ki je pogosto vodil te sestanke, da smo pogosto opozarjali in tudi aktivno sodelovali pri urejanju evidenc. Kataster mislim, da smo zdaj uredili tudi z našo pomočjo. Kataster? Pardon, melioracijskih sistem mislim, da smo uredili tudi z našo pomočjo. Sedaj hvala tudi za sprejeto pobudo, da se bomo lotili tudi sanacije poškodovanih gozdov, tudi tukaj se strinjamo. Imeli smo pa še nekaj pripomb, pa nebi danes o tem vendarle, ker na koncu tudi verjamem v demokracijo in če je demokratično bilo na koncu nekaj sprejeto, je bilo sprejeto. Vendarle, da nebi pa iz tega odbora odšli z mislijo da se tudi naše ministrstvo čisto z vsem strinja, kar, tudi v vrednotenjem o čemer danes govorimo. To moram, ker sem bil nagovorjen v tem duhu, povedati, da nebi izgledalo kot da, imamo še nekaj zadreg, na nek način razumemo, res razumemo kmete, lastnike zemljišč tudi v tem delu. Okej, pri gozdarstvu mislim, da bomo prišli bližje, se zahvaljujem za to. Na kmetijskem delu verjetno bomo lahko, upam, da bomo še našli moč še za kakšen sestanek in morda še kakšen približevalni predlog pri vrednotenju.</p>
               <p>Pa bi tukaj zaključil.</p>
               <p>Hvala lepa.</p>
            </sp>
            <sp who="PolnarRobert">
               <speaker>PREDSEDNIK ROBERT POLNAR:</speaker>
               <p>Hvala, gospod državni sekretar.</p>
               <p>Gospe in gospodje, zaključujem razpravo.</p>
            </sp>
            <sp who="UdovčMateja">
               <speaker>MATEJA UDOVČ (PS SMC):</speaker>
               <p>Jaz samo kratko vprašanje še.</p>
            </sp>
            <sp who="PolnarRobert">
               <speaker>PREDSEDNIK ROBERT POLNAR:</speaker>
               <p>Kolegica, vi bi želeli razpravo ali kaj bi želeli?</p>
            </sp>
            <sp who="UdovčMateja">
               <speaker>MATEJA UDOVČ (PS SMC):</speaker>
               <p>Samo vprašala bi predstavnico ministrstva.</p>
            </sp>
            <sp who="PolnarRobert">
               <speaker>PREDSEDNIK ROBERT POLNAR:</speaker>
               <p>Gospa Mateja Udovč, izvolite.</p>
               <p>Prosim.</p>
            </sp>
            <sp who="UdovčMateja">
               <speaker>MATEJA UDOVČ (PS SMC):</speaker>
               <p>Hvala lepa za odgovor, ki ste mi ga podali na moje vprašanje, ampak samo kratko mi odgovorite, lahko z da, z ne.</p>
               <p>Ko je cesta, pa ni polovica ceste, saj veste, nekje ena tretjina, nekje polovica, nekje cela, zdaj lastniku ne bo treba plačati davka zato cesto? In občinar bo sam določil, brez geodeta pa mejnikov ni? To nisem zdaj razumela.</p>
               <p>Hvala.</p>
            </sp>
            <sp who="PolnarRobert">
               <speaker>PREDSEDNIK ROBERT POLNAR:</speaker>
               <p>Dobro, hvala lepa. Ugasnite mikrofon.</p>
               <p>Gospa Goršek, prosim.</p>
            </sp>
            <sp who="GoršekAnita">
               <speaker>ANITA GORŠEK:</speaker>
               <p>Torej davka ni trenutno. Če bo davek, potem bo to seveda relevanten podatek, da je zemljišče pod cesto in da je potem izven pravnega prometa in seveda javno dobro, da se pač ne obdavčuje.</p>
               <p>Zdajle v tej fazi ne govorimo o urejanju razmerij med občino in lastnikom, govorimo samo o tem, da se evidentira, da se točno vidi tudi v zemljiškem katastru kje v naravi poteka cesta. Ampak seveda obstaja pa obveznost, da občina, recimo kot upravljavec občinskih cest, potem odkupi to zemljišče ali del zemljišča potem od lastnika in takrat uredi mejo. Za evidentiranje, za samo evidentiranje v zemljiškem katastru pa urejanje meje ni potrebno.</p>
            </sp>
            <sp who="PolnarRobert">
               <speaker>PREDSEDNIK ROBERT POLNAR:</speaker>
               <p>Hvala lepa.</p>
            </sp>
            <sp who="HorvatJožef">
               <speaker>JOŽEF HORVAT (PS NSi):</speaker>
               <p>Postopkovno.</p>
            </sp>
            <sp who="PolnarRobert">
               <speaker>PREDSEDNIK ROBERT POLNAR:</speaker>
               <p>Ne, ne, čakajte, samo trenutek.</p>
               <p>Najprej moram predlagati, da se umirite vsi skupaj, da bomo lahko normalno peljali sejo naprej. Prosim, okej, v redu.</p>
               <p>Postopkovno poslanec Jožef Horvat.</p>
               <p>Izvolite.</p>
            </sp>
            <sp who="HorvatJožef">
               <speaker>JOŽEF HORVAT (PS NSi):</speaker>
               <p>Hvala lepa, gospod predsednik, dragi kolega Polnar.</p>
               <p>Jaz bi prosil 15 minut odmora, da predlagatelji pripravimo sklep, dodatni sklep, ki dejansko izhaja iz te razprave. In na nek način dovolite, da izrazim svojo osebno dočutevanje. Slutim, da je na vladni strani neka dobra volja, da bi podprli sklep, ki bi šel v tej smeri, da bi se v projektni svet o katerem je govorila spoštovana državna sekretarka na Ministrstvu za finance gospa Natalija, da bi se v ta projektni svet vključil tudi predstavnik, vsaj eden, s kmetijsko-gozdarske zbornice.</p>
            </sp>
            <sp who="PolnarRobert">
               <speaker>PREDSEDNIK ROBERT POLNAR:</speaker>
               <p>Okej, gospod Horvat, to je postopkovni predlog.</p>
            </sp>
            <sp who="HorvatJožef">
               <speaker>JOŽEF HORVAT (PS NSi):</speaker>
               <p>Mi dovolite?</p>
            </sp>
            <sp who="PolnarRobert">
               <speaker>PREDSEDNIK ROBERT POLNAR:</speaker>
               <p>A še niste končali? Okej, izvolite.</p>
            </sp>
            <sp who="HorvatJožef">
               <speaker>JOŽEF HORVAT (PS NSi):</speaker>
               <p>Sem, sem.</p>
            </sp>
            <sp who="PolnarRobert">
               <speaker>PREDSEDNIK ROBERT POLNAR:</speaker>
               <p>Izvolite.</p>
            </sp>
            <sp who="HorvatJožef">
               <speaker>JOŽEF HORVAT (PS NSi):</speaker>
               <p>Ne, ne, sem končal. To je moj postopkovni predlog.</p>
            </sp>
            <sp who="PolnarRobert">
               <speaker>PREDSEDNIK ROBERT POLNAR:</speaker>
               <p>Dobro. Postopkovni predlog bom upošteval, samo imam še situacijo, da se je pred vami za razpravo še prijavil poslanec Doblekar. Tako, da jaz mu ne morem zdaj preprečiti, da bi povedal, bom pa postopkovni predlog upošteval.</p>
            </sp>
            <sp who="HorvatJožef">
               <speaker>JOŽEF HORVAT (PS NSi):</speaker>
               <p>Mogoče pa ne bo potrebe.</p>
            </sp>
            <sp who="PolnarRobert">
               <speaker>PREDSEDNIK ROBERT POLNAR:</speaker>
               <p>Ali pa tako. Bova videla kaj bo kolega Doblekar povedal.</p>
               <p>Gospod Doblekar, izvolite, imate besedo.</p>
            </sp>
            <sp who="DoblekarBoris">
               <speaker>BORIS DOBLEKAR (PS SDS):</speaker>
               <p>Hvala lepa za besedo. Dve stvari bi samo še opozoril, ker sem prej nekako pozabil.</p>
               <p>In sicer pri ocenjevanju vrednosti zemljišč bodite zelo pozorni na zemljišča, kjer potekajo služnosti, ne? Tista zemljišča vemo koliko so vredna. Telekom vleče kabelsko vsepovsod, ne? To, teh kablov je že notri po vseh dvoriščih pa po vseh zemljiščih, kolikor hočeš elektrite, vode in vsega ostalega. Za služnost, mimogrede, od Telekoma ne dobiš nič, niti centa, zemlja je pa vredna koliko? Nič. Da nebi slučajno se zgodilo, da je tisto zemljišče kaj vredno, ker je notri od Telekoma kablaža, če smo že šenkali Telekomu oziroma državi zemljo, ne? Da nebi slučajno potem en cent bil davka kdaj na to. To.</p>
            </sp>
            <sp who="PolnarRobert">
               <speaker>PREDSEDNIK ROBERT POLNAR:</speaker>
               <p>Kolega Doblekar, samo trenutek, prosim.</p>
               <p>Tole zdaj, kar počnete predstavnike, ni podobno ničemur.</p>
            </sp>
            <sp who="DoblekarBoris">
               <speaker>BORIS DOBLEKAR (PS SDS):</speaker>
               <p>Tako je.</p>
            </sp>
            <sp who="PolnarRobert">
               <speaker>PREDSEDNIK ROBERT POLNAR:</speaker>
               <p>Kolega ima razpravo in mora to svojo razpravo opraviti v miru.</p>
               <p>Izvolite, nadaljujte.</p>
            </sp>
            <sp who="DoblekarBoris">
               <speaker>BORIS DOBLEKAR (PS SDS):</speaker>
               <p>Hvala lepa, predsednik. Uf, bom pa res moral danes.</p>
               <p>Kaj sem še hotel? Aja, področje, kjer so, recimo kjer je Natura 2000, ne? Teh območij, področij je ogromno. Upam, da imaste tudi tam kakšne kriterije takšne, da se nebi zgodilo, da bi bila tam vrednost zemljišč, ne vem, glejte, čisto nič se ne sme tam delati. To je kot, ne vem, degradirano območje kakor, da je to zaprto vojaško območje. In teh zemljišč je pri nas juhuhu, največ v Evropi, če pogledamo, to poznamo, ne?</p>
               <p>In še to bi opozoril, samo še to čisto na koncu. Tudi sam bom izrazil skrb, da nebi slučajno se zgodilo, da bo to vrednotenje nepremičnin kdaj podlaga za kakršnekoli, ne vem, socialne pravice in tako naprej.</p>
               <p>To, take stvari, ki sem jaz ali pa ki so danes poslanci tukaj opozarjali, pa tista, da boste po 1. aprilu rešila zemljišča od železnice in cest, Gurs, 1. april, ne? Me zanima, če se upate zdajle povedati ali to drži. Ali bo to res? Pa tudi rad bi za naturo pa za vsa zemljišča, kjer so ljudje, predvsem z dobro voljo, šenkali državi zemljišča za raznorazno infrastrukturo. To bi rad še dogovore pa pojasnila.</p>
               <p>Hvala lepa.</p>
            </sp>
            <sp who="PolnarRobert">
               <speaker>PREDSEDNIK ROBERT POLNAR:</speaker>
               <p>Okej, hvala lepa. Odgovore boste dobili po tem, ko bom izvršil postopkovni predlog poslanca Horvata.</p>
               <p>Gospo poslanec, zdaj vas sprašujem samo še ali imate 15 minut dovolj časa ali bi morda malo več minut za pavzo oziroma za pisno pripravo sklepa?</p>
            </sp>
            <sp who="HorvatJožef">
               <speaker>JOŽEF HORVAT (PS NSi):</speaker>
               <p>Če je vaš namig 20, gospod predsednik, je 20 boljše.</p>
            </sp>
            <sp who="PolnarRobert">
               <speaker>PREDSEDNIK ROBERT POLNAR:</speaker>
               <p>Odlično, znova ste mi prebrali misli. Prekinjam sejo in jo nadaljujemo ob 17. uri in 20 minut.</p>
               <p>
                  <stage type="time">(Seja je bila prekinjena ob 17.01. )</stage>
               </p>
               <p>
                  <stage type="time">(Seja se je nadaljevala ob 17.20. )</stage>
               </p>
            </sp>
            <sp who="PolnarRobert">
               <speaker>PREDSEDNIK ROBERT POLNAR:</speaker>
               <p>Prosim zasedite svoja mesta. Dobro. Gospe in gospodje, nadaljujemo s sejo.</p>
               <p>Prejeli smo še dodatni predlog sklepa poslanske skupine Nove Slovenije. Vsi ste ga dobili tako, da ga lahko preberete, pri glasovanju pa ga bom tako ali tako tudi taksativno navedel.</p>
               <p>Končali smo prej z razpravo poslanca Doblekarja, ki je izpostavil tri zadeve oziroma predloge. Najprej sprašujem državnega sekretarja na Ministrstvu za okolje in prostor gospoda Prijona ali želi odgovor podati. Bo verjetno pametneje oziroma bolj smiselno, če generalni direktor Geodetske uprave gospod Tomaž Petek.</p>
               <p>Izvolite.</p>
            </sp>
            <sp who="PetekTomaž">
               <speaker>TOMAŽ PETEK:</speaker>
               <p>Hvala za besedo.</p>
               <p>Vprašanje je vezano na datum pripisa vrednosti posplošenih vrednosti posamezni nepremičnini. Je datum, ki nam ga nalaga zakon o množičnem vrednotenju. Ta je zelo jasen, se pravi, od 1. aprila dalje je geodetska uprava kot organ vrednotenja dolžna pripisati vrednosti. In to bomo tudi storili, seveda na podlagi do takrat dostopnih podatkov. Če bodo kasneje prihajali podatki o dejanski rabi pod javno cestno in železniško infrastrukturo, se bodo pri naslednjih ciklih vrednotenja ti novo prejeti podatki upoštevali.</p>
               <p>Hvala.</p>
            </sp>
            <sp who="PolnarRobert">
               <speaker>PREDSEDNIK ROBERT POLNAR:</speaker>
               <p>Hvala lepa.</p>
               <p>Gospa državna sekretarka z Ministrstva za finance, bi vi morda želeli še besedo? Dobro, hvala lepa.</p>
               <p>Za besedo je prosil še predlagatelj, poslanec Aleksander Reberšek.</p>
               <p>Izvolite, imate besedo.</p>
            </sp>
            <sp who="ReberšekAleksander">
               <speaker>ALEKSANDER REBERŠEK (PS NSi):</speaker>
               <p>Hvala lepa. Bom zelo kratek.</p>
               <p>Jaz se vsem zahvaljujem, da ste se udeležili današnje seje. Zahvaljujem se vam za vaše razprave. Več kot očitno je, da smo načeli številna vprašanja in pa tudi probleme, ki bremenijo naše državljane, predvsem naše kmete, in jih puščajo v neki negotovosti. Upam pa, da lahko od pristojnih ministrstev in drugih organov kmalu pričakujemo ustrezne rešitve, ki bodo položaj kmetov in pa lastnikov nepremičnin izboljšali tako, da ne bodo krivično obdavčeni. Zelo sem bil vesel nekaterih komentarjev in tudi tistih, ki prihajate z ministrstev, da se zavedate problemov.</p>
               <p>Ker so se danes na tej skupni seji pojavili pomisleki o tem zakaj danes sploh govorimo in govorimo o davkih, vas želim samo spomniti, da 1. člen Zakona o množičnem vrednotenju nepremičnin določa, da ta zakon ureja pravila, postopke in pa merila za množično ocenjevanje vrednosti nepremičnin za namene obdavčenja in druge javne namene. Jasno je torej določeno, da je eden od poglavitnih namenov tega zakona urediti neke podlage za množično ocenjevanje vrednosti nepremičnin za namene obdavčitve, torej določitev davčne osnove za obdavčitev. Višina davkov, ki jih boste naložili našim kmetom, je torej neposredno odvisna od vrednotenja teh nepremičnin.</p>
               <p>Smo pa pripravili še dodaten sklep, s katerim bi vas rad tudi še enkrat seznanil, samo ta zadnji sklep, ki ste ga zdaj dobili na mizo. Odbor za infrastrukturo, okolje in prostor ter Odbor za finance predlagata Vladi Republike Slovenije, da predstavnik Kmetijsko-gozdarske zbornice Slovenije postane član projektnega sveta za prenovo sistema obdavčitve nepremičnin. Bil bi zelo vesel, v Novi Sloveniji bi bili veseli, če bi ta predlog sklepa podprli.</p>
               <p>Hvala lepa.</p>
            </sp>
            <sp who="PolnarRobert">
               <speaker>PREDSEDNIK ROBERT POLNAR:</speaker>
               <p>Hvala, gospod predlagatelj.</p>
               <p>Zaključujem razpravo, gospe in gospodje.</p>
               <p>In prehajamo na odločanje o predlogih sklepov poslanske skupine Nove Slovenije. In sicer bomo naprej o predlaganih sklepih - šestih in enem dodatnem – glasovali člani Odbora za finance.</p>
               <p>Moram vas opozoriti, prosim- kolikor sem seznanjen od obeh sekretarjev odborov, smo sklepčni. Tako, da lahko veljavno odločamo. Opozarjam pa, da imamo člani Odbora za finance glasovalne naprave s številkami od 1 do 20, to se pravi tiste glasovalne naprave je pri glasovanju potrebno uporabljati. Prosim bodite pozorni, da ne bo prišlo do kakih napak.</p>
               <p>In na glasovanje dajem 1. sklep. In sicer se sklep glasi: »Odbor za infrastrukturo, okolje in prostor ter Odbor za finance predlagata Ministrstvu za finance, da z novelacijo Zakona o množičnem vrednotenju nepremičnin ustrezneje določi model, merila in način množičnega vrednotenja nepremičnin«.</p>
               <p>Začenjam glasovanje. Glasujemo.</p>
               <p>Kdo je za? <stage type="vote-ayes">(6 članov.)</stage> Kdo je proti? <stage type="vote-no">(9 članov.)</stage>
               </p>
               <p>Ugotavljam, da sklep ni sprejet.</p>
               <p>Drugi predlog sklepa: »Odbor za infrastrukturo, okolje in prostor ter Odbor za finance predlaga Ministrstvu za okolje in prostor, da se v modelih vrednotenja gozdnih zemljišč pravičneje in ustrezneje upošteva nekatere lastnosti zemljišč <stage>(lokacija, boniteta, dostopnost, lesna zaloga, spravilna razdalja)</stage>.«</p>
               <p>Začenjam glasovanje. Glasujemo.</p>
               <p>Kdo je za? <stage type="vote-ayes">(5 članov.)</stage> Kdo je proti? <stage type="vote-no">(9 članov.)</stage>
               </p>
               <p>Ugotavljam, da sklep ni sprejet.</p>
               <p>Tretji sklep. »Odbor za infrastrukturo, okolje in prostor ter Odbor za finance predlagata Vladi Republike Slovenije, da v proračunih za leti 2020 in 2021 zagotovi namenska sredstva Direkciji Republike Slovenije za infrastrukturo in slovenskim občinam za izvedbo odkupov zemljišč, po katerih potekajo objekti javne cestne, železniške in komunalne infrastrukture.«</p>
               <p>Začenjam glasovanje. Glasujemo.</p>
               <p>Kdo je za? <stage type="vote-ayes">(6 članov.)</stage> Kdo je proti? <stage type="vote-no">(9 članov.)</stage>
               </p>
               <p>Ugotavljam, da sklep ni sprejet.</p>
               <p>Predlog četrtega sklepa: »Odbor za infrastrukturo, okolje in prostor ter Odbor za finance predlagata Ministrstvu za finance, da z novelacijo Zakona o množičnem vrednotenju nepremičnin določi, da se kmetijska in gozdna zemljišča vrednotijo glede na dejansko rabo«.</p>
               <p>Začenjam glasovanje. Glasujemo.</p>
               <p>Kdo je za? <stage type="vote-ayes">(6 članov.)</stage> Kdo je proti? <stage type="vote-no">(9 članov.)</stage>
               </p>
               <p>Ugotavljam, da sklep ni sprejet.</p>
               <p>Predlog petega sklepa: »Odbor za infrastrukturo, okolje in prostor ter Odbor za finance ministrstvom in Vladi Republike Slovenije predlagata, da so vrednosti kmetijskih in gozdnih zemljišč, ki dajejo dohodek, še naprej izvzete iz premoženjske osnove za določanje pravic in obveznosti iz javnih sredstev«, se pravi za socialne transferje.</p>
               <p>Začenjam glasovanje. Glasujemo.</p>
               <p>Kdo je za? <stage type="vote-ayes">(6 članov.)</stage> Kdo je proti? <stage type="vote-no">(9 članov.)</stage>
               </p>
               <p>Ugotavljam, da sklep ni sprejet.</p>
               <p>Predlog šestega sklepa: »Odbor za infrastrukturo, okolje in prostor ter Odbor za finance Vladi Republike Slovenije predlagata, da se zaradi nevzdržnega ekonomskega stanja na področju kmetijstva in gozdarstva v prihodnosti vzdrži nalaganja novih davkov in dajatev«.</p>
               <p>Začenjam glasovanje. Glasujemo.</p>
               <p>Kdo je za? <stage type="vote-ayes">(6 članov.)</stage> Kdo je proti? <stage type="vote-no">(9 članov.)</stage>
               </p>
               <p>Ugotavljam, da sklep ni sprejet.</p>
               <p>In predlog dodatnega sklepa: »Odbor za infrastrukturo, okolje in prostor ter Odbor za finance predlagata Vladi Republike Slovenije-</p>
               <p>Ja, gospa državna sekretarka z Ministrstva za finance bi želela prej nekaj povedati?</p>
               <p>Izvolite, gospa državna sekretarka.</p>
            </sp>
            <sp who="KovačJerebNatalija">
               <speaker>NATALIJA KOVAČ JEREB:</speaker>
               <p>Ja, najlepša hvala za besedo.</p>
               <p>Jaz bi želela samo, da bi se mogoče spremenilo določeno besedilo v tej 1. točki tega sklepa dodatnega. Se pravi, da namesto, da piše »postane član projektnega sveta za prenovo«, da se to besedilo spremeni »vključi v delo projektnega dela za prenovo«. Če se strinjate.</p>
            </sp>
            <sp who="PolnarRobert">
               <speaker>PREDSEDNIK ROBERT POLNAR:</speaker>
               <p>In v čem je zdaj tu razlika? Semanitčna, etimološka, lahko dobimo razlago?</p>
            </sp>
            <sp who="KovačJerebNatalija">
               <speaker>NATALIJA KOVAČ JEREB:</speaker>
               <p>Glasovanje.</p>
            </sp>
            <sp who="PolnarRobert">
               <speaker>PREDSEDNIK ROBERT POLNAR:</speaker>
               <p>Ja, ja, v redu, v redu.</p>
               <p>Kolega Horvat, izvolite.</p>
            </sp>
            <sp who="HorvatJožef">
               <speaker>JOŽEF HORVAT (PS NSi):</speaker>
               <p>Hvala lepa, gospod predsednik.</p>
               <p>Hvala lepa gospa državna sekretarka, soglašam z vašo pripombo, se nam zdi boljša.</p>
            </sp>
            <sp who="PolnarRobert">
               <speaker>PREDSEDNIK ROBERT POLNAR:</speaker>
               <p>Okej, predlagatelj se strinja.</p>
               <p>Najprej bomo glasovali o spremenjenem predlogu sklepa.</p>
               <p>To imate zdaj postopkovno, gospod predlagatelj, ali?</p>
            </sp>
            <sp who="HorvatJožef">
               <speaker>JOŽEF HORVAT (PS NSi):</speaker>
               <p>Obrazložitev glasu.</p>
            </sp>
            <sp who="PolnarRobert">
               <speaker>PREDSEDNIK ROBERT POLNAR:</speaker>
               <p>Ja, samo moram najprej formulirati sklep, ker ga moram malo preoblikovati</p>
            </sp>
            <sp who="HorvatJožef">
               <speaker>JOŽEF HORVAT (PS NSi):</speaker>
               <p>Prosim.</p>
            </sp>
            <sp who="PolnarRobert">
               <speaker>PREDSEDNIK ROBERT POLNAR:</speaker>
               <p>Ja.</p>
               <p>To se pravi, mi imamo zdaj malo drugačen predlog sklepa, in sicer: »Odbor za infrastrukturo, okolje in prostor ter Odbor za finance predlagata Vladi Republike Slovenije, da se predstavnik Kmetijsko-gozdarske zbornice Slovenije vključi v delo projektnega sveta za prenovo sistema obdavčitve nepremičnin«.</p>
               <p>Obrazložitev glasu poslanec Jožef Horvat.</p>
               <p>Izvolite.</p>
            </sp>
            <sp who="HorvatJožef">
               <speaker>JOŽEF HORVAT (PS NSi):</speaker>
               <p>Hvala lepa, gospod predsednik.</p>
               <p>Najprej hvala, da ste nam, predlagateljem, omogočili prej pavzo, v kateri smo lahko pripravili ta dodatni sedmi sklep. Poudarjam sedmi, saj veste zakaj. Tudi to bom poudaril, da upanje umre zadnje, ampak če kaj, potem ta sklep ni škodljiv. In se tudi zahvaljujem vladni strani, da sem v odmoru zaznal podporo temu sklepu. Mislim, da je razprava to pokazala in če lahko kaj mi, poslanke in poslanci, naredimo, potem moramo biti vključevalni. Torej, ja, vključujemo predstavnika KGZS-ja v ta projektni svet. Zdaj približno veste kakšen je obseg tega sveta, koliko članov ima, tako da bo specifična teža tega novega člana s strani KGZS-ja, če bo ta sklep sprejet, bo specifična teža relativno nizka, tam približno ena tridesetina. Ampak če smo kaj naredili to popoldne in ta večer, potem odprimo vrata KGZS-ju v ta projektni svet.</p>
               <p>Tisti, ki ocenjujete, da ta sklep ni škodljiv, torej da boste glasovali za, pa se vam že vnaprej zahvaljujem. Mi, Nova Slovenija, ga bomo podprli.</p>
               <p>Hvala.</p>
            </sp>
            <sp who="PolnarRobert">
               <speaker>PREDSEDNIK ROBERT POLNAR:</speaker>
               <p>Hvala, gospod poslanec.</p>
               <p>Še želi besedo državni sekretar z Ministrstva za okolje in prostor, gospod Prijon.</p>
               <p>Izvolite.</p>
            </sp>
            <sp who="PrijonAleš">
               <speaker>ALEŠ PRIJON:</speaker>
               <p>Hvala lepa za besedo.</p>
               <p>Jaz bi samo dodal, da se tudi Ministrstvo za okolje in prostor strinja s tem predlogom.</p>
               <p>Hvala.</p>
            </sp>
            <sp who="PolnarRobert">
               <speaker>PREDSEDNIK ROBERT POLNAR:</speaker>
               <p>Okej, hvala lepa.</p>
               <p>Prehajamo na glasovanje o nekoliko modificiranem predlogu sklepa.</p>
               <p>Začenjam glasovanje. Glasujemo.</p>
               <p>Kdo je za? <stage type="vote-ayes">(15 članov.)</stage> Kdo je proti? <stage type="vote-no">(Nihče.)</stage>
               </p>
               <p>Ugotavljam, da je sklep sprejet.</p>
               <p>Na ta način smo, gospe in gospodje, končali z glasovanjem o sklepih na nivoju Odbora za finance.</p>
               <p>Saj se bova presedla, ne skrbite.</p>
               <p>Na ta način predajam besedo podpredsedniku Odbora za infrastrukturo, okolje in prostor kolegu Andreju Rajhu za to, da opravi glasovanja tudi še za odbor za infrastrukturo.</p>
               <p>Kolega Rajh, izvoli.</p>
            </sp>
            <sp who="RajhAndrej">
               <speaker>PODPREDSEDNIK MAG. ANDREJ RAJH:</speaker>
               <p>Hvala lepa.</p>
               <p>Spoštovane kolegice in kolegi, zdaj bomo o predlogih sklepov glasovali še člani Odbora za infrastrukturo, okolje in prostor.</p>
               <p>Pred glasovanjem vas želim opozoriti, da ima Odbor za infrastrukturo, okolje in prostor glasovalne naprave oštevilčene od 21 do 40.</p>
               <p>Glasujemo o sklepu št. 1 iz zahteve predlagatelja poslanske skupine Nove Slovenije. »Odbor za infrastrukturo, okolje in prostor ter Odbor za finance predlagata Ministrstvu za finance, da z novelo Zakona o množičnem vrednotenju nepremičnin ustrezneje določi model, merila in način množičnega vrednotenja nepremičnin«.</p>
               <p>Začenjam glasovanje. Glasujemo.</p>
               <p>Kdo je za? <stage type="vote-ayes">(6 članov.)</stage> Kdo je proti? <stage type="vote-no">(9 članov.)</stage>
               </p>
               <p>Ugotavljam, da sklep ni sprejet.</p>
               <p>Prehajamo na drugi sklep. »Odbor za infrastrukturo, okolje in prostor ter Odbor za finance predlagata Ministrstvu za okolje in prostor, da se v modelih vrednotenja gozdnih zemljišč pravičneje in ustrezneje upošteva nekatere lastnosti zemljišč, kot so lokacija, boniteta, dostopnost, lesna zaloga in spravilna razdalja«.</p>
               <p>Začenjam glasovanje. Glasujemo.</p>
               <p>Kdo je za? <stage type="vote-ayes">(6 članov.)</stage> Kdo je proti? <stage type="vote-no">(9 članov.)</stage>
               </p>
               <p>Ugotavljam, da sklep ni sprejet.</p>
               <p>Prehajamo na tretji sklep. »Odbor za infrastrukturo, okolje in prostor ter Odbor za finance predlagata Vladi Republike Slovenije, da v proračunih za leto 2020 in 2021 zagotovi namenska sredstva Direkciji Republike Slovenije za infrastrukturo in slovenskim občinam za izvedbo odkupov zemljišč, po katerih potekajo objekti javne cestne, železniške in komunalne infrastrukture«.</p>
               <p>Začenjam glasovanje. Glasujemo.</p>
               <p>Kdo je za? <stage type="vote-ayes">(6 članov.)</stage> Kdo je proti? <stage type="vote-no">(9 članov.)</stage>
               </p>
               <p>Ugotavljam, da sklep ni sprejet.</p>
               <p>Prehajamo na četrti sklep. »Odbor za infrastrukturo, okolje in prostor ter Odbor za finance predlagata Ministrstvu za finance, da z novelacijo Zakona množičnem vrednotenju nepremičnin določi, da se kmetijska in gozdna zemljišča vrednotijo glede na dejansko rabo«.</p>
               <p>Začenjam glasovanje. Glasujemo.</p>
               <p>Kdo je za? <stage type="vote-ayes">(6 članov.)</stage> Kdo je proti? <stage type="vote-no">(9 članov.)</stage>
               </p>
               <p>Ugotavljam, da sklep ni sprejet.</p>
               <p>Prehajamo na peti sklep. »Odbor za infrastrukturo, okolje in prostor ter Odbor za finance ministrstvom in Vladi Republike Slovenije predlagata, da so vrednosti kmetijskih in gozdnih zemljišč, ki dajejo dohodek, še naprej izvzeta iz premoženjske osnove za določanje pravic in obveznosti iz javnih sredstev <stage>(t. i. socialni transferi)</stage>«.</p>
               <p>Začenjam glasovanje. Glasujemo.</p>
               <p>Kdo je za? <stage type="vote-ayes">(6 članov.)</stage> Kdo je proti? <stage type="vote-no">(9 članov.)</stage>
               </p>
               <p>Ugotavljam, da sklep ni sprejet.</p>
               <p>Prehajamo na šesti sklep. »Odbor za infrastrukturo, okolje in prostor ter Odbor za finance Vladi Republike Slovenije predlagata, da se zaradi nevzdržnega ekonomskega stanja na področju kmetijstva in gozdarstva v prihodnosti vzdrži nalaganja novih davkov in dajatev«.</p>
               <p>Začenjam glasovanje. Glasujemo.</p>
               <p>Kdo je za? <stage type="vote-ayes">(5 članov.)</stage> Kdo je proti? <stage type="vote-no">(9 članov.)</stage>
               </p>
               <p>Ugotavljam, da sklep ni sprejet.</p>
               <p>Prehajamo še na odločanje o dodatnem, modificiranem sklepu. »Odbor za infrastrukturo, okolje in prostor ter Odbor za finance predlagata Vladi Republike Slovenije, da se predstavnik Kmetijsko-gozdarske zbornice Slovenije vključi v delo projektnega sveta za prenovo sistema obdavčitve nepremičnin«.</p>
               <p>Začenjam glasovanje. Glasujemo.</p>
               <p>Kdo je za? <stage type="vote-ayes">(15 članov.)</stage> Kdo je proti? <stage type="vote-no">(Nihče.)</stage>
               </p>
               <p>Ugotavljam, da je sklep sprejet.</p>
               <p>S tem zaključili smo glasovanje o sklepih.</p>
            </sp>
            <sp who="PolnarRobert">
               <speaker>PREDSEDNIK ROBERT POLNAR:</speaker>
               <p>Gospe in gospodje, na ta način sta tudi zaključeni obe seji – 21. nujna seja Odbora za infrastrukturo, okolje in prostor in 24. nujna seja Odbora za finance.</p>
               <p>Hvala lepa.</p>
               <stage type="time">Skupna seja se je zaključila 14. novembra 2019 ob 17.38.</stage>
            </sp>
         </div>
      </body>
   </text>
</TEI>
