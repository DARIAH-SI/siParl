<?xml version="1.0" encoding="UTF-8"?>
<TEI xmlns="http://www.tei-c.org/ns/1.0"
     xmlns:km="https://www.inz.si/sl/Znanstvenoraziskovalni-oddelek/Katja-Meden/"
     xml:id="OZZ-020-Nujna-2019-12-09">
   <teiHeader>
      <fileDesc>
         <titleStmt>
            <title>Odbor za zdravstvo</title>
            <respStmt>
               <persName>Katja Meden</persName>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
							Attribution 4.0 International License.</ref>
               </p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons
							Priznanje avtorstva 4.0 mednarodna licenca.</ref>
               </p>
            </availability>
            <date when="2024-04-10"/>
         </publicationStmt>
         <sourceDesc>
            <bibl type="mag">
               <idno type="URI">https://www.dz-rs.si/wps/portal/Home/seje/sejeDT/poDatumu</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#OZZ-020-Nujna-2019-12-09.OZZ" n="020">
               <name>Nujna</name>
               <date when="2019-12-09"/>
            </setting>
         </settingDesc>
         <particDesc>
            <listOrg>
               <org xml:id="OZZ-020-Nujna-2019-12-09.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="8" notBefore="2018-06-22" notAfter="2022-05-13">
                        <label>8.mandat (2018-2022)</label>
                     </event>
                  </listEvent>
                  <listOrg>
                     <head>Delovno telo Državnega zbora Republike Slovenije</head>
                     <org xml:id="OZZ-020-Nujna-2019-12-09.OZZ">
                        <orgName key="OZZ">Odbor za zdravstvo</orgName>
                     </org>
                  </listOrg>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>
            <head>Vsebina zapisa seje</head>
            <stage type="title">REPUBLIKA SLOVENIJA, DRŽAVNI ZBOR, ODBOR ZA ZDRAVSTVO</stage>
            <stage type="session">20. nujna seja</stage>
            <stage type="date">(9. december 2019)</stage>
            <stage type="chairman">Sejo je vodil dr. Franc Trček, predsednik Odbora za zdravstvo.</stage>
            <stage type="time">Seja se je začela ob 14.00 uri</stage>
            <sp who="TrčekFranc">
               <speaker>PREDSEDNIK DR. FRANC TRČEK:</speaker>
               <p>Lep pozdrav vsem skupaj. Začenjamo 20. nujno sejo Odbora Državnega zbora Republike Slovenije za zdravstvo, ki je sklicana v skladu s 47. in 48. členom Poslovnika Državnega zbora Republike Slovenije in sicer na podlagi zahteve Poslanske skupine SDS.</p>
               <p>Obveščam vas, da so oziroma da je zadržan in se seje ne more udeležiti član odbora kolega Žiža. Na seji kot nadomestni član pa s pooblastilom sodeluje kolega Matjaž Nemec namesto kolega Sama Bevka. S strani Ministrstva za javno upravo smo dobili 3. 12. 2019 dopis, da se bo seje udeležil v imenu MJU generalni direktor Direktorata za javni sektor gospod Peter Pogačar. Pozdravljeni.</p>
               <p>Prehajamo na določitev dnevnega reda seje odbora. S sklicem seje, dne 26. 11. 2019 ste prejeli predlog dnevnega reda seje odbora, in sicer prva in edina točka: Pomanjkanje kadra v zdravstveni negi v slovenskih bolnišnicah. Zahteva Poslanske skupine SDS, ki je bila objavljena na spletnih straneh Državnega zbora 22. 11. 2019.</p>
               <p>Ker do pričetka seje nisem prejel predloga v zvezi z navedenim dnevnim redom, je določen takšen dnevni red kot je bil predlagan s sklicem seje.</p>
               <p>Prehajamo na <title>1. TOČKO DNEVNEGA REDA – POMANJKANJE KADRA V ZDRAVSTVENI NEGI V SLOVENSKIH BOLNIŠNICAH.</title>
               </p>
               <p>K točki so bili vabljeni naslednji: ob predlagatelju, Vlada, Ministrstvo za zdravje, Aleš Šabeder, minister za zdravje, Zavod za zdravstveno zavarovanje Slovenije, Zdravniška zbornica Slovenije, Sindikat zdravnikov in zobozdravnikov Slovenije – FIDES, Zbornica zdravstvene in babiške nege – Zveza strokovnih društev medicinskih sester, babic in zdravstvenih tehnikov Slovenije, Strokovno združenje izvajalcev zdravstvene in babiške nege Slovenije, Sindikat zdravstva in socialnega varstva, Sindikat delavcev v zdravstveni negi Slovenije, UKC Ljubljana, UKC Maribor ter dodatno vabljeni Sindikat v zdravstvu Pergam, Združenje zdravstvenih zavodov Slovenije, Ministrstvo za javno upravo.</p>
               <p>Verjetno želi besedo predlagatelj oziroma v imenu predlagatelja kolegica Jelka Godec. Izvolite.</p>
            </sp>
            <sp who="GodecJelka">
               <speaker>JELKA GODEC (PS SDS):</speaker>
               <p>Najlepša hvala. V slovenskem zdravstvu v zadnjem času spet beremo, slišimo marsikaj. Nekaj sicer je v bistvu novinarskega dela. Drugo pa kar je v bistvu, da v slovenskem zdravstvu ni problem, po moje, v čakalnih dobah oziroma vrstah, da ni problem v tem, da manjkajo kadri oziroma da sta ti dve področji torej povečanje čakalnih dob in pa manjko kadra tako na področju zdravstvenih delavcev, torej zdravstvene in babiške nege, kot tudi na področju zdravnikov, kot podaljševanje čakalnih dob, le pokazatelj tega, da je v Sloveniji zdravstveni sistem neurejen, da slovenski zdravstveni sistem že nekaj let nima oziroma ima vizijo le na papirju in je ne izvaja.</p>
               <p>Vizija te Vlade je bila v začetku, če povzamem besede premiera Šarca, da bodo vsem zagotovili zdravnika, zdravstveno oskrbo, najvišjo kakovost v okviru javnega zdravstva. Predsednik Vlade je v aprilu 2019 dejal: ljudje ne bodo ostali brez zdravnika. Obljubil je zdravnika vsem državljanom, da bo naredil maksimalno za kvalitetno izvajanja zdravstvene oskrbe itd.</p>
               <p>Če danes pogledamo, pa bom rekla ne medijske objave katerihkoli državnih medijev, zdravstvene biltene in pa opozorila tistih, ki v resnici delajo v zdravstvenem sistemu pa se zdi, da je stanje daleč od tega, kar je obljubljal premier. Namreč, sicer smo zapisali tudi v sklic, je za vse bolnišnice, tako od naših največjih bolnišnic, tudi UKC Ljubljana in UKC Maribor, ukvarjajo z velikim manjkom predvsem na področju zaposlenih v zdravstveni in babiški negi, da o zdravnikih ne bi govorili. Lahko se dotaknemo tudi tega področja.</p>
               <p>Ker sem dejala, da je v bistvu vse zapisano v našem sklicu, določenih številk ne bom navajala, vendar tako kot pravimo, od UKC Ljubljana, UKC Maribor, jeseniška bolnišnica, Bolnišnica Celje, Slovenj Gradec, Izola, Ptuj, trboveljska bolnišnica, vse te opozarjajo na to, da se torej zaradi manjka diplomiranih medicinskih sester, drugega zdravstvenega osebja ne le, da se zapirajo nekateri oddelki oziroma da zdravstvena oskrba v Sloveniji ne deluje nemoteno oziroma da deluje v manjšem obsegu kot bi morala.</p>
               <p>Vsi se zavedamo, da ključno v sistemu, predvsem tudi v zdravstvenem sistemu, so ljudje. Da je potrebno, da delajo dobro, da delajo v urejenem sistemu, ki je organiziran, da se je ta sistem sposoben prilagajati novim razmeram, predvsem zahtevam demografskih sprememb, da zahtevajo plačilo za dobro delo. Nehajmo se enkrat v Sloveniji slepiti, da vsi delajo enako dobro. Menim, pa mislim, da se bo večina strinjala s tem, da tisti, ki dela bolje oziroma je boljši, naj bo tudi nagrajen za to. Lahko je to tudi v obliki plačila oziroma največkrat to najraje vidijo.</p>
               <p>Kako je v Sloveniji? V Sloveniji očitno kadrovsko oziroma v prvem planu ni delo na kadrih. Če pogledamo zakone, ki so bili sprejeti v prejšnjem mandatu: Zakon o zdravniški službi in Zakon o zdravstveni dejavnosti, ki omejuje, recimo, mlade zdravnike, da je mlade specialiste treba še tri leta nadzorovati. To je velik problem tudi za nove družinske zdravnike in pa določena področja, kjer nam zdravnikov primanjkuje. Torej, primanjkuje zdravstvenega osebja. Čakalne dobe so pokazatelj neurejenega zdravstvenega sistema. Prav tako kadrovski odlivi. Mene zanima, ministrstvo, če nam boste lahko povedali kje so prioritete danes ministrstva na tem področju. Kako oziroma ali je Ministrstvo za zdravje v bistvu učinkovito pri delovanju, torej ali se kaže njegova učinkovitost tudi v tem, da bi se kadrovska situacija izboljševala. Kakšni so ukrepi Ministrstva za zdravje v primerjavi s finančnim vložkom v zdravstvo in koliko kadra v prihodnje se načrtuje oziroma koliko odliva, priliva na tem področju zdravstvene in babiške nege? Lahko se dotaknete tudi zdravnikov.</p>
               <p>Zanimivo je, da je Ministrstvo za zdravje v svojem povzetku razmer in ukrepov na področju zdravstva v juniju 2019 navajalo, da se število zaposlenih v zdravstveni negi v Sloveniji veča. Verjetno bomo tudi danes to poslušali. Potem je zanimivo na drugi strani kako to, da bolnišnice danes tarnajo o tem, da jim primanjkuje tega kadra.</p>
               <p>Potem ministrstvo navaja tudi, da se je število družinskih zdravnikov povečalo od leta 2010 do 2018 za 44 %. Pa vendar imate danes odredbo o zgornji meji števila ponudb za delo v Republiki Sloveniji za 2020, kjer je zgornja meja 247 zdravnikov, od tega 70 zdravnikov specialistov družinske medicine in 17 pediatrije. Da je ta odredba v letu 2018 določala najvišjo zgodnjo mejo ponudb za delo zdravnikov specialistov v Republiki Sloveniji 62, za 2020 pa štirikrat več 247.</p>
               <p>Torej, Ministrstvo za zdravje prosim za odgovore na vprašanja kako to, da prihaja do tega striženja med povečanjem zaposlenih v zdravstveni negi, pa tudi na področju zdravnikov, po drugi strani pa takšno tarnanje bolnišnic.</p>
               <p>Če želimo zagotoviti dostopnost, visoko kakovost zdravstvenih storitev, je ključnega pomena, da se investira v zaposlene v zdravstvu, v zdravstveni in babiški negi. To ne pomeni le povečanje števila tega kadra, ampak tudi izboljšanje njihove kakovosti, ustreznejšega delovnega okolja, delovnih pogojev. Omogočiti je treba aktiven pristop tega kadra k vodenju zdravstvene nege pri oblikovanju politik dela itd.</p>
               <p>Seveda pa nas zanima tudi kakšne so kratkoročni, pa bog ne daj, upam, da ni preveč bogokletno vprašati, tudi dolgoročni ukrepi na področju tega, da bodo te odredbe imele manjše število za tuje zdravnike in da bolnišnice ne bodo več javljale, da jim do 25 % kadra na področju zdravstvene in babiške nege manjka. Hkrati pa vas prosimo, da nam poveste kje trenutno se nahaja slovenska strategija na področju zdravstvene in babiške nege, če vemo, da mednarodna za 2016-2020 je bila sprejeta in v tisti strategiji, ki jo sprejela Mednarodna zdravstvena organizacija tudi navajajo, da bodo morale države članice to čimprej implementirati.</p>
               <p>Državni sekretar, mi predlagamo štiri sklepe odboru, med njimi tudi to, kar sem se sedaj dotaknila in bi prosila, da se opredelite tudi do teh sklepov.</p>
               <p>Prvi sklep je, da pozivamo oziroma predlagamo Vladi Republike Slovenije in Ministrstvu za zdravje, da pripravi pregled manjkajočega zdravstvenega kadra v bolnišnicah ter načrt potreb specializacij za naslednjih 10 let. Gre za to, da so podatki različni, da so eni podatki iz bolnišnic in nekaj z ministrstva, tako da se nikoli ne ve. Torej, bi bilo dobro imeti čistopis tega manjkajočega zdravstvenega kadra.</p>
               <p>Drugi sklep je, da se predlaga Vladi in pa Ministrstvu za zdravje, da nemudoma pristopi k pripravi dolgoročne strategije razvoja zdravstvene in babiške nege v Sloveniji. Tako kot sem dejala, globalne strateške usmeritve Mednarodne zdravstvene organizacije 2016-2020 so pripravljene in notri je mislim, štiri ali pet področij, kjer piše točno kaj in kako naj države članice implementirajo te globalne strateške usmeritve.</p>
               <p>Tretji sklep je, da Odbor za zdravstvo predlaga Vladi Republike Slovenije in Ministrstvu za zdravje, da v roku treh mesecev pripravi javno zdravstveno mrežo in zakonodajo na področju vodenja javnih zdravstvenih zavodov. Mislim, da to ne bo hudo, glede na to, da so bile to strateške usmeritve ene izmed prvih prioritet ministra Šabedra, da bo pripravljen zakon o vodenju javnih zdravstvenih zavodov in da se bo pripravila javna zdravstvena mreža oziroma posodobila v Sloveniji, kar po besedah ministrstva še vedno ni narejeno. Brez tega enostavno tudi stvari na področju zdravstva ne moreš urejati.</p>
               <p>In zadnji sklep je, da Odbor za zdravstvo predlaga Vladi Republike Slovenije, da prouči možnosti, da bo v prihodnjem študijskem letu razpisanih več vpisnih mest na obeh medicinskih fakultetah. To sem pa tudi že omenila zakaj gre.</p>
               <p>To je na kratko. Potem verjetno več tudi v sami razpravi. Predsedujoči, imam pa še eno zadevo, ki jo nisem sicer izpostavljala na začetku ali pa kot proceduralni predlog. Ampak, vem, da nimate velike vpliva ali pa mogoče vseeno. Imeli smo, mislim, okoli 30 sej, nujnih, rednih. Na teh sejah ministra za zdravje nismo videli niti na najbolj občutljivih temah. Mislim, da je bil 1 % teh sej. Vedno ga zastopa državni sekretar, kar je po poslovniku čisto prav. Ampak, niti zadnjič, ko se je obravnaval tako pomemben zakon, Zakon o zdravstvenem varstvu in zdravstvenem zavarovanju, niti danes, ko govorimo o perečih problemih kadrov, niti na prejšnjih, bom rekla, tudi perečih problemih ministra nismo videli. Prosila bi, da se v imenu odbora, pa če je to proceduralni predlog ali pa mogoče samo predsedniku poziv ministru, da se ministra pozove, da se odziva na seje tudi sam. Najlepša hvala.</p>
            </sp>
            <sp who="TrčekFranc">
               <speaker>PREDSEDNIK DR. FRANC TRČEK:</speaker>
               <p>Hvala, gospa Godec. Se strinjam s tem tvojim predlogom. Moram reči, da tudi kakšni drugi ministri zelo neradi hodijo v Državni zbor, da se vleče ta zgodba iz preteklega mandata. Takrat sem glede tega težil sedanjemu evropskemu poslancu Brglezu. Bomo seveda poslali nek uradni dopis tako ministru, kot tudi ustrezno pocukali za rokav prvega med enakimi, kolega mag. Židana, ker navsezadnje pogosto dobi človek občutek, da gre za nekaj kar se malo strokovno imenuje derugacija dela parlamenta. Toliko.</p>
               <p>Besedo dajem državnemu sekretarju, ki bi verjetno tudi raje delal kaj na ministrstvu kot pa bil vedno na tapeti. Izvolite.</p>
            </sp>
            <sp who="PliberšekTomaž">
               <speaker>DR. TOMAŽ PLIBERŠEK:</speaker>
               <p>Spoštovani, predsednik, hvala za besedo. Spoštovane poslanke, poslanci! Uvodni nagovor predlagatelja je bil kar obsežen, tako da se opravičujem vnaprej, tudi sam bom mogoče malo daljši v uvodnem nagovoru. Verjamem, da bo marsikaj, bom rekel, iz tega konteksta lahko pojasnil že v uvodnem nagovoru. Vse ostalo pa z veseljem tudi v nadaljevanju. Rad bi pa povedal, da se bomo sfokusirali predvsem na temo dnevnega reda, to je pomanjkanje kadra v zdravstveni negi v slovenskih bolnišnicah, da ne bi širili potem na vse ostale zadeve.</p>
               <p>Poslanstvo zdravstvene nege je obravnava človeka zdravega ali bolnega. Zdravstvena nega vključuje promocijo zdravja, preprečevanje bolezni ter skrb za bolne, invalidne in umirajoče ljudi. Zato stroka zdravstvene nege oziroma zaposlenih v zdravstveni negi predstavljajo pomemben element sistema zdravstvenega varstva. Zdravstvena nega je sestavni del zdravstvenega varstva in vključuje promocijo zdravja, preprečevanje bolezni ter skrb za bolne, invalidne in umirajoče ljudi.</p>
               <p>Delo zaposlenih na področju zdravstvene nege, torej bolničarjev, negovalcev, tehnikov zdravstvene nege in diplomiranih medicinskih sester je izjemnega pomena in pomembno vpliva na izide zdravstvene obravnave in kakovost življenja pacienta oziroma uporabnikov.</p>
               <p>Ko govorimo o manjku kadra, je v prvi vrsti ključno, da podatke zbiramo, interpretiramo na enak način, da so izvajalci z uporabo metodologije ustrezno usposobljeni in da je nad kategorizacijo izveden tudi ustrezen nadzor. V medijih so se v zadnjem času oziroma v obdobju pojavile različne interpretacije manjka kadra v zdravstveni negi. Nekatere interpretacije manjka kadra se nanašajo na predloge kadrovskih normativov, ki so jih pripravili različni deležniki. Za potrebe revizijskih kadrovskih normativov so bile na Ministrstvu za zdravje ustanovljene za področje zdravstvene nege tri delovne podskupine, ki z delom še niso zaključile, saj še pridobivamo določene podatke, ki jih potrebujemo za čimbolj objektivne odločitve.</p>
               <p>Nekatere navedbe manjka kadra v bolnišnicah se naslavljajo na podatke pridobljene s slovensko kategorizacijo zahtevnosti bolnišnične zdravstvene nege, po katerih naj bi v letu 2017 v specialnih bolnišnicah manjkalo od 3,58 do 43,18 %, v splošnih bolnišnicah pa od 9,35 do 54,09 % zdravstveno negovalnega kadra. Kot omenjeno predhodno velika variabilnost podatkov poraja dvom v ustreznost kategorizacije in posledično prikaza manjka kadra, zlasti upoštevajoč podatke, s katerimi razpolaga ministrstvo, ki kažejo, da je delež zaposlenih v zdravstveni negi v skupini primerljivih bolnišnic primerljiv in je predstavljal od 40,99 do 45,11 % vseh zaposlenih v bolnišnicah. Ob navedenem je, kot že omenjeno, potrebno upoštevati, da metodologija izračuna potrebnega kadra v bolnišnici, ki izhaja iz slovenske kategorizacije zahtevnosti bolnišnične zdravstvene nege temelji na upoštevanju korekcijskega faktorja, ki je izračunan na podlagi delovne obveznosti zaposlenega v enem letu, števila priznanih prostih delovnih dni v Republiki Sloveniji in povprečnega števila dni plačane odsotnosti zaradi letnih dopustov, bolniške odsotnosti do 30 dni in drugih odsotnosti, ki izhajajo iz pravic zaposlenega iz delovnega razmerja, pri čemer v prikaz šteje zgolj delo, ki ga izvajalec opravi samo na bolnišničnih oddelkih in ne v specialistični ambulantni dejavnosti in diagnostičnih enotah, kar pri posameznem izvajalcu lahko pomeni prikaz pomembno manj kadra kakor ga pri izvajalcu dejansko zaposlenega.</p>
               <p>Izpostavili bi tudi, da je iz podatkov, s katerimi razpolaga Ministrstvo za zdravje razvidno, da v skupini primerljivih bolnišnic število primerov na zaposlene v zdravstveni negi varira od 58,95 do 74,85 primerov na zaposlenega v zdravstveni negi, zato stanje v slovenskih bolnišnicah ne gre posploševati, ampak bi bilo potrebno vsak primer pregledati individualno.</p>
               <p>V povezavi z vsem navedenim bi želeli še enkrat poudariti, da je bila poleg delovnih podskupin za področje revizije kadrovskih normativov v zdravstveni negi, na Ministrstvu za zdravje ustanovljena tudi delovna skupina, ki pripravlja projekt racionalnejše organiziranosti javne zdravstvene mreže. Cilj projekta je pripraviti analizo stanja na področju kadra v zdravstvu, kar bo predstavljalo podlago za bodoče načrtovanje kadrovskih virov v zdravstvu.</p>
               <p>Ko se poskušamo na nekem področju umestiti oziroma pridobiti informacijo kje smo, pa tudi kam se moramo usmeriti, pogledamo tudi statistike drugih držav. Za področje zdravstvene nege lahko vidimo, da je Slovenija po kar nekaj kazalnikih nad povprečjem držav članic OECD. Če izpostavim nekatere; v Sloveniji imamo na 1000 prebivalcev 9,9 zaposlenih v zdravstveni negi. Povprečje držav OECD je 8,8, pri čemer velja izpostaviti, da smo še v letu 2000 imeli v Sloveniji zgolj 6,9 zaposlenih v zdravstveni negi na 1000 prebivalcev. Nadalje, v Sloveniji imamo z zaposlenimi v zdravstveni negi in zdravniki 3,1, povprečje v državah OECD je 2,8. V Sloveniji imamo na 1000 prebivalcev 75,04 diplomantov zdravstvene nege, povprečje OECD je 44,3.</p>
               <p>Tudi nacionalni podatki kažejo, da se je število zaposlenih v zdravstveni negi v zadnjem desetletju povečalo. V letu 2008 smo v Sloveniji imeli zaposlenih 12.396 tehnikov zdravstvene nege, v letu 2018 pa 14.126. V letu 2008 smo v Sloveniji imeli zaposlenih 4.289 diplomiranih medicinskih sester, v letu 2018 pa 7.231. Povečalo se je tudi število zaposlenih v bolnišnicah. V letu 2008 je bilo v bolnišnicah zaposlenih 6.186 tehnikov zdravstvene nege, v letu 2018 pa 6.689. Prav tako se je povečalo število diplomiranih medicinskih sester. V letu 2008 jih je bilo v bolnišnicah zaposlenih 2.343, v letu 2018 pa 4.153. Res je, da se je povprečna ležalna doba v bolnišnicah skrajšala, saj je bila v letu 2000 8,6 dni, v letu 2017 pa 7 dni, vendar se nam je zmanjšalo tudi število postelj v bolnišnicah, saj je bilo teh v letu 2000 5,4 na 1000 prebivalcev, v letu 2017 pa 4,5. Zmanjšal se je delež zasedenosti postelj iz 70,6 % v letu 2000 na 69,5 % v letu 2017, pri čemer se je, če pogledamo povprečje držav OECD iz 74,9 v letu 2000 povečal na 75,2 v letu 2017.</p>
               <p>Podatki, s katerimi razpolaga ministrstvo, tudi kažejo, da ko primerjamo produktivnost primerljivih bolnišnic v hospitalni dejavnosti lahko ugotovimo, da je bilo število primerov na zaposlene v zdravstveni negi v letu 2018 najnižje v Splošni bolnišnici Celje 58,95 in najvišji v Splošni bolnišnici Jesenice 74,85, s čimer verjamemo, da je povezava tudi različna obremenjenost zaposlenih v zdravstveni negi in podatkov ne gre posploševati.</p>
               <p>Omeniti velja, da je bil v decembru 2018 sklenjen stavkovni sporazum sindikatov z Vlado Republike Slovenije ter posledično aneks h kolektivni pogodbi za zaposlene v zdravstveni negi. V plačni skupini E3 so se delovna mesta in nazivi na področju zdravstva in socialnega varstva uvrstila v višje plačne razrede. S tem je bilo delovno mesto srednje medicinske sestre v intenzivni terapiji 3 uvrščeno dva plačna razreda višje in delovno mesto diplomirane medicinske sestre v intenzivni terapiji 3 pa tri plačne razrede višje.</p>
               <p>Dodatno breme v zdravstvenem sistemu so prinesli omenjeni procesi zaposlovanja kadrov v času veljavnosti Zakona o uravnoteženju javnih financ, kar se je med drugim izrazilo v zmanjšanem dotoku mlajše delovne sile, zgodnejšem upokojevanju izkušenega kadra in omejevanju zaposlovanja. Vse to pa je docela spremenilo predhodno oblikovano kadrovsko in starostno strukturo zaposlenih. Dejstvo je tudi, da se delovna sila v zdravstveni negi, tako kot prebivalstvo na splošno, v Sloveniji in svetu stara. Zavedamo se, da staranje delovne sile v zdravstveni negi v delovno intenzivni panogi z izmenskim delom, delom ob vikendih in praznikih, predstavlja specifičen izziv za delodajalce. 23 % zaposlenih v zdravstvenih negi je starih 55 let ali več, torej v kategoriji starejših delavcev, ki skladno s predpisi uživajo posebno varstvo.</p>
               <p>Tudi če gledamo podatke Nacionalnega inštituta za javno zdravje za kategorija starejših od 50 let, lahko ugotovimo, da je bilo v letu 2008 14 % zaposlenih v zdravstveni negi starih 50 ali več let. V letu 2018 pa jih je bilo že 32 %.</p>
               <p>Prezreti ne gre tudi dejstva, da v Sloveniji ženske predstavljajo kar 85 % zaposlenih v zdravstveni negi. S tem so povezane tudi pogostejše odsotnosti zaradi materinstva. Pa vendar na drugi strani so to socialne pravice, ki izhajajo iz naše zakonodaje in katerih namen je ščititi zaposlene in njihove družine.</p>
               <p>Pogosto se kot razlog za fluktuacijo kadra iz bolnišnic navaja ustanovitev referenčnih ambulant in odliv diplomiranih medicinskih sester iz sekundarne in terciarne ravni zdravstvene dejavnosti na primar ter migracije kadra v tujino med delodajalci in iz poklica. Referenčna ambulanta družinske medicine je ambulanta družinske medicine z razširjenim timom zdravstvenega osebja. Poleg zdravnika in tehnika zdravstvene nege paciente spremlja tudi diplomirana medicinska sestra, ki skrbi za vodenje urejenih kroničnih bolnikov in za izvajanje sistematičnega preventivnega presejanja in obravnave opredeljenih oseb. Uvedbo referenčnih ambulant je podiralo tudi dejstvo prenosa številnih zdravstvenih obravnav s sekundarne na primarno raven zdravstvene dejavnost, porast števila pacientov s kroničnimi boleznimi, izvajanje preventivnih programov ter spremenjena demografija in posledično potreba po prenosu določenih aktivnosti, ki jih je opravljal zdravnik, na diplomirano medicinsko sestro.</p>
               <p>Danes imamo v Sloveniji 877 ambulant družinske medicine, ki delujejo po novem standardu, v katerih je zaposlena diplomirana medicinska sestra za polovični delovni čas. Skupaj je v ambulantah družinske medicine, ki delujejo po novem standardu, tako zaposlenih 535 medicinskih sester.</p>
               <p>Glede migracij zdravstvenega kadra v tujino, pa tudi med delodajalci in iz poklica v Sloveniji verodostojnih podatkov žal nimamo. S podobnimi izzivi se soočajo tudi druge države Evropske unije. Eden izmed pokazateljev migracij bi lahko bila potrdila o dobrem imenu, ki jih izdajata Zbornica zdravstvene in babiške nege Slovenije in Zdravniška zbornica Slovenije. Gre za potrdila, ki jih v zaposlovanju zahteva večinoma tujih delodajalcev na področju zdravstva in dolgotrajne oskrbe. Izdaja potrdila o dobrem imenu pa še ne pomeni nujno, da bo oseba v tujino tudi odšla, saj zanje zaprošajo tudi zaposleni, ki že delajo v tujini ali pa se jih potrebuje za namen sodelovanja v mednarodnih izobraževalnih dogodkih. Zbornica zdravstvene in babiške nege Slovenije je v letu 2016 izdala 158 potrdil o dobrem imenu, leta 2017 189, leta 2018 218 in v letu 2019 do 10. oktobra 154 potrdil. Večinoma potrdil je bila izdana tehnikom zdravstvene nege.</p>
               <p>Strinjamo se, da z odlivom kadra v tujino, država izgublja kakovostno delovno silo, ki se je večinoma izobrazila iz javnih sredstev. Kljub temu nas veselijo novice, da je delo v Sloveniji za zdravstvene delavce še vedno izziv in da zdravstveni delavci v Sloveniji dosegajo izjemne rezultate, o čemer pričajo tudi nagrade na področju medicine in zdravstvene nege. Na drugi strani s tujine prihajajo opozorila, da so kadri v zdravstveni negi ne glede na direktive o priznavanju poklicnih kvalifikacij zaposleni na delovnih mestih nižje zahtevnosti in da se za delo v tujini največkrat odločajo zdravstveni delavci, ki živijo meji in dnevno migrirajo na delo, živijo in koristijo socialne pravice pa v Sloveniji.</p>
               <p>Omeniti velja tudi, da je določena stopnja fluktuacije kadra normalen pojav. Človeško je, da zaposleni iščemo delovna okolja, ki nam bodo omogočala razvoj, izobraževanje, boljše razmerje med delovnim in prostim časom in primerno finančno nagrajevanje. Pri tem ne gre pozabiti, da med najpogostejše vzroke za fluktuacijo kadra spadajo slabi medosebni odnosi med zaposlenimi, slabi delovni pogoji, nezadovoljstvo zaposlenih in neustrezno razporejanje kadra glede na poklicne kompetence.</p>
               <p>Nujen korak na poti urejanja razmer je bila tudi implementacija 38. člena prehodnih in končnih določb Zakona o spremembah in dopolnitvah Zakona o zdravstveni dejavnosti. Verjamemo, da je implementacija v marsikatero okolje prinesla nemalo izzivov, vendar hkrati tudi priložnost reorganizacije procesov za ureditev razmer, postavitev okvirja znotraj katerega zaposleni svoje delo opravljajo skladno z osvojenimi poklicnimi kompetencami. Zdravstveni delavec za svoje delo prevzema polno, etično, strokovno, kazensko in materialno odgovornost, dosedanja sodna praksa pa je preseganje kompetenc prepoznala kot hujšo kršitev delovnih obveznosti.</p>
               <p>Ob vsem navedenem ne gre prezreti vlogo managementa posamezne organizacije. Verjamemo, da ustrezno vodenje zdravstvenih delavcev, ki v bolnišnicah opravljajo tako fizično, intelektualno in psihično naporno delo, predstavlja danes glavni izziv managementa bolnišnic. Jasno definiranje delovnih procesov in poznavanje efektivne porabe časa za posamezne aktivnosti združeno z oceno stopnje zahtevnosti dela, omogoča dobro organizacijo dela, pa tudi prepoznavanje ozkih grl. Vse to je učinkovita podlaga za ustrezno prerazporejanje zaposlenih in s tem tudi zmanjševanje prekomernih obremenitev zaposlenih in zmanjšanje nadurnega dela. Stimulativno delovno okolje, vpeljava dobrih praks, motiviranje zaposlenih za kakovostno, varno in stalno strokovno izpopolnjevanje predstavljajo temeljne vire za doseganje poslanstva bolnišnic, pri čemer se vloge in odgovornosti, ki jih mora odigrati strokovni in poslovni management bolnišnic.</p>
               <p>Ne glede na dejstvo, da je naloga poslovodstva strokovnega vodstva in nosilcev posamezne vrste zdravstvene dejavnosti tudi zakonitost delovanja, organizacija posamezne vrste zdravstvene dejavnosti in vzpostavitve pogojev za strokovno, kakovostno in varno izvajanje storitev tako za pacienta kakor zaposlene, je Ministrstvo za zdravje na prejet dopis ene od slovenskih bolnišnic septembra 2019 ponudilo, da bo v primeru izraženega interesa zagotovilo kje bodo zaposleni v zdravstveni negi delo lahko opravljali v skladu z osvojenimi poklicnimi kompetencami. Bolnišnica ponujenega ni sprejela. Zato Ministrstvo za zdravje v povezavi s predlaganim sklepom, torej Odbor za zdravstvo predlaga Vladi Republike Slovenije in Ministrstvu za zdravje, da pripravi pregled manjkajočega zdravstvenega kadra ter načrt potreb specializacij za naslednjih 10 let, pojasnjujemo, da se je v Sloveniji pod okriljem službe Evropske komisije za podporo strukturnim reformam na pobudo Ministrstva za zdravje v sodelovanju z NIJZ oktobra 2017, ki je vodil projekt na slovenski strani, začel izvajati dvoletni projekt načrtovanja in opravljanja mreže javne zdravstvene službe; vidik kadrov. Projekt je financirala Evropska komisija, ki je za izvajanje tehnične pomoči izbrala neodvisni raziskovalno-konzultacijski institut iz Nemčije. Dvoletni projekt, ki se je zaključil oktobra 2019, je eden od strateških projektov v kontekstu strukturnih reform. V projekt so bili vključeni predstavniki vseh pomembnih deležnikov v zdravstvu: Zdravniška zbornica Slovenije, Zavod za zdravstveno zavarovanje Slovenije, Zbornica zdravstvene in babiške nege, Združenje zdravstvenih zavodov Slovenije, Strokovno združenje zasebnih zdravnikov in zobozdravnikov, Nacionalni inštitut za javno zdravje, Ministrstvo za zdravje, Ministrstvo za šolstvo, izobraževanje in šport. Prav tako smo sodelovanje povabili tudi predstavnike organizacij in mrežo nevladnih organizacij. Na Nacionalnem inštitutu za javno zdravje so vzporedno s projektom že začeli s prvo fazo načrtovanja, to je vzpostavitev organizacij, ki bo omogočala kontinuiran potek procesov načrtovanja, ki bo trajen. Sam projekt pa je prispeval k zagotovitvi znanja, s katerim bo NIJZ definirane cilje s pomočjo orodij preoblikoval model, ki bo ustrezen načrtovanju in modeliranju mreže kadrov.</p>
               <p>Trenutno se pilotno testiranje ustvarjenega modela izvaja za področje pediatrije. V fazi, ki bo sledila, pa bo NIJZ pregledal podatke vseh specialnosti in opravil analizo kadrovske pokritosti za zdravnike za vse specialnosti na vseh ravneh zdravstvenega varstva. Enak postopek bo v nadaljevanju sledil z analizo kadrovske pokritosti s kadri na področju zdravstvene nege, prav tako na vseh ravneh zdravstvenega varstva. Z namenom kontinuiranega procesa po izvedenem projektu pa je bila na ministrstvu tudi že ustanovljena delovna skupina, ki pripravlja projekt racionalnejše organiziranosti javne zdravstvene mreže. Cilj projekta je pripraviti analizo stanja na področju kadrov v zdravstvu, kar bo predstavljalo podlago za bodoče načrtovanje kadrovskih virov v zdravstvu.</p>
               <p>V povezavi s predlaganim sklepom, da Odbor za zdravstvo predlaga Vladi Republike Slovenije in Ministrstvu za zdravje, da nemudoma pristopi k pripravi dolgoročne strategije razvoja zdravstvene in babiške nege v Sloveniji. Ministrstvo pojasnjuje, da je ministrstvo že sodelovalo pri pripravi strategije razvoja zdravstvene nege in oskrbe v sistemu zdravstvenega varstva v Republiki Sloveniji za obdobje 2011-2020, kakor bo sodelovalo tudi pri pripravi strategije za naslednje obdobje. Ministrstvo je že seznanilo Zbornico zdravstvene in babiške nege Slovenije, da je pripravljeno pristopiti k pripravi omenjene strategije na podlagi analize stanja zdravstvene nege in evalvacijskem poročilom za obdobje trenutne veljavnosti dokumenta. Zbornici zdravstvene in babiške nege Slovenije smo predlagali, da nam posreduje analizo realizacije aktualne strategije, podatke trenutnega stanja in predloge, na podlagi katerega bo mogoče pripraviti tekst za nov strateški dokument. Pojasnjujemo tudi, da je bil tako strateški dokument kot tudi akcijski načrt pripravljen za desetletno obdobje. Sprejet pa je bil v letu 2011. Glede na navedeno je časovni okvir za revizijo strateškega dokumenta ali pripravo novega dokumenta do konca leta 2020.</p>
               <p>V povezavi s tretjim predlaganim sklepom, da Odbor za zdravstvo predlaga Vladi Republike Slovenije in Ministrstvu za zdravje, da v roku treh mesecev pripravi javno zdravstveno mrežo in zakonodajo na področju vodenja javnih zdravstvenih zavodov, kot je bilo že uvodoma navedeno, ponovno pojasnjujemo, da je na ministrstvu že ustanovljena delovna skupina, ki pripravlja projekt racionalnejše organiziranosti zdravstvene mreže, kakor tudi že v teku priprava prepisa na področju upravljanja javnih zavodov.</p>
               <p>V povezavi s predlaganim sklepom, da Odbor za zdravstvo predlaga Vladi Republike Slovenije, da prouči možnosti, da bo v prihodnjem študijskem letu razpisanih več vpisnih mest na obeh medicinskih fakultetah, v okviru pristojnosti Ministrstvo za zdravje pojasnjujemo, da je v letošnjem letu Ministrstvo za zdravje z namenom reševanja problematike pomanjkanja zdravnikov na obeh medicinskih fakultetah naslovilo predlog za povečanje števila vpisnih mest za študijski program medicina. Medicinska fakulteta Univerze v Ljubljani je odgovorila, da ob sedanjih prostorskih in kadrovskih pogojih povečanja vpisa brez nižanja kakovosti študija ni zmožna izpeljati. Na to temo sta bila v letošnjem letu organizirana dva sestanka med predstavniki Ministrstva za zdravje, Ministrstva za izobraževanje, znanost in šport, Medicinske fakultete Univerze v Ljubljani, Medicinske fakultete Univerze v Mariboru, Univerze v Mariboru in Univerze v Ljubljani, Univerzitetnega kliničnega centra Maribor in Ljubljana. Žal še ni prišlo do za vse sprejemljive skupne rešitve. Obe univerzi v okviru katerih delujeta medicinski fakulteti sta namreč pri pripravi razpisa in oblikovanju ponudbe vpisnih mest samostojni. Na zadnjem skupnem sestanku na Ministrstvu za zdravje 16. 10. 2019, ki je potekal ob prisotnosti ministra za izobraževanje, znanost in šport, so vsi udeleženci, vključno s predstavniki kliničnih okolij, podprli pobudo o večjem številu vpisnih mest na obeh medicinskih fakultetah oziroma približevanju števila razpisanih mest kot sta jih razpisala Medicinska fakulteta Univerze v Ljubljani pred letom 2011 in Medicinska fakulteta Univerze v Mariboru pred leta 2011. Ministrstvo je pred kratkim obema medicinskima fakultetama poslalo prošnjo za informacijo glede odločitve o povišanju števila vpisnih mest. Njihov odgovor še pričakujemo. Izpostaviti velja tudi, da so univerze avtonomne tudi glede organizacije programov.</p>
               <p>Zaključno bi želeli poudaril, da se ministrstvo zaveda svoje vloge in poslanstva, ki je vodenje zdravstvene politike v največji koristi vseh prebivalcev Slovenije, in sicer tako, da se zagotavlja dostopnost, učinkovitost, kakovost in varnost zdravstvene obravnave ter najvišjo stopnjo varovanja in krepitve zdravja. Prizadevamo si za univerzalen, solidaren in dostopen sistem zdravstvenega varstva, ki temelji na pravičnem financiranju in enaki obravnavi pacientov ne glede na njihove osebne okoliščine. Tej zavezi sledimo z vsemi aktivnostmi, ki jih na ministrstvu izvajamo.</p>
               <p>Predsedujoči, hvala lepa.</p>
            </sp>
            <sp who="TrčekFranc">
               <speaker>PREDSEDNIK DR. FRANC TRČEK:</speaker>
               <p>Hvala, dr. Pliberšek. Ali želi še v imenu MJU besedo gospod Pogačar? <stage>(Ne.)</stage> Ali želi besedo predlagateljica? Če ne, odpiram razpravo in dajem besedo vabljenim na sejo. Preden vam dam besedo, neko opozorilo, ki ga žal moram vedno znova ponavljati, čeprav sem že predsedniku Državnega zbora namignil, da ne bi škodila kakšna knjižica tudi vabljenim o tem kako seje potekajo. Stari mački, večinoma tu izkušeni veste, nekateri ne. Razpravljamo in parlamentiramo parlamentarke in parlamentarci. Vi ste vabljeni zastopniki takšnih in drugačnih interesov in strok in podajate svoje mnenje v tem predrazpravnem delu. Izjemoma, če kot predsedujoči, jaz ali kdo drugi presodi, da je potrebno še dopolniti kako strokovno mnenje, vam damo besedo. Prosim, da se vsi tudi prijavite za magnetogram, čeprav vas sedaj kar večinoma poznamo in prosim, da svoja stališča, če je možno, omejite na pet minut. Kdo bi začel? Bomo šli po vrsti.</p>
               <p>V redu. Gospa Slavica Mencinger, če imam pravilno zapisano. Imam. Izvolite. Prosim, če se predstavite koga zastopate.</p>
            </sp>
            <sp who="MencingarSlavica">
               <speaker>SLAVICA MENCINGER:</speaker>
               <p>Dober dan. Lepo pozdravljeni. Upam, da mi bo uspelo dokončati zaradi zdravstvenega majhnega problema, če ne bo pa nadaljeval moj generalni sekretar. Prihajam iz Sindikata delavcev v zdravstveni negi Slovenije.</p>
               <p>Danes smo tukaj zaradi vse bolj pereče problematike odhajanja oziroma nezagotavljanja nezadostnega števila kadra na sekundarnem nivoju, torej v bolnišnica. Kader odhaja. Na razpise se novi ne prijavljajo. Rada bi samo mogoče opozorila, da smo na pogajanjih v lanskem letu, ko smo se pogajali za višje plače, višja izhodišča, ves čas izpostavljali ta problem. Prav Sindikat delavcev v zdravstveni negi in pa sosednji sindikati, da imamo tukaj največje probleme in da si zaposleni v slovenskih bolnišnicah, sploh na težjih delovnih mestih, zaslužijo neprimerno višje dvige kot sta bila takrat na dva razreda za dvige nad 26 plačnim razredom. Opozarjali smo na odhode. Opozarjali smo na deficitarnost. Mislim, da lahko na nekaterih oddelkih govorimo že o deficitarnosti.</p>
               <p>Če bomo želeli dobiti kader na te oddelke, bomo morali poskrbeti za ustrezne kadrovske standarde in normative. Vsi vemo, da sedaj tečejo pogajanja oziroma so ustanovljene skupine in da se pripravljajo novi kadrovski standardi in normativi. Obstoječi so stari več kot 30 let, lahko govorimo skoraj blizu 40 let. Veste kaj se je vse spremenilo, ne samo zahtevnost dela. Programi so se spremenili itd., da ne bom preveč dolga.</p>
               <p>Kadrovski standardi in normativi, ki bodo sprejeti, ki se bomo dogovorili za njih, bodo za desetletja naprej. Bodo za ta kader, ki se danes šola, ki so danes v sistemu izobraževanja, da bodo vedeli kam bodo prišli, da bodo imeli neke minimalne pogoje dela urejene. Se pravi, da bodo imeli poleg dela, poleg službe, tudi družinsko življenje, o čemer danes težko govorimo. Vsi veste, da se zdravstvena nega izvaja 24 ur na dan vse dni v letu, da je obstoječi kader star krepko nad 50 let in mislim, da bo skoraj polovica zaposlenih v zdravstveni negi tekom 5 let odšla v zasluženi pokoj.</p>
               <p>Če želimo mi danes zagotoviti pogoje, moramo nujno sprejeti kadrovske standarde in normative za desetletja naprej. Zavedamo se, da trenutno tudi, če bi želeli izboljšati danes pogoje dela, kadra ni dovolj. Ampak moramo gledati za naprej. Eno so pogoji dela, drugo pa je dostojno plačilo za delo, ki ga opravljamo vsi v zdravstveni negi.</p>
               <p>V Sindikatu delavcev v zdravstveni negi, poleg tega, da smo opozarjali na te probleme ves čas, imamo že dve leti pripravljeno tako rekoč prenovo kolektivne pogodbe za zdravstveno nego. Do sedaj z ministri, ki so bili v teh dveh letih, nam ni uspelo navezati stika oziroma začeti na to temo razgovorov. Zdaj imamo pri gospodu Šabedru obljubljeno, da nas bo sprejel, da se bomo začeli pogovarjati tudi o tej problematiki. Ve skupaj pozivam in prosim, da nam prisluhnete, da tudi pripomorete k temu, ker navsezadnje si vsi skupaj želimo varno in kakovostno zdravstveno nego.</p>
               <p>Sama kaj več ne bi danes, ker mislim, da se zadeve ponavljajo in bodo tudi moji kolegi še kaj dodali. Hvala.</p>
            </sp>
            <sp who="TrčekFranc">
               <speaker>PREDSEDNIK DR. FRANC TRČEK:</speaker>
               <p>Hvala, gospa Mencinger. Naslednja ima besedo gospod Matej Valenšek. Prosim, če se predstavite.</p>
            </sp>
            <sp who="ValenšekMatej">
               <speaker>MATEJ VALENŠEK:</speaker>
               <p>Hvala, predsedujoči, za besedo. Lepo pozdravljam vse prisotne na današnji seji odbora. Sem Matej Valenšek, podpredsednik Sindikata zdravstva in socialnega varstva Slovenije.</p>
               <p>Najprej bi se nanašal tudi na kolegico, ki je predhodno povedala svoje mnenje. Res je potrebno čimprej, da se naredijo neke analize o kadru zdravstvene nege v slovenskih bolnišnicah ter tudi na primarni ravni in domovih. Najprej je treba sprejeti standarde in normative. S tem se bomo dobili najbolj prave verodostojne podatke o manjku kadra.</p>
               <p>Glede velikega odhoda medicinskih sester in kadra zdravstvenega nege v tujino, na druga delovna mesta ter nenazadnje tudi iz sekundarne in terciarne ravni na primarne ravni, v zdravstvene domove, vidim predvsem dva problema oziroma dva vzroka. Prvi je, kot je že kolegica rekla, prenizko vrednotena delovna mesta na najtežjih delovnih mestih, to je predvsem delo v intenzivnih terapijah, kjer so res v lanskem letu po pogajanjih pridobili dva do tri plačilna razreda, vendar je to še vedno prenizko. To je tudi za to osebje, zato vse več teh medicinskih sester zapušča ta delovna mesta in gredo na lažja delovna mesta, predvsem na primarno raven ter tudi v nekaterih bolnišnicah na druga delovna mesta, ki niso tako zahtevna. Poudaril bi še tudi neugoden delovni čas. To so predvsem dodatki za delo ponoči, nedelje in praznike. Tu bi omenil predvsem, da smo imeli v lanskem letu pogajanja za dodatke, ki so bili tudi del stavkovnih zahtev sindikatov in tu bi povedal, da je Vlada zelo omejevala naše zahteve po teh dodatkih, tako da ta izplen ni bil tak kot bi si ga želeli.</p>
               <p>Tu je predvsem vse več mladega kadra zdravstvene nege in za njih je pomembna kakovost življenja, zato je tudi to eden od vzrokov, da odhajajo na primarno raven, kjer delajo od ponedeljka do petka od 7.00 do 15.00 ure. Zaposleni niso pač več tako motivirani za delo v tem neugodnem delovnem času kot je bilo mogoče nekoč.</p>
               <p>Potem bi tu še poudaril, da se s tem srečujemo na terenu. To je praktično v vseh bolnišnicah enako. Poudaril bi še, da bi bilo potrebno razmisliti o nekih rešitvah, če hočemo imeti kakovostno zdravstvo in celovito zdravstveno oskrbo pacienta, ker je pač določen medicinski kader lahko rečemo neke vrste deficitaren. Poudaril bi tudi, da je Vlada izdala na 53. redni seji 5. 12. 2019 tudi uredbo o denarnih nagradah v Slovenski vojski, ki je prav tako deficitarni kader. Verjetno bi bilo potrebno razmisliti tudi pri zdravstveni negi o kakšnih posebnih nagradah, če hočemo obdržati ta kader in tudi kakovostno oskrbo pacientov. Hvala.</p>
            </sp>
            <sp who="TrčekFranc">
               <speaker>PREDSEDNIK DR. FRANC TRČEK:</speaker>
               <p>Hvala, gospod Valenšek. Se vam opravičujem za predhodno zamenjavo spola. Gospod Vladimir Lazić, izvolite.</p>
            </sp>
            <sp who="LazićVladimir">
               <speaker>VLADIMIR LAZIĆ:</speaker>
               <p>Hvala lepa za besedo. Sem Vladimir Lazić, predsednik Sindikatov zdravstva Slovenije Pergam in hkrati tudi predsednik sindikata Kliničnega centra Ljubljana.</p>
               <p>Pa bom začel mogoče kar na koncu. Moje mnenje je, da kadrovske problematike zaposlenih v zdravstveni negi oziroma če bolje rečem, kar vseh zaposlenih v zdravstvu, se mislim ne da zreducirati na težave koalicije in opozicije in raznorazna politična preigravanja. Težave so kompleksne, niso enoznačne. Težko bi jih kategorizirali v eno skupino in bi rekli, pomanjkanje kadra imamo zato, ker je bil ZUJF. Seveda absolutno je tudi zaradi tega. Pomanjkanja kadra imamo zaradi slabih medsebojnih odnosov, ker raje odhajajo v druge kolektive, kjer so ti odnosi boljši. Tudi to drži. Odhajajo zaradi tega, ker hodijo v zasebne ambulante. Koncesionarja imamo, ki so seveda del javne mreže, hkrati pa, se opravičujem izrazu, takšne dvoživke so neka anomalija v sistemu, ki povzročajo tako problem pri pacientih kot pri tistih, ki opravljajo te zdravstvene storitve.</p>
               <p>Bilo je govora tudi o univerzah in o pomanjkanju mest na posameznih fakultetah. Meni je to vprašanje še posebej zanimivo. Kako to, da tisti, ki bi morali poskrbeti za zadostno število izobraženih specializantov, ki bodo prišli v proces. Me pa skrbi, da se ta številka poveča. Če je problem v prostorih, nimajo dovolj prostorov, zaprosijo Ministrstvo za izobraževanje, znanost in šport za dodatna sredstva, s katerimi bodo zagotovili dodatne prostore, dodatne kadre za izobraževanje. Ampak seveda, če je masa pač taka in imaš v tej masi določeno število ljudi, ko povečaš določeno število ljudi se tista masa pač zmanjša.</p>
               <p>Težko bi govorili o podatkih, ki so, recimo temu, kredibilni. Seveda so eni podatki, s katerimi operira Ministrstvo za zdravje, podatki OECD-ja. Takšnim podatkom je težko oporekati. Hkrati pa bi rad videl primerjavo plač. Povprečje v OECD zaposlenih v zdravstveni negi in zaposlenih v Republiki Sloveniji. Te plače pa se bistveno razlikujejo sploh v naših severnih sosedah. Bolj severno ko gremo, je verjetno ta razlika višja.</p>
               <p>Kot sem že povedal, težko je iskati vzroke, ki bodo oziroma težko je pokazati s prstom na eno težavo in reči, to je pa problem kadra v Republiki Sloveniji. Težava je večplastna. Kako pa priti do posamezne rešitve? Ni rešitev, da pustimo vse na miru in upamo, da se bo vse samo od sebe razrešilo. Neke rešitve je vseeno potrebno najti. Mislim, da te rešitve niso raznorazne analize in kakšni vsi posegi, ampak dejansko konkretne rešitve.</p>
               <p>Poglejte, načrpali smo 130 milijonov evrov ali koliko že v zdravstveni sistem za skrajševanje čakalnih vrst. Koliko so se čakalne vrste skrajšale? Mislim, da ne prav preveč. Pa sicer nimam podatkov, tako da težko trdim zagotovo, ampak vsaj po tistem, kar vidimo na terenu, mislim, da ne ravno pretirano. Zakaj se teh 130 milijonov recimo ni namenilo za štipendije? Pa bi štipendirali zaposlene na Fakulteti za zdravstvo, na Medicinski fakulteti in bi Univerzitetnemu kliničnemu centru dodelili 20 milijonov evrov in bi rekli, poglejte tu imate za štipendiste, štipendirajte jih in boste dobili na ta način svež kader v svoje zavode. To je en ukrep, ki bi verjetno bil za vse sprejemljiv.</p>
               <p>Pa ne bom pretirano globoko šel, bom na tej točki vseeno zaključil in se zahvalil za pozornost.</p>
            </sp>
            <sp who="TrčekFranc">
               <speaker>PREDSEDNIK DR. FRANC TRČEK:</speaker>
               <p>Hvala, gospod Lazić. Gospod Miha Benet, prosim.</p>
            </sp>
            <sp who="BenetMiha">
               <speaker>MIHA BENET:</speaker>
               <p>Pozdravljeni! Sem Miha Benet, predsednik sindikata Florence, medicinskih sester.</p>
               <p>Namreč na tej točki smo že bili nekajkrat. Bili smo na točki 38. člena, bili smo na točki dodatkov, bili smo na točki plač in v končni fazi moj predlog v zvezi s tem je, da bi se sestram dvignila osnovna plača. Zakaj zmeraj gledam dodatke, gledamo razrede, naj dvignemo osnovno plačo, ki je trenutno zagarantirana minimalna plača v Sloveniji. Če vse dodatke in vse ostale stvari, kar jih sestre prislužijo mesečno, dodamo oziroma odvzamemo od plače, dobi sestra minimalno plačo ali zagarantiran osebni dohodek, kar je sramota za takšno odgovornost katero ima medicinska sestra oziroma medicinski tehnik. Recimo dajmo plačati odgovornost medicinskim sestram. Dajmo plačati odgovornost do sočloveka, odgovornost do dela s sočlovekom, s pacientom, s človekom, ki je hendikepiran že tako ali tako. Potem pa, če še nezadovoljno medicinsko sestro dobi zaradi odnosov, zaradi plače, potem je ta hendikep še večji. Videz medicinske sestre je malo drugačen kakor bi moral biti.</p>
               <p>V bistvu se sučemo že 11 let okoli 38. člena, kar je sramota, da se v en člen vpičimo samo zaradi tega, da se nekaterim medicinskim sestram priznava kompetence za delo. Sedaj bi vrnili za 25 let nazaj, da bi vse srednje medicinske sestre spet lahko delale vse tisto, kar so prej delale, samo zato, da v bistvu nadomestimo kader. Sedaj smo se pa 11 let borili za 38. člen, da se tistim, ki imajo višje kompetence, te kompetence priznajo.</p>
               <p>Sam ne želim, v končni fazi, nič drugega povedati kot človek, ki dela v procesu. Sem v delovnem procesu kot medicinski tehnik že 36 let. Sistem iz sistema se spreminja, sistem iz sistema se nadgrajuje, ampak v bistvu medicinske sestre in tehniki trpijo na bazi humanosti do soljudi. Se pravi, svojo rit nastavljajo, da jih brcajo noter zaradi tega, ker morajo biti humane in kimati in delati tisto, za kar so v poklicu izšolane.</p>
               <p>Mi lahko tukaj razpravljamo o desetih letih, ko bomo naredili raznorazne analize, odkrivali toplo vodo, ki smo jo odkrili pred 10 leti in če bi pred 10 leti te analize naredili, bi bilo že takrat prepozno. Sedaj pa spet rabimo nekih 10 let za neke analize, pa neke številke, pa neke statistike itd. Je dejansko res, da prebivalci v Sloveniji so skozi bolj bolni. Je tudi res, da je vse več in več novih bolezni, katere odkrivamo. Se pravi, pa specialnosti raznoraznih področjih od ginekologije, interne kirurgije itd.</p>
               <p>Ko smo mi zaključevali srednjo medicinsko šolo, so bili interna kirurgija, ginekologija, pediatrija pa mogoče še ena zadeva. Potem smo nadgrajevali s farmakologijo itd., mikrobiologijo, ampak internih infekcijskih bolezni ni bilo takrat, da bi bilo tako razporejeno. Dermatologija ni bila tako, abdominalna ni bila tako. Vse je spadalo v pet kategorij. Danes se te specializacije specializirajo po svojih področjih in zaradi tega tudi toliko več kadra rabimo.</p>
               <p>V glavnem želim povedati. Lahko bi sprejeli interventni zakon, tako kot smo že sprejeli interventne zakone za marsikaj in bi ga lahko tudi za deficitarni poklic kot je medicinska sestra interventni zakon sprejeli in jim plačali odgovornost. Hvala lepa. Toliko od mene.</p>
            </sp>
            <sp who="TrčekFranc">
               <speaker>PREDSEDNIK DR. FRANC TRČEK:</speaker>
               <p>Hvala, gospod Benet. Gospa Monika Ažman, izvolite.</p>
            </sp>
            <sp who="AžmanMonika">
               <speaker>MONIKA AŽMAN:</speaker>
               <p>Hvala lepa za besedo. Monika Ažman, Zbornica-Zveza.</p>
               <p>Pravzaprav je res, da tudi Zbornica-Zveza že zadnjih 15 let res opozarja na kronično pomanjkanje kadrov v zdravstveni in babiški negi vseh profilov. V zadnjem obdobju intenzivno tudi o bolničarjih negovalcih, tehnikih zdravstvene nege, diplomiranih medicinskih sester.</p>
               <p>Danes je bila omenjena že slovenska kategorizacija zahtevnosti potreb pacientov po zdravstveni negi in podatke dejansko Razširjeni strokovni kolegij za zdravstveno nego pri Ministrstvu za zdravje zbira več kot 15 let in primanjkljaj zgolj, če izhajamo iz potreb pacientov na bolnišničnih oddelkih, se meri v četrtini celotnih izvajalcev zdravstvene nege. Ves čas dosega 25 %. Res je, da gre izključno za paciente na bolnišničnih oddelkih in da v to pomanjkanje niso umeščeni tako zaposleni v ambulantne dejavnosti, operativne dejavnosti, diagnostične dejavnosti. Kar v zadnjem obdobju sprememb novih pristopov pri zdravstveni obravnavi resda zmanjšuje število bolnišničnih postelj, na drugi strani pa to zahteva večjo fleksibilnost vseh zaposlenih v zdravstvu in na ta način zagotovo povečanje števila zaposlenih.</p>
               <p>Pravzaprav se zavzemamo za povečanje števila izvajalcev zdravstvene in babiške nege samo z enim ciljem, s ciljem zagotavljanja pacientove strokovne, kakovostne in varne zdravstvene obravnave.</p>
               <p>Zaposleni, kar poročajo dnevna časopisja, in vsi, ki v proces vstopajo, so preobremenjeni, so na nek način prezaposleni in zaradi slabih delovnih pogojev tudi na meji vzdržnega, tudi vpeti v nespoštljive medosebne odnose. Fenomen zapuščanja poklica je v zdravstveni negi v slovenskem prostoru dokaj nov. Do sedaj se s tem pojavom res nismo srečevali. Enkrat v življenju medicinska sestra, vse življenje medicinska sestra. Z novimi mlajšimi generacijami se te vrednote intenzivno spreminjajo. In kader zaradi boljših delovnih razmer in višjih osebnih dohodkov odhaja resda tudi v tujino.</p>
               <p>Podatki, ki so bili našteti, o izdanih potrdilih o dobrem imenu držijo. Od leta 2016 do oktobra 2019 je bilo izdanih 719 potrdil o dobrem imenu, pri čemer se strinjam z državnim sekretarjem, da ni nujno, da so res vsi tudi odšli v tujino, je pa res tudi to, da Avstrija zadnji dve leti ne zahteva več potrdila o dobrem imenu in so te dnevne migracije zagotovo izdatne.</p>
               <p>Tudi to je res, da so v 90 % v zdravstveni in babiški negi zaposlene ženske. Najštevilčnejša skupina zaposlenih v tem trenutku znaša 8.600 izvajalk in izvajalcev, ki so stari 50 let in več. In res je, da imajo pri 50 letih več ali manj za seboj 30 let delovne dobe, kar pomeni, da imajo tudi po kolektivni pogodbi za zaposlene v zdravstvu, v zdravstveni negi pravico odklanjati nočno delo. In verjamem, da se strinjamo, da v 90 % žensk to pravico tudi z naslova materinstva in še česa imajo. In tudi to je res, da je druga najštevilčnejša skupina tista, ki približno 90 % žensk, ki so danes v starostnem obdobju 30 do 35 let in so v rodilnem obdobju in samo ponosni smo lahko, če bomo na njihov račun pridobili še kakšnega državljana in državljanko.</p>
               <p>Poklic medicinske sestre v javnosti zares uživa visoko stopnjo zaupanja in je hkrati res že deficitarni poklic. Mislim, da nam ni potrebno izumljati nekih novih formul tople vode. Preprosto začnimo ukrepati tako, kot so že pred leti začele ukrepati naše sosednje države. Čeprav ne merim tukaj na uvoz delovne sile iz tujine, pa četudi s polno odgovornostjo poudarjam, da slovenska zdravstvena nega nikoli do sedaj ni bila samooskrbna, da smo še v času prejšnje skupne države zares ves čas sprejemali kolegice in kolege iz drugih republik. Danes so ta bazen izčrpali drugi: Avstrija, Nemčija, Italija, Anglija in še kdo.</p>
               <p>Preprosto lahko pristopimo zelo enostavno formulo. To kar so povedali vsi predsedniki sindikatov. Poklic je cenjen toliko, kolikor je vredna na koncu meseca plačna lista. Res je, da štejejo delovni pogoji, ki smo jih v tej državi nekdaj že imeli, da šteje k temu, da bo k temu pripomogla bolj fleksibilna delovno-pravna zakonodaja, da k temu pripomorejo lahko tudi ustrezni vrtci, subvencioniranja stanovanja, ki so jih nekdaj za medicinske sestre tudi že imeli.</p>
               <p>Se strinjam, da je podatke s strani OECD potrebno spoštovati in jih prikazati z precejšnjo mero previdnosti, zlasti takrat kadar govorimo, da je po besedah OECD-ja za leto 2017 razvidno, da imamo v Sloveniji na 1000 prebivalcev 3,21 medicinske sestre, kar po regulaciji pomeni diplomiranih medicinskih sester in Slovenijo uvršča v eno izmed držav v Evropski uniji z najnižjim deležem statusa medicinske sestre. Res je, da imamo 6,81 tehnikov zdravstvene nege na 1000 prebivalcev, kar Slovenijo uvršča v eno od držav Evropske unije z najvišjim deležem izvajalcev zdravstvene nege, ki nima pridobljene poklicne kvalifikacije medicinske sestre. In res je tudi to, da srčno upam, da bo 38. člen Zakona o zdravstveni dejavnosti to razmerje ustrezno umestil na nivo vsaj povprečja Evropske unije.</p>
               <p>Nujnost sprememb in sistemske ureditve statusa izvajalcev zdravstvene nege so nujne, ker v nasprotnem primeru res ne moremo pričakovati, da se bodo mladi odločali za ta poklic, če se razmere ne bodo izboljšale.</p>
               <p>Želela bi, da bi v sklepe Odbora za zdravstvo umestili tudi ustrezno število izobraževanj, povečanja vpisa na področju visokih šol in fakultet zdravstvene nege oziroma država prepoznala priložnost kariernega razvoja sleherne medicinske sestre z dodatnimi finančnimi sredstvi, da bi si medicinske sestre lahko pridobile višjo raven strokovne usposobljenosti.</p>
               <p>Ja in res je, ne samo v zdravstveni negi, tudi v babištvu se bomo v zelo kratkem času v naslednjih 5 letih znašli na izrednem pomanjkanju babic. Upokojilo se bo 120 srednjih medicinskih sester babic, ki so se izobraževale do leta 1984, nato pa smo v slovenskem prostoru za 16 let ostali brez ustreznega izobraževanja babic in prihajamo v ta vakum pomanjkanja babic. Zato se ni čuditi, da bomo poleg sedanjih zapiranj posameznih oddelkov zaradi pomanjkanja medicinskih sester lahko v izredno kratkem času priča zaradi varnega rojstva tudi zapiranju slovenskih porodnišnic.</p>
               <p>Pritiski na management zdravstvene nege so izredni, tudi na račun sanacijskih uprav. To že moram poudariti. Stremljenje k reorganizaciji vodenja zdravstvene nege zagotovo niso v prid razvoju zdravstvene in babiške nege, kar v kategorizacijo sodi tudi ukinjanje položajnih dodatkov že sedaj in spet samo na račun zdravstvene nege in tudi po težnji spreminjanja statutov zdravstvenih in drugih zavodov po omejevanju avtonomije zdravstvene nege. In tudi to ne bo pripomoglo k atraktivnosti poklica v zdravstveni in babiški negi.</p>
               <p>Svetovna zdravstvena organizacija je zaradi vsega naštetega, ne samo lokalno, zlasti globalno, naslednje leto razglasila kot svetovno leto medicinskih sester in babic. Naša iskrena želja in tudi prošnja je, da vsi, ki smo odgovorni za vse razmere, ki nam je mar za varno in kakovostno obravnavo, da združimo moči, se povežemo med seboj in naredimo ta poklic ponovno atraktiven, primerno vrednoten in privlačen za mlade. Zato vas vabim, da se boste pridružili vsem našim pobudam aktivnosti, ki bi jih drugo leto želeli kot strokovna organizacija izvesti in za katero boste zaprošeni tudi politiki. Hvala lepa.</p>
            </sp>
            <sp who="TrčekFranc">
               <speaker>PREDSEDNIK DR. FRANC TRČEK:</speaker>
               <p>Hvala, gospa Ažman. Nedvomno se bomo odzvali, vsaj nekateri. Naslednja je gospa Klara Mihaldinec. Izvolite.</p>
            </sp>
            <sp who="MihaldinecKlara">
               <speaker>MAG. KLARA MIHALDINEC:</speaker>
               <p>Dober dan. Klara Mihaldinec, namestnica direktorja UKC Maribor.</p>
               <p>Sama bi vam na kratko predstavila nekaj dejstev iz UKC Maribor, pa tudi predstavila naše predloge za izboljšanje stanja v zdravstveni negi.</p>
               <p>V letošnjem letu smo zaznali odhodov zdravstvene nege 77 delavcev, od tega se jih je upokojilo 30, ostali so odšli na lastno željo. Ugotavljamo, da nam odhajajo največ na primarno raven, se pravi v referenčne ambulante. Razlog je ta, da je delo lažje z zelo primerljivo plačo v zdravstvenem domu kot je bilo na hospitalnem oddelku UKC. Se pravi za lažje delo potem prejemajo primerljivo plačilo. Odhode smo uspeli nadomestiti, razen odhodov bolničarjev, babic in odhodov, ki jih imamo iz intenzivnih oddelkov.</p>
               <p>Naši predlogi pa so, da so na področju zdravstvene nege sodelavci nagrajeni za več dela, ki ga opravijo od drugih sodelavk, sodelavcev, se pravi, ustrezno nagrajevanje. V razmislek tudi uvedbo PPD-1, PPD-2, PPD-3 s primerljivega vrednotenja kot je to že urejeno pri zdravnikih.</p>
               <p>Drug predlog je prenova kliničnih procesov na ravni dela in ustrezno nagrajevanje timov. Prosimo tudi, v kolikor bi bilo seveda mogoče, da bi se povečalo število vpisnih mest na zdravstvenih fakultetah, kot je že predlaga Monika Ažman. Sigurno pa bi pripomoglo tudi k razbremenitvi zdravstvene nege ustrezni informacijski sistemi, da bi bile vsaj razbremenjene nekoliko s tega področja. Hvala lepa za besedo.</p>
            </sp>
            <sp who="TrčekFranc">
               <speaker>PREDSEDNIK DR. FRANC TRČEK:</speaker>
               <p>Hvala, gospa Mihaldinec. Naslednja je na vrsti gospa Maja Klančnik Gruden. Izvolite.</p>
            </sp>
            <sp who="KlančnikGrudenMaja">
               <speaker>MAJA KLANČNIK GRUDEN:</speaker>
               <p>Hvala za besedo. Maja Klančnik Gruden, prihajam iz Univerzitetnega kliničnega centra Ljubljana.</p>
               <p>Rada bi podobno malo predstavila situacijo v našem zavodu. Se pravi UKC Ljubljana ima 8.324 vseh zaposlenih. Od tega je približno manj kot polovico zaposlenih v zdravstveni negi 3.943. Torej 2.371 je diplomiranih medicinskih sester in 1.344 srednjih medicinskih sester oziroma tehnikov zdravstvene nege ter 228 bolničarjev. Od januarja do oktobra v letošnjem letu smo imeli 245 odhodov in pa 180 prihodov. Se pravi, da sploh s prihodi več ne pokrivamo odhodov. Trenutno imamo 294 nenadomeščenih delovnih mest medicinskih sester, tako tehnikov zdravstvene nege kot diplomiranih medicinskih sester.</p>
               <p>Glede na leto 2011 imamo tudi izrazito povečanje dolgotrajnih bolniških, porodniških in pa tudi kratkotrajnih bolniških. Imamo 198 oseb več kot smo jih imeli leta 2011. Vsi ti odhodki povzročajo večje obremenitve oseb, ki ostajajo, kar vodi v to izgorevanje obolevnosti in pa tudi strokovne napake, čeprav to težko rečemo, ker v bistvu, če medicinska sestra ko pač daje zdravilo in če je to ponoči in je že delala pred tem en turnus in je treba podaljšati, lahko pride tudi za zamenjave in to ima lahko veliko posledico za pacienta in pa predvsem za psihično obremenitev za to medicinsko sestro, ki se ji je to zgodilo. To dodatno vodi v dodatno izgorelost in pa da se mnogi odločijo res za odhode.</p>
               <p>Rekla sem, da smo imeli 245 odhodov. Od tega je bilo 21 upokojitev. Vsi ostali odhodki so na račun odhodov na primarno raven, kjer sicer niso to lažja delovna mesta, ampak so lažji delovni pogoji. Se pravi, prazniki, nočno delo in pa precej manj tudi popoldanskih ur. Potem so odhodi v bližino domačega kraja. Najbolj problematični pa so odhodi iz poklica v storitvene dejavnosti. Sedaj v bistvu predvsem pri nas v Kliničnem centru opažamo v Hoferju, v teh trgovskih centrih, srednje medicinske sestre odhajajo res iz poklica in to je zelo žalostno.</p>
               <p>Kaj smo mi naredili znotraj samega zavoda? Trudimo se, ves čas imamo stalne razpise, sodelujemo tudi z Zavodom za zaposlovanje, kjer so prijavljene sicer nezaposlene medicinske sestre, vendar ko imamo razpis, se one morajo prijaviti, ampak nam že takoj povedo, da je tu samo zato, da se javimo s strani zavoda, vendar se ne bomo tu zaposlile. Sprejemamo večje število pripravnikov, skoraj dvakrat več kot, se pravi že v letu 2018 in sedaj v letu 2019, kar seveda dodatno obremenjuje obstoječi kader z novozaposlenimi, z pripravniki je potreba spet delati. Zaposlujemo študente preko študentskega servisa, dvignili smo urno postavko iz 4,73 na 6,50 evra bruto, kar je še vedno nizka postavka glede na druge dejavnosti. Potem trudimo se zelo za prenos določenih aktivnosti na druge profile, predvsem administracijo, spremstvo pacientov, vzdrževanje objektov. Je pa res, da imamo zaradi vseh varčevalnih ukrepov v preteklosti podporne službe tudi zdesetkane. Recimo, ravno spremstvo pacientov, ki bi lahko olajšalo delo, razbremenilo medicinske sestre. Tega kadra pač ni, zato medicinske sestre še spremljajo paciente na preiskave in zapuščajo oddelke.</p>
               <p>Sedaj iščemo dobre prakse tudi v tujini, predvsem v primerljivi bolnišnici AKAHA na Dunaju, kjer tudi gledamo kakšne kompetence imajo tam, kaj lahko tam delajo. Vendar je direktna primerjava zelo težka, ker so v bistvu tam čisto drugače razporejena dela in druge kompetence. Trudimo se tudi za delo po podjemnih pogodbah. Bliža se nam čas gripe. Odprti moramo še dodatne kapacitete. Tukaj dobro sodelujemo tudi z Zdravstvenim domom Ljubljana, Onkološkim institutom in drugimi v okolici Ljubljane, da nam pridejo te ljudje po podjemnih pogodbah pomagati.</p>
               <p>Kaj pa prosimo na državni ravni? Skladno z dopisom, ki je bil tudi poslan na Ministrstvo za zdravje 20. 9. 2019, zaradi predvsem odhajanja iz poklica, boljše vrednotenje dela zaposlenih v zdravstveni negi in oskrbi. Nisem omenila tudi bolničarjev, tudi tega profila ne dobimo, ker je v bistvu tako zelo cenjen. Skoraj na isti ravni kot je minimalna plača. In sicer v najtežjih pogojih se pravi za turnostno delo, da bi se to delo malo višje ovrednotilo od ostalih delovnih mest v zdravstveni negi. Podobno kot ste vi omenila tudi ti PPD-ji, kot jih imajo tudi zdravniki.</p>
               <p>Potem uskladitev kolektivnih pogodb. Mi imamo, recimo, en absurd, da tehniki zdravstvene nege na navadnem oddelku, tudi v negovalni enoti, imajo nižjo izhodiščno plačo kot pa ga imajo v socialno-varstvenih zavodih. In nam odhajajo iz navadnih oddelkov v socialno-varstvene zavode.</p>
               <p>Potem hitrejši postopki zaposlovanja tujih državljanov. Tudi to je bilo danes že omenjeno. Mi se zelo povezujemo sedaj nekako tudi z Srbijo in Bosno in Hercegovino, kjer bi bil interes, da bi prišli tudi v Slovenijo. Problem pa je ta zahteva jezika, se pravi, raven znanja je zahtevana C1. Tukaj tudi razmišljamo podobno kot je pri zdravnikih, če bi se bilo možno neke izjeme uvesti vsaj začasno, da se omogoči to zaposlovanje.</p>
               <p>In pa nenazadnje razglasitev deficitarnosti poklica, ki bi pomenilo, da bi bilo več državnih štipendij na tem področju, sofinanciranje prekvalifikacij iz drugih poklicev, ob pogoju, da bi bil ta poklic zanimiv in pač boljše vrednoten. Hvala.</p>
            </sp>
            <sp who="TrčekFranc">
               <speaker>PREDSEDNIK DR. FRANC TRČEK:</speaker>
               <p>Hvala, gospa Klančnik Gruden. Gospod Marjan Pintar, izvolite.</p>
            </sp>
            <sp who="PintarMarjan">
               <speaker>MARJAN PINTAR:</speaker>
               <p>Lepo pozdravljeni. Sem Marjan Pintar iz Združenja zdravstvenih zavodov Slovenije.</p>
               <p>Iz tega, kar je bilo danes povedano, lahko razumemo, da ni ravno preprosto izračunati koliko medicinskih sester primanjkuje v tej državi. Ni ravno preprosto. Zagotovo pa lahko pokažemo na štiri elemente, ki vplivajo na to koliko sester primanjkuje. Točka 1: mreža. Preden se vprašamo ali imamo dovolj medicinskih sester, se moramo vprašati ali imamo racionalno vzpostavljen zdravstveni sistem, v katerem te sestre delajo. Od tega kako nacionalno je vzpostavljena mreža dejavnosti, je odvisno tudi število potrebnega kadra za zagotavljanje strokovne in varne zdravstvene obravnave. Koliko posamezne dejavnosti potrebujemo in kako naj bodo te dejavnosti ustrezno prostorsko umeščene na ozemlju države, je temeljno vprašanje, na katero bi moralo odgovoriti Ministrstvo za zdravje.</p>
               <p>Na mrežo, ki bi morala biti temeljno izhodišče tudi za načrtovanje kadra, zaman čakamo že desetletja in veseli me to, kar sem danes slišal, da je ustanovljena delovna skupina, ki pripravlja mrežo. Upam, da bo to drevo tudi obrodilo ta sad, ki je nujno potreben v zdravstvenem sistemu te države.</p>
               <p>Točka 2: Poklicne kompetence in aktivnosti izvajalcev v dejavnosti zdravstvene nege. Dokument smo prejeli spomladi. Je rezultat sodelovanja Zbornice-Zveze, RSK-ja za zdravstveno in babiško nego in Ministrstva za zdravje. Dokument kot nosilko stroke opredeljuje diplomirano sestro, hkrati pa opredeli samostojno svetovalno vlogo tehnika zdravstvene nege ter podporno vlogo bolničarja. Dokument torej jasno opredeli katere aktivnosti na področju zdravstvene nege lahko kdo od navedenih opravlja. Sprejete poklicne kompetence narekujejo spremembo notranje organizacije na področju zdravstvene nege. Za prilagoditve smo imeli na razpolago zelo malo časa tudi zato se soočamo s težavami. Številnih nalog, ki so jih v preteklosti opravljali tehniki zdravstvene nege, le-ti ne smejo več opravljati, ustreznega števila diplomiranih sester, kot ste slišali, pa izvajalci na trgu dela ne uspejo pridobiti. Tudi potrebna finančna sredstva za to niso zagotovljena.</p>
               <p>Točka 3: Normativi in standardi na področju zdravstvene nege. Gre za aktivnost, ki poskuša odgovoriti na vprašanje kako morajo biti sestavljeni in organizirani zdravstveni timi, da bodo v celoti upoštevane sprejete poklicne kompetence. Poleg pripravljavcev dokumenta o kompetencah pri tem sodelujejo tudi sindikati. Povsem spregledan pa je management o zdravstvu, katerega ključna naloga je racionalna organizacija dela ob upoštevanju vseh zakonskih okvirov, tudi sprejetih strokovnih izhodišč za razmejitev aktivnosti med posamezne nosilce. Dokument je v pripravi in od njegove vsebine bo zelo odvisno kolikšno bo pomanjkanje kadra na področju zdravstvene nege. V Združenju smo sicer izračunali koliko dodatnega kadra bi potrebovali in koliko to stane. Morda pa je res bolj prav, da te podatke predstavijo tisti, ki nove standarde pripravljajo in hkrati povedo tudi to kako bomo zagotovili ustrezen kader in kako bomo zagotovili potreben denar. Dejstvo namreč je, da če še povečamo standarde na področju primarne zdravstvene dejavnosti in s tem sprožimo potrebe po zaposlenih v zdravstvenih domovih bo proces, ki smo mu priča in na katerega so opozarjale razpravljavke pred menoj, samo še večji. Še bolj bomo izpraznili najbolj zahtevne oddelke v slovenskih bolnišnicah.</p>
               <p>Točka 4: Delovni procesi v zdravstvenih zavodih. Gre za problem na najbolj mikro ravni. Gre za analizo in prenovo delovnih procesov znotraj zdravstvenih zavodov ob upoštevanju poklicnih kompetenc, ob upoštevanju normativov in standardov, ki bodo sprejeti in končno ob upoštevanju razpoložljivih virov, ki jih imajo organizacije na razpolago: kadrovskih, materialnih in finančnih. To preostane managementu v zdravstvu. Gre za nalogo, ki je glede na dokaj intenzivno regulacijo precej okvirjena in najbolj na mikro ravni. Prav na tej ravni pa nastajajo vsi problemi. Tudi o tem smo malo prej slišali. Res je. Na tej ravni se soočamo s problemi pacientov, soočamo se z nezadovoljstvom zdravstvene stroke, pogosto z nezadovoljstvom pacientov. Tudi managerji so pri tem lahko bolj ali manj uspešni. Nekateri se več upajo, drugi manj. Slišali smo, da na področju zdravstvene nege angažiramo celo študente, čeprav gre za reguliran poklic, za katerega je potrebno pridobiti licenco. Lahko si upamo več, lahko si upamo manj. Vsem pa je skupno, da v togem sistemu ureditve javnih zdravstvenih zavodov management nima na razpolago učinkovitih orodij, s katerim bi lahko dosegali zastavljene cilje. Hvala lepa.</p>
            </sp>
            <sp who="TrčekFranc">
               <speaker>PREDSEDNIK DR. FRANC TRČEK:</speaker>
               <p>Hvala, gospod Pintar. Gospa Čebašek Travnik. Izvolite.</p>
            </sp>
            <sp who="ČebašekTravnikZdenka">
               <speaker>DR. ZDENKA ČEBAŠEK TRAVNIK:</speaker>
               <p>Pozdravljeni. Zdenka Čebašek Travnik, Zdravniška zbornica Slovenije.</p>
               <p>V Zdravniški zbornici seveda vemo, da je kadrovska podhranjenost v zdravstvu splet različnih dejavnikov in to je bilo danes zelo lepo prikazano. Po naši oceni največje breme za slabo stanje v zdravstvu nosi politika, ki več kot desetletje zanemarja tako pomembno panogo kot je zdravstvo. Sedanja Vlada, tako mislimo, vključno s prejšnjimi nima vizije, nima načrta, nima želje za delovanje. Obstaja cel kup analiz, ki niso bile zastonj in dobili bomo še nove.</p>
            </sp>
            <sp who="TrčekFranc">
               <speaker>PREDSEDNIK DR. FRANC TRČEK:</speaker>
               <p>Ali lahko nehate klepetati tam v kotu, če se imate kaj za zmeniti, prosim pojdite ven. Izvolite, gospa.</p>
            </sp>
            <sp who="ČebašekTravnikZdenka">
               <speaker>DR. ZDENKA ČEBAŠEK TRAVNIK:</speaker>
               <p>Zelo lepo je bilo tudi povedano, da ni mreže, ni standardov, zelo natančno pojasnjeno zakaj je to pomembno. Danes se niti nismo toliko dotaknili dolgotrajne oskrbe in tiste terapevtske posege, ki so za to populacijo potrebni.</p>
               <p>Število medicinskih sester, kot smo videli, ne pomeni dovolj ali pa nam ne pove dovolj, to je že gospod državni sekretar povedal. Tudi ne vem koliko jih dela na administrativnih delih ali drugače povedano koliko jih izvaja te kompetence, za katere si še vedno prizadevate. Tega podatka mi doslej nismo zasledili v nobeni objavljeni analizi.</p>
               <p>Seveda se zavedamo, da sodobna zdravstvena oskrba zahteva bolj poglobljeno znanje in veščine kot je zahtevala še pred desetletjem. Seveda pa tudi vemo, da je šol, ki izobražujejo medicinske sestre v Sloveniji veliko in mislim, da jih je 8, če sem sfalila številko, me boste popravili in pridemo do vprašanja ali in kakšen kader lahko te šole vzgojijo, izšolajo in ali je treba imeti še več teh šol. Tako kot ste prej govorili o tem, da bi bilo treba povečati število študijskih mest na Medicinski fakulteti, seveda nihče ne govori, da je treba nove fakultete ustanoviti, ker se zavedamo, da ustanoviti medicinsko fakulteto niti približno ni enako kot ustanoviti visoko šolo za zdravstvo ali kakorkoli se že imenuje in ki diplomirane medicinske sestre.</p>
               <p>Zdravniška zbornica se je aktivno vključila, samo da rahlo podam odgovor, v proces, ko bi se naj na obstoječi Medicinski fakulteti vpisovalo več študentov. Jasno smo povedali tudi v javnosti, da je na te dve medicinski fakulteti, ki ju imamo, mogoče vpisati nekaj več študentov, nikakor pa ne, da bi s tem povečanim vpisom zapolnili vrzel, ki nastaja z odhodom naših kolegov zdravnikov.</p>
               <p>Ko smo govorili prej o potrdilih o dobrem imenu. Danes sem podpisala 290 za zdravnika. Mi letos beležimo tudi odhode, ta potrdila povezana na odhode, tako da bom po novem letu lahko dala ta podatek.</p>
               <p>To kar me pri celi tej zadevi najbolj skrbi, je to, da nimamo verodostojnih podatkov. Pravzaprav odkrito povejmo, da jih nima nihče. In tudi v publikaciji, ki bo predstavljena 12. 12. 2019, to sem našla na spletu, piše med drugim oziroma je tukaj ena izjava o omejitvi odgovornosti. Skratka podatki, ki so bili poslani, da se je ta analiza pripravljala, so povezani s tem kdo je te podatke pošiljal. In zato je tudi prikaz takšen kot je. Verjamem, da bi ob drugačnem prikazu zaposleni na področju zdravstvene nege to bilo tudi drugače prikazano. Ampak kot rečeno, v to podrobnost se sedaj nimamo časa spuščati, se pa verjetno bomo enkrat o tem poročilu zdravstveni profil države 2019.</p>
               <p>Za začetek reševanja kadrovske podhranjenosti na intenzivnih oddelkih. Tam vidimo, da je največji manjko, je boljše finančno vrednotenje delavcev na teh oddelkih. Tu se absolutno strinjamo in podpiramo vse, ki na teh oddelkih delajo. Sama se ne morem opredeljevati ali naj bo to PPD ali kakšna druga oblika, ampak če ne bomo naredili občutne razlike med temi plačami, lahko vse druge ukrepe pozabite, črtate, kot da jih ni. Tudi če bomo plače povišali, pa še ni garancije, da se to ne bo zgodilo. Za trajnejše rešitve obstaja ena druga pot. Da se deležniki moramo usesti za skupno mizo in se skupaj pogovoriti kaj sploh želimo. Hvala.</p>
            </sp>
            <sp who="TrčekFranc">
               <speaker>PREDSEDNIK DR. FRANC TRČEK:</speaker>
               <p>Hvala, gospa Čebašek Travnik in zadnji nepodvojeni, ker vas je več predstavnikov, ki zastopate iste interese, je gospod Klemen Markeš.</p>
            </sp>
            <sp who="MarkešKlemen">
               <speaker>KLEMEN MARKEŠ:</speaker>
               <p>Hvala za besedo. Sem Klemen Markeš, predsednik Strokovnega združenja izvajalcev zdravstvene in babiške nege Slovenije.</p>
               <p>Kaj je razlog za to stanje kakršnega imamo? Bi povzel tako kot je v eni zadnjih prilog v časopisu lepo povedal avtor. Sistemska organizacijska vodstvena neurejenost, da ne rečemo malomarnost. To mislim, da je glavni razlog, da imamo tako stanje kot ga imamo in ga bom tudi utemeljil zakaj tako mislim. Zadeve so se začele pri pogajanjih v vstopu v Evropsko unijo leta 2004. Ko je bil podpisan sporazum z Evropsko unijo nismo uspeli oziroma je bilo stališče države tako, da so diplomirane medicinske sestre edine, ki lahko izvajajo zdravstveno nego, ostale pridružene članice so izrabile instrumente, ki jih je Evropska unija ponujala, da so tudi srednje sestre vključene, ker v teh državah so pač bile in se izobražujejo, so imeli možnost izkoristiti evropski denar, da so te zadeve izenačili in so pridobili ljudje izobrazbo. Pri nas to ni možno. To je bil prvi žebelj v krsto.</p>
               <p>Naslednji žebelj je bil zabit pri plačni reformi 2008, ko se je skoraj za 100 % povečala razlika med plačo srednje medicinske sestre in diplomirane medicinske sestre. Prejšnje razmerje je bilo recimo 25 % večja plača diplomirane medicinske sestre od srednje. Trenutno stanje pa je 40 %. Se pravi, da je to tudi ena od stvari, ki ljudi ne vabi, da ne pridejo. To je vsekakor neustrezno. To je bila plačna reforma 2008.</p>
               <p>Potem je tu 38. člen, ki naj bi reševal vse te zadeve. Sedaj čudežni tega ni naredil. O tem je naše stališče jasno. Je samo zaostril zadeve, poslabšal situacijo, ki so ljudje, ki so do sedaj to lahko delali, tega ne smejo delati več. Ker ne izpolnjujejo pogoja iz 38. člena, ki je najmanj 12 let dela. Vsi, ki delajo manj kot 12 let, se pravi nekdo, ki je delal 11 let 11 mesecev, pa 29 dni, na dan, ko je bil dokument sprejet, je bil lahko odličen delavec ni mogel biti preveden. S tem smo izgubili spet ogromno število mladih ljudi. Govorim o tem, da se populacija stara. Mlade, ki pa jih imamo tukaj, ki so do sedaj delali pa odganjamo ven. Jim ne omogočamo, da delajo naprej.</p>
               <p>Naslednja stvar so potem kadrovski normativi in standardi, ki sedaj sledijo temu 38. členu. Ne vem kakšen je trenuten dokument, ker nas ne pripuščajo k temu, da bi pri tem sodelovali. Niti ministrstvo, ne glede na to, da smo ena od strokovnih organizacij, nismo vključeni v to. Ampak ko so bili te prvi kadrovski normativi in standardi izdelani, je na prvi strani pisalo cilj je obrniti piramido zaposlenih 70 : 30 v korist diplomiranih medicinskih sester. Se pravi stanje je bilo 70 : 30 v korist srednjih. Na prvi strani je cilj teh kadrovskih normativov je 70 : 30 obrniti v korist diplomiranih medicinskih sester v doglednem času, ne na danes na jutri, ampak v doglednem času. To je naslednja stvar, ki smo jo že danes tudi slišali. Nihče ne vpraša kje bomo dobili ljudi, ki bodo to počeli. Ni noben problem oziroma lažje je dobiti ljudi na manj zahtevna mesta, se pravi po ambulantah. Kadrovski normativi bodo zahtevali dodatne ljudi na teh deloviščih in bodo iz intenzivnih enot in iz težjih oddelkov odšli za enak denar, zakaj seveda ne.</p>
               <p>Mi smo ves čas opozarjali, da zadeva ne gre v pravo smer. Nihče nas ni poslušal. Sedaj govorimo o strateškem dokumentu, ki ga pripravlja ministrstvo. Spet je obveščena samo Zbornica, naše strokovno združenje ni bilo vključeno v to. To nam ni bilo predstavljeno, nismo bili povabljeni. Po moje, da tisti, ki so stvar zakuhali, naj bi jo sedaj reševali. Mislim, da to pelje v to, kjer smo. Tako je moje mnenje.</p>
               <p>Kar se tiče analize OECD-ja glede števila srednjih medicinskih sester in diplomiranih medicinskih sester. Večina zahodne Evrope pete stopnje izobraževanja, se pravi srednjih medicinskih sester oziroma zdravstvenih tehnikov, ne pozna. Ima sedmo stopnjo in ima negovalce. Se pravi, da je logično, da smo pri srednjih medicinskih sestrah zelo visoko, ker drugje ne obstajajo oziroma jih nimajo.</p>
               <p>Vesel sem, morda se bo zgodilo, ko je gospa Ažmanova rekla, da je drugo leto leto medicinskih sester, da povezujemo, bomo organizirali stvari. Upam, da bomo tudi mi povabljeni in se že v naprej zahvaljujem. Hvala.</p>
            </sp>
            <sp who="TrčekFranc">
               <speaker>PREDSEDNIK DR. FRANC TRČEK:</speaker>
               <p>Hvala, gospod Markeš. Z vami zaključujemo predstavitve vabljenih in prehajamo na razpravo članic in članov odbora. Prva želi v imenu predlagateljev besedo kolegica Jelka Godec, potem sledi kolega Cigler. Izvolite.</p>
            </sp>
            <sp who="GodecJelka">
               <speaker>JELKA GODEC (PS SDS):</speaker>
               <p>Drugo leto je, kot ste dejali, leto medicinskih sester. Verjamem, da bo predsednik Vlade podelil kar nekaj priznanj medicinskim sestram, tehnikom itd., za požrtvovalno delo in za dosežke na njihovem področju. Me pa zanima, če bo s strani ministrstva podeljeno oziroma ne podeljeno v narekovajih. Končana je tudi končno po 15 letih analiza in zbiranje podatkov in bo tem kadrom, danes pač govorimo o tem kadru, namenjeno tudi zakonske in podzakonske spremembe, ki bodo omogočila boljša delovna razmerja oziroma delovne pogoje. Torej, to je vprašanje. Mislim, da si vsaka medicinska sestra, ki dela poleg osmih ur in dela nočne turnuse, zasluži priznanje. Največkrat ga dobi z naše strani pacientov, pa ne kot priznanje, ampak kot sitnost in se znesemo nad njimi. To bi bilo grdo, če bi rekli, da ni res. One so tiste, ki stojijo pred zdravnikom in ga ščitijo pred nadležnimi pacienti.</p>
               <p>Povedali ste, da je to komplekstnost oziroma da je večplastno zakaj odhajajo medicinske sestre, sedaj mi oprostite, ker govorim samo medicinske sestre, mislim seveda to zdravstveno osebje, tako na primarc kot na lažja delovna mesta, odhajajo v Hofer, Lidl, ne vem kam, torej na druga delovna področja v bistvu za katera se niso izobraževali. Ministrstvo pa govori, da je vse ok.</p>
               <p>Vsi, ki ste danes razpravljali, izvzemši ministrstva, ste povedali v bistvu to, kar smo predlagatelji tudi zapisali. Govorili pa ste zelo v mili obliki. Zelo v rokavicah delate z ministrstvom. To smo bili deležni že v prejšnjem mandatu pri gospe Kolarjevi, ko je ena predstavnica sindikata dejala: »Poglejte saj bi kaj rekli, samo ministrstvo vseeno posluša.« Na koncu ni bilo nič iz tega. Bili ste zelo prijazni. Povedali pa ste v bistvu, če dobro poslušamo razpravo vseh vas, od sindikata do združenja, do strokovnih združenj, do bolnišnic, ste zanikali vse, kar je državni sekretar povedal. V bistvu vse. Že pet let v Državnem zboru poslušam eno in isto. Imamo delovno skupino, ki trenutno zbira podatke in analizira. In tako kot je bilo rečeno že petnajst let. To sem že povedala, da se ministri menjajo, uradniki pa ostajajo. Tisti, ki zbirajo podatke so tam že trideset let. In sedaj za boga mi povejte kam dajejo te podatke. Ko pa poslušaš UKC Maribor in Ljubljano, sedaj recimo, oni pa točno vedo po številka kdo je šel, kam je šel. Če bi želeli izbrati podatke, tiste osnovne, površinske, zakaj se odhaja, kam se odhaja. Ker so vam vsi isto povedali, bi vi to analizo že narejeno, ko ste nastopili mandat.</p>
               <p>Verjamem, državni sekretar, da določene stvari res niso iz vašega mandata. Tudi to, da je določeno število specializacij oziroma da uvažamo zdravnike in to. To je že od prej. Seveda ker ni bilo toliko razpisov itd. Rekla sem za kratkoročne ukrepe, rekla sem bog ne daj za dolgoročne, vi pa ste mi v dvajsetih minutah povedali vso analizo OECD-ja, ki si jo lahko preberem sama in sem si jo prebrala v tem debelem dokumentu. Želela sem od vas končno enkrat, da ne boste prebrali pamfleta Ministrstva za zdravje, ampak nam boste povedali, da bomo lahko z vami razpravljali. Kje ste, kako ste, kdaj boste? Vsi so vam našteli glavne vzroke. Od tega seveda, da je ZUJF nekaj doprinesel. Ampak glejte, velika gospodarska rast zadnjih štirih let, velik proračun, največji doslej, ZUJF-a niso ukinili. Ne. Zato ker jim to ustreza. In se ohranja. Mene zanima, če je bilo s strani ministrstva kdaj predlagano, da se pa ti varčevalni ukrepi pa le končno ukinejo. Takšen proračun, ki ga imamo sedaj bi to lahko. Takrat je bilo varčevanje. Ja, saj se prizna. Določene stvari je bilo treba zategniti. Sedaj pa nenehno se koalicija že štiri leta hvali koliko je denarja, koliko bodo dali v zdravstvo, koliko bodo dali v socialo, hkrati pa ohranjajo ZUJF. Zato ker jim to ustreza.</p>
               <p>Druga stvar so medsebojni odnosi. Zakaj pride do slabih medsebojnih odnosov, o katerih poslušamo že tudi na eni izmed preiskovalk. Zato, ker so razmere nevzdržne pravijo ljudje. Ker delamo toliko čez delovni čas in pravijo, da se samo še kregajo, ker so vsi toliko napeti, da se samo še kregajo, čeprav so si v bistvu drugače čisto ok.</p>
               <p>Plače, kar se tiče plač. Tu pa bo moralo verjetno priti ali pa je že prišlo, ne vem, ker potem, ko kaj rečem, da bi morali narediti, potem državni sekretar reče, da to oni že delajo štiri leta, do tega, da bo treba pogovor z Ministrstvom za javno upravo in še s kom, da se bodo te stvari pogledale, če se da kaj narediti. Zopet boste rekli, da je ZUJF je zategnil, mi ne moremo nič. Lahko. Verjetno lahko, če imate toliko denarja. Sedaj mi spet kimate. Torej, se boste pogovorili z Ministrstvom za javno upravo in poskušali te stvari rešiti. Ampak to so izračuni, podatki, ki jih imate na ministrstvu verjetno bolj verodostojne kot jih imam sama kot poslanka. Sploh poslanka opozicije, čeprav se strinjam s tem, kar je rekel predstavnik sindikata iz UKC Ljubljana, da to ni levih in desnih, ne koalicije ne opozicije na tem primeru, ampak podatke nekateri malo težje dobimo, kot drugi, ki sedijo tukaj med nami.</p>
               <p>Ustanovljene so štiri delovne skupine, smo danes slišali. Štiri delovne skupine. Tako sem si beležila, kot je državni sekretar razlagal. Ena izmed njih je tudi delovna skupina za racionalizacijo organiziranosti javne mreže ali nekaj takega. To kar je bilo že v prejšnjem mandatu in tudi v tem mandatu rečeno, pa so bile kontradiktorne izjave, kar je tudi kolegica, mislim, da v poslanskem vprašanju spraševala. Ali imamo javno mrežo kot takšno definirano? Ali je racionalizirana? Torej ni. Mi smo dobivali odgovore z ministrstva, da je. Danes pa poslušam predstavnika oziroma predsednika Združenja zdravstvenih zavodov, da je vesel, da sliši, da obstaja takšna delovna skupina. Pričakovala sem, da ste v tej delovni skupini. Je pa res in se strinjam s tem, da brez nacionalne opredeljene javne mreže tudi vse tisto, kar je bilo rečeno s strani združenja ne bomo narediti.</p>
               <p>To že spet peto leto poslušamo. Državni sekretar, prosila bi vas, če lahko brez branja, v kratkih stavkih odgovorite. Glede na to kakšni so bili sklepi, torej vse kar je v sklepih, vi že delate. Super. Potem ne bo nobenega problema. Potem se lahko začnemo pogovarjati o rokih, v katerih boste vse to izpolnili. Res bi vas rada prosila, če lahko odgovorite kdaj po toliko letih, ko vsaj jaz poslušam, boste to mrežo že končno racionalizirali, kdaj boste zbrali vse te podatke, ki so jih danes v UKC Maribor in Ljubljana in tudi mislim, da na eni izmed sej je gospa Ažmanova povedala, koliko je, koga manjka, nam te podatke dati. Povejte odkrito ali je tako težko dobiti podatke? Ali je res tako težko dobiti podatke? Vi ste avtoriteta, vi ste Ministrstvo za zdravje. Če rečete bolnici, da mora to dati v štirih mesecih ali pa v mesecu dni, mora to dati. Ne vem. Ali se pa sama motim? Mogoče sem preveč optimistična in narobe gledam na te stvari. Ne vem. Verjetno. Očitno, če že pet let ali petnajst let, je bilo rečeno, da se zbirajo ti podatki. Ne vem.</p>
               <p>Prosila bi vas, da<gap n="..."/>. Ja, kolega, res je smešno. Res je smešno, če to že drugi mandat poslušaš, da je ustanovljena delovna skupina za pridobivanje podatkov koliko kadrov v Sloveniji nam manjka. To je res smešno. Ampak sedaj bo pa že tragično. Zakaj? Danes smo iz več ust slišali, samo to še, da naj razglasimo deficitarnost poklica. Ali veste, to pa ni več smešno. Če veste kaj pomeni deficitarnost poklica, to pomeni, da jih je manj na trgu kot je povpraševanje, to pomeni, da je negativni vpliv na zdravstveni sistem. In to močan negativni vpliv na zdravstveni sistem. Ker če imate deficitarni poklic na področju gospodarstva, je to slab vpliv na gospodarstvo. Keramičarja ne dobiš zaboga, ko ga pa dobiš je pa tako drago, da bog pomagaj. Tukaj sedaj govorimo o deficitarnosti poklica na področju zdravstvene nege. To pa je zastrašujoče. Saj meni se zdi. Če pa pretiravam, mi boste pa, državni sekretar, dali tabelo OECD ven in boste rekli, da pretiravam.</p>
               <p>Vedno potem, ko imamo takšno sejo, slišimo s strani predstavnikov, da je pereč problem. Ko pa državnega sekretarja poslušaš, je pa vse ok. Toliko. Ni treba več besed, če govorimo o deficitarnosti poklica. Lahko skličemo pa sejo za izobraževanje, javno upravo in zdravstvo in se začnemo o tem pogovarjati. Danes, ker čez deset let se bomo pa jokali.</p>
            </sp>
            <sp who="TrčekFranc">
               <speaker>PREDSEDNIK DR. FRANC TRČEK:</speaker>
               <p>Hvala, gospa Jelka Godec. Gospod državni sekretar je želel besedo. Izvolite.</p>
            </sp>
            <sp who="PliberšekTomaž">
               <speaker>DR. TOMAŽ PLIBERŠEK:</speaker>
               <p>Predsednik, hvala za besedo. Se opravičujem, da dostikrat kaj preberem. Preberem samo zaradi tega, da so podatki, ki jih podajam kredibilni in verodostojni. V bistvu začel bi z tem, da ko v bistvu ugotavljamo pomanjkanje kadra, je zagotovo potrebno odgovoriti tudi o načinu prikazovanja oziroma metodologiji do katere pridemo. Namreč mi vidimo tudi razlike med samimi ustanovami, kjer nekateri poročajo, da imajo celo mogoče preveč kadra, drugi poročajo, da imajo manjko kadra. Govorimo, da bi bilo potrebno, če se spomnimo mogoče malo kronološko za nazaj, torej v preteklosti so bile, bom rekel, klinične poti, se pravi kako gre pacient skozi zadeve v ustanovi, kdo se vse z njim ukvarja, koliko časa, je bila včasih zadeva urejena v okviru splošnega dogovora. Potem se je ta zadeva opustila. To pomeni, da so dobile institucije avtonomnost nad tem kako razporejajo kader in sedaj, bom rekel, ko tega nimamo uniformiranega, težko govorimo točno koliko tega kadra tudi manjka. Se pravi, zagotovo je tisto vodilo kako pristopiti, torej spet modelacija kliničnih poti. Verjamem v to, da bi bilo to vredno narediti z nekim zunanjim organom, ne da se to dela znotraj. Torej, da bi te klinične poti tudi uniformirali.</p>
               <p>V bistvu začel bi z tem, da ko v bistvu ugotavljamo pomanjkanje kadra, je zagotovo potrebno odgovoriti tudi o načinu prikazovanja oziroma metodologiji do katere pridemo. Namreč mi vidimo tudi razlike med samimi ustanovami, kjer nekateri poročajo, da imajo celo mogoče preveč kadra, drugi poročajo, da imajo manjko kadra. Govorimo, da bi bilo potrebno, če se spomnimo mogoče malo kronološko za nazaj, torej v preteklosti so bile, bom rekel, klinične poti, se pravi kako gre pacient skozi zadeve v ustanovi, kdo se vse z njim ukvarja, koliko časa, je bila včasih zadeva urejena v okviru splošnega dogovora. Potem se je ta zadeva opustila. To pomeni, da so dobile institucije avtonomnost nad tem kako razporejajo kader in sedaj, bom rekel, ko tega nimamo uniformiranega, težko govorimo točno koliko tega kadra tudi manjka. Se pravi, zagotovo je tisto vodilo kako pristopiti, torej spet modelacija kliničnih poti. Verjamem v to, da bi bilo to vredno narediti z nekim zunanjim organom, ne da se to dela znotraj. Torej, da bi te klinične poti tudi uniformirali.</p>
               <p>Kar se tiče mrež, bom še enkrat povedal. Mreže so. Ne govorimo o tem, da so učinkovite kot bi mi želeli, ampak mreže dejansko so. Da smo se obrnili po mednarodno pomoč, se pravi v okviru strokovnega svetovanja, je dobronamerno. Zakaj? Zato ker nam bodo zunanji strokovnjaki lahko svetovali in nam morda pokazali tudi tisto, kar mi ne vidimo. Verjamemo, da bomo s tem tudi učinkovitost nad temi mrežami povečali in v skladu s tem tudi videli kakšna je potreba institucij in pa tudi v vozliščih so kadri oziroma kakšna je potreba po kadrih.</p>
               <p>Kar se tiče, da se spomnim na primer podatkov, ki jih določene institucije danes navajajo koliko kadra je odšlo, koliko kadra so pridobili. Moram reči, če dovolite bom vseeno prebral, to pomeni podatki o brezposelnih. To pomeni zdravstvenik smo imeli na primer 24. 10. 2019 11 teh brezposelnih, zdravstveni tehnik zelo zahtevna dela 21 in zdravstveni tehnik bolj zahtevna dela 190, bolničarji in negovalci v zavodih 198. Torej, toliko kadra je načeloma zunaj. To kar bi v bistvu rad dodal, danes tudi preseneča, verjamemo v to, da turnusno delo zahteva z vsemi kontra faktorji, kot so, da je kadrovska struktura dokaj starejša, da imamo zelo dober socialni dialog. Po mojem to pomeni, da kadri, ki delajo v negi lahko koristijo dopuste, lahko koristijo izobraževanja, lahko si načeloma opomorejo od pritiskov v službi. Rekel bom, smo prizanesljivi do tega, da koristijo bolniške. In glede na to, da po podatkih, ki ne strižejo dosti, torej med 85 in 90 %, je ženskega kadra. To pomeni, da so na porodniških, skrbijo za svoje otroke, vendar je to normalno, da v teh turnusih je pač manjka ljudi. In zato tudi prihaja do teh odklonov, ki jih enostavno danes imamo na mizi.</p>
               <p>Kar se tiče odhajanja kadrov v Qulandijo in podobno, kar sem danes slišal. Poglejte, v Sloveniji je pravica, da se človek sam odloči kaj bo delal. To pomeni, da mlad človek, ko pride v srednjo šolo, ko pride na fakulteto, ni nujno, da je prišel prepričan, da to tudi želi delati. Zraven tega, da mi na vsaki takšni mizi govorimo o tem kako je ta poklic nepriljubljen in ne vem kaj še vse in kako je težaven. Mi se zavedamo teh problemov in jih skušamo reševati.</p>
               <p>Toliko, če sem malo zajel odgovore. Drugače pa še kasneje. Najlepša hvala, predsednik.</p>
            </sp>
            <sp who="TrčekFranc">
               <speaker>PREDSEDNIK DR. FRANC TRČEK:</speaker>
               <p>Hvala, gospod državni sekretar. Besedo ima kolega Cigler, pripravi naj se kolega Pavšič.</p>
            </sp>
            <sp who="CiglerŽeljko">
               <speaker>ŽELJKO CIGLER (PS Levica):</speaker>
               <p>Hvala lepa. Spoštovani! Kot član Odbora za zdravje in poslanec v Državnem zboru bi rad rekel, da smo sedaj že res, kot je gospa Godčeva povedala, na ne vem na koliko sejah, rednih in izrednih, sedeli tega našega Državnega zbora in Odbora za zdravje, ampak vseskozi se vrtimo v krogu. Praktično ne pride do nobenih sprememb. Tukaj pa sedimo, če tako lahko rečem, ker prej je gospa Čebašek Travnik rekla, glavni deležniki, ki določajo in odločajo in so odgovorni, pa naj bo opozicija, koalicija ali pa ministrstvo oziroma upravne službe, strokovna združenja in zaposleni v zdravstvenih ustanovah. Ampak stvari se ne premaknejo. Oprostite, zadeva nazaduje.</p>
               <p>Ne glede na številke, ki so bile tukaj povedane, od statistike ne bo noben zdrav. In dejstvo je, da se bodo sigurno morali deležniki v zdravstvu usesti za isto mizo in dogovoriti kaj želijo. Zakaj to pravim? Karkoli smo sedaj v Državnem zboru glasovali, vsepovsod je bil en status quo zadržan sprememba se ne dopusti. Pa oprostite, bom govoril o stvareh, kjer imamo različna mnenja. Pa vseeno. Govorili smo o 53.c členu in o vprašanjih privatizacije v zdravstvu, govorili smo o dopolnilnem zdravstvenem zavarovanju, o zdravstveni negi, ki je zelo hud problem, o proračunu 2020-2021, o tem, da se iz proračuna specializacije ne bodo plačevale v celoti, ampak se bodo še vedno iz Zavoda za zdravstveno zavarovanje. Nikjer se ni doseglo sprememb. Negativni trendi se nadaljujejo.</p>
               <p>Gospod državni sekretar, poglejte, vsak si ima res pravico sam izbrati poklic, ampak ko poslušamo opozorila, da je v zdravstveni negi zaposlen kader v slovenskem zdravstvenem sistemu <stage>(nerazumljiva beseda)</stage> in toliko in toliko star, ko bo ta kader odšel, bo še hujše. In ko bo na področju babiške nege to in to, toliko babic odšlo, se bo sistem sesul. Te seje ne bo potrebne. To so problemi, ki so sedaj pri nas.</p>
               <p>Rad bi povedal to. Ne vem kakšna kritična meja se mora vzpostaviti, da bo v tej naši Republiki Sloveniji prišlo do sprememb. Ne vem katera kritična meja. Bolnišnice so polne. Hodim, vse spoštovanje do Onkološkega inštituta, oprostite, če bom rekel, ta tovarna za ohranjanje življenja, kaj tam notri delajo, koliko ljudi iz te države tja notri hodi na zdravljenje, da o ostalih oddelkih sploh ne govorim. Dejstvo pa je in s tem se absolutno strinjam s kolegom, ki je govoril v imenu medicinskih sester, da je poklic, ki je tako občutljiv, tako odgovoren, za človeka skrbeti, poleg zdravniškega seveda, tako mizerno plačan, je to sramota. In prvo kar bi morali dati zadolžitev, da se medicinskim sestram uredi normalno plačilo za delo. Ne vem koliko odborov in delovnih skupin moramo za to še imeti. Zaradi tega, ker če to ni urejeno, je jasno, da se nam negativni trendi odvijajo.</p>
               <p>Rad bi rekel tole. Zdravstveni sistem absolutno rabi več denarja, kolegice in kolegi poslanke in poslanci. In ko se v proračunu predlagajo amandmaji, da je treba sredstva povečati, ne vem zakaj samo Levica glasuje za to. In res je tudi predsednik največje opozicijske stranke enkrat z nami potegnil. Deset nas je bilo. Vidi, da Levica daje dobre predloge. In mora biti denar tako za to, da se zagotovi dovolj prostih mest na fakultetah za zdravstveno nego ali pa medicinskih fakultetah. Vem, da moramo imeti tudi profesorski kader za to. Da je treba imeti dovolj denarja za investicije v prostore in opremo in nenazadnje zagotoviti plače. Vse te številke, ki jih je prej gospod državni sekretar povedal, zelo dobro. Velike so. Hvalevredne so. Ampak to mora v enem optimalnem zdravstvenem sistemu funkcionirati tako, da se dviguje njegova kvaliteta, dostopnost zdravstvenih storitev in jasno čakalne vrste manjše, čeprav vem, da ne bodo nikoli izginile. Te rezultate pogrešamo in to se zahteva.</p>
               <p>Absolutno v Levici podpiramo prva dva sklepa predlagatelja. Tretjega bom pa še na koncu predlagal.</p>
               <p>Rekel bi še tole. Poglejte, ko sem prej govoril o sredstvih, da jih bo treba več zagotoviti in ne vem kdaj nam bo to prišlo dejansko v glavo, da je to dejstvo, ki ga moramo pri proračunu izglasovati. Že v Resoluciji o nacionalnem planu zdravstvenega varstva iz 2016-2025 se je to ugotavljalo. Namreč takrat se je zapisalo, da projekcije nakazujejo, da bo potreba sredstev za zdravstvo rasla bistveno hitreje kot BDP v Sloveniji. Mi temu ne sledimo. Dlje bomo odlašali, težje bo ta sistem držati na nogah.</p>
               <p>Na koncu pa bi rad povedal kar se tiče zaposlenih v zdravstvu. Res je, da takrat, pa ne želim iti sedaj v polemiko z predsedniki desnih strank, vendar kot trdijo, da je uvažanje tujih delavcev itd. doma poklic zdravstvenih delavcev razvrednotimo. Poglejte, pasuš mene ne zanima. Mene zanima zdravstvena pomoč in kvalitetni osebni odnos do mene kot do bolnika. Delavcu v zdravstvu, ali je to zdravnik, medicinska sestra, babica ali kdorkoli, tega je treba dobro plačati in ga ne <stage>(nerazumljiv beseda)</stage>. Priznati mu je treba njegov status in to, da delajo dobre zadeve. In ne smemo več priti do teh situacij, tudi ko bo kriza, da bomo na področju zdravstva ob tem, ko vidimo kako te storitve rabimo in za to treba plačati, sredstva zmanjševali.</p>
               <p>Rad bi dal to primerjavo. Poglejte. V Romuniji je, jo bom vzel za primer, bilo nekaj časa nazaj podobno kot pri nas. Ni bilo zaposlovanja v zdravstvenem sektorju. Tako je bilo 2012, ko se je zgodilo. Delovne obremenitve so bile visoke, vsiljevala se je privatizacija, plače so bile mizerne. Ampak Romunija, ki jo imamo vedno kot negativen vzor, tam so se federacija sindikatov SANITAS in sindikati zdravnikov, skupaj s strokovnimi združenji povezali skupaj in mobilizirali skupaj. V kratkem roku so dosegli tako povečanje plač kot odpiranja novih delovnih mest. Tudi tukaj bi bilo v redu, če bi se tukaj potegnila ena skupna linija. Verjemite mi, da bi dosti lažje dosegli to kritično maso, kot sem rekel ali jo bomo dočakali v Sloveniji v Državnem zboru ali ne. Da sistem razpada, mi pa nismo sposobni minimalnih sprememb.</p>
               <p>In na koncu, ko sem rekel, da podpiramo prva dva predloga predlagatelja, ki je dal tudi povod za današnjo sejo, in Odboru za zdravstvo predlagamo naslednji sklep: »Odbor za zdravstvo poziva Ministrstvo za zdravje, da čimprej najkasneje pa do 15. 1. 2020 realizira vse nerealizirane sklepe 9. nujne seje Odbora za zdravstvo z dne 11. 4. 2019 in o tem poroča Odboru Državnega zbora za zdravstvo.« Takrat smo obravnavali problematiko zdravstvene nege.</p>
               <p>In da še obrazložim. Na tej 9. nujni seji je bila sprejet sklep: »Odbor za zdravstvo Ministrstvo za zdravje poziva, da sledi sklepu Vlade z dne 31. 1. 2019 in najkasneje do 13. 9. 2019 – to je že skoraj tri mesece nazaj – sprejme predlog kadrovskih standardov in normativov na področju zdravstvene nege.« Ker se to ni zgodilo in so bile ustanovljene zgolj delovne skupine, ki naj bi se ukvarjale s tem področjem odboru predlagamo sklep o realizaciji sprejetih sklepov 9. nujne seje do 15. 1. 2020. Eden od sklepov te nujne seje je bil tudi, da bo Ministrstvo za zdravje proučilo možnost priprave krovnega zakona na področju zdravstvene nege. Tudi ta sklep ni bil realiziran. Hvala.</p>
            </sp>
            <sp who="TrčekFranc">
               <speaker>PREDSEDNIK DR. FRANC TRČEK:</speaker>
               <p>Hvala. Replika, gospa Godec.</p>
            </sp>
            <sp who="GodecJelka">
               <speaker>JELKA GODEC (PS SDS):</speaker>
               <p>Čisto kratko repliko imam glede uvažanja delovne sile, to kar je sedaj kolega rekel. Ne bi rada polemizirala. Ampak glede na to, da smo danes slišali, da je pa 190 brezposelnih za bolj zahtevno delo zdravstvenih tehnikov, da je 21 brezposelnih zdravstvenih tehnikov in tako naprej, ob tem pa, da gremo v uvažanje delovne sile, je potrebno po našem mnenju nekaj narediti, da se ti brezposelni zaposlijo pred uvozom delovne sile. O tem govorimo. Torej, da imamo mi še vedno, ampak danes smo slišali, da pridejo in rečejo, da ne bodo delali, za to kar smo izobraženi, odzvali smo se samo za to, ker nas pošilja zavod. Te stvari poznamo tudi drugje. O tem govorimo.</p>
            </sp>
            <sp who="TrčekFranc">
               <speaker>PREDSEDNIK DR. FRANC TRČEK:</speaker>
               <p>Hvala. Kolega Pavšič, pripravi naj se kolega Lenart. Preden vam dam besedo še eno pooblastilo. Kolegica Lidija Divjak Mirnik nadomešča kolegico Andrejo Zabret.</p>
            </sp>
            <sp who="PavšičRobert">
               <speaker>ROBERT PAVŠIČ (PS LMŠ):</speaker>
               <p>Hvala lepa, predsednik, za besedo. Najprej en lep dober dan vsem skupaj. Na teh maratonskih sejah, kjer obravnavamo zdravstveno nego sem v zadnjem letu dni pravzaprav zelo hitro ugotovil eno zelo pomembno zadevo. Da je to tako razslojeno in da toliko enega gneva kakor ga slišim na teh odborih, da nikjer drugje ne. Vsi smo čustveno povezani, tako z zdravjem, kot s svojim poklicem, ker zdravstvo ni služba, zdravstvo je poklic. Za nekaj si poklican in zato izvajaš to zadevo malo drugače, kot bi jo, če bi le hodil v službo. Tako imamo tukaj zdravstveno nego, medicino, imamo vodstvo, imamo politiko na tej strani in imamo ministrstvo, ki naj bi vse to skupaj povezalo. Ampak na koncu so vse oči uprte v poslance, sedaj pa dajte vi nekaj rešiti.</p>
               <p>Sedaj sem zelo podrobno poslušal in poskušal analizirati zakaj je prišlo do tega stanja. Vodstveni kader iz združenja je med drugimi argumenti zakaj se je danes sploh o tem pogovarjalo, izpostavljal dokument kompetence v zdravstveni negi. Neposredno je bilo slišati, da bo zaradi tega dokumenta sedaj nastala velika težava v sistemu. Mislim, da bo prej obratno, da s tem dokumentom lahko začnemo reševati težave. Ker ravno zaradi zapostavljanja in postavljanja zaposlenih v zdravstveni negi v položaj, kjer so morali delati tisto za kar niso bili uradno usposobljeni, je zelo nevarno.</p>
               <p>Potem kaj so povedali zdravniki iz zbornice. Da je kriv šolski sistem. Upam, da je bilo to samo malo nerodno rečeno, ampak je bilo slišati zelo vzvišeno, kako je medicinska fakulteta nekaj, Zavod za izobraževanje kadra zdravstvene nege je pa zelo enostavno pripraviti in narediti in izvesti in vse skupaj. Upam, da je bilo to samo tako nerodno rečeno.</p>
               <p>Dejansko pa nakazovanje rešitev sem pa dobil ravno iz Zbornice zdravstvene nege. Se ni dosti. In kaj želijo? Da se pogovarjamo o tem, da se delo pravilno vrednoti in da se ovrednoti tudi njihov položaj v sistemu in v družbi in da naredimo ta poklic spet privlačen za mlade, ker na njih bo svet stal, od njih bomo odvisni. Ta generacija se sedaj izteka. Se opravičujem, sedaj bom uporabil en slovenski pregovor, ne se špota, sova vrabcu, da ima vrabec velike oči. Ne mi govoriti o tem kako se rešuje probleme s kadrovskim pomanjkanjem, če vidimo kakšno je stanje na pomanjkanju zdravniku. Kdo je razpisoval specializacije do sedaj? Kje imamo ginekologe? Kje imamo pediatre, oftamologe, psihiatre, specialiste družinske medicine? Govorim samo za primarni nivo. Sam bi bil vseeno malo bolj zadržan.</p>
               <p>Kar me pa še najbolj, sedaj sem dobil ogromno papirjev. O čem mi sploh danes govorimo? O pomanjkanju kadrov v bolnišnicah. To je naslov današnje seje. Moramo gledati malo širše. Na primarnem nivoju zdravstvena nega <gap n="..."/> V bolnišnicah piše, kolegica. Pomanjkanje kadra zdravstveni negi v slovenskih bolnišnicah je točka dnevnega reda. In potem gledamo, na primarnem nivoju zdravstvena nega dela največkrat v administraciji, so vseeno malo lažja dela kot so nekje na drugih nivojih. Na sekundarnem nivoju tudi verjetno ni tako izrazitega primanjkljaja kakor ga je na terciarnem nivoju in to ravno na enotah intenzivne medicine, kjer je pa delo, vemo vsi, brutalno. Zato bi se pravzaprav morali najprej vprašati, ker noben tukaj, v to sem 100 % prepričan, se ne sprašujemo kaj si mi sploh želimo v relaciji sistem uporabnik, da ne uporabim besede pacient. Mi želimo za vse uporabnike samo najboljše. Popolnoma vsi tukaj. Ampak očitki o nedelu, tako ministrstva kot stroke, kot vodstev, pa niso vedno najbolj na mestu. Sploh pa ne to slikanje ne vem kakšnega katastrofalnega stanja. Sistem zaenkrat še deluje. Vsi se čudimo zakaj deluje, pa kako deluje, ampak še deluje. Tako da deluje, tudi mreža je vzpostavljena. Zato bi sedaj neposredno vprašal sekretarja kako se lahko dejansko v teh segmentih, ki so trenutno najbolj izpostavljeni, to je tam, kjer primanjkuje osebja zdravstvene nege, torej predvsem v bolnišnicah, kjer je delo zelo zahtevno, predvsem na oddelkih intenzivne nege, ali se da to kako rešiti oziroma kakšni so bili postopki do sedaj oziroma kako naj bi se to dejansko – pomembno je najbolj ovrednotiti to delo. Dejansko je moremo primerjati dela diplomirane medicinske sestre na oddelku intenzivne medicine 3 z delom diplomirane medicinske sestre v referenčni ambulanti. Obe morate biti zelo dobro strokovno podkovani, ampak ni pa enako. Ena dela samo dopoldne, mogoče popoldne, ena pa mora biti dostopna 24 ur na dan, sedem dni v tednu, 365 dni na letu. Dejansko bo treba te razlike nasloviti v sistemu in te razlike odpravljati. Potem pa vrniti poklicu tudi z našim odnosom in odnosom vseh tukaj sodelujočih do ljudi, ki delajo v zdravstveni negi. Ker če bomo tako vzvišeno govorili in nenehno poudarjali kako je to zanič delo, vsi te teptajo, delaš petek in svetek, na koncu pa še nič ne zaslužiš. Saj noben tega ne bo hotel iti študirati. Verjamem, da je veliko otrok, ki ima nagnjenje do tega in bi šli z veseljem to delati. Tudi sam se moram pohvaliti. Moj sin je tehnik zdravstvene nege, ampak je šel študirati naprej. Poznam tako izobraževalni sistem, ki sem ga spremljal od znotraj do zunaj in vem, da je ogromno otrok, ki bi radi še prišli zraven pa so pač omejeni opisi. Dajmo se enkrat vprašati in povabiti tudi Ministrstvo za šolstvo tukaj. To je suveren sistem in tudi fakultete se lahko odločajo. Ne mi reči, da ne moremo na leto na obeh fakultetah 30 novih vpisnih mest narediti. S tem se bo celoten sistem podrl, ali kako? Razumem, če bi mi podvojili 220 zdravnikov v enem letu. Ampak namesto 100 bi jih pa lahko 105 ali pa 106. Vsakega rabimo. Verjetno so vzroki kje drugje ne pa samo v kvaliteti izobraževanja.</p>
               <p>Gospod sekretar, prosil bi vas za ta dva odgovora. Mislim, da je to zelo pomembno. Enega smo že slišali. Na Zavodu za zaposlovanje imamo nezaposlene tehnike zdravstvene nege, diplomirane medicinske sestre. Verjetno ni vse tako črno-belo kakor se sedaj zdi, ker ne more nekdo iz Murske Sobote se voziti v Izolo v službo. To moramo tudi vzeti.</p>
               <p>Pa še nekaj. Pred nekaj dnevi, prejšnji teden, smo spremljali, da imajo nekateri ogromno preveč zaposleni. Recimo v bolnišnica Šempeter je direktor izpostavil, da ob trenutnem obsegu poslovanja ima med 100 in 130 preveč zaposlenih v bolnišnici. Dajmo se vprašati kje dejansko nastajajo tukaj težave. Pa naj vsak v tem členu oddela svojo nalogo tako kot je treba. Tako vodstva zdravstvenih zavodov kot stroka, kot združenja, kot politika. Hvala lepa.</p>
            </sp>
            <sp who="TrčekFranc">
               <speaker>PREDSEDNIK DR. FRANC TRČEK:</speaker>
               <p>Kolega Lenart, naslednji bom besedo imel sam, ker se dolgo ni noben prijavil. Potem kolegica Brinovšek.</p>
            </sp>
            <sp who="LenartJože">
               <speaker>JOŽE LENART (PS LMŠ):</speaker>
               <p>Hvala lepa, predsednik. Pozdrav vsem tudi v mojem imenu. Predlagatelj je to zahtevo za to nujno sejo Pomanjkanja kadra v zdravstveni negi v slovenskih bolnišnicah sledil predvsem posameznim zavodom, ki dobesedno izstopajo s problemi pomanjkanja kadrov. Tako je prišlo do enega posplošenega problema, da naj bi kar 20 do 25 % tega kadra primanjkovalo. Problem je, dejstvo, kot tudi na ostalih področjih, vendar na tak način se tudi težko pogovarjamo. Tudi danes je bilo tukaj marsikaj rečeno. Tudi ta zadnja ugotovitev, da je ponekod celo preveč kadra, nam kaže na to, da tu pa le z organizacijo marsikje nekaj ni v redu in bom to tudi nekako podkrepil.</p>
               <p>Če pogledamo te same analize Ministrstva za zdravje, ki smo jih dobili v preteklih dneh in tudi danes preko državnega sekretarja, obrazložitev in pa pregled vseh teh člankov – kot ste videli je tudi STA praktično obiskoval vse večje zavode v Sloveniji, vse bolnišnice in je tudi javno predstavil to, kar se je s temi vodstvi pogovarjal. In tudi s tega sledi, da je veliko zavodov, ki pa praktično nekih posebnih problemov nimajo. Celo pohvalili so se, da z dobro organizacijo so uspeli, da sledijo temu in da pravzaprav zadevo obvladujejo. Glejte tudi sam sem obiskal prejšnji teden, s tem namenom, ko sem danes prišel na to sejo, enega teh zavodov, se pogovarjal z vodstvom in so mi tudi zagotovili, da nekih posebnih problemov nimajo. Da seveda kadri odhajajo. Te ugotovitve, ki so bile danes že ničkolikokrat tu predstavljene, da odhajajo na druga lažja področja, predvsem na te referenčne ambulante, ki po letu 2011 nastajajo predvsem na periferiji je bil drastičen porast v zadnjih dveh treh letih. To je dejstvo. Tudi sam sem postavil določeno vprašanje ali pa je to tisti pravi učinek in mi je zagotovljeno, da na dolgi rok vsekakor je. Ljudje se odločijo in odhajajo tam, kjer je lažje. Vemo da referenčne ambulante tudi glede teh standardov in normativov postavljajo zelo jasno sliko in odpirajo te ambulante po nekih normalnih normativih. Seveda je tam dosti lažje delati. Samo želim si, da bi ti učinki bili takšni kot so predvideni.</p>
               <p>V tem zavodu, kjer sem bil, jih pa dolgoročno skrbi zaradi podaljševanja te življenjske dobe. Kot vemo se Slovenija tudi najhitreje stara, da ta medicina res napreduje tudi s takimi prijemi kot so referenčne ambulante in vse ostalo. Dvigujemo standard. Povečujemo kvaliteto in kakovost. In seveda to si kot ljudje želimo in to podpiramo.</p>
               <p>Kadri tudi odhajajo in v bodoče bodo tudi še bolj, predvsem mladi. Mladi so svobodni. Mi smo v Evropski uniji in tisti, ki želijo nekoliko več tudi zaradi izzivov, tudi zaradi večjega zaslužka v samem začetku odhajajo v tujino: Švico, Nemčijo, najprej pa v Avstrijo in to se bo dogajalo in pričakuje se, da bo tega še več. Ministrstvo za zdravje je s tem soočeno in tudi ukrepi, ki se pripravljajo oziroma kateri so že, so temu prilagojeni. Res pa je, ko spremljamo v tujini, tudi Avstriji, Nemčiji, Švici primanjkuje kadra. Vemo, da so določeni ukrepi, ki bodo začeli veljati 2021, da bo ta potreba še večja in te države delajo preventivno in se že sedaj konkretno pripravljajo na to.</p>
               <p>Vsled temu, da ne bomo samo negativni, kar je danes že kolega poudaril, da so te seje zelo negativne in ne mi zameriti v narekovaju rečemo, da veliko jamramo. Tudi pretekle seje so bile takšne. Sam sem v ISIS-u v marčevski številki zasledil tole shemo. Celo naš strokovnjak iz Slovenije je sodeloval pri tem, prof. dr. Josip Car. Prekmurec je, če se ne motim. Pri tej shemi je celo sodeloval. Pri 195 državah je Slovenija na trinajstem mestu po uspešnosti. Se pravi pri napredku na področju zdravja. To se pravi, da smo popolnoma na vrhu. Singapur 85 točk, Norveška 84 točk. Mi imamo pa 78 točk. To se pravi, da kvaliteta našega zdravja je na visoki ravni in na to smo lahko vsi ponosni. Seveda pa to, kar se tudi danes pogovarjamo, je verjetno treba za to tudi veliko narediti.</p>
               <p>Danes in tu sem prepričan, da je ena Slovenija z javnim zdravstvom s tem sistemom tako visoko, da je tudi stvar oziroma posledica tega, da javno zdravstvo to omogoča. Da vsem omogočamo dostop do zdravja, to se pravi do zdravstva. Za nami so Danska, Nemčija 19 mestu, ZDA na 21 mestu, Italija na 34 mestu, Francija na 37 mestu, Češka 42, Hrvaška na 51 mestu. Oprostite no, nisem zašel, ampak s tem hočem nekaj povedati, da si moramo pa malo pozitivne energije s tem tudi dati. Verjetno tudi v teh državah, ki so boljše in tudi tiste, ki so slabše, jim ni z rožicam poslano in da se verjetno soočajo z nekimi podobnimi problemi. Verjetno da imajo nekje boljše organizirano.</p>
               <p>Tudi to bom rekel, da verjetno zaradi tega javnega zdravstva so pri nas ambulante enkrat bolj polne, kot pa recimo v Avstriji. Sami bolj poznate, tisti, ki ste bolj strokovnjaki, da v Avstriji so ambulante 20 do 30 pacientov. Pri nas pa od tu naprej, pa celo nekateri govorijo o 70 do 80 pacientov. Tu je pa tisti drugi problem, ki bi ga bilo treba tudi znati reševati. Tudi tu bi lahko razbremenili, pa oprostite izrazu in mislim, da sem že v tej dvorani to enkrat izrekel, da naj vsaka bicika hodi dvakrat na teden k zdravniku zato, da se malo pocrklja. Tudi to je lahko neki vzrok. Oprostite, to sem tako navrgel.</p>
               <p>Da bi se to izboljšalo, vsakdo si želi višje plače. To je dejstvo. Ampak bodimo realni. Slovenija je na povprečju Evropske unije z BDP-jem na 85 %. Kar se tiče pa dodane vrednosti oziroma plač, pa smo nekje na 65 do 68 %. Se pravi bistveno manj. Od kod pa se polni zdravstvena blagajna? 90 % iz prispevkov na bruto plače oziroma bruto bruto, ker so dvojni prispevki. Želimo si lahko, da v Sloveniji gospodarstvo raste hitreje, da se plače izboljšujejo. Ta podatek, da v Sloveniji zberemo 2.000 evrov po prebivalcu za zdravstvo. V sosednji Avstriji, pa ne bom šel širše, pa cca 4.000 evrov. Enkrat več. Seveda tudi plače so približno enkrat višje. In to je to. In vsaka čast zdravstvu, tako negovalcem kot zdravnikom, da s temi 2.000 evri držite 13 mesto v svetovni lestvici po vseh teh kriterijih. Se pravi, še to sem si pogledal kje mi samo izstopamo, da bi lahko bili še višje. Izstopamo samo po debelosti otrok, žal po samomorih in pa po kadilcih. To so trije kriteriji, ki malo več izstopajo oziroma kar krepko odstopajo, vse ostalo pa je na zelo visokem nivoju. Imejmo to v vidu.</p>
               <p>Kako pa plače dvigovati oziroma nagrajevati boljše. Nekaj se lahko znotraj naredi. Tisti, ki so bolj obremenjeni- na to se ne spoznam, ampak znotraj tega morate to znati urediti. Če je treba kje povečati, da kadri ne bodo bežali, je pač treba nekaj narediti. Tudi zato, da se poveča, pa ne drugje zmanšuje. Treba je tudi pogledati ali pa pri nas mogoče zdravstveno osebje plačujemo slabše v primerjavi s temi zahodnimi državami, da napram drugim se to zapostavlja. Imamo tu tudi strokovnjaka gospoda Petra Pogačarja in mislim, da ima zelo dobro razdelano to področje. Mislim, da bi ga že rešil tudi v tej smeri z širšo ekipo, če bi tu bilo kaj zelo krivično do tega področja.</p>
               <p>Drugače pa, bodimo realni. Tako kot bo gospodarska rast v Sloveniji šla navzgor in hvala bogu zelo hitro rastemo, celo dvakrat hitreje kot pa povprečje Evropske unije, trikrat hitreje kot Nemčija, in samo to je tista prava pot, da bomo postopoma prišli nekje na povprečje Slovenije.</p>
               <p>Še to bom rekel. Slovensko gospodarstvo si je zadalo, da v petih letih dvigne dodano vrednost na 60.000, danes je 45.000. Avstrija ga ima čez 80.000, Nemčija čez 90.000. To je tisto, kar govorim. Tu notri so glavnina plače. In če bi to dosegli, kar je pa skoraj nemogoče, potem smo na tisti pravi poti, da se potem tudi vse ostale dejavnosti ne samo zdravstvo, tudi šolstvo in vse ostalo lahko dviguje in povečuje. To je tista realna pot. Vse ostalo pa, da se v dani situaciji zadeva izboljšuje, je pa po mojem mnenju in tudi kar ste ostali danes razpravljali še veliko rezerv v organizaciji. Zgledujmo se tudi po tistih zavodih, ki pa so to znali doseči in to sproti delajo in dobro delajo. Verjetno je potrebno kje tudi kakšno vodstvo zamenjati, da ta cilj dosežemo. Hvala lepa.</p>
            </sp>
            <sp who="TrčekFranc">
               <speaker>PREDSEDNIK DR. FRANC TRČEK:</speaker>
               <p>Razprava ali replika? Predlagatelj, prosim. Razprava. Izvolite.</p>
            </sp>
            <sp who="GodecJelka">
               <speaker>JELKA GODEC (PS SDS):</speaker>
               <p>Rekla bi takole. V našem zahtevku posploševanje češ, da smo posploševali iz ene bolnišnice itd. Navedli smo podatke, o katerih govori Združenje zdravstvenih zavodov, kjer ocenjujejo, da je pomanjkanje kadrov že danes od 20 do 25 %, kar je povedala tudi gospa Ažmanova, ki je dejala, da se zbirajo podatki in da vedno kaže nekje 25 % osip oziroma primanjkljaj. Tako kot, kolega, navedli smo Univerzitetni klinični center Ljubljana in Maribor, bolnišnica Jesenice, bolnišnica Izola, Slovenj Gradec, Celje, trboveljska bolnišnica, Murska Sobota bolnišnica. Tudi sam si obiskoval bolnišnice v tem času in bi poizvedel in obiskal si en zavod. Torej kdo sedaj govori o posploševanju.</p>
               <p>Naslednja stvar, ki je. Dokler si bomo zatiskali v Sloveniji oči, da kader ne odhaja, da so slabi delovni pogoji za kader, da kader ne odhaja zato, ker so slabi delovni pogoji in ker so slaba plačila. Dokler si bomo zatiskali oči, da odredbe Ministrstva za zdravje, da se niso štirikrat povečale za tuje zdravnike itd., kar so uradni podatki, tako dolgo bomo lahko na teh sejah se vrteli v krogu, kot je rekel kolega Cigler. Tako dolgo. Dokler si bomo zatiskali oči in slikali lepšo sliko kot v resnici je. Povejte tistim, da je slovensko zdravstvo zelo dobro. Tisti, ki tri leta čakajo na operacijo hrbtenice z neznosnimi bolečinami in v bolniškem staležu. Povejte to tisti statistiki, ki kaže, da se bolniški staleži v Sloveniji dvigujejo ravno zaradi tega, ker ni dostopa do operacij, ker se čakalne dobe podaljšujejo. Povejte to tistim, ki čakajo v bolnišnici na hodnikih in dobivajo kemoterapijo na hodnikih. To povejte tistim, ki nimajo zdravila za kemoterapijo, da smo na najvišjem, ne vem kateri stopnji lestvice zdravstvenih sistemov v svetu. In dokler si tega ne bomo priznali, ko imamo živo javljanje iz bolnišnic, ki kažejo v resnici ljudi, ki sedijo na hodnikih itd. in govorijo o tem, da čakajo dve leti, tako dolgo se lahko delamo norca iz tega.</p>
               <p>Ne pravim, da je vse slabo. Ampak dajmo si enkrat priznati, da so ti podatki, ki so podatki bolnišnic, resnični. Dajmo si enkrat reči, za boga milega imam zbornico, zdravniško zbornico itd., ki nam to govorijo. Sedaj so to povedali, danes. Vi pa govorite, da smo mi najboljši na svetu. Ne bi farbati ljudi, ki čakajo, še enkrat, tri leta na operacijo hrbtenice in na koncu plača sam 3.000 evrov, zato da gre lahko delati, da ne izgubi službe. Povejte to tistim, ki delajo nočne turnuse, da imamo najboljši zdravstveni sistem.</p>
               <p>Dajmo si enkrat priznati. Ne ni vse tako lepo in tudi ni vse tako slabo, ampak poln kufer imam tega, ko govorite o lestvici. Tako kot je bilo rečeno, imamo ne vem koliko lestvic na svetu. Ena je evropska, svetovna, ena zbira podatke o raku, druga zbira podatke o primarcu. Seveda smo najboljši v primarcu, če pa v Evropi ne poznajo takšnega primarca kot pri nas. Seveda smo najboljši ali najslabši v koncesijah, ker smo edini, ki imamo socialistične koncesije itd. Ampak dajte povedati, da so te statistike takšne. Predlagatelji imamo danes torej podatke ne ene izmed bolnišnic, ne posplošujemo na eno izmed bolnišnic, govorimo o statistiki, ki jo tudi govori Zbornica-Zveza in Združenje zdravstvenih zavodov. Dajmo enkrat reči, da je tako. Ali bi rajši farbali otroke in bi rekli kako je vse prav, potem bo pa prišel na neko delovno mesto, pa govorim na splošno. Če je kriv tukaj tudi šolski sistem, ste imeli možnost povabiti ministra za šolstvo. Mi smo ga spregledali, se opravičujem. Res je, mogoče bi moral biti tu ali pa bi moral biti tu, ampak je bila možnost. Ne sedaj, predlagatelj ni, pa niste poklicali. Lahko skličemo še eno sejo, potem boste pa rekli, spet sedimo tri ure in se vrtimo v krogu. Ja, zato ker dokler si bomo zatiskali oči, tako ministrstvo kot mi tukaj, kot vsi ostali, tako dolgo bo tako. Sedeli bomo tukaj na sejah pet ur in se bomo tukaj pregovarjali ali je ali ni in si kazali lestvice. To povejte tistim, ki čakajo v bolnicah v čakalnih dobah.</p>
            </sp>
            <sp who="TrčekFranc">
               <speaker>PREDSEDNIK DR. FRANC TRČEK:</speaker>
               <p>Hvala. Tri minute.</p>
            </sp>
            <sp who="LenartJože">
               <speaker>JOŽE LENART (PS LMŠ):</speaker>
               <p>Hvala lepa. Samo na kratko. Zelo umirjen bom. Ne bom nikogar razburjal. Dal sem jasno vedeti, da problemi so in se rešujejo in bodo še večji. Podal sem lepo iztočnico. Slovenija 2000 evrov po državljanu, Avstrija 4.000. Če hočemo zagotoviti tak standard kot ga ima Avstrija, bo treba dobiti več priliva. Na tem se dela in to je problem. Ne pa samo, da sem o nekih lepih zadevah govoril.</p>
               <p>Kar se pa tiče pospeševanja pa še vedno vztrajam, da je to pospeševanja. Tukaj imamo od STA sprintano, mislim, da je to enajst ali dvanajst različnih, ko so novinarji obiskali te bolnišnice in so vsi podatki notri navedeni. Samo pri dveh zavodih sem ugotovil, da se gibljejo okoli 20 % pomanjkanja. Vsi ostali pa bistveno manj in se govori celo, da zadeve obvladujejo. Kaj sem potem sedaj narobe rekel? Zato sem rekel, da se posplošuje in ne smemo tako delati. Tam pa, kjer so dejanski problemi, je pa treba na posameznih zavodih reševati, ker so verjetno neki posebni problemi ali pa tudi kakšno vodstvo zamenjati, če zadeve ne znajo speljati. Hvala lepa.</p>
            </sp>
            <sp who="TrčekFranc">
               <speaker>PREDSEDNIK DR. FRANC TRČEK:</speaker>
               <p>Hvala. Sedaj si bom vzel pravico, da si besedo vzamem sam, ker se dolgo niste prijavil in sem se pač napisal.</p>
               <p>Ugotavljam, da je točka dnevnega reda Pomanjkanje kadra zdravstvene nege v slovenskih bolnišnicah. Se bom fokusiral na to. Pred tem pa še dve ali tri opazke.</p>
               <p>Ena opazka glede tega kaj kdo vleče, kaj kdo navaja, s katero raziskavo pride ven. Celo profesionalno življenje se kot profesor s tem ukvarjam. Najprej moraš pogledati kaj je nekdo hotel meriti, zakaj je šel to meriti, kako je šel to meriti. Katere so možne napake, ki pri tem nastanejo, statistične prve in druge vrste? Kakšen je interval zaupanja itd.? Navsezadnje kakšno gospo <stage>(nerazumljivo)</stage> ali pa še koga imam za seboj, ne kot mogoče najslabši študent. Potem je treba zelo jasno tudi gledati onkraj povprečij kakšne so razpršitve, kaj je primerljivo, kaj ni primerljivo? Potem ni nujno, da količina pripelje že kvaliteto. Mi smo imeli že kar nekaj zakonov, kjer količina amandmajev, še zlasti, če jih je predlagala Levica, pa je skočil SD, je pripeljala do neke neprebavljive žlobundre, če se tako izrazim.</p>
               <p>Drugič, problematika slovenskega javnega zdravstva je sorodna kot cela vrsta malo bolj kompleksnih problematik v Sloveniji – pomanjkanje mišljenja. Mi zadnjih dvajset let ne mislimo. Ne mislimo stanovanjske politike, ne mislimo mobilnostne politike, ne mislimo tisoč in eno zadevo. V veliki meri je to tudi povezano z negativnim kadrovanjem v politiki. Sedaj nekako izgovarjati se na način politika je kriva. Politiko slovenskega javnega zdravstva ustvarja zelo širok spekter deležnikov. Verjetno jo je v zadnjih 20 letih več ustvarjala neka stanovska zbornica, pa ne nujno na korist mlajših članov le-te, kot pa dejansko politika v ožjem smislu.</p>
               <p>Tretjič, kar zadeva poslanstvo. Mi se pogovarjamo o nekih poklicih, ki so poslanstvo, v bistvu profesija. Vsaka profesija v neki družbi, ki misli sama sebe, je poslanstvo. Lahko je čevljar, lahko je keramičar, ki ga je gospa Godec prej omenila, lahko je poslanec itd. Ključni problem tukaj, ko poslušam to današnjo razpravo, sem se spomnil, vsi ste omenjali Avstrijo, sosednje Hrvate. Oni so skoraj dva meseca imeli stavko pedagoških delavcev, ker dejansko vladajoča HDZ ni dojela, da niti ne gre toliko za tisti denar, čeprav seveda tudi za to gre, ampak gre za to, da je neka razvrednotenost poklica. Dostojanstvo pedagogov. Slučajno sem bil pač ta teden na Finskem. Tam učitelji nimajo blazno dobrih plač v povprečju gledano, ampak je to še vedno dostojen poklic. Na Univerzi v Helsinkih je največ vpisa in največ vpisa, ne boste verjeli, za osnovnošolskega učitelja. Več kot na medicino. 1500 se jih vpiše, 120 jih izberejo. In tu je začetek reševanja vsega, tudi zdravstva, če hočete. Gospa Čebašek, malo mi kimate, ampak se mi zdi, da malo več avtorefleksije bo tudi na zdravniški strani potrebno, čeprav me bodo doma kakšni moji zdravniki za ušesa vlekli.</p>
               <p>Gospa Čebašek, malo mi kimate, ampak se mi zdi, da malo več avtorefleksije bo tudi na zdravniški strani potrebno, čeprav me bodo doma kakšni moji zdravniki za ušesa vlekli.</p>
               <p>Če se dotaknem naprej izobraževanja. Osebno mislim, da tudi za različni kader nege, diplomirane, univerzitetne izobražene mi potrebujemo kliniko. Ne samo za zdravnika v ožjem smislu. Pa ni to zraslo na Trčkovem zelniku, pač neki razviti sistemi gredo v to. Medtem ko mi imenujemo medicinska sestra in zdravnik, izobražujejo neki resni mestni profil in si nekako tudi želim, da gremo v tej smeri. Tu pa se strinjam z vami, verjetno pa bi se morali prej vprašati ali mi res potrebujemo teh devet šol. Ali ne bi bilo smiselno te šole združevati, ker s tem združevanjem šol bi tudi verjetno združevali znanje in tudi ta kader bolje izšolali. Dajmo biti odkriti. Nekdo je v nekem trenutku zavohal denar. Dobronamerno. Saj imamo sisteme akreditacij in ustreznega nadzora in se mi zdi, da se bo tudi te problematike potrebno resno dotaknili.</p>
               <p>Če se dotaknem te 4. točke, ki malo preči. To ni nega. To je koliko zdravnikov bomo več vpisovali. Pogovarjal sem se, ker navsezadnje predsedujem temu odboru, če se hoče klinika resno izvajati, ne moremo duplirati število. Če imamo mi to težavo, ki jo imamo, dejansko jo imamo, to preči tudi študij medicine, preči tudi študij nege. Ker ti potrebuješ resne delujoče klinične oddelke, da lahko resno šolaš mlade ukaželjne. Tu zadeva bolj zapenja na neki drugi banalni zadevi. V Ljubljani jih dajo 20 več, da jim ne ogrozi kvaliteto, v Mariboru 25. V Mariboru je dekan rekel, da to pomeni to 10.000, 20.000, 30.000. Rekel sem, dajte malo bolj racionalno kubicirati. Dajva raje reči 13.000 do 14.000 na študenta na leto. Dajmo to sešteti. Pa če rečem, da je sedaj naš problem na teh preračunih in letih debelih krav, pa še če dam nekaj više, da se še kakšna oprema kupi, kje bomo v šestih letih našli 7 do 10 milijonov, potem je res bolje, da se ugasnemo. To je v osnovi zgodba okrog povečanja vpisa na medicinsko fakulteto oziroma vrniti vpis nekoliko bližje tem kar je bil kakšno desetletje nazaj ali tam nekje.</p>
               <p>Če pa gledam to celo zgodbo zlasti sekundar in terciar v slovenskih bolnišnicah in kader zdravstvene nege in tudi onkraj, pa sam ne bi tako lahkotno ubesedoval, da je nekdo šel. Nekdo, ki se sedaj trudi vzpostavljati takoimenovano referenčnost na primarni ravni, če je sedaj to sejo poslušal, je nekaj ljudi govorilo ravno to, kar z njihovih pozicij ravno ne bi smeli govoriti. V bistvu zanikavate neko strokovnost politike, za katero sočasno stojite. Neke osnovne logične operacije kljub morali.</p>
               <p>Če se vrnemo nekako na srčiko tega. To je zelo preprosta zgodba. Podobno s to hrvaško stavko, za dostojanstvo gre v osnovi. In ti ljudje niti niso spet tako »betežni« za denarjem, ampak to dostojanstvo bi pa radi tudi v denarnici videli. Če si kdo deli posteljo z nekom iz zdravstva in medicine, če mu pol družine v tem dela, zelo dobro ve kako je s tem. In tukaj je navsezadnje tudi odgovornost Ministrstva za javno upravo, ko pade pod njih in tudi Ministrstva za finance, da skubicira koliko si tega lahko privoščimo, čisto po domače povedano. Mi pa sedaj že peto, šesto leto debelih krav in druge vlade zapravljamo, da se malo napihujemo eni pred drugimi.</p>
               <p>Danes sem na vlaku bral tisti intervju v sobotni prilogi, kjer je nek mladenič, ki objavlja razlage matematičnih problemov. Zelo popularen. Rekel je, a veste kaj je odgovornost. Odgovornost je najti odgovore. To je to. Moji otroci bi rekli what the fack. To ne naloga vseh nas tukaj. Dejansko najti odgovor, drugače bomo lahko še sklicevali teh sej do konca mandata 193 izrednih, pa bomo še vedno tukaj telovadili.</p>
               <p>Ena zadeva, podobno kot na številnih drugih področjih, se mi vedno bolj zdi, da mi nočemo biti v informatični družbi, čeprav se bomo napihovali digitalizirati moramo vse, pa gor in dol, kar gre meni osebno na bruhanje, ker se že celo profesionalno življenje s tem ukvarjam, ampak avstrijska štajerska je dala 40 milijonov za informatizacijo javnega zdravstva. In tam ne moreš dandanes imeti več takih miš maš sej tipa, gospa Godec bo tulila sveta je konec, gospod Lenart bo tulil živimo v raju. Mislim, dober dan. Škoda elektrike v Državnem zboru za nekaj takega. Mislim, da se bomo morali tudi o tem resno pogovarjati. Isto stanje imamo na evropski koheziji, kjer nikjer ne vemo kje smo in se nam sistemi sesuvajo. Že na primarno raven, ko pridem k mojemu zdravniku in tisto pogledam in se držim za glavo. Ob tem, da je splošno znano, da je to ena najbolj legaliziranih kraj ali korupcij v Sloveniji. Informatika. Ampak tukaj bi morali tudi v politiko priti ljudje, ki to razumemo, ki znamo na to gledati in ki moramo tudi to preprečiti. Pa bi lahko navajal neko ministrstvo, ki vzdrževanje 6.000 evrov programa letno nekomu plačujejo 600.000. Bi vi kupili avto, ki bi stal 30.000 evrov pa bi vsako leto servisiranje plačevali 15.000 evrov. Verjetno ne.</p>
               <p>Skratka, odgovor dejansko na to je zelo preprost, ampak to je po Lunu?. Potem pa moramo, če resno mislimo, predvsem reči Gospodarski zbornici Slovenije ali vi mislite gospodarstvo ali antigospodarstvo? Ker kaj je glavno sporočilo pri tem, da razne Sonje tulijo, pa večina vlad ponavlja. Človek je klobasa, ki se jo reže.</p>
               <p>Končal bom s tem, kar ste vi kolega Lenart načeli. Mi imamo lahko gospodarsko rast še tako višjo, pa se ne bo prelivala v plače, kar se tudi v Sloveniji kaže. Tista razlika v cenah, to je doktorski študent na ekonomski fakulteti Tajnikarju zračunal. Tisti, ki ne znamo prodajati, pa kar prodajamo prepoceni je 8,5 milijarde. V dobičku se to potegne iz plač na 8,8 milijarde. In na tem predzadnjem gospodarstvu so se naši gospodarstveniki napihovali Brtonclju, naredite nam trg kapitala. Potem je pa Brtoncelj malo bolj vljudno rekel, počakajte, vas nekaj gleda, saj ga niste bili sposobni vzpostaviti. A veste, gospod Lenart? Trgi dela so lokalni trgi. Imam v družini koga, ki bi lahko imel avstrijsko plačo, kot ena najbolj donosnih slovenskih firm, pa bi s tem tudi zdravstvena blagajna imela več denar. Ampak saj jim ni treba, zakaj pa bi. Tukaj pride potem dejansko neka resna politika. Mi pa bomo verjetno imeli sedaj razpravo, da je minimalna plača previsoka itd. Protiustavno je, da je osnovna plača pod minimalno plačo. To je moje osebno mnenje in to velja in za medicinske sestre in za keramičarja, če je na minimalni plači. Neka resna družba nima vseh teh dodatkov, ker jih enostavno ne rabi imeti, ker spoštuje človeka, ker spoštuje delavca. To je dejansko nek sistem. Pa saj mi tudi v Državnem zboru več kot polovico ljudi ne spoštujemo, ker imajo tako mizerne plače. To je neko izhodišče, kjer se mora ta sistem nazaj graditi. Do neke ravni je plača pomembna. Potem pa ne več tako. V moji ulici je neka dobra firma v Mariboru, ker se je kar nekaj mladih inženirjev vrnilo nazaj, čeprav imajo 1.000 evrov manj od neto plače kot bi jo imelo v Avstriji, ampak delajo najboljši mikro satelit na svetu. To jim je, bi rekli mladi, drive.</p>
               <p>Dejansko, tu ležijo ti odgovori. Poznam kar nekaj mladih ljudi, ki za te mizerne plače dela. Gospa Ažman je tudi nakazala pomen stanovanjske politike in še česa. Navsezadnje, če bomo tudi to gradili, bo tudi kdo ostal v Sloveniji, ne bo preskočil v Nemčijo ali kakorkoli si že mi mislimo. Mi bomo tudi iz tujine morali tovrstne kadre uvažati.</p>
               <p>Toliko na kratko. Dejansko odgovor tu, ki bi ga morali iskati, je glede na trenutno stanje javnih financ kako lahko ta poklic tudi s plačami in ostalimi bonitetami in ostalimi politikami naredimo spet dostojanstven. Ne dostojanstven na tisti načelni ravni, da bomo politiki tekli in se bomo potem slikali in dali na facebook in twitter in potem sami sebe všečkali, kar sicer sam nikoli ne počnem, ker se mi zdi višek manjka avtorefleksije, ampak skozi neko iskanje odgovorov. Tu odkrito povedano ima Ministrstvo za zdravje v veliki meri zvezane roke. Tu je bolj glavna zgodba ulica gospoda Pogačarja in kakšna gospa tam na Ministrstvu za finance, ki nam je na proračunu trdila dve ure, da ne more odpreti konta. Hvala za besedo.</p>
               <p>Naslednja je kolegica Brinovšek. Izvolite.</p>
            </sp>
            <sp who="BrinovšekNada">
               <speaker>NADA BRINOVŠEK (PS SDS):</speaker>
               <p>Hvala za besedo. Lep pozdrav vsem. Bom začela s tem. Državni sekretar, vi ste rekli, da težko ugotovite koliko kadrov manjka. Verjamem, da je to težko ugotovite, zato ker sploh ne veste koliko jih potrebujete. Sedaj pravite, da boste to ugotavljali z nekimi zunanjimi kadri itd. Ampak javna zdravstvena mreža je tista, ki ugotovi kakšne so potrebe, kakšne so dolgoročne potrebe glede na število prebivalcev in koliko zdravnikov oziroma zdravstvenega kadra bomo dolgoročno potrebovali.</p>
               <p>Pravite, da ste se za pomoč pri oblikovanju te mreže, za katero enkrat trdite, da jo imate, ampak javne zdravstvene mreže za primarc, sekundarc in terciar ni. Ni je. Vi ste rekli, da je. Če je, potem mi povejte kdaj je bila sprejeta in kdo jo je potrdil, pa kje jo lahko sploh vidimo.</p>
               <p>Pravite o neki zunanji pomoči pri oblikovanju te javne zdravstvene mreže, ki je že bojda, ampak ali se hecate malo. Zunanji strokovnjaki izven Slovenije vam bodo pomagali pripravljati to javno zdravstveno mrežo. Ali se bo ponovno zgodilo tako kot se je zgodilo pri pravilniku o nudenju medicinske pomoči pred štirimi leti, ko smo se nekako poistovetili z nekim ameriškim principom delovanja nujne medicinske pomoči, danes pa vidimo kako ta nujna medicinska pomoč deluje. Ne deluje ne kadrovsko, organizacijsko kaj šele finančno.</p>
               <p>Ministrstvo je v prejšnjem letu in tudi v letošnjem letu za pripravo proračuna 2020-2021 ne vem kolikokrat ponovilo, da je prioriteta te vlade zdravstvo. Ja kakšna prioriteta, lepo prosim? Ali je prioriteta zdravstvo, minister za zdravje kaže, tako kot je že kolegica Godec uvodoma rekla, da na izmed 26 sej, ki smo jih imeli, je prišel na tri seje. Če bi bila prioriteta, bi bil večkrat tule in zagovarjal svoja stališča.</p>
               <p>Prav tako se tudi ne morete pohvaliti, da ste v proračunu zagotovili kaj dosti več sredstev. Tukaj sem šla primerjati proračun 2016-2019. Povečal se je za 1,6 milijarde. Če pa primerjam sredstva za področje zdravstva in če tu odštejem izobraževanje in pa informacijsko tehnologijo, kjer rečemo, da ne gre za te programe, je pa povečanje samo za 17 milijonov. Pri 1,6 milijarde povečanem proračunu. Ali je to potem prioriteta te vlade področje zdravstva, kjer je zagotovljeno do še ne 17 milijonov evrov več.</p>
               <p>Moram reči, da po eni strani zastopim vse to neurejeno stanje na področju zdravstva. Če se spomnite, septembra je minister govoril na Generalni skupščini OZN in kaj je takrat rekel. Takrat je rekel, da je Slovenija ena izmed boljših držav na svetu na področju organiziranosti zdravstvenega varstva. Ali veste, to me zelo skrbi? To me zelo skrbi, ker take izjave smo poslušali v prejšnjem mandatu vsa štiri leta, ko je bivša ministrica Milojka Kolar Celarc, ki ji je uspelo do konca uničiti zdravstveni sistem, je vsa štiri leta govorila, da je naš zdravstveni sistem dober. In ta izjava ministra Šabedra je nekako podobna izjavi bivše ministrice.</p>
               <p>Ne vem, ali minister ni vedel takrat septembra, to je dva ali tri mesece nazaj, kakšen kolaps se mu dogaja doma, ne samo na področju družinskih zdravnikov, ne samo na področju medicinskih sester, čakalne vrste vemo kakšne so, da ne bom rekla kadrovanje itd. Ampak on lepo izjavi, da naš zdravstveni sistem glede organiziranosti sodi med najboljše. Zdravniki, pa ne samo od septembra dalje, že konec prejšnjega leta in tudi celo letošnje leto, odhajajo v tujino. Prav tako odhajajo v tujino zdravstveni delavci v negi. Ne samo v tujino, kar je še bolj zaskrbljujoče je to, da odhajajo delavci zdravstvene nege v proizvodnjo ali pa tako kot je bilo prej rečeno v trgovinsko branžo.</p>
               <p>Nihče še ni oziroma je bilo danes že omenjeno in skrb vzbujajoče dejstvo, da je zaradi pomanjkanja zdravstvenega kadra prišlo do zapiranja oddelkov v bolnicah. Zanima me, če veste, sekretar, koliko je bilo teh oddelkov v bolnicah zaprtih? To smo brali v medijih in me zanima, če imate te podatke oziroma verjetno jih imate, saj morate reagirati na take zadeve. Ministrstvo je nekaj, ne bom rekla, da ni nič naredilo, naredilo v zvezi s tem pomanjkanjem in pa odhajanjem. Povabilo je zdravstveno osebje iz Srbije in Filipinov. Rekla bom, da upam, da se nam na katerem drugem področju, na primer na področju izobraževanja ne zgodi kaj takega, da bomo ob kakšne naše strokovnjake in da bo naša Vlada povabila kakšne kolege iz drugih držav. Mislim, da je potrebno najprej zadeve urejati doma, potem pa vabiti neke tuje strokovnjake.</p>
               <p>Dejstvo je, da ministrstvo, vi nimate evidence koliko zdravnikov in koliko delavcev v zdravstveni negi potrebujemo. Boste mi potem povedali, če imate. Verjamem oziroma sem prepričana, da ne. Vi pravite, da imate ustanovljene neke delovne komisije ali pa skupine in to po neki metodologiji nekaj delati. Ni treba nobene znanosti tu odkrivati. Naredite že enkrat to ubogo javno zdravstveno mrežo in boste imeli vse podatke na dlani. Samo to je treba res pristopiti in to bo treba pol leta do devet mesecev trdega dela, da boste lahko to naredili.</p>
               <p>To sem že rekla koliko oddelkov je bilo zaprtih. Pa poglejte ni samo problem, ko tako govorimo, da je bil en oddelek v tisti bolnici, drug oddelek v tisti bolnici. Poglejte koliko bolnikov je ostalo brez zdravstvenega varstva tisti dan. Lahko so bili to težki bolniki in koliko bolnikom se je mogoče zdravstveno stanje na ta račun poslabšalo, ker je prišlo do ukinitve nekega oddelka in koliko lahko to posledično pomeni za zdravstveno blagajno. Tu se kar odvija in odvija.</p>
               <p>Ko ste, sekretar, omenjali kaj je ste naredili na področju povečanja vpisov na medicinske fakultete, da ste se pogovarjali. Rada bi slišala od vas, da ste se nekaj dogovorili. Da ste se dogovorili, pa ne s fakultetami in univerzami. To je splošni problem. To je velik problem. In če je to prioriteta Vlade, pogovarjajte se o tem na Vladi in sprejmite neke ukrepe. Tam je prostor za to. Ne pa z univerzami, ker veste katere smeri imajo prednost, pa čeprav je tisti ljudje niso zaposljivi. Pa tudi ne, da se samo pogovarjate oziroma dogovarjate za povečan vpis za naslednje leto. Ne. Za naslednjih deset ali petnajst let. Ampak problem je, ker nimate javne mreže, ker ne veste koliko boste potrebovali ljudi oziroma zdravstvenega osebja v naslednjih letih.</p>
               <p>Počasi sem že sita, že peto leto v naši poslanski skupini, prejšnjo ministrico smo skozi opozarjali. Sedaj že ves, da če hočemo, da imamo nek organiziran zdravstveni sistem, da je nujno potrebna javna zdravstvena mreža. O tej javni zdravstveni mreži bi pa človek lahko začel pisati knjigo kaj vse smo o tem slišali. Na primer prejšnja ministrica je govorila, da javno zdravstveno mrežo imamo. Tako kot ste že prej vi rekli. Državna sekretarka Tušarjeva je na naslednji seji povedala, da javne zdravstvene mreže nimamo, da je v končni fazi priprave in bo predstavljena. Potem smo že nekega lepega dne na seji Državnega zbora poslušali od koalicijskega poslanca takrat SMC, da smo mi vsi v Državnem zboru oziroma nas 90 poslancev krivi, da naše zdravstvo nima javne zdravstvene mreže. Tu se je pokazalo predvsem nerazumevanje nekaterih poslancev kaj je to javna zdravstvena mreža in kaj bi v bistvu doprinesla našemu zdravstvu. Mi, ki vas o tej javni zdravstveni mreži stalno posiljujemo, želimo s tem dobro. Vem, da je to trdo delo, ampak za v bodoče je potem vse lažje, če imaš te osnove, se pravi, nek segment: v javnem zdravstvenemu zavodu potrebujejo toliko zdravnikov, toliko medicinskih sester. Ti so stari toliko in toliko, takrat in takrat bodo šli v pokoj itd. Potem je to l delati. Treba je pa vzpostaviti to javno zdravstveno mrežo.</p>
               <p>Za to javno zdravstveno mrežo je že bilo, kolikor sem slišala zadnjič, mislim, da na TV je bilo že leta 1992 ob sprejemu Zakona o zdravstvenem varstvu rečeno, da mora biti v roku šestih mesecev narejeno, ampak ni ga še junaka, ki bi se spravil k tej javni zdravstveni mreži. Upam, da to ne drži, da ste k kakšni zaresni javni zdravstveni mreži povabili, da sodelujejo oziroma da jo pripravijo tuji strokovnjaki, čeprav vem s katerim denarjem, evropskim ali nekaj takega sem razumela. Bi pa želela ta odgovor. Ministrica Kolarjeva je pripravila že tik za sprejem javno zdravstveno mrežo. Kje je sedaj tista javna zdravstvena mreža? Kaj je bilo narobe z njo? Koliko smo plačali mi za tisto svetovanje, da je nekdo pripravil tisto javno zdravstveno mrežo? Kolikor sem razumela ste začeli pripravljati vi čisto na novo z nekimi.. Pa vam ni treba dati danes tega odgovora, mi ga boste enkrat drugič dali.</p>
               <p>Da je področje zdravstva tako oziroma da je na tem področju toliko enih problemov, se upam trditi in mislim, da predvsem tukaj v opoziciji, verjamem, da koalicijski kolegi mi ne bodo prikimali, ker so bili tudi v prejšnjem mandatu v koaliciji in so tudi nekako pripomogli k temu, da se je sprejelo precej škodljive zakonodaje. In med to škodljivo zakonodajo nedvomno sodi Zakon o zdravniški službi. Upam, slišala sem, da se na ministrstvu pripravljajo neke spremembe in ta zakon je prinesel za naše zdravnike in zdravstvene delavce veliko birokratskih ovir, veliko več bremen še. Spomnim se, ko smo imeli tu sejo, ko se je sprejemal ta zakon. Ena izmed zdravnic je tukaj sedela, jokala se je, ker ni mogla dopovedati Vladi in koaliciji kaj vse to prinese za operativo na terenu. Prav tako je bil po nesreči sprejet Zakon o pacientovih pravicah in pa Pravilnik o poklicnih kompetencah, ki je bil prej pripravljen, saj je bil vmes tudi spremenjen. Da tu spet ne omenjam tega Pravilnika o nujni medicinski pomoči. V bistvu tudi na podlagi tega pravilnika, ki je bil v letu 2015 sprejet, je zavladal na področju, predvsem na periferiji, še večji kaos kot je. Zdravnike je nekako še bolj obremenil ali razbremenil, ampak težave so pa nedvomno ekskalirale po tem sprejemu pravilnika. Vemo pa, da tu še nič ni v redu. Ne kadrovsko, kot sem že uvodoma rekla, ne organizacijsko, finančno pa še zdaleč ne. Dispečerskih centrov sploh ne omenjam itd. Da tu ne omenjam še zraven bolnikov. Bolniki so sedaj popolnoma zmešani. Imajo neko dežurno službo, imajo neki urgentni center, ne ve ali bi šel na urgentni center ali je njegova diagnoza taka, ali bo moral plačati na urgentnem centru ali kaj bo. Hočem samo povedati, da ni ta sprejet pravilnik oziroma lotite se in ga popravite.</p>
               <p>Seveda poleg javne mreže je potrebno še marsikaj drugega narediti, da bo neko stanje na področju kadrov ali pa da bodo naši zdravstveni delavci ostali doma. V naših zdravstvenih zavodih je potrebno narediti in pripraviti normative in pa standarde za zaposlene v zdravstvu in za plačilo zdravstvenih storitev izvajalcev. Tu se že dolgo govori, da se nekaj dela in se nič ne naredi.</p>
               <p>Lahko bi še naštevala tukaj, ampak bom kar zaključila počasi. Poglejte, sprašujemo se danes že tretjo uro naše seje, zakaj odhajajo. Mnogi izmed nas si zatiskate oči zakaj naši zdravstveni delavci odhajajo iz javnih zdravstvenih zavodov ali pa v tujino itd. Zaradi boljših pogojev dela. Definitivno. Imajo več možnosti napredovanja, imajo bolj stabilno okolje, večje imajo plače, lahko delajo na boljši zdravniški opremi. Ampak verjamem, da je še dosti teh zdravnikov in zdravstvenih delavcev pravih domoljubov in dajmo nekako poskrbeti, da ostanejo v naši ljubi Sloveniji. Hvala.</p>
            </sp>
            <sp who="TrčekFranc">
               <speaker>PREDSEDNIK DR. FRANC TRČEK:</speaker>
               <p>Hvala, kolegica Brinovšek. Ker nas čaka še ena seja petnajst minut po tej, bi prosil, da se malo bolj koncentriramo na točko današnjega dnevnega reda »Pomanjkanje kadra v zdravstveni negi v slovenskih bolnišnicah.« Kolegica Jeraj, izvolite.</p>
            </sp>
            <sp who="JerajAlenka">
               <speaker>ALENKA JERAJ (PS SDS):</speaker>
               <p>Hvala za besedo. Lep pozdrav vsem. Torej, iz uvodnega referata, ki ga je prebral državni sekretar, bi lahko razumeli, da so stvari v redu oziroma da je vse ok, da je zaposlenih dovolj, čedalje več jih je vidimo, ampak potem se moramo vprašati kaj je potem ne deluje. Nekaj očitno ni v redu, če imamo težave in se moramo o tem pogovarjati tudi tukaj. Ali ni z organizacijo v redu ali kakorkoli? V sklopu tega, ko delate nad bolnišnicami, torej ko je večina bolnišnic v sanacijskem programu, je najbrž odločitev kako bomo stvari sanirali in izboljšali, tudi izboljšanje organizacije. Verjetno ne povzroča izgub samo predraga oprema in zdravila itd. Rekli ste tudi na začetku, da so medicinske fakultete samostojne in da se same odločajo koliko bo vpisa itd. Potem naj se pa še same financirajo, če je temu tako. Dokler pa jih financira država, pa lahko država usmerja nekatere stvari in v preteklosti smo imeli kar nekaj šolskih reform in nekih raznih dogodkov, ki so tudi po mojem povzročili težave. Ne govorim sedaj samo za medicino, tudi za kaj drugega. Mi smo kakšne tehnične šole, ker je pač en dolgoletni minister, gospod Gaber, v nekem trenutku rekel, da bomo mi sedaj bolj izobrazili te naše Slovence in kar naenkrat so vse nastale gimnazije, ukinili pa smo zelo dobre tehnične, praktične programe in nam sedaj stalno primanjkuje tega kadra. To je bila ena od odločitev, ki je bila napačna odločitev. Ta trenutek so napačne odločitve to, da imamo še vedno omejitev na medicini, če vemo, da nam ljudi primanjkuje. Ni dovolj, da recimo na medicini, da država reče, da rabimo več, tudi dofinancira več, čeprav je tudi vprašanje, če se ne da s kakšnimi drugimi stvarmi to zagotoviti. Pomembno pa je vedeti potem kaj počnemo s temi ljudmi. Sama sem že nekajkrat povedala moji sestrični, ki je v Leku, ker je zdravnica in ni dobila službe in je sedaj v Leku in jih je tako najbrž še en kup. Da ne govorim, da je tudi na Institutu za javno zdravje en kup zdravnikov, ki bi bilo veliko boljše, če bi delali v zdravstvu, ne pa tam premetavali statistiko in exelove tabele in zbirali podatke. Kaj potem mi s temi ljudmi, ki diplomirajo, naredimo? Ali pa bivša direktorica nevrologije je imela eno krasno praktikantko oziroma dela specializacijo, ampak je ni smela zaposliti in potem je odšla, čeprav je bila v redu in bi jo rabili in najbrž jim danes manjka, ampak takrat je bila pač odločitev, da se je ne zaposli in si je šla iskati kruh drugam.</p>
               <p>Rekli ste tudi na začetku, da so medicinske fakultete samostojne in da se same odločajo koliko bo vpisa itd. Potem naj se pa še same financirajo, če je temu tako. Dokler pa jih financira država, pa lahko država usmerja nekatere stvari in v preteklosti smo imeli kar nekaj šolskih reform in nekih raznih dogodkov, ki so tudi po mojem povzročili težave. Ne govorim sedaj samo za medicino, tudi za kaj drugega. Mi smo kakšne tehnične šole, ker je pač en dolgoletni minister, gospod Gaber, v nekem trenutku rekel, da bomo mi sedaj bolj izobrazili te naše Slovence in kar naenkrat so vse nastale gimnazije, ukinili pa smo zelo dobre tehnične, praktične programe in nam sedaj stalno primanjkuje tega kadra. To je bila ena od odločitev, ki je bila napačna odločitev. Ta trenutek so napačne odločitve to, da imamo še vedno omejitev na medicini, če vemo, da nam ljudi primanjkuje. Ni dovolj, da recimo na medicini, da država reče, da rabimo več, tudi dofinancira več, čeprav je tudi vprašanje, če se ne da s kakšnimi drugimi stvarmi to zagotoviti. Pomembno pa je vedeti potem kaj počnemo s temi ljudmi. Sama sem že nekajkrat povedala moji sestrični, ki je v Leku, ker je zdravnica in ni dobila službe in je sedaj v Leku in jih je tako najbrž še en kup. Da ne govorim, da je tudi na Institutu za javno zdravje en kup zdravnikov, ki bi bilo veliko boljše, če bi delali v zdravstvu, ne pa tam premetavali statistiko in exelove tabele in zbirali podatke. Kaj potem mi s temi ljudmi, ki diplomirajo, naredimo? Ali pa bivša direktorica nevrologije je imela eno krasno praktikantko oziroma dela specializacijo, ampak je ni smela zaposliti in potem je odšla, čeprav je bila v redu in bi jo rabili in najbrž jim danes manjka, ampak takrat je bila pač odločitev, da se je ne zaposli in si je šla iskati kruh drugam.</p>
               <p>Skratka, če že zapravimo, ne pravim, da je to stran vržen denar, ampak če že zapravimo toliko denarja, ne vem kdo je enkrat rekel, 150 ali 100.000 evrov, da nas stane eden, ki študira medicino in potem se nismo pripravljeni v tej državi s tem človekom ukvarjati, da bo tukaj ostal in tukaj delal, potem imamo res težavo ali pa imamo preveč denarja, da ga lahko razmetavamo. Ampak najbrž se vsi strinjamo, da ga nimamo. Kaj v nadaljevanju naredimo s temi ljudmi, ki smo jih izobraževali, da bodo zdravniki in da bodo pokrivali vse te primanjkljaje, o katerih danes govorimo?</p>
               <p>V zvezi s podatki in analizami, moram reči, da sem že tudi malo alergična, čeprav vem, da ne moreš načrtovati, če nimaš ene dobre analize. Ampak Nacionalni institut za javno zdravje zbira podatke in oni predlagajo ukrepe itd. Ne vem zakaj se je treba potem še na ministrstvu s tem ukvarjati. Vi bi morali reči, da to rabite in oni vam bi morali dati. Imamo podatke, ki govorijo to in to, predlagamo to in to. Po logiki stvari bi stvari morale tako funkcionirati. Vsakič več imamo enih administratorjev in zaposlenih na institutih itd., pa od tega nimamo nič. Odločitve pa so na koncu slabše. Tudi na ministrstvih je čedalje več ljudi, pa čedalje dalj traja, da dobimo kakšno dovoljenje, da dobimo to, da dobimo ono. Očitno nam sistem ne dela.</p>
               <p>Tukaj se moram obregniti tudi ob gospoda kolega Pavšiča in kolega Lenarta, ki rečeta, da sistem deluje, mi pa delamo tukaj neko dramo. Ne vem, ali ne berete časopisov, ali ne gledate televizije, ali se z nikomur ne pogovarjate, ki vam pove, da čaka pol leta in ne vem koliko časa na pregled, operacijo ali karkoli. Ali se bomo mi začeli ukvarjati s povezavo med čakalnimi vrstami in bolniškimi? Vsakič več imamo bolniških. Ja, normalno, če ljudje čakajo pol leta in so mesece in mesece na bolniški, toliko da Zavod za zdravstveno zavarovanje več ne more in so zaostanki tudi pri izdajanju bolniških itd. Ali ni to problem? Zakaj pa mislite, da imamo več bolniških? Zato ker se ljudi ne oskrbi. Pametna država bi čimprej poskrbela, da gredo ljudje čimprej nazaj v službo in plačujejo davke, ne pa, da se jih na tistem in se jim stanje še poslabšuje in na koncu za njihove zdravljenje ne porabimo več 3.000 evrov, ampak mogoče 30.000 evrov. Ampak s tem kot, da se nihče ne ukvarja, čeprav imamo na Zavodu za zdravstveno zavarovanje spet ne vem koliko ljudi, ki naj bi to počeli. Vsakič več jih imamo, ampak rezultatov pa nobenih. Oba kolega, ki sem jih prej omenila, zame je to problem te Vlade. Oni ne vidijo problemov in zato jih ne rešujejo. Če problemov ni, se imamo vsi lepo in jih ne rabimo reševati. Ne vem ali samo mi vidimo, da je nekaj problem. Saj gledate kakšna poročila menda, saj imamo časopise itd. Ne rečem, da kdaj kaj tudi kaj ni malo potencirano, gotovo, v naši medijski krajini, kjer so slabe novice boljše kakor dobre, ampak ne moremo pa reči, da stvari tečejo, tudi če smo na nekaterih lestvicah malo boljši. Vsakega v tej državi, ki ga boste vprašali, ali se ti zdi, da sistem funkcionira, bo rekel ne, razen koalicijskih poslancev, ki bodo rekli, da to funkcionira. Poglejte, en kup stvari ne funkcionira, zato pa smo tukaj, da nekatere stvari rešimo. Jasno je, da kup stvari funkcionira v redu in s tistimi se običajno ne ukvarjamo, ampak poskušamo reševati tiste, ki so problematične.</p>
               <p>Uvedba referenčnih ambulant. To bo super. Ampak takrat se tudi nismo spraševali od kje bomo ljudi in ali bomo te stvari tako funkcionirale kot si želimo. Tudi po osmih, devetih letih je čas za kakšno analizo ali to funkcionira tako kot smo si zastavili, ali je v redu ali ni. Podobno kot kaj drugega. Recimo plačni sistem je bil omenjen. Če ugotavljamo, da je nastala prevelika razlika med srednjimi sestrami in diplomiranimi je treba nekaj narediti in se pogovoriti o plačnem sistemu. Leta 2008, ko je to uvajala naša vlada, smo se z vsemi, s katerimi smo se usklajevali, torej ne sama, ker sem bila poslanka, pač naši ministri in v okviru socialnega sveta, smo se dogovorili, da se po dveh letih stvari pregledajo, ker sigurno bodo nastale kakšne anomalije, ker je nemogoče ne narediti napako, če greš na popolnoma nov sistem, da se bo to analiziralo, pogledalo in popravilo, kjer bo prišlo do kakšnih slabih rešitev. Ni problem samo v medicini. Mislim, da je problem tudi vojska in policija in še kje. Ampak vse naslednje vlade se s tem niso ukvarjale. Lažje je bilo reči, da je to Janševa vlada sprejela, so zanič sprejeli. Ampak do danes ni noben tega spremenil, ker je bilo tako slabo.</p>
               <p>Enako je z ZUJFOM. ZUJF je bil sprejet v enem težkem obdobju za to državo. In mi bi lahko takrat bankrotirali, če ne bi ZUJFA sprejeli. Tudi nam ga ni bilo lahko sprejeti. Spet ponovno enega usklajevanja in dogovorov, pogovorov, kompromisov itd. Pa smo ga sprejeli, ampak pod pogojem, da bo trajalo dve leti, ker je začasni ukrep, ampak po tem ni bilo več naše vlade. Najprej je bila vlada Alenke Bratušek, ki je ZUJF dala celo na Ustavno sodišče, da je protiustaven, Ustavno sodišče je sicer samo v enem delu ga razveljavilo, vse ostalo je bilo v redu, ampak ga je gospa potem, ko je postala premierka, podaljšala. Prej je bil pa tako obupen, da ga je celo na Ustavno sodišče poslala. In to ni bilo dovolj. Podaljšal ga je tudi naslednik Miro Cerar. In normalno, da so potem nastali problemi. Ker ZUJF je bil sprejet za dve leti in omejitev zaposlovanja in cel kup enih stvari omejitvenih, ki ne morejo veljati osem ali sedem let. Ampak ga še do danes nismo odpravili. Tudi Šarec nadaljuje s tem, razen nekih stvari, ki so bile prekinjene, ga niste odpravili. In zakaj ne? Zato ker vsako leto na ta račun prihranimo 300 milijonov ali pa še malo več. In je fino, ker jih lahko za kaj drugega zapravimo. Ampak to ni reševanje problemov in to ni delo za dobro te države.</p>
               <p>Pa samo še ena stvar, da ne bom predolga in da ne bom preveč uhajala, ampak jo moram povedati. Mi bomo imeli dovolj denarja tudi za plače, ko bomo poskrbeli za to, da se stvari ne bodo preplačevale. Stokrat sem to že povedala. Zasebniki ali pa koncesionarji so se povezali na različnih področjih. Nabavljajo direktno od dobaviteljev. 30 % ceneje kot nabavljamo v javnih zavodih. Minister Šabeder ni mogel nič narediti v kliničnem centru. Prosil jih je, če bi znižali za 10 % ali koliko cene. Sedaj vidimo novega direktorja gospoda Poklukarja, ki je naredil malo drugačne razpise in kupi posamična zdravila in opremo in stvari od tistega, ki je najcenejši. In je pri ne vem kolikih že znižal za 30 %, nekje za malo manj, ampak očitno se da. Ni pa naredil razpis, da se prijavi en ponudnik za deset stvari. In prej je bilo tako, da dve sta bili cenejše, osem pa je bilo dražjih. Pa smo vzeli. Sedaj bo pa kupil tiste dve, ki so cenejše samo od tega. Tiste bo pa kupil od enega drugega, ki je cenejši. In to se vse da, če se hoče. Potem bo dovolj denarja tudi za to, da bomo lahko srednjim sestram povišali plače in ljudem dali normalne plače, da ne bodo odhajali. Samo mi se s tem ne ukvarjamo. Mi samo rečemo, da rabimo več denarja za zdravstvo, premalo ga je, dajmo še in potem, ko damo kliničnemu centru dodatni denar 130 milijonov, poplačamo te dobavitelje, ki stvari prodajo 30 ali pa 40 % dražje kot v sosednjih državah ali pa kot jih nabavlja recimo en zasebnik, ki ni nor, da bo delal v svoj minus. V javnem zavodu, v kliničnem centru je pa očitno nekdo dovolj nor, da stvar za 30 % preplača. Zato, ker ne dela s svojim denarjem. Ker mu ga pač da ministrstvo in potem se lahko to tako dela.</p>
               <p>Mislim, da denarja vseeno ni tako malo in da bi se ga dalo na ta način tudi zagotoviti. Je pa treba vse te stvari pogledati, ki sem jih povedala. Pogledati plačilne razrede, primerjati ljudi, ki delajo na intenzivnih za razliko od kakšnih drugih manj zahtevnih področij. Ampak to je stvar, se opravičujem, tudi sindikata. V vseh teh letih, ne vem, da nekih stvari niste dosegli? Ne vem, eni vse dosežejo. Ne vem, kako pri vas niste mogli. Hvala lepa.</p>
            </sp>
            <sp who="TrčekFranc">
               <speaker>PREDSEDNIK DR. FRANC TRČEK:</speaker>
               <p>Hvala, kolegica Jeraj. Kolega Pavšič, replika. Tri minute. Potem ima besedo državni sekretar dr. Pliberšek.</p>
            </sp>
            <sp who="PavšičRobert">
               <speaker>ROBERT PAVŠIČ (PS LMŠ):</speaker>
               <p>Hvala. Verjetno, saj se nikoli ne razumemo, ampak se tokrat še malo bolj ne razumemo. Nihče ne zanika težav, ampak vi težave najdete tudi tam, kjer jih dejansko ni. In če že obravnavamo to tematiko, jo dajmo obravnavati uravnoteženo. Govorim, da je imamo delujoč sistem. Ne govorim, da je dober, ampak da deluje in poskrbi za paciente. Če pa vas poslušamo, pa imam občutek kot da bo jutri vojna in se bo vse skupaj sesulo v prah in bomo umirali pred vrati bolnišnic. In celo sami ste nedosledni. Naslov oziroma točka dnevnega reda danes je »Pomanjkanje kadra v zdravstveni negi v slovenskih bolnišnicah.« Sklepi, ki ste jih predlagali, gredo mimo tega. Vi predlagati večji vpis na medicinsko fakulteto. Tako da iščete sami v smislu razprave, dodatno politično širino in še dodatno slikanje stanja, ne pa iskanje dejansko rešitev.</p>
               <p>In ko se že pri svojem utemeljevanju razprave sklicujete na medije in poročanje v medijih. Sam sem v svoji razpravi, bom pa pokazal nasprotno stran, ko pa direktor bolnišnice trdi, da ima pa preveč zaposlenih. Resnica ni nikoli točno takšna kot jo slikajo mediji, ampak je vedno nekje vmes.</p>
               <p>Kar pa se tiče dela ministrstva. To bomo ocenjevali, ko se bo enkrat to obdobje zaključilo. Ampak mislim, da je v primeru zdravstvene nege to ministrstvo in ta minister prvi stopil v korak z zdravstveno nego in začel delati nekaj v tej smeri. Sprejeli smo kompetence, čakamo sedaj na naslednji korak, ki je prav, to bo verjetno gospod Pliberšek tudi odgovoril, in gremo naprej. Predvsem pa je to, da smo malo bolj optimistični in da ni vse tako katastrofalno, z zavedanjem, da je pa veliko težav, ki jih je treba rešiti in jih pravilno nasloviti. Hvala.</p>
            </sp>
            <sp who="TrčekFranc">
               <speaker>PREDSEDNIK DR. FRANC TRČEK:</speaker>
               <p>Državni sekretar, izvolite.</p>
            </sp>
            <sp who="PliberšekTomaž">
               <speaker>DR. TOMAŽ PLIBERŠEK:</speaker>
               <p>Predsednik, hvala. Kar nekaj stvari se je v bistvu nabralo in sem si malo vzel besedo, da bi malo odgovoril na neka vprašanja.</p>
               <p>Tudi sam bi izhajal iz misli. Ne glede na to, da se določene anomalije v bistvu pojavijo, pa je naš zdravstveni sistem dober. To pomeni, da v našem zdravstvenem sistemu ima vsak posameznik stalen dostop do primarne ravni in zato nam lahko zavidajo tudi v bolj razvitih državah kot je Slovenija.</p>
               <p>Sedaj bom šel malo po zapisanih vprašanjih. Govorili smo o tem ali bi, bom rekel, težjih delovnih mestih, kar se tiče zdravstvene nege, kaj smo naredili glede nagrajevanja. Omenil sem, da smo v IT3 v bistvu omogočili višje plačne razrede, da je povečanje plač medicinskim sestram v obdobju 2017-2019 bilo približno 12 %, ampak verjetno bo o tem moj kolega iz MJU za mano govoril.</p>
               <p>Govoril sem o tem, da je zasedenost bolniških postelj 70 %, da se število bolniških postelj zmanjšuje, približno 4 % v obdobju od 2009 do danes. Ne bom rekel, da ni res, da glede na starostno strukturo, da so tudi pacienti bistveno starejši in glede na to, da so se ležalne dobe znižale, je obremenjenost kadra tudi večja in oziraje se na to, kar sem tudi govoril, da se mi zdi, da je socialno zaposlenih v negi, je sociala dobra konotacija. Govoril sem o tem, da se lahko koristijo dopusti, da se lahko koristijo bolniške, da se lahko koristijo porodniške, skrb za družino, otroke in izgorelost in podobne zadeve.</p>
               <p>Če bi mogoče sedaj šel na samo problematiko odhajanja oziroma migracij, sem že omenil, da verjamem v to, da je naš sistem z šestimi akreditiranimi izvajalci visokošolskega študija na področju zdravstvene nege in še tremi samoplačniškimi, je sistem, kar se tiče zagotavljanja kadra zadosten. Govoril sem o tem, da načeloma moramo biti ponosni na to, da se ti ljudje, ki vstopajo na koncu lahko sami odločajo kje bodo delali.</p>
               <p>Da malo podkrepim, bom rekel, tudi dilemo o tem kakšne so v bistvu plače zunaj naše ljube države in kakšne so znotraj. Pa mogoče še malo o tem. Poglejte, Slovenija je majhna država. Vsi obmejni pasovi načeloma govorijo tudi jezik sosednje države in normalno je, da nekje v Mariboru odhajajo v Avstrijo, zato ker je ta jezik njim čisto domač.</p>
               <p>Kar se pa tiče podatkov. Torej razmerje povprečne plače glede na povprečno plačo v negi, je povprečje OECD 1,1, medtem ko je slovensko povprečje 1,0. Če pogledamo zaslužek, to je bruto bruto, letni zaslužek v tisočih ameriških dolarjev, se opravičujem, je pač takšen podatek, je v poprečju OECD 49.000 ameriških dolarjev, medtem ko je slovensko povprečje je 40,3 tisoč ameriških dolarjev. In če gledamo, da ti migrirajo dnevno v te države in živijo v naši državi, se načeloma to splača.</p>
               <p>Bi pa rad povedal, da spet ni vse tako črno. Ker če pa pogledamo članek enega izmed medijev, kjer govori o kardio kirurgih, ki operirajo skozi luknjice in to prvi v tem delu Evrope, gre za mlajši tim zdravnikov, ki se je izobraževal v Belgiji in se odločil, da bo delal pri nas. Zakaj? Zato ker so pri nas očitno v tem Univerzitetnem kliničnem centru pogoji za delo, pogoji za njihovo ustvarjanje s stroko in pa znanost dovolj dobri. Verjamem, da lahko takšen premik naredimo tudi v okviru nege.</p>
               <p>Če se malo vrnem na deficit, ki je prikazan. Prej sem mogoče pozabil omeniti podatek, da smo vseeno pogledali na dan 4. 12. 2019 je v enem od naših univerzitetnih kliničnih centrov 8 prostih delovnih mest za diplomirane medicinske sestre. Od tega samo dve za nedoločen čas. Vse ostale za nadomeščanje odsotnosti. To je bilo 4. 12. 2019. Zagotovo to ni dobra promocija za kader, ki sem ga prej navedel koliko je teh, ki jih še ni zaposlenih. Zakaj? Ker je za čas nadomeščanja je bistveno težje kader pridobiti.</p>
               <p>Mogoče bi omenil še eno bolj abstraktno prispodobo. Če gledamo opravila, ki jih opravljajo v zdravstveni negi skozi galsovo? krivuljo, so v tistem najboljšem oziroma najbolj širokem delu tista redna opravila, ki so zaradi zmanjšanja ležalne dobe bolj obremenjena, jih je več. Smo pa na Galsovih krivuljah tako tisti začetni del porezali, kjer so mogoče malo lažja opravila, torej komunikacija s pacientom in podobno in pa tisti del Galsove krivulje smo tudi porezali, kjer lahko ti zaposleni tudi razmišljajo malo o varnosti, kakovosti kako bi neke nove metode uvajali. Vidim, da tudi tu gre za neko razvrednotenje, kjer bi lahko z nekimi takšnimi zadevami pripomogli, da bi bila promocija tega kadra boljša.</p>
               <p>Če na kratko omenil. Govorili smo že prejšnji petek na enem izmed odborov, da nimamo zagotovljenih zdravil na Onkološkem inštitutu. Povedal sem kaj je problem. Čisto na kratko bom povzel. Torej, izvede se javno naročilo, izbran je najugodnejši izvajalec in če je naročilo jasno podano in izvajalec tega ne zagotovi, potem načeloma drugo kot to, da ukrepamo po interventnih uvozih nimamo. Povedal sem tudi to, da to za bolnika ne bo nič težje, da bo ta aplikacija to sredo, prejšnji petek sem rekel, da bodo to sredo zdravila zagotovljena.</p>
               <p>Odhode sem povedal. Mogoče se samo malo dotaknem še mrež. Mreže imamo, v katerih imamo soudeležene javne zdravstvene zavode in pa koncesionarje. Te mreže so definirane v Zakonu o zdravstveni dejavnosti. Nisem rekel, da so te mreže idealne, da se zavedamo njihovih pomanjkljivosti. Prav zaradi tega pa smo povabili k sodelovanju tehnično pomoč – svetovanje tujih strokovnjakov, ki so že v drugih državah bili udeleženi v procesu izdelovanja teh mrež, da nam s svojimi konstruktivnimi pripombami in podobnim tudi svetujejo, da bodo te mreže tudi v prihodnosti čimbolje razdelane.</p>
               <p>Rad bi samo še to omenil. Sedaj sem prišel do tega. Dostikrat ste omenili, da ministra ni glejte. Opravičujem se tudi v njegovem imenu. Minister je ta trenutek v Bruslju.</p>
               <p>Ko smo govorili o podatku ali vem koliko postelj ni bilo v funkciji. Imam podatek, da v Univerzitetnem kliničnem centru v Ljubljani je bilo to 40 postelj, v Splošni bolnišnici Jesenice je to 18 postelj. Moram reči, da ta sistem je dober. Verjamem, da te postelje niso ključne in zagotovo niso vplivale na zdravje bolnikov, ker če bi prepoznali v teh institucijah, da je stanje tako resno in ogroženo, bi zagotovo ukrepali. To dam sam desno roko zato.</p>
               <p>Mogoče še glede potenciala, ki ga je gospa Jerajeva omenjala. Strinjam se. Zagotovo imamo slovenski potencial, ki bi lahko bil vpisan na te naše fakultete. Verjamem v to, da ga premoremo, da se v neki drugi vrsti skriva ogromno mladih ljudi, ki imajo voljo in ki imajo znanje, da bi to tudi študirali.</p>
               <p>Kar pa se tiče še na koncu, da omenim bolniških, bodo pa stvar urejanja v sklopi v ZZVZ-ja-1, ki je na ministrstvu v polnem teku in verjamem, da bo v čim prejšnji luči tudi zasijal in da bomo takrat znali stopiti skupaj in razumeti neke argumente, da bomo končno tudi ta zakon, ki govori ZZZVZ-1, da bo končno ta zakon načeloma prenesen iz 19 v 21. stoletje. Hvala lepa, predsednik.</p>
            </sp>
            <sp who="TrčekFranc">
               <speaker>PREDSEDNIK DR. FRANC TRČEK:</speaker>
               <p>Hvala, dr. Pliberšek. Imam še eno pooblastilo. Kolegica Tina Heferle nadomešča kolegico Andrejo Zabret. Gospod Pogačar, ste hoteli besedo? Izvolite.</p>
            </sp>
            <sp who="PogačarPeter">
               <speaker>PETER POGAČAR:</speaker>
               <p>Hvala za besedo, gospod predsednik. Peter Pogačar iz Ministrstva za javno upravo. Vedno, ko govorimo o pomanjkanju kadra in praktično v Sloveniji danes na trgu dela ne boste našli panoge, kjer se ne bi pritoževali nad pomanjkanjem kadra. Gre pač za vprašanje gospodarske rasti in demografskih dejavnikov. Ampak to ni čisto vloga Ministrstva za javno upravo. S tem se dejansko soočajo vse razvite države. Če smo nekaj let nazaj govorili o boju za prosto delovno mesto, danes in v prihodnosti bomo pač govorili o boju za usposobljenega delavca na trgu dela. Tega se moramo zavedati.</p>
               <p>Po tej razpravi bi se morda odzval na trditev spoštovane gospe poslanke Jeraj, ki je rekla, da je bil 2008 sistem plač v javnem sektorju sprejet, potem pa se na njem ni nič delalo. To ne drži. Nekaj let se je ukvarjalo z varčevalnimi ukrepi. Vse je tudi v okviru ZUJFA. Tega se še vsi dobro spomnimo. Potem s postopnim odpravljanjem varčevalnih ukrepov. Potem pa se je v letu 2017 že pristopilo k odpravi anomalij. In že v okviru odprave anomalij plačnega sistema v javnem sektorju so bile tudi kader medicinskih sester udeležene. Potem je bilo lansko leto sprejet stavkovni sporazum. Sam vam lahko povem, pa upam, da bodo kolegi tukaj prisotni, prav posebej pozorni smo bili na pogajanja s sindikatom zdravstvenih dejavnosti. Prav posebej pozorni. Zakaj? Zato, ker smo se zavedali po eni strani problematike pomanjkanja kadra in po drugi strani težavnost in slabega plačila za delo.</p>
               <p>Lahko vam povem, da od leta 2017 do leta 2019, če upoštevamo tako odpravo plačnih anomalij kot posledice stavkovnega sporazuma, se je osnovna plača medicinskih sester povišala od 2 pa v nekaterih primerih celo 4. V okviru stavkovnega sporazuma smo naredili eno izjemo. Mislim, da smo dve v celotnem javnem sektorju. To je bilo za srednje medicinske sestre na intenzivni negi in tisto, kar je res najbolj zahtevno. Dva do štiri plačne razrede. To je 8 do 16 % osnovne višje plače. Ne samo to. V okviru stavkovnega sporazuma smo se dogovorili tudi za višje dodatke, prav zato, da bi privabili kader tam, kjer je neenakomerno razporejen delovni čas. Gre za višje dodatke za nočno delo, višje dodatke za praznično delo in dodatek za delo v nedeljo.</p>
               <p>Ampak še nekaj, ko danes poslušam to razpravo. Zdi se mi, da smo se v stavkovnem sporazumu, kljub temu, da je v javnosti včasih spregledano, ampak mi smo v stavkovnem sporazumu dogovorili ne samo za višino plačila, dogovorili smo se še marsikaj drugega, kar Vlada uresničuje. Dogovorili smo se za standarde in normative, dogovorili smo se za kompetence. To so tisti dejavniki, ki vodijo, kot ste vi rekli, gospod predsednik in s čimer se strinjam, do dostojanstva pri delu, dostojanstva samega poklica. Težko sprejmem, da tukaj ni bilo nič narejeno.</p>
               <p>Danes je bil omenjen plačni sistem, da ne omogoča variabilnega nagrajevanja. Verjetno veste, da je Ministrstvo za javno upravo oziroma Vlada že začela pogajanja s socialnimi partnerji iz javnega sektorja o izhodiščih za spremembo plačnega sistema, ki bo omogočal večjo variabilno nagrajevanje, več svobode managementu pri določitvi osnovne plače. Tako da mislim, da tudi s temi ukrepi bomo dopustili managementu v zdravstvu, da bo lažje uravnaval svojo kadrovsko politiko.</p>
               <p>Samo toliko sem želel s tega vidika. Hvala.</p>
            </sp>
            <sp who="TrčekFranc">
               <speaker>PREDSEDNIK DR. FRANC TRČEK:</speaker>
               <p>Hvala, gospod Pogačar, ampak verjetno še vedno ostaja problem višina osnovne plače. Ne replicira se z vabljenimi v osnovi. Repliciramo poslanci med seboj. Kolega Kaloh, izvolite.</p>
            </sp>
            <sp who="KalohDejan">
               <speaker>MAG. DEJAN KALOH (PS SDS):</speaker>
               <p>Predsednik, hvala lepa za besedo. Držal se bom vašega dobronamernega navodila, da se držimo linije razprave današnje seje.</p>
               <p>Bom kratek, bom pa sicer naredil neko krajšo uverturo. Prej je rekel državni sekretar Pliberšek, da je danes minister v Bruslju. Moram reči, da sva bila midva s predsednikom odbora pred 10 dnevi na tej 220 obletnici mariborske bolnišnice, UKC Maribora. Tam je gospod Šabeder bil. To smatram kot en mali plus v prispevku našega štajerskega Univerzitetnega kliničnega centra. V tem letu je tudi vse skupaj z rdečih številk naš center. To je tudi lepo za slišati in tudi vi, gospod sekretar, ste nekajkrat referirali na UKC Maribor. To je tudi lepo.</p>
               <p>Sedaj manj lepa pa je topika? današnje seje, se pravi, pomanjkanja delavcev zdravstvene nege. Tudi UKC Maribor je en vzorčni primer tega. Kot predlagateljica navaja, da tega kadra v našem UKC-ju manjka 25 %. Danes smo gospo Mihalinec iz UKC Maribor slišali, da je podala statistične podatke 77 delavcev. Od tega si je 47 poiskalo lažje delo na primarni ravni zdravstva, ker smo nekajkrat slišali, da je primerljivo plačilo za manj stresnega dela. Sam kot Mariborčan tudi razumem tiste, ki delajo za našo mejo, se pravi v Avstriji. Vsi imamo neke znance, sorodnike, ki si iščejo pot do boljšega zaslužka.</p>
               <p>Sami predlogi rešitve, ki pa prihajajo iz tega našega mariborskega bazena, pa gredo v tej smeri, kot smo danes tudi nekajkrat slišali, stimulativnega nagrajevanja. Dobri delovni pogoji hodijo tudi z roko v roki z ustrezno delovno opremo. Marsikdo iz terena v naši bolnici pove, da sodobni pripomočki so tako redki kot voda v Sahari. Imamo še vedno zastarele bolniške postelje, ki na pol razpadajo. In s sodobnimi pripomočki bi bilo vse lažje sestram, ki obračajo te nepokretne paciente. Dosti neke fizične sile bi se na ta način prihranilo: od nastavkov za pranje glave, brezhibnih nočnih omaric, da lahko ti ljudje obedujejo dostojno. Tu je kup enih zadev, ki sestram olajšajo to delo.</p>
               <p>Na kaj dejansko opozarjajo ti naši zdravstveni delavci, da bi veljalo poenostaviti standarde v postopkih dela v kontekstu birokracije, da izpolnjujejo ogromno formularjev, to še vedno narašča in da potem zmanjka tistega časa za tisti pristen človeški stik. Meni je celo kolegica, ki dela v UKC Maribor rekla, da postaja vedno bolj robot in brez duše. To je ena taka označba, ki te ne pusti ravnodušnega. Tudi mislim, da gospod Benet je ravno o tem pomanjkanju te človeške komponente razlagal.</p>
               <p>Ko pa je prej kolegica Jerajeva govorila o medijskem poročanju, da ga noben nekako ne vidi. Ravno danes je predstojnik Urgentnega centra UKC Maribor gospod Košir imel en tak soliden intervju za Slovensko tiskovno agencijo. On je dejansko eksplicitno dejal, da je stanje katastrofalno na področju urgence v Mariboru, a da si vsi pred tem zatiskajo oči. Upam, da na ministrstvu temu ni tako. Tako da je današnja seja v tem kontekstu, ne samo, da je nujna, ampak da je nujno nujna, da jo danes tukaj imamo. In Košir je opozoril na to finančno podhranjenost, ki potem tudi rezultira v kadrovski podhranjenosti in pa referiral je tudi na plačilo, ki ne ustreza zahtevnosti tega dela, ki ga konkretno na mariborski urgenci opravljajo. Enako so plačani oni, ki so tam sredi noči, en zdravnik pa, recimo, samo sprejema paciente dopoldne.</p>
               <p>Pod to črto lahko potegnemo samo en sklep, ki gre v tej smeri, da te deficitarne poklice v zdravstvu enostavno jih tudi politika, vi na ministrstvu jih dokončno prepoznate, ustrezno jih je treba nadgraditi. Midva s predsednikom Trčkom sva dobila v UKC sva dobila takšno knjigo oziroma vsi, ki so bili tam in tukaj notri je tudi Košir povedal, da vsako leto v Urgentnem centru v Mariboru sprejmejo 85.000 pacientov, hkrati pa je v tem intervjuju danes dejal, da je v UKC Maribor sistematiziranih 14 mest za urgentne zdravnike, defakto pa jih dela samo 4. To so tisti podatki, ki sem jih hotel v mojem izvajanju navesti. Hvala.</p>
            </sp>
            <sp who="TrčekFranc">
               <speaker>PREDSEDNIK DR. FRANC TRČEK:</speaker>
               <p>Hvala, kolega Kaloh. Lep primer kako se sosedi med seboj dobro razumemo. Kolegica Dimic, izvolite.</p>
            </sp>
            <sp who="DimicIva">
               <speaker>IVA DIMIC (PS NSi):</speaker>
               <p>Hvala lepa. Res na kratko, ker dober mesec nazaj sem imela tudi zelo podoben sklic seje, sicer je bil na temo poklicnih kompetenc za medicinske sestre oziroma kader, ki dela v zdravstvu. Pa vendarle takrat je bilo rečeno, da se bodo zadeve pripravile. Sprejeli smo tudi že en zakon, ki se tiče licenc zdravstvenim tehnikom. Se pravi, da mogoče je šla ena stvar naprej.</p>
               <p>Kar se pa tiče pomanjkanja in zaprtih oddelkov v slovenskih bolnišnicah pa se mi zdi, da je to za vse nas en fiasko, ko govorimo o nekem uspešnem zdravstvenem sistemu, hkrati pa imamo zaprte oddelke zaradi pomanjkanja zdravstvenih kadrov iz takšnih ali drugačnih razlogov. Verjamem, da če pridejo bolezni, bolniške, porodniške, pa vendarle se mi zdi, da en zdravstveni sistem mora zagotavljati tudi dovoljšno število kadrov.</p>
               <p>Danes je bilo že rečeno, da je poklic vreden toliko kolikor je vredna plačilna lista. Res je. Poklic je vreden toliko kolikor je vredna plačilna lista. In če mi nimamo, bom rekla dovolj ali pa nekih dostojnih plač tudi za medicinsko zdravstveno osebje, potem se mi zdi, da ne znamo poskrbeti za svoje oziroma lastne ljudi, za lastno zdravje v državi.</p>
               <p>In to, kar je povedala in je ni več tukaj, gospa, ki je iz UKC Ljubljana, Maja Klančnik Gruden, je zelo dobro povedala koliko ljudi je odšlo, koliko se jih je nadomestilo. Kako tudi rešujejo problematiko zdravstvenega kadra? Seveda je tukaj omenila tudi, da imajo tudi študente, ki so jim povečali urno postavko. Poglejte, sama se strinjam, da jim povečajo urno postavko. Prva sem, ki to zagovarjam. Ampak sama tudi zagovarjam, da je potrebno povečati tudi urno postavko zaposlenim. Potem pa prihaja do tega, da pride študentka na oddelek, da zvedo zaposlene medicinske sestre koliko dobi na uro in ugotovijo, da dobi študentka več kot dobijo one. In kaj je to potem? Smo v začaranem krogu. Si predstavljate vzdušje v kolektivu, ko pride nek študent, ki še nima dokončane izobrazbe in ugotovijo zaposleni koliko dobi on na uro. Pa nič kriv ni, ker pač taka je bila urna postavka, da dobijo kadre. Resnično je treba nekaj narediti na zaposlenih. Upam, da se bodo s sprejemom kompetenc te zadeve uredile, vendar to ne sme biti dokončno. Nobena stvar ni dokončna. Če smo mi sprejeli sistematizacijo plač v letu 2008, pričakujem, da to ne bo držalo 30 let, ker življenje se spreminja. Mogoče je treba že razmišljati o novem načinu oblikovanja in izplačila plač vsem. Nobena stvar ni večna. Tako niso večni zakoni izpred leta 2008, ker se življenje spreminja in se je treba odzivati.</p>
               <p>Bilo je rečeno, da se iščejo kadri iz Filipinov in Srbije. Veste kaj. Za kakšen denar? Za minimalne plače. Meni je to sramotno, da bodo prišli ljudje sem delati za minimalno plačo. Verjamem, da bo za njih dobro. Ampak veste kaj bomo povzročili. Minimalno plačo, imela bo dva otroka in bo dobila še socialna pomoč zraven. Ker mi bomo zaposlovali ljudi na minimalni plači. Mi se moramo tega rešiti. Ljudi je treba plačati, dostojno plačati.</p>
               <p>Bilo je rečeno kako smo dobri, po kakšnih raznih kriterijih. Zaradi tega, ker sem dobila podatek, da imamo umrljivost rakavih bolnikov eno najvišjih znotraj držav OECD-ja, smo ustanovili pododbor za zdravstvo, kar se tiče boja proti raku ali pa spremljanje rakavih obolenj, ker je pokazala ne samo kako je dobro, ampak da ima Slovenija eno največjih umrljivosti rakavih bolnikov znotraj OECD-ja. Tudi to je podatek, ki pušča marsikoga, da se vpraša zakaj.</p>
               <p>Pa tudi to, gospod spoštovani državni sekretar, govoriti o bruto bruto plačo z Ameriko. Niste povedali koliko je neto. Verjetno Američanom ostane 40.000 ameriških dolarjev od 49.000, našim pod 40.000 ostane morda 23.000. To je realnost. Lepo je povedati bruto bruto in lepo je povedati tudi neto. Želodce pa imamo vsi enake in želje in življenje gre naprej.</p>
            </sp>
            <sp who="TrčekFranc">
               <speaker>PREDSEDNIK DR. FRANC TRČEK:</speaker>
               <p>Hvala, gospa Dimic. Kolegica Muršič, izvolite.</p>
            </sp>
            <sp who="MuršičBojana">
               <speaker>MAG. BOJANA MURŠIČ (PS SD):</speaker>
               <p>Hvala lepa za besedo. Po vseh teh slabih štirih urah razprave sploh ne vem kaj še dodati, da bomo v bistvu prišli do tega zaradi česar smo danes tukaj. Da bi privabili ljudi oziroma mladino in tudi starejše, da ostanejo v našem zdravstvenem sistemu, da ne odhajajo. Danes se sprašujem za tem omizjem ali smo res po štirih urah razprave to dosegli. Če smo, še naslednjih štiri oziroma osem ur sedim tukaj.</p>
               <p>Bilo je v začetku govora o tem, da bi se morali vsi deležniki usesti skupaj in se dogovoriti kaj si želimo. Moram reči, da to poslušam že peto leto, odkar sem v Državnem zboru, in me resnično zanima ali se res ne da usesti skupaj in se dogovoriti kaj si želimo. 290 pisem v dobrem imenu bi naj bilo tudi izdanih v letošnjem letu oziroma podpisanih s strani Zdravniške zbornice. Tudi tu bi bilo zelo zanimivo ali se kar po defoltu? vsem podpiše, ali so kakšni kriteriji, da vidimo kje smo.</p>
               <p>Dotaknila se bom tudi še enega od gostov, ki je navedel, da je šlo 138 milijonov za čakalne dobe. Moram javnost o tem informirati, da 138 milijonov ni bilo za odpravo čakalnih dob, ampak za sanacijo javnih zdravstvenih zavodov. Da ne bo tu zavajanja, kajti če bi šlo 138 milijonov za čakalne dobe, danes ob takih čakalnih dobah, o katerih sploh nimamo konec koncev seznama, kako so, tega resnično ne bi smelo biti tako velikega kot ga imamo danes.</p>
               <p>Res pa je, da imamo v proračunu letos 8,5 milijonov za odpravo čakalnih dob. V letošnjem proračunu za prihodnje leto in upam, da bodo ta sredstva porabljena za namen odpravljanja čakalnih dob in da se bodo čakalne dobe resnično skrajšale, kajti to, kar smo zasledili v preteklem tednu, da se čakalne dobe še kar povečujejo, ukrepov pa ni, me izjemno žalosti.</p>
               <p>Če se dotaknem zdravstvene nege. Delo diplomiranih medicinskih sester, tehnikov zdravstvene nege, bolničarjev je izjemno zahtevno, težko. Kot smo rekli dela se 24 ur na dan v turnusih. Pa ni samo to, da je težko delo. Tukaj so potrebne tudi tako druge odlike vsakega posameznika, kajti takšno delo ne more opravljati vsak. Potrebni so tudi moralne in etične norme. Ampak tega tudi vsak nima in ni sposoben opravljati.</p>
               <p>Zakaj je stanje in pomanjkanje kadrov tako veliko? Rekla bom, da sem najprej začela pri pripravi na to sejo, pogledati na Zavod za zdravstveno zavarovanje koliko imamo brezposelnih teh struktur ljudi na zavodu prijavljenih. Ko še narediš še naslednjo analizo, hitro ugotoviš, da gre to za trajno nezaposljiv kader, da so invalidi in osebe z zdravstvenimi omejitvami za delo v tem poklicu. Med njimi so pa po vsej verjetnosti tudi najde takšen, ki pač nima tistega pravega čuta za opravljanje tega poklica.</p>
               <p>Mogoče bi v samem šolskem sistemu bilo potrebno prej narediti neko selekcijo, da se za to ne bi odločali. Povedala vam bom odkrito. Iz mojih lastnih izkušenj. Hči sem peljala takrat, ko se je odločala, to je že kar nekaj časa, na informativni dan, ker se mi je pač zdelo, da so medicinske sestre fajn, tako delo je, potrebe so se pokazale, službo bo lahko dobila. Pa vam bom hitro rekla, da ko sva prišli ven, je rekla, da naj jo v to ne silim, ker ni zato. Sva hitro končali. Rekla sem, da sem ji samo želela dobro, da se ji poklic predstavi. Mislim, da na takšen način hitro vidiš kdo je za neko zadevo za opravljati, nekdo pač tudi ni.</p>
               <p>Pomanjkanje kadrov, o katerem danes govorimo. Žal je ta ZUJF naredil svoje. Pa ne samo ZUJF, tudi management bolnišnic, ki ni vlagal vsa ta čas v razvoj kadrov v zdravstveni negi. Treba je izpostaviti, da ZUJF, ki je veljal, ki je bil v prvotnem mišljenju mišljen samo za dobri dve leti, takrat ni bilo zaposlovanja, ni bilo razvoja kadrov, nagrajevanja ni bilo, izplačevanja ni bilo in dejansko se tukaj veliko ljudi ni odločalo oziroma mladih, se ni odločalo za ta poklic. Danes še vedno vsi delajo v izjemno težkih pogojih. Pa tudi gre na enem mestu razumeti tiste, ki odhajajo v tujino na manj obremenjujoča dela, kjer zaslužijo enako ali pa mogoče kakšen evro več. Ampak vam povem, da marsikateri, ki gre v tujino, se kar hitro tudi vrne, kajti tudi v tujini, konkretno lahko govorim o Avstriji, ni vse tako kot se v začetku sveti. Se vrnejo nazaj v domače delovno okolje in potem za malo manjši denar, ampak so v domačem okolju, s svojo družino, nimajo stroškov in vsega ostalega.</p>
               <p>ZUJF je bil izredno nevaren za področje zdravstva. Ogrožal je tako paciente in zaposlene. Posledice pa še prihajajo. In danes smo tukaj. Nimamo kadra, ljudje se ne odločajo za zaposlitev v tej branži. Moramo pa se zavedati, da postajamo starajoča se družba in teh ljudi in tega kadra bomo potrebovali iz leta v leto več. Zato bi morali narediti atraktiven, zanimiv, ne da toliko govorimo z negativne plati o tem poklicu.</p>
               <p>Slišala sem tudi danes iz razprav, da smo za vse krivi politiki. Sedaj ne vem. Kolikor sem lahko tukaj kot politik, kriva sem lahko, če sprejemam oziroma ne sprejemam ustrezne zakonodaje. Toliko da. Ampak da bom pa jaz kriva zato, da mi kader odhaja, pa v bistvu ne vem, če si lahko naložim to breme na svoja ramena.</p>
               <p>Vem, da bomo morali na tem področju zdravstva narediti še bistveno več.</p>
               <p>Govora je bilo danes tudi o mreži. Neka mreža sigurno obstaja, ampak ta je zastarela, neoptimalna, razdrobljena. Žal pa ta vpliva tudi na varnost in kakovost zdravstvenih storitev, ki pa tudi ni skladna danes več s potrebami. Stvari se spreminjajo. Tako kot sem rekla, ljudje se staramo, postajamo starajoča se družba. Pa tudi to je treba poudariti, ker sem pač omenila management. Javni zdravstveni zavodi še vedno delujejo po zastarelem principu Zakona o javnih zavodih in tudi ta ni ustrezen in sprememb je še in še.</p>
               <p>Sedaj pa se bom samo še dotaknila ene zadeve, ki me je predsedujoči, bom rekla, mogoče malce izzval ali pa tudi ne, v zvezi z enim amandmajem, ki smo ga pač vložili Socialni demokrati. Navedel je, da so bile nepredvidljive žlabundre. Mislim, ne vem kakšen izraz je to. Dobro naj bo sedaj slovenski ali gor ali dol. Zgleda, da sem bila izpostavljena takrat, ko sem vložila amandma pri Zakonu o zdravstvenem varstvu in zdravstvenem zavarovanju, saj tako menim in glede na to, da me je predsedujoči izpostavil, mislim, da ta naš predlog, ki smo ga podali gre v pravo smer, je bolj solidaren in pravičen. Mogoče sem bila zaradi tega tu izpostavljena.</p>
               <p>Absolutno moram reči, da si ne zatiskam oči. V zdravstvu so potrebne spremembe in enostavno mi bomo morali sprejeti ustrezne zakonske podlage, da se bo ta sistem začel spreminjati, ampak takšne zakonske podlage, ki bodo pozitivne oziroma v prid pacientov. Absolutno vključno morajo biti ustrezni delovni pogoji za medicinski kader.</p>
               <p>Veliko bi se še dalo povedati, vendar mislim, da po štirih urah je že bilo izčrpanega kar precej. Hvala lepa.</p>
            </sp>
            <sp who="TrčekFranc">
               <speaker>PREDSEDNIK DR. FRANC TRČEK:</speaker>
               <p>Hvala. Žal moram replicirati, kolegica. Prvič, žlabundra je lepa beseda. Lahko je pogosta v Beli Krajini. Lahko je prevedem: neprebavljiva enolončnica, ker vsak, ki pride mimo malo notri nameče.</p>
               <p>Drugo se je nanašalo na zgodbo bolj prejšnjega mandata. Karkoli je Združena levica Levica predlaga, ste takrat vi, ki ste kot dolgoletno obvladovali Ministrstvo za delo, družino, socialne zadeve in enake možnosti. Vsak naš predlog ste tako zamandmirali, da je bil dejansko bolj disfunkcionalen, konfuncionalen. Upam, da bo kdaj kdo iz tega doktorat naredil. Sedaj pa kolega Pojbič, izvolite.</p>
            </sp>
            <sp who="PojbičMarijan">
               <speaker>MARIJAN POJBIČ (PS SDS):</speaker>
               <p>Hvala, spoštovani predsednik. Danes res ne bom dolg, ker mislim, da je bilo danes veliko pomembnih stvari povedanih. Moram pa reči, da ta zadnja razprava ali pa predzadnja razprava gospe Muršič, pa mislim, da je izven vsakega konteksta, ker človek, ki je praktično v vsaki vladi sedel v tem Državnem zboru, vse take neumnosti klati tu notri, pa ni več za poslušati. Ker poglejte, ena stvar, ki se mi zdi pomembna. Mislim, da je cilj Slovenske demokratske stranke, ko sklicujemo te seje, da opozarjamo na probleme, ki so evidentni. Mi tukaj ne govorimo na pamet, ne razpravljamo na pamet, ampak podkrepimo z argumenti. Mislim, da je to prav in edino pošteno. Zato sedimo v Državnem zboru. In tukaj čisto vsi poslanci, ki sedimo tukaj notri, ne glede na to kdo je v kateri stranki, bi morali danes v takih situacijah, ko gre za paciente, ko gre za problem sistema stopiti skupaj in pritisniti na Vlado, da hitro, kakovostno in kvalitetno poišče ustrezne rešitve. To naj bi bila naša skupna naloga. In ne se pogovarjati kdo je v kateri stranki. So pa stvari, za katere pa je logično, da sam kot poslanec moram opozoriti. Če si ti v petih ali šestih vladah notri in sedaj nakladaš kaj je narobe, potem resnično ne razumem. Ali mi živimo v vzporednem svetu ali nekateri drugi živijo v vzporednem svetu?</p>
               <p>Ker poglejte, ena stvar, ki se mi zdi pomembna. Mislim, da je cilj Slovenske demokratske stranke, ko sklicujemo te seje, da opozarjamo na probleme, ki so evidentni. Mi tukaj ne govorimo na pamet, ne razpravljamo na pamet, ampak podkrepimo z argumenti. Mislim, da je to prav in edino pošteno. Zato sedimo v Državnem zboru. In tukaj čisto vsi poslanci, ki sedimo tukaj notri, ne glede na to kdo je v kateri stranki, bi morali danes v takih situacijah, ko gre za paciente, ko gre za problem sistema stopiti skupaj in pritisniti na Vlado, da hitro, kakovostno in kvalitetno poišče ustrezne rešitve. To naj bi bila naša skupna naloga. In ne se pogovarjati kdo je v kateri stranki. So pa stvari, za katere pa je logično, da sam kot poslanec moram opozoriti. Če si ti v petih ali šestih vladah notri in sedaj nakladaš kaj je narobe, potem resnično ne razumem. Ali mi živimo v vzporednem svetu ali nekateri drugi živijo v vzporednem svetu?</p>
               <p>Kar se pa tiče samega zdravstvenega sistema, pa spoštovani gospe in gospodje, mi imamo zdravstveni sistem, ki je zdravstveni sistem v narekovajih in imamo vzporedni zdravstveni sistem. Tisti pa deluje na koruptivni ravni do zgornje meje. In tisti uničuje vse to, kar se mi tukaj pogovarjamo, ker enostavno kdorkoli pride na pozicijo, do sedaj še ni prišel taki človek ali pa takega ne spustijo gor, tisti, ki iz ozadja kadrirajo, da bi lahko naredil red. Vsak ima že skorajda, da ne bom rekel, napako. Ali so mu nekdaj že nekaj ponudili, da ga za nekaj držijo. In zaradi tega potem ne more nobene pomembne stvari izpeljati. To je ta vzporedni zdravstveni sistem, o katerem se pogovarjamo. In vem, da vsi, ki sedite notri, to veste. Niti eden ni izmed vas ni rekel, da temu ni tako. Je tako. Dokazano je tako.</p>
               <p>Sedaj mi vi povejte samo eno stvar. Kakšen je javni zdravstveni sistem, kjer nekdo, ki ima denar, lahko pride jutri na vrsto. Tisti, ki je pa na minimalni plači, pa čaka po tri leta. Je to za vas javni zdravstveni sistem? Dajte mi, gospod državni sekretar, razložiti. In ne mi več govoriti o javnem zdravstvenem sistemu, ker mi gre na bruhanje, ker je daleč od resnice. Ta javni zdravstveni sistem velja samo za privilegirance in tiste, ki jim gre dobro. Pa tisti, ki ima morda malo sreče, da pridejo pravočasno na vrsto. Se opravičujem. Oprostite.</p>
               <p>Ta medklic sedaj o koncesijah. Bi vprašal po zdravi pameti tistega, ki je to izjavil. Dobro bi bilo, da bi vedel, kaj pomenijo pravzaprav koncesije in kaj koncesije rešujejo v tem zdravstvenem sistemu. Pojdite vprašati ljudi. Pojdite vprašati paciente na podeželje. Sedaj imam problem v Sladkem vrhu, ker se moramo maksimalno truditi, da sploh dobiš zdravnika. In če ne bi imeli v Sladkem vrhu zdravnika, bi morali vsi hoditi v UKC Maribor in gospe in gospodje, ki so stari 80 ali pa več let, praktično imaš dvakrat avtobus na dan od tam in v Maribor, nimaš vlaka, nimaš nobenega prevoznega sredstva, mladi so v službah, kako naj ti ljudje pridejo do zdravstvene oskrbe? To mi povejte. Če ne bi bilo koncesij, bi bilo stanje takšno, kot sem rekel. In ne bi govoriti o koncesijah, ker nimate pojma za kaj se gre. Tisti, ki blebetate oslarije, neumnosti in me sedaj spravljate ob živce. Če boste ljudi vprašali, meni je to pomembno, kaj meni ljudje povedo, kaj meni pacienti povedo, to je zame bistveno. In vprašajte kdo ni zadovoljen s koncesionarjem. Najdite mi ljudi. Poglejte koliko pa ni zadovoljnih z javnim zdravstvenim sistemom. Saj pravzaprav so koncesionarji sestavni del javnega zdravstvenega sistema, tako da ne bo kdo napačno razumel. Ampak poglejte, ko gledaš ti zdravstvene zavode in na drugi strani gledaš koncesionarje, kakšna je razlika in kako funkcionira on in kako funkcionira ta glomazni sistem, ker ni notri nobene pametne organizacije. Glejte, če bi mi organizirali sistem tako kot je potrebno, če ne bi bilo tega vzporednega zdravstvenega sistema v naši družbi, verjemite mi, da bi bilo marsikatero vprašanje zelo enostavno in hitro rešeno. Ampak pač ne gre. Očitno ne gre, ker nekomu gre to na roko. Tistemu, ki ima prislonjen piskrček. In ko boste ugotovili tisti, ki imate vajeti v svojih rokah, da je treba te piskrčke potrgati stran, bo življenje drugačno. Boste lažje delali, boste bolj kvalitetno delali. Noben vam ne bo podiral razpisov. Da ti nekdo podere razpis zato, da lahko po drugi liniji spravi notri zdravila po isti ceni in ne po tej ceni, ki bi jo moral dati po razpisu. Ali ste se kdaj vprašali zakaj je to in kdo to počenja? Seveda logično. Pa tudi ne z veliko količino, pa vedno znova in znova neko količino spravi po stranskem tiru spravi v zdravstveni sistem, ki ga mora pa nekdo plačati za 30 % ali pa več procentov više. In kdo ovira, ko pade? Kdo? Poglejte, kdo je za tistimi ljudmi. To so tisti vzporedni gospodje, o katerih govorim, na čelu je najverjetneje zelo znani gospod, ki ga vsi poznamo, ki je celo življenje kontroliral od kar je stari Udbovec kontroliral cel zdravstveni sistem. Ne bom sedaj govoril o imenu in priimku, ker znate skupaj stopiti, ko je treba postaviti. Saj veste o čem govorim.</p>
               <p>Če boste ljudi vprašali, meni je to pomembno, kaj meni ljudje povedo, kaj meni pacienti povedo, to je zame bistveno. In vprašajte kdo ni zadovoljen s koncesionarjem. Najdite mi ljudi. Poglejte koliko pa ni zadovoljnih z javnim zdravstvenim sistemom. Saj pravzaprav so koncesionarji sestavni del javnega zdravstvenega sistema, tako da ne bo kdo napačno razumel. Ampak poglejte, ko gledaš ti zdravstvene zavode in na drugi strani gledaš koncesionarje, kakšna je razlika in kako funkcionira on in kako funkcionira ta glomazni sistem, ker ni notri nobene pametne organizacije. Glejte, če bi mi organizirali sistem tako kot je potrebno, če ne bi bilo tega vzporednega zdravstvenega sistema v naši družbi, verjemite mi, da bi bilo marsikatero vprašanje zelo enostavno in hitro rešeno. Ampak pač ne gre. Očitno ne gre, ker nekomu gre to na roko. Tistemu, ki ima prislonjen piskrček. In ko boste ugotovili tisti, ki imate vajeti v svojih rokah, da je treba te piskrčke potrgati stran, bo življenje drugačno. Boste lažje delali, boste bolj kvalitetno delali. Noben vam ne bo podiral razpisov. Da ti nekdo podere razpis zato, da lahko po drugi liniji spravi notri zdravila po isti ceni in ne po tej ceni, ki bi jo moral dati po razpisu. Ali ste se kdaj vprašali zakaj je to in kdo to počenja? Seveda logično. Pa tudi ne z veliko količino, pa vedno znova in znova neko količino spravi po stranskem tiru spravi v zdravstveni sistem, ki ga mora pa nekdo plačati za 30 % ali pa več procentov više. In kdo ovira, ko pade? Kdo? Poglejte, kdo je za tistimi ljudmi. To so tisti vzporedni gospodje, o katerih govorim, na čelu je najverjetneje zelo znani gospod, ki ga vsi poznamo, ki je celo življenje kontroliral od kar je stari Udbovec kontroliral cel zdravstveni sistem. Ne bom sedaj govoril o imenu in priimku, ker znate skupaj stopiti, ko je treba postaviti. Saj veste o čem govorim.</p>
               <p>Jani, prosim, ti nisi pravi sogovornik.</p>
               <p>Še enkrat. Bom zaključil, ker sem rekel, da ne bom dolg in me je sedaj malo zaneslo zaradi teh, takih in drugačnih razprav. Mislim, da je naš skupni cilj samo eden in tisti je, da naredimo čisto vse, da bo javno zdravstvo v resnici postalo pravo javno zdravstvo in dostopno vsem. To mora biti naš skupni cilj. In na probleme, če jih v Slovenski demokratski stranki opozarjamo, potem mislim, da to v nekem demokratičnem sistemu ne more biti narobe. Vsi pa, ki sedimo tukaj notri pa se moramo zavedati, da če smo mi sklicali sejo Odbora za zdravstvo, je nismo sklicali brez argumentov. In danes nihče ne more reči, da ni dosti argumentov. Dovolj jih je. Samo ali se bomo z njimi soočili na pravi način, odgovorno, to pa je drugo vprašanje. In ali si to želimo ali pa ne. Mi v Slovenski demokratski stranki si to želimo, da so na prvem mestu pacienti, da so na prvem mestu medicinske sestre, da so na prvem mestu zdravniki, da je na prvem mestu vse osebje, ki je zaposleno in da je to sistem, ki ga lahko država zdrži. To je temeljno vprašanje in o tem se moramo pogovarjati. O tem je prav, da se pogovarjamo. Če bo treba, bomo sklicali še deset sej ali pa vsaki teden eno, če želite, dokler se tukaj ne bo nekaj premaknilo. Mogoče bo tu in tam mogoče prišel tudi minister na kakšno sejo, če bodo zelo pogoste seje. Hvala lepa.</p>
            </sp>
            <sp who="TrčekFranc">
               <speaker>PREDSEDNIK DR. FRANC TRČEK:</speaker>
               <p>Hvala, kolega Pojbič. Letos in naslednje leto nas čaka obilica dela. Kolega Nemec, izvolite.</p>
            </sp>
            <sp who="PavšičRobert">
               <speaker>ROBERT PAVŠIČ (PS LMŠ):</speaker>
               <p>Predsednik, prosim za intervencijo glede očitne kršitve druge alineje 75. člena. Sedaj govornik niti z eno besedo ni omenil zdravstvene nege, ampak je ves čas govoril o zdravstvenem sistemu. Prosim, da se držimo dnevnega reda, kjer točka govori »Pomanjkanje kadra v zdravstveni negi v slovenskih bolnišnicah.« Niti ene besede govornik ni namenil tej problematiki, ampak samo nekaj udrihal nasplošno.</p>
            </sp>
            <sp who="TrčekFranc">
               <speaker>PREDSEDNIK DR. FRANC TRČEK:</speaker>
               <p>Poglejte, podobno je tudi drugi razpravljavec oziroma tretji razpravljavec kolega Lenart šel zelo v širino. Lahko se striktno držimo ozko, pa boste spet vsi noreli, podobno kot ste noreli, ko je sem rekel kolegom iz NSi-ja, da naj malo dopolnijo kak sklic. Tako da zelo radi rečete, demokratične prakse v hramu demokracije Franc Trček ni oblikoval. Oblikovali so jo neki drugi. Ne bom rekel, kar imam na koncu jezika sedaj. Me en gleda, ki ga mogoče bolj spoštujem kot si on misli. Kolega Nemec, izvolite. Bodite za vzgled kot <gap n="..."/> Hvala.</p>
            </sp>
            <sp who="NemecMatjaž">
               <speaker>MATJAŽ NEMEC (PS SD):</speaker>
               <p>Hvala za besedo, predsednik. Spoštovani predstavniki Vlade ter seveda spoštovani vabljeni! Resnično bom od mojih predhodnikov najkrajši do sedaj. Ampak moram resnično opozoriti na nekatere paradokse, ki se pojavljajo v tej razpravi, v kateri sem tudi glede na zasedbo, dokaj začuden, da nismo obesili na večji zvon tisto, kar se dogaja nekje na zahodu.</p>
               <p>Dovolite mi, da začnem z vsemi dobrimi stvarmi, ki so bile izpostavljene. Predvsem govorim o novih kadrovskih standardih in normativih. Govorimo o štirih delovnih skupinah, ki delujejo, zato da bi v čimkrajšem možnem času v sklopu z novo kolektivno pogodbo redefinirali tisto, čemur danes rečemo deficitarni poklic in temu je resnično tako. In ravno paradoks moje razprave, ki bo zelo kratka, se nanaša na tisto, kar se dogaja na najbolj zahodni bolnišnici. Govorim o Splošni bolnišnici dr. Franca Drganca Nova Gorica v Šempetru. Govorimo v petih ali šestih urah o tem kako nam primanjkuje kadra. Oprostite nekoliko bolj ljudskemu izražanju, kaj hudiča se pa dogaja tukaj, ko bomo čez noč odpustili več kot 10 % zaposlenih ljudi. To je več kot 10 %. Zanima pa me komentar Ministrstva za zdravje. Zanima me ali so bile te prakse že uporabljene kje drugje? 10 % zaposlitev se bomo odrekli zaradi sanacije, ki naj bi trajala pet let. Kljub temu z vsem dolžnim spoštovanjem do preteklega leta te iste ekipe, ki je znala in to moram poudariti, sanirati izolsko bolnišnico, za kar gredo vse pohvale, ampak zanima me ali so bile porabljene iste metode. Kajti kolikor je meni znano in tukaj sedi nekdanji predsednik sveta izolske bolnišnice, ni bilo tam uporabljenih tako trdih praks. Predvsem se naslavlja z novimi programi, ki bodo trajnostni, ki bodo vzdržni, ne pa z odpuščanjem. V kolikor je to rešitev v zdravstvu, potem dajmo odpustiti polovico in bomo takoj sanirali v roku dveh let vsako bolnišnico.</p>
               <p>Mogoče so moje besede nekoliko trše, ampak trše so zaradi tega, ker se nihče na to ne odziva. Ne politike, oprostite, z vsem dolžnim spoštovanjem, ne delavci in če temu ni tako naj me kdo popravi. Zaenkrat tega nisem zasledil, da bi se kdorkoli vznemirjal, če bo ta bolnišnica čez noč izgubila 130 ljudi. Ali je res temu tako? Zanima me komentar ali je to res edini način.</p>
               <p>Po besedah pristojnih je resnično delež realizacije te bolnišnice nekoliko med najnižjimi. Resnično je ta bolnišnica v rdečih številkah, čez 10 milijonov, mislim, da že okoli 16 milijonov. In res je, da ni edina bolnišnica, ki se je znašla v taki situaciji, ampak moje vprašanje pa je ali bo edina bolnišnica, ki bo reševala svoje težave z odpuščanjem več kot 10 % zaposlenih. Mislim, da je to vprašanje na mestu v danih okoliščinah. Torej, z vso dobro voljo, z vsemi resnimi opozorili, z vso treznostjo, bom svojo razpravo zaključil s tem. Hvala lepa.</p>
            </sp>
            <sp who="TrčekFranc">
               <speaker>PREDSEDNIK DR. FRANC TRČEK:</speaker>
               <p>Hvala, kolega Nemec. Državni sekretar se bo takoj odzval. Izvolite.</p>
            </sp>
            <sp who="PliberšekTomaž">
               <speaker>DR. TOMAŽ PLIBERŠEK:</speaker>
               <p>Hvala, predsednik. Zelo kratek bom na vprašanje gospoda poslanca. O kadru, o katerem ste govorili, ne bo odpuščen. V bistvu gre za to, da kvota kadra, ki ste ga omenjali, pomeni v plačni masi približno 1,8 milijonov na letni ravni. To pomeni, da se bo novi direktor zatekel k ukrepom, širitvi program in podobno. Kader zagotovo ne bo odpuščen. Hvala lepa.</p>
            </sp>
            <sp who="TrčekFranc">
               <speaker>PREDSEDNIK DR. FRANC TRČEK:</speaker>
               <p>Razpravo je še želel kolega Lenart. Tukaj imamo zapisano kratko. Izvolite.</p>
            </sp>
            <sp who="LenartJože">
               <speaker>JOŽE LENART (PS LMŠ):</speaker>
               <p>Hvala lepa. Res težko meni pade takšna seja, ko predlagatelj nekako nerealno predstavi problematiko oziroma jo bistveno potencira. Seveda si želi slišati v razpravi le tisto, kar si želi slišati. Danes sem veliko več slišal ostalega, predvsem od državnega sekretarja dr. Tomaža Pliberška. Vesel sem tudi, da se je v razpravo vključil gospod Peter Pogačar in s tem smo dobili neko realno sliko tudi z druge strani. Prav opazoval sem tudi današnje goste, ko sta govorila, da se veliko strinjate s tem. Bistveno je v tem, da se ves čas pogovarjate in to ste tudi v javnosti izjavili, da toliko kot se ta Vlada pogovarja, se ni še doslej nobena. To je tisto. Kup enih ukrepov je že bilo izvedenih in se tudi marsikaj pripravlja, kar je bilo danes tu izrečeno.</p>
               <p>Moram se dotakniti samo še enkrat tega ZUJF-a, ker je bilo ravno takrat v tistem obdobju zavrnjenih veliko kadra – medicinskega, srednjega in tudi diplomiranih sester, ker se je varčevalo. In ti kadri so se takrat zaposlili v drugih dejavnostih. In tisti manjko nas bo šele udaril sedaj, ko bodo te generacije šle v pokoj zadaj pa bo tista luknja in na tisto, kar tudi opozarjate. To je tisto dejstvo. Rekli ste, veliko od vas, da zakaj ne odpravimo tiste ukrepe. Verjetno mislite tisti procent delodajalcev, ki se je takrat zmanjšal za zdravstvo. Seveda kako je sedaj, ko se vse govori, da moramo prispevne stopnje zniževati. Sedaj bi pa to morali zvišati nazaj. To je zelo težko napraviti. Na drugi strani pa takrat, ko so se ti ukrepi izvajali, je bilo postavljeno tudi fiskalno pravilo. Zadeva, ki sedaj tudi onemogoča. Potem boste pa spet rekli, da govorim o drugih zadevah. Vse se nanaša na to. V zdravstvu bi bilo dovolj denarja, če se takrat ta procent ne bi znižal. To je dejstvo. Res pa je, da problematika ni samo na slabih plačah zdravstvenih delavcev tega kadra, medicinskih sester in diplomiranih, ampak je treba iskati nove vire tudi za to področje. Na tem bo treba sigurno nekaj najti. Tudi ostale države na zahodu imajo višje davke kot pri nas in imajo to zadevo urejeno. Bilo je pa tudi rečeno primerjava bruto plače v različnih državah. Pa ne dajmo mešati jabolka in hruške. Ali si je lahko kdo predstavljal to primerjavo nekje, kjer niso ti prispevki že v plači v bruto, se pravi, že plačani. Kaj je s tistimi ljudmi potem v zdravstvu? V Ameriki je ena tretjina ljudi na cesti, ki lahko umrejo. Ali si to želite? Mislim, če je bilo že rečeno, potem pa tudi kontra povejmo.</p>
            </sp>
            <sp who="TrčekFranc">
               <speaker>PREDSEDNIK DR. FRANC TRČEK:</speaker>
               <p>Kolegica Godec je želela še zaključno besedo, ker ni več razpravljavcev. Ali še kdo želi razpravljati? Želite razpravljati? Kolega Möderndorfer.</p>
            </sp>
            <sp who="JankoJaniMöderndorfer">
               <speaker>JANI (JANKO) MÖDERNDORFER (PS SMC):</speaker>
               <p>Hvala lepa. Ne vem zakaj je to tako grozno čudnega. <stage>(pogovarjanje s klopi.)</stage> Pač sem toliko ur čakal, da pridem na vrsto in sem se potem odločil. Tako pač je.</p>
               <p>Danes je bilo zelo veliko govora. Eni ste vmes že ugotavljali, da je tema in vsebina popolnoma skrenila od dnevnega reda in predloga, ki ga je SDS dal. Ampak roko na srce, saj je že v samem gradivu predlagatelj predlagal sklepe, ki nimajo veze s predlagano temo, z naslovom. Če boste pogledali samo zadnji sklep, ki govori: »Odbor za zdravstvo predlaga Vladi Republike Slovenije, da prouči možnost, da bo v prihodnjem študijskem letu razpisanih več vpisnih mest na obeh medicinskih fakultetah.« Kaj imajo medicinske fakultete z zdravstveno nego, sicer ne vem. Je pa res, da se v zadnjem času zelo veliko spoznajo na to, zato bi radi vplivali, kar je bilo vidno tudi na zadnjih dveh sejah tega odbora, ko so imeli veliko za povedati, ko smo razpravljali o zdravstveni negi, čeprav jih tudi približno ni zraven takrat, ko se zdravstvena nega izvaja. Bojim se, da še teoretično ne znajo pravilno pospraviti postelje tako kot je treba, tisti, ki tako veliko govorijo o tem kaj to je, kako to zgleda itd.</p>
               <p>Zakaj to omenjam? Omenjam zaradi tega, ker za slovensko javnost kadar organiziramo takšno razpravo v zdravstveni negi zelo hitro pomešamo hruške in jabolka in ljudje si res predstavljajo, da če bomo več vpisnih mest naredili na medicinski fakulteti, se bo zdravstvena nega izboljšala v slovenskem prostoru. Lepo vas prosim, to ne gre. Nimam nič proti temu predlogu, da se razumemo, samo v okviru neke druge razprave, v okviru neke druge debate, ki bo tudi argumentirano predstavljena in bo imeli tudi neki, kot se radi danes nekateri oglašajo, bom v prispodobi rekel bomo imeli malo več žmohta.</p>
               <p>Za mene osebno pa je pomembno zakaj smo tam kjer smo, kar se tiče zdravstvene nege. Največkrat ste vsi danes omenili plače, da je to eden od temeljev samopodobe. Mislim, da temu ni tako. Je pa seveda to tudi posledica tega, kar bom sedaj rekel. Dolga, dolga leta pravzaprav niti ljudje, ki so opravljali ta poklic ali ga še vedno opravljajo, niso imeli prave pozicije v zdravstvenem sistemu in svoje lastne samopodobe kaj pravzaprav počnejo in komu pravzaprav služijo. Dostikrat so bile stvari obrnjene na glavo. Medicinska sestra, zdravstveni tehnik je mislil, da je pokoren svojemu nadrejenemu v smislu zdravstvenega sistema, zdravstveni dejavnosti, zdravniku, v resnici pa je bil pacientu. Tu so se zamešala hruške in jabolka in temu primerno zgodovinsko gledano je bil to servis zdravniku in ne servis pacientu. Čeprav je v resnici servisiral zdravstveni tehnik, medicinska sestra pacienta. Ves čas. In tukaj se ja zaradi te samopodobe in odnosa tudi sfižil odnos do tega poklica, da je v bistvu podrejen in kakor hočete slišati tudi manj vreden. Manj vreden. Zakaj to dvakrat ponavljam in poudarjam. Zaradi tega, ker se je to potem to odrazilo tudi v plačnem sistemu, ko se ta postavljal. Navsezadnje vsi vemo kdo je nazadnje zakoličil plačni sistem in če bomo šli pogledati razprave kakšne so potekale in kakšne so bile takrat, ko so se postavljali zadnji količniki. Gospod Virant je bil oče plačnega sistema in vemo točno kaj je takrat bilo in kaj je bilo pomembno. Ne to ali bo ta poklic primerno ovrednoten znotraj svojega sistema, ampak se je primerjal z nekimi drugimi poklici, ki niso primerljivi. In temu primerno seveda je preprosto ta kader ostal zelo slabo plačan. Potem so sledili popravki, ki so bili minimalistični, s takšnimi in drugačnimi bajpasi, urinki in v resnici razmerja so se preprosto podrla. Podrla so se na eni strani znotraj samega kadra, potem so se podrli znotraj poklicev in potem še vertikalno znotraj zdravstvenega sistema v odnosu do nosilca zdravstvene dejavnosti od zdravnika in navzdol.</p>
               <p>Preprosto danes nimamo več normalnega sistema. In ko nekaj sfižiš, potem pride še kriza in udariš gor z ZUJF-om, potem pa si dal pečat celi zgodbi. Dragi moji, vsak ekonomist ve, da takrat, ko nekaj furaš slabo deset let in spraviš do absurda, preprosto čez noč tega več ne moreš popraviti. Ne moreš. Rabiš vsaj pol toliko časa, da spraviš na nulo in potem še neznano koliko časa, da spraviš na višji nivo.</p>
               <p>Takšne seje, kot jih imamo danes, oprostite, ob tem, da ste vsi polnih ust in govorite hvalevredno o tem poklicu, saj ne vem kdo ga je kdaj v tej smeri opravljal v življenju na naši strani, se bojim, da s tem prinašamo kvečjemu slabši odnos do tega poklica. Tisti, ki danes gledajo to sejo, se sprašujejo zakaj bi sploh šel v takšen poklic oziroma moj otrok v takem poklicu zagotovo ne bo delal in jaz mu niti svetoval ne bom. Niti ga vzpodbujal ne bom, da bi delal v tem poklicu. Ker v tem poklicu, gledam zadnje tri, štiri leta, same izredne nujne seje, kjer je vse fuč in vse narobe. Mimogrede danes smo tudi slišali, da je zdravstveni sistem propadel, da je konec, da ga ni več. Še celo krivca smo dobili za to. Ampak vehamentno, to se pač izreče, ker se to preprosto lahko reče, ker se nobenemu ne bo nič zgodilo. Kakšne delamo pa pogled in dajemo na nek način sporočilo ljudem. Koga to briga v tej družbi? Nepomembno. Važno da me bo sosed pohvalil, da sem nekaj dobro povedal na televiziji. Prav je, da si jim tako povedal. Oprostite, na ta način delamo več škode kot koristi čimerkoli.</p>
               <p>Danes sem celo slišal očitek, da so bili gostje malo preveč rezervirani in da bi morali bolj tolči po tej Vladi. Te gostje so že večkrat povedali ene in iste stvari in če mene vprašate se jim zdi že trapasto hoditi na te seje. Ne vedo komu to govorijo, ker ponavljajo eno in isto. Pojdite pogledati magnetograme. Ene in iste stvari poslušamo tukaj.</p>
               <p>Se strinjam. Rekel bom naslednje, da ne boste narobe razumeli. Opozicija je zato tukaj, da non stop opozarja in kritizira in ima pravico tudi sklicevati seje in ima pravico opozarjati, hoditi ven s številkami in nenazadnje, naj govorijo sicer meni, da jim gre za ljudi in za ne vem koga še vse, gre pa jim za pozicijo in moč. To so fakti, ker hočejo preprosto prepričati, da oni so tisti, ki bi pa boljše naredili. Bojim se oziroma ne bojim se, prepričan sem, da ne bo nič boljše katerakoli politična oblast bo, če bo to delano na takšen način kot se dela tukaj z izrednimi sejami in podobno. Nenazadnje saj smo imeli že štiri leta tudi to oblast. Ali se je kaj izboljšalo za zdravstveno nego v tistem času? V štirih letih. En argument mi dajte. Ne, nič se ni izboljšalo, razen še več koncesij smo imeli in še več prepričevanja v smer kako je nek drug sistem boljši. Dober ok, pač razumem. Vsake oči imajo svojega malarja, svoja prepričanja. Ampak govoriti o tem in to, da govorijo spet poslanci v Državnem zboru, da ne bom samo enega imenoval, naj se najde sam, da imamo vzporedni zdravstveni sistem. Moja mama me bo vprašala, oprosti Jani, kaj pa je to en vzporedni zdravstveni sistem. Kaj pa še imamo, če je pa res boljši, bi se pa tam malo zavarovala, če se da. Oprostite, to pač preprosto ne gre temu tako.</p>
               <p>Sicer bi si eni radi želeli ta zdravstveni vzporedni sistem. Samo danes ga klincajo. Paradoks je, ko rečeš, ne maram vzporednega zdravstvenega sistema, ampak ne kritizirajte koncesij, ker so dobre. Kdo to razume? Jaz ne. Da pa je prišlo do tega, pa si je treba priznati neke stvari. Leta 1990 si je spremembo sistema malce vsak po svoje predstavljal. Sedaj se bo pa vse spremenilo, sedaj se bo pa marsikaj lahko počelo, kar se prej ni moglo početi. Ne mi zameriti, ampak bodimo pošteni. Povejmo na glas. Minister je imel diskrecijsko pravico, tudi župani lokalnih skupnosti, da so lahko podeljevali koncesije brez kakšnega prav posebnega razloga, če so se le dogovorili z zavarovalnico, da bo plačala ta program – to je bil eden od pogojev – in tako je temu bilo. Zdravstveni sistem je odšel. To smo že stokrat povedali. In kar je še bolj pomembno, odšel je in pravzaprav niti ne rabijo več koncesij, ker pridejo dobro skozi tudi brez tega. Še več vračajo, ker jim dela škodo, ker sedaj jih nekdo gnjavi kdaj imajo urnik, kdaj imajo to, kdaj bodo delali itd. Dajte prosim. Imej koncesijo, jaz bom delal to kar hočem, ker zob ga bo bolel in v vsakem primeru bo prišel, ker škrbasti ne bodo hodili okoli. Enako se nam bo zgodilo z javnim zdravstvenim sistemom, če bomo tako gledali posplošeno v celoti.</p>
               <p>Še enkrat ponavljam. Meni je zelo pomembno, da razčistimo, ker govorimo o zdravstveni negi. Zdravstvena nega je sestavni del zdravstvene dejavnosti in zato je včasih težko raztrgati in reči, da bomo danes pa samo o tem segmentu govorili. Hočeš in nočeš se dotikaš te teme. Ampak če govorimo o zdravstveni negi, si dajmo eno stvar priznati. Kateri pacient zna povedati kako je ime in kako se piše sestra, ki je skrbela zanj tri tedne, razno da so jo klicali na oddelku Štefka ali Marička ali Marija. Zna pa zelo dobro povedati ime in še celo familijo zdravnika, ki ga je operiral. Ampak brez zamere. Ali je zaradi medicinskih sester kdaj kakšna operacija odpadla, če je zbolela? Nikoli, ker je prišla druga. To je zelo pomembno povedati. In tudi ves proces je normalno tekel. Zato je včasih, vedno sem rekel, da se hočeš zmeniti, saj veste kako je bilo v starem socializmu, a poznaš tistega direktorja, daj ti bo zrihal nek material, ki ga delajo v tovarni, da ga boš prej kupil, ker se ga ne da dobiti, ker je bila dolga čakalna vrsta za kaj dobiti. Ne, nisi rabil direktorja poznati. Ti si moral poznati vratarja ali pa skladiščnika, če si hotel do tistega priti. In enako je zelo pomembno – sam sem bil skozi tiho – tudi v zdravstvenem sistemu. Mene zelo zanima kdo bo takrat, ko bom sam popolnoma nepokreten v resnici res za mene skrbel. Zagotovo ne zdravnik.</p>
            </sp>
            <sp who="TrčekFranc">
               <speaker>PREDSEDNIK DR. FRANC TRČEK:</speaker>
               <p>Ali lahko malo tišine. Dajmo poslušati gospoda Möderndorferja poslušati.</p>
            </sp>
            <sp who="JankoJaniMöderndorfer">
               <speaker>JANI (JANKO) MÖDERNDORFER (PS SMC):</speaker>
               <p>Malo potrpi, saj bom končal, pa boste potem lahko razpredal kakor boste hoteli. Skratka mene zelo zanima takrat ko bom nepokreten katera sestra ali pa tehnik bo do mene prišel in bo skrbel za mene. In zato vedno pravim, vlagaj v celotni sistem in ko urejaš sistem urejaj ga v celoti. Zato se danes pogovarjamo ljudje, ki nimamo vpliva na to kako bo organiziran sistem znotraj zdravstvenega doma in znotraj javnega zavoda bolnišnice. Tam so direktorji. Tam imamo organe kot so sveti zavodov, ampak predvsem direktorji so tisti, ki so odgovorni zato kako tečejo delovni procesi. In ti delovni procesi, oprostite, brez zamere, to velja tudi za vse tiste, ki se tudi profesionalno s tem ukvarjate, nekje še vedno tečejo zadnjih dvajset let popolnoma enako. Ob tem, da so se spremenile diagnostike, da so se spremenili časi, da so se spremenile aparature, da so celo novi ljudje prišli, ampak odgovorni so še vedno tisti, ki so dvajset let furali ene in iste postopke in govorijo naslednje: Če je do sedaj bilo tako dobro, ne vem zakaj ne bi bilo še naprej. V resnici pa vsi vemo, da sistem s tem težimo in nazaduje. Vsaka stagnacija je nazadovanje. In to je ključni problem. Kdo je sedaj tisti, ki te procese lahko pospeši? Minister. Imel jaz rad ali ne, ampak minister za to ni odgovoren. Oprostite, za to pa res ne. To sem govoril v prejšnjem mandatu, to govorim sedaj isto. Za to je odgovoren direktor vsakega javnega zavoda, da organizira delovne procese.</p>
               <p>Skratka mene zelo zanima takrat ko bom nepokreten katera sestra ali pa tehnik bo do mene prišel in bo skrbel za mene. In zato vedno pravim, vlagaj v celotni sistem in ko urejaš sistem urejaj ga v celoti. Zato se danes pogovarjamo ljudje, ki nimamo vpliva na to kako bo organiziran sistem znotraj zdravstvenega doma in znotraj javnega zavoda bolnišnice. Tam so direktorji. Tam imamo organe kot so sveti zavodov, ampak predvsem direktorji so tisti, ki so odgovorni zato kako tečejo delovni procesi. In ti delovni procesi, oprostite, brez zamere, to velja tudi za vse tiste, ki se tudi profesionalno s tem ukvarjate, nekje še vedno tečejo zadnjih dvajset let popolnoma enako. Ob tem, da so se spremenile diagnostike, da so se spremenili časi, da so se spremenile aparature, da so celo novi ljudje prišli, ampak odgovorni so še vedno tisti, ki so dvajset let furali ene in iste postopke in govorijo naslednje: Če je do sedaj bilo tako dobro, ne vem zakaj ne bi bilo še naprej. V resnici pa vsi vemo, da sistem s tem težimo in nazaduje. Vsaka stagnacija je nazadovanje. In to je ključni problem. Kdo je sedaj tisti, ki te procese lahko pospeši? Minister. Imel jaz rad ali ne, ampak minister za to ni odgovoren. Oprostite, za to pa res ne. To sem govoril v prejšnjem mandatu, to govorim sedaj isto. Za to je odgovoren direktor vsakega javnega zavoda, da organizira delovne procese.</p>
               <p>Če bi bili procesi drugačni in tudi danes vsi govorite o tem kako vse sestre in tehniki sedaj vsi bežijo v tujino. Oprostite, večina bi jih rada bila tukaj. Doma, kjer ima svoje kulturne vzorce in navade in nenazadnje ne ve zakaj bi ven bežal. Ampak je seveda lahko denar ena od mamljivih ponudb. Gor ni med in mleko, kjerkoli že pač rečemo gor, v nekaterih drugih državah. Osebno imam kolega, ki že 30 let dela v Nemčiji. Z veseljem se je vrnil. Pa veste kaj pravi; ne bom se vrnil nazaj, ker se bom moral začeti stvari, ki sem jih že pozabil, ki jih ne delamo več, ker jih mi v Nemčiji delamo že popolnoma drugače.</p>
               <p>Hierarhija znotraj zdravstvene nege. Neverjetna. Vprašajte diplomirano medicinsko sestro kakšen ima odnos do bolničarke. Vprašajte vzporedno kako to funkcionira. Tudi to ni v redu. Da ne bomo govorili samo odnos zdravnik sestra. Te stvari ne funkcionirajo in dokler bo ta hierarhični vojaški sistem noter funkcioniral, bodo stvari slabe in bodo tudi odnosi slabi. Diplomirane medicinske sestre, bog ne daj, da govorijo s sestrami, ker to ni njihov nivo. Saj ne, da je povsod tako, ampak tako tudi je. Žal. In to je tisto, kar odvrača ljudi za to, da delajo tudi v tem poklicu. Najprej odnosi, potem zastareli postopki, potem pa na koncu rečejo, da so še zanič plačani. Zakaj pa bi delali? Saj so tako blazne razlike. To so stvari, ki jih je treba urediti.</p>
               <p>Upam, da po tej seji ne bo še nekaj ljudi reklo, da to ni poklic, kjer bi delali, ali pa nekateri, saj smo pa že res tam, kjer bi doma rekli sicer malo drugače, ampak tam kjer ni muh. Grem nekaj drugam in bom delal nekaj drugega. Kar nekaj mojih sošolcev in sošolk sploh ne dela več v tem poklicu, ki jih osebno poznam. Pa ne zaradi tega, ker so slabo plačani, ampak zaradi tega, ker so se preprosto odločili, da to ni več njihov poklic in da niso več poklicani za to delo, kot je danes nekdo na začetku rekel, da je to nekaj za kar si poklican. Žal. Škoda.</p>
               <p>Teh sklepov seveda ne bom podprl. Absolutno ne. Danes bomo imeli še eno sejo po tej seji, kjer bomo razpravljali spet o popolnoma drugi zadevi, ampak podprl pa teh sklepov ne bom preprosto zato, ker ministrstvo ima, da opravi svoje. Konkretnega predloga ni. S temi predlogi namreč ne bomo rešili zdravstvene nege. Zagotovo ne. S temi predlogi sklepov prav nič. Dejstvo pa je, da sam bolj pričakujem od opozicije ali koalicije, prej od stroke, da pride s svojimi zahtevami tam, kjer jim je to mesto, pri usklajevanji skupaj z ministrstvom in prihajajo z rešitvami. To je za mene prava pot. Ker, oprostite, dokler bo politika v Državnem zboru predlagala rešitve, te rešitve so se več ali manj končale prej z nabiranjem političnih točk kot pa z nekimi rešitvami, ki bi izboljšale stanje v zdravstveni negi. Hvala lepa.</p>
            </sp>
            <sp who="TrčekFranc">
               <speaker>PREDSEDNIK DR. FRANC TRČEK:</speaker>
               <p>Hvala, kolega Möderndorfer. Postopkovno. Potem ima kolega Pojbič repliko. Izvolite, kolega Nemec.</p>
            </sp>
            <sp who="NemecMatjaž">
               <speaker>MATJAŽ NEMEC (PS DS):</speaker>
               <p>Hvala, spoštovani predsednik. Tako kot predhodno, kot sva že pokramljala, dajem v razmislek pobudo. Namreč vselej razmišljamo kakšna bo dodana vrednost današnje razprave in današnjega sklica. Zaznati je resnične interpretacije tudi kar se tiče izobraževalnega sistema, ki naj omogoči čim hitrejše in čim kakovostnejše izobraževanje kadrov s področja nege in zdravstva v celoti. Zato je moja pobuda, ki vam jo dajem v razmislek je, da bi v bližnji prihodnosti sklicali sejo odbora oziroma dveh odborov mogoče, tako kot ste vi omenili, šolstva in zdravstva, da bi povabili odgovorne, ki so zadolženi za izobraževalni sistem, kajti nisem prepričan, da imajo vsi prioriteto, da čim hitreje, čim boljše, čim bolj kakovostno izobrazijo kadre, ki nam tako drastično primanjkujejo. Torej v razmislek vam dajem svojo pobudo.</p>
            </sp>
            <sp who="TrčekFranc">
               <speaker>PREDSEDNIK DR. FRANC TRČEK:</speaker>
               <p>Hvala. Jemljem na znanje in jo bomo realizirali. Že v naprej pa lahko rečem, da gre za eno področje, ker hitro ne moreš nekoga kvalitetno izobraziti do nekega stadija, ki ga minimalno potrebuje, da se ukvarja z zadevo. Kolega Pojbič je želel repliko. Izvolite.</p>
            </sp>
            <sp who="PojbičMarijan">
               <speaker>MARIJAN POJBIČ (PS SDS):</speaker>
               <p>Čisto na kratko. Samo eno pojasnilo. Res bom zelo kratek. Ko sem govoril o vzporednem sistemu v zdravstvu, bi samo poudaril, da zame je vzporedni sistem v zdravstvu tisti sistem, ki denar, ki je namenjen v zdravstvenem sistemu za paciente, teče v privatne žepe in na Karibske otoke itd. To je tisti ključni problem in to je tisti vzporedni sistem, o katerem sem govoril. Večina od nas točno ve o čem govorim in kdo so tisti.</p>
            </sp>
            <sp who="TrčekFranc">
               <speaker>PREDSEDNIK DR. FRANC TRČEK:</speaker>
               <p>Hvala, kolega Pojbič. To smo razjasnili. Želi še kdo razpravljati? <stage>(Ne.)</stage> V imenu predlagatelja kolegica Godec želi še zaključno besedo. Mogoče že opredelitev do sklepov že. Izvolite.</p>
            </sp>
            <sp who="GodecJelka">
               <speaker>JELKA GODEC (PS SDS):</speaker>
               <p>Res je kot je rekel kolega Möderndorfer, zadeva se je popolnoma zvodenela tudi na račun koalicije, ki je razpravljala. Vesela sem, da kolega Möderndorfer razpravlja v smislu kaj vse mora Vlada narediti in koalicija in da pričakuje od koalicije, da bo prinesla predloge tudi znotraj ministrstva. Glede na to, da ste, kolega Möderndorfer oziroma ste že tako dolgo na Vladi, bi tudi kaj takšnega pričakovala, da boste pospešeno delali samo na odborih in cinično razpravljali, ker če ne bi bilo tega cinizma, bi vam celo verjela.</p>
               <p>Strinjam se s predlogom kolega Nemca, da se takšna seja tudi skliče in pričakujem tudi od koalicije, da takšno sejo skliče vsaj enkrat, da ne bomo vedno v opoziciji tisti, ker potem, ko predlagamo sklepe, so seveda zavrnjeni pa tudi če so dobri in jih nekateri koalicijski poslanci celo odobravajo.</p>
               <p>Zdi se po vseh teh razpravah, da je v Sloveniji najbolj, da smo tiho, da se vse lepo pomete pod preprogo, da se ljudem govori kako živimo lepo, da se ustvarjajo potem <stage>(nerazumljiva beseda)</stage> vasi, da bodo vsi zadovoljni, tako starejši kot otroci, pa nima tu v bistvu nobene veze ali to drži ali ne. Očitno v Državnem zboru več ne sme nihče govoriti, ker govori samo za kamero in za ljudi. Ne pričakujte pa glede na to izvajanje, da bo opozicija tiho. Nikoli ni bila in tudi ne bo.</p>
               <p>Štiri leta ne odtehtajo 30 let, kolegi. Vesela sem, da smo le imeli ta štiri leta, ko se je marsikaj spremenilo in da ste imeli vi ta štiri leta, da jih lahko danes kritizirate in krivite za vse nezgode in nevšečnosti v tem slovenskem zdravstvenem sistemu in v Sloveniji nasploh ta štiri leta.</p>
               <p>Kar se tiče sklepov. Kot je bilo rečeno zdravstvena oskrba, zdravstvena nega in babištvo vstopata z roko v roki tudi z zdravniškim poklicem, zato so sklepi takšni kot so.</p>
               <p>Zahvaljujem se vsem, ki boste te sklepe podprli. Namreč ti sklepi bodo ali ne prinesli premikov. Zbudili bodo ministra, ki bo ponovno piarovsko nastopil in dejal, da vse to že deluje, tako kot je danes povedal sekretar. Če sklepi ne bodo sprejeti, bomo pač preko poslanskih vprašanj in na drugačne načine prihajali do odgovorov, ki jih danes tudi zahtevamo s sklepi oziroma predlagamo sklepe. Podprli bomo v poslanski skupini vse štiri predlagane sklepe in pa predlagan sklep Levice, s katerim želimo izvršitev sklepov prejšnjih sej, ker tudi menimo, da je prav, da se sklepi, ki se sprejmejo na Odboru za zdravstvo izvršijo na ministrstvu. S tem pa, da je bilo rečeno tudi, da ne samo sklepi, tudi če je kakšna pobuda poslancev izven sklepov, se smatra kot pobuda na ministrstvu, tako da bomo še marsikaj zahtevali od ministrstva. Najlepša hvala.</p>
            </sp>
            <sp who="TrčekFranc">
               <speaker>PREDSEDNIK DR. FRANC TRČEK:</speaker>
               <p>Hvala. Ker ni želje po razpravi, na glasovanje dajem predloge naslednjih sklepov. Glasovali bomo ločeno o vsakem posebej.</p>
               <p>Prvi sklep predlagatelja Poslanske skupine SDS se glasi: »Odbor za zdravstvo predlaga Vladi Republike Slovenije in Ministrstvu za zdravje, da pripravi pregled manjkajočega zdravstvenega kadra v bolnišnicah ter načrt potreb specializacij za naslednjih deset let.«</p>
               <p>Začenjam glasovanje. Glasovanje poteka. Zaključujem glasovanje.</p>
               <p>Kdo je za? <stage type="vote-ayes">(9 članov.)</stage> Je kdo proti? <stage type="vote-no">(9 članov.)</stage>
               </p>
               <p>Ugotavljam, da sklep ni sprejet.</p>
               <p>Na glasovanje dajem drugi sklep istega predlagatelja, ki se glasi: »Odbor za zdravstvo predlaga Vladi Republike Slovenije in Ministrstvu za zdravje, da nemudoma pristopi k pripravi dolgoročne strategije razvoja zdravstvene in babiške nege v Sloveniji.«</p>
               <p>Začenjam glasovanje. Glasovanje poteka. Zaključujem glasovanje.</p>
               <p>Kdo je za? <stage type="vote-ayes">(9 članov.)</stage> Je kdo proti? <stage type="vote-no">(9 članov.)</stage>
               </p>
               <p>Ugotavljam, da sklep ni bil sprejet.</p>
               <p>Na glasovanje dajem tretji sklep istega predlagatelja, ki se glasi: »Odbor za zdravstvo predlaga Vladi Republike Slovenije in Ministrstvu za zdravje, da v roku treh mesecev pripravi javno zdravstveno mrežo in zakonodajo na področju vodenja javnih zdravstvenih zavodov.«</p>
               <p>Začenjam glasovanje. Glasovanje poteka. Zaključujem glasovanje.</p>
               <p>Kdo je za? <stage type="vote-ayes">(7 članov.)</stage> Je kdo proti? <stage type="vote-no">(10 članov.)</stage>
               </p>
               <p>Ugotavljam, da ta sklep ni sprejet.</p>
               <p>Sledi še četrti sklep istega predlagatelja, ki se glasi: »Odbor za zdravstvo predlaga Vladi Republike Slovenije, da prouči možnosti, da bo v prihodnjem študijskem letu razpisanih več vpisnih mest na obeh medicinskih fakultetah.«</p>
               <p>Začenjam glasovanje. Glasovanje poteka. Zaključujem glasovanje.</p>
               <p>Kdo je za? <stage type="vote-ayes">(7 članov.)</stage> Je kdo proti? <stage type="vote-no">(10 članov.)</stage>
               </p>
               <p>Ugotavljam, da sklep ni sprejet.</p>
               <p>Na glasovanje dajem še sklep predlagatelja Poslanske skupine Levica za sklep odbora. Sklep se glasi: »Odbor za zdravstvo poziva Ministrstvo za zdravje, da čimprej najkasneje pa do 15. 1. 2020 realizira vse nerealizirane sklepe 9. nujne seje Odbora za zdravstvo z dne 11. 4. 2019 in o tem poroča Odboru za zdravstvo Državnega zbora.«</p>
               <p>Začenjam glasovanje. Glasovanje poteka. Zaključujem glasovanje.</p>
               <p>Kdo je za? <stage type="vote-ayes">(9 članov.)</stage> Je kdo proti? <stage type="vote-no">(9 članov.)</stage>
               </p>
               <p>Ugotavljam, da tudi ta sklep ni sprejet.</p>
               <p>Zaključujem to točko dnevnega reda in 20. nujno sejo Odbora za zdravstvo. Vsem skupaj se prav lepo zahvaljujem. Rad bi na koncu rekel, da se počutim po toliko in toliko sejah bistveno kaj bolj pameten in da smo prišli do nekih odgovorov, kar je odgovornost politike, ampak nekako ugotavljam, da tega žal ne morem reči. Ob 19.00 nadaljujemo z 21. nujno sejo Odbora za zdravstvo. Vsem tistim, ki se je ne bodo udeležili pa želim prav lep večer. Hvala.</p>
               <stage type="time">Seja je bila končana 9. decembra 2019 ob 18.44 uri.</stage>
            </sp>
         </div>
      </body>
   </text>
</TEI>
