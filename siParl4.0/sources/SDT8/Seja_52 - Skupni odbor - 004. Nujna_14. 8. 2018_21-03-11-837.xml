<root>
<h5 class="label"><span>Vsebina zapisa seje</span></h5><div align="center">
<p><b><font size="4">REPUBLIKA SLOVENIJA</font></b><br/>
<b><font size="4">DRŽAVNI ZBOR</font></b><br/>
<br/>
<b><font size="4">SKUPNI ODBOR</font></b><br/>
<br/>
<b><font size="4">4. nujna seja</font></b><br/>
<br/>
<b><font size="4">(14. avgust 2018)</font></b></p></div><br/>
<b><font size="4">Sejo je vodil Rudi Medved, predsednik Skupnega odbora.</font></b><br/>
<b><font size="4">Seja se je začela ob 11. uri. </font></b><br/>
<br/>
<b><font size="4">	PREDSEDNIK RUDI MEDVED: </font></b><font size="4">Članice in člane Skupnega odbora, vse povabljene in ostale navzoče prav lepo pozdravljam! Dovolite mi, da začnem 4. nujno sejo Skupnega odbora.</font><br/>
<font size="4">	Obveščam vas, da sta zadržani in se seje ne moreta udeležiti naslednji članici odbora: Nada Brinovšek in Jelka Godec. Na seji kot nadomestne članice in člani sodelujejo naslednji poslanci: Nataša Sukič namesto Violete Tomić, Bojana Muršič namesto Soniboja Knežaka, Jožef Horvat namesto Ljudmile Novak, Franci Kepa namesto Dejana Kaloha, Janja Sluga namesto Zdravka Počivalška, Jože Lenart namesto Marjana Šarca in Andrej Rajh namesto Vojka Starovića. </font><br/>
<font size="4">	S sklicem seje ste prejeli dnevni red seje odbora. Ker v poslovniško določenem roku nisem prejel predlogov za spremembo dnevnega reda, je ta določen, kot je bil predlagan s sklicem seje. </font><br/>
<br/>
<font size="4">	Prehajamo na </font><b><font size="4">1. TOČKO DNEVNEGA REDA - PREDLOG ODLOKA O SPREMEMBI ODLOKA O OKVIRU ZA PRIPRAVO PRORAČUNOV SEKTORJA DRŽAVA ZA OBDOBJE OD 2018 DO 2020. </font></b><br/>
<b><font size="4">	</font></b><font size="4">Predlog odloka je Državnemu zboru predložila Vlada in je objavljen na spletni strani Državnega zbora z dne 27. julija 2018. </font><br/>
<font size="4">	Sejo odbora sem sklical na podlagi zahteve za sklic izredne seje Državnega zbora skupine poslank in poslancev s prvopodpisanim mag. Matejem Toninom. Odbor predlog odloka obravnava kot matično delovno telo na podlagi 107., 108., 169.a in 171. člena Poslovnika Državnega zbora.</font><br/>
<font size="4">	K tej točki so vabljeni: Vlada, Ministrstvo za finance, Ministrstvo za zdravje, Zakonodajno-pravna služba, Fiskalni svet, Zavod za zdravstveno zavarovanje in Državni svet. </font><br/>
<font size="4">	Poleg predloga odloka ste prejeli še naslednje gradivo: mnenje Zakonodajno-pravne službe z dne 10. avgusta 2018, oceno Fiskalnega sveta z dne 7. avgusta 2018 in stališče Vlade do ocene Fiskalnega sveta z dne 9. avgusta 2018. Prejeli ste tudi predlog za amandma odbora k preambuli akta, ki ga je pripravilo Ministrstvo za finance na podlagi pripomb Zakonodajno-pravne službe. Rok za vložitev amandmajev je potekel z začetkom obravnave predloga odloka. </font><br/>
<br/>
<font size="4">	Začenjam </font><b><font size="4">drugo obravnavo </font></b><font size="4">predloga odloka, v kateri bomo na podlagi 171. člena v povezavi s 126. členom Poslovnika Državnega zbora opravili razpravo in glasovanje o posameznih delih predloga odloka. </font><br/>
<font size="4">	Besedo dajem predstavnici Vlade, da poda dopolnilno obrazložitev k členom predloženega odloka. Ministrica za finance Mateja Vraničar Erman, imate besedo. </font><br/>
<br/>
<font size="4">	</font><b><font size="4"> MAG. MATEJA VRANIČAR ERMAN: </font></b><font size="4">Hvala lepa, gospod predsednik, za besedo. </font><br/>
<font size="4">	Lep  pozdrav </font><br/>
<br/>
<b><font size="4">2. TRAK: (DAG) - 11.05</font></b><br/>
<br/>
<b><font size="4">	</font></b><font size="4">(nadaljevanje) vsem tudi v mojem imenu!</font><br/>
<font size="4">	Državni zbor je Odlok o okviru za pripravo proračunov sektorja država za obdobje 2018-2020 sprejel 20. aprila 2017 in na podlagi ugotovljenih spremenjenih okoliščin spremenil ta odlok tako z vidika državnega proračuna kot tudi z vidika zdravstvene blagajne v novembru 2017. Po polletnem izvrševanju proračunov oziroma javnih financ na vseh področjih ugotavljamo, da bo na področju zdravstvene blagajne prišlo do znatno višjih prihodkov, kot smo jih načrtovali ob koncu lanskega leta, in če ne bi spremenili Odloka o okviru za pripravo proračunov sektorja država, bi ta sredstva morali hraniti v posebni rezervi za porabo v obdobjih, ki sledijo visoki gospodarski rasti oziroma v primeru spremembe v ekonomski situaciji. Glede na to, da je bil odlok pripravljen v okvirih makroekonomskih izhodišč, kot jih je določala jesenska napoved iz septembra leta 2017, in da se je spomladanska napoved v letošnjem letu spremenila navzgor praktično v vseh elementih, ki so pomembni za določitev tako prihodkov kot na drugi strani tudi odhodkov zdravstvene blagajne, in, kot rečeno, na podlagi dejanske realizacije zdravstvene blagajne v prvem polletju letošnjega leta, je Vlada ocenila, da bi bilo primerno, predvsem ob upoštevanju akutne situacije na področju skrajševanja čakalnih dob, ta pričakovani presežek v višini približno 35 milijonov bolje nameniti za to, da se že v letošnjem letu lahko okrepi oziroma poveča obseg izvedenih zdravstvenih storitev in tako vpliva na čakalne vrste. </font><br/>
<font size="4">	Zakon o fiskalnem pravilu, ki je podlaga za sprejetje in za spreminjanje odloka, omogoča spremembo Odloka o okviru za pripravo proračunov sektorja država na podlagi 6. člena zakona. Vsebinsko je ključni predpogoj za to, da lahko pride do spremembe odloka, v spremenjenih okoliščinah. Kot rečeno, Vlada ocenjuje, da so te spremenjene okoliščine nastopile zaradi specifične situacije, kot jo imamo v letošnjem letu, kjer Vlada opravlja zgolj tekoče posle in ne more predlagati konkretnih strukturnih ukrepov za spremembo javnofinančnih odhodkov na drugih področjih javnofinančne porabe, je Vlada ocenila, da bi kljub vsemu bilo primerno, da se spremeni zgornja možna raven odhodkov zgolj za zdravstveno blagajno, ostali cilji, javnofinančni, za leto 2018 pa ostanejo nespremenjeni. Ocenjujemo namreč, da bo poraba na drugih enotah sektorja država v letošnjem letu takšna in tudi prihodki na drugih enotah sektorja država takšni, da splošni cilji javnofinančne politike za leto 2018 niso ogroženi. Naj spomnim, da ti cilji pomenijo, da bomo do konca letošnjega leta na ravni sektorja država dosegli proračunski presežek v višini 0,4 % bruto proizvoda in da bomo dolg sektorja država znižali na raven med 69 in 70 % BDP. Kot rečeno, ti cilji s predlaganim odlokom niso ogroženi, res pa je, da Vlada zaradi </font><br/>
<br/>
<b><font size="4">3. TRAK: (DAG) - 11.10</font></b><br/>
<br/>
<b><font size="4">	</font></b><font size="4">(nadaljevanje) iskanja ravnotežja med različnimi politikami, ki jih mora zagotavljati, predlaga, da se del fiskalnega prostora, ki se je ustvaril v prvi polovici letošnjega leta z boljšimi prihodki in z nižjimi odhodki od načrtovanih, usmeri v razreševanje problematike dolgih čakalnih vrst. Dejansko realizacija zdravstvenega zavoda v prvi polovici letošnjega leta izkazuje možnost, da se do konca leta doseže presežek 35 milijonov prihodkov nad odhodki. V odloku tega presežka nismo imeli predvidenega, ker že po Zakonu o javnih financah mora zdravstvena blagajna poslovati uravnoteženo in to uravnoteženo poslovanje zdravstvene blagajne tudi s spremembo odloka ni v ničemer ogroženo. Glede natančnega razreza porabe teh dodatnih sredstev predlagam, da dajo podrobnejša pojasnila kasneje kolegice z Ministrstva za zdravje oziroma zavoda. </font><br/>
<font size="4">	Kot sem omenila že prej, po mnenju Vlade obstaja pravna podlaga za spremembo odloka v 6. členu Zakona o fiskalnem pravilu, se pa strinjamo z ugotovitvijo Zakonodajno-pravne službe, da je zapisana dosedanja praksa, ko smo odlok vedno spreminjali na podlagi šestega odstavka 6. člena, nekoliko preozka, zaradi tega soglašamo s predlogom za amandma odbora, da se kot pravna podlaga navede 6. člen kot celota in ne zgolj njegov šesti odstavek. </font><br/>
<font size="4">	V zvezi z mnenjem Fiskalnega sveta mi dovolite, da se do njega opredelim že v tem nastopu, da ne bi kasneje podaljševala razprave. Strinjamo se, da je treba javne finance upravljati po načelu previdnosti pri načrtovanju tako na prihodkovni kot na odhodkovni strani, in če bi bilo s predlaganimi rešitvami ogroženo doseganje javnofinančnih ciljev v letošnjem letu, bi absolutno morali slediti opozorilom, ki jih v svojem mnenju izpostavlja Fiskalni svet. Vendar, kot sem že omenila, imamo omejene možnosti glede predlaganja strukturnih ukrepov, dejansko izvrševanje javnih financ v prvem polletju pa kaže, da javnofinančni cilji za letošnje leto niso na noben način tudi s predlaganimi spremembami ogroženi. In zaradi tega ocenjujemo, da je primerno v tem konkretnem primeru upoštevati tudi širši namen, ki ga moramo zasledovati pri odgovornem javnofinančnem načrtovanju. Ne gre zgolj za to, da moramo zagotoviti smotrno porabo javnih sredstev v skladu z ekonomsko močjo države, ampak moramo hkrati zagotoviti tudi nemoteno izvajanje drugih prioritet, ki so postavljene na najvišji ravni. In odprava čakalnih dob je po mnenju Vlade ena takih ključnih prioritet, kjer je treba najti po našem mnenju ustrezno ravnotežje med obema načeloma, seveda posebej ob poudarjanju tega, da javnofinančni cilji niso v ničemer ogroženi, tudi če se ta predlog odloka sprejme. </font><br/>
<font size="4">	Toliko za uvod, smo pa na razpolago še za odgovore na vprašanja. Hvala lepa. </font><br/>
<br/>
<b><font size="4">	PREDSEDNIK RUDI MEDVED: </font></b><font size="4">Hvala lepa, gospa ministrica. </font><br/>
<font size="4">	V imenu Ministrstva za zdravje je navzoča gospa Jožica Maučec Zakotnik. Želite besedo? Izvolite.</font><br/>
<br/>
<font size="4">	</font><b><font size="4">JOŽICA MAUČEC ZAKOTNIK: </font></b><font size="4">Hvala lepa, gospod predsednik. </font><br/>
<font size="4">	Lep pozdrav vsem poslancem in vabljenim!</font><br/>
<font size="4">	Dovolite mi, da nekoliko več poudarka dam namenom porabe teh 35 milijonov evrov. Kot je že ministrica poudarila, bom zasledovala predvsem smiselnost porabe teh 35 milijonov. </font><br/>
<br/>
<b><font size="4">4. TRAK: (DAG) - 11.15</font></b><br/>
<br/>
<b><font size="4">	</font></b><font size="4">(nadaljevanje) In če se usmerimo na skrajševanje čakalnih dob, Nacionalni inštitut za javno zdravje v aprilskem poročilu o čakalnih dobah sicer ugotavlja, da se je trend naraščanja števila čakajočih in podaljševanja čakalnih dob umiril, vendar še vedno skoraj 60 tisoč oseb čaka na zdravstvene storitve oziroma diagnostično-terapevtske storitve nad dopustno čakalno dobo. Z vidika števila čakajočih nad dopustno čakalno dobo so tako najbolj kritične dejavnosti kardiologija in angiologija, ortopedija, okulistika in zobozdravstvo. Ministrstvo za zdravje je področje čakalnih dob prepoznalo za prednostno področje že predhodno, zato je v preteklosti razpoložljiva sredstva že usmerjalo v več ciljanih ukrepov, in sicer v trajne širitve zdravstvenih programov, kjer se izkazuje problematika čakalnih dob, potem v izvajanje enkratnih dodatnih programov, ki so bili večinoma usmerjeni v operativne dejavnosti tudi z namenom skrajševanja dolgotrajnih bolniških odsotnosti, potem v širjenje nabora zdravstvenih storitev in programov, ki so plačani po realizaciji, ter višanje plačanega deleža preseganja rednega programa v specialistično-ambulantni dejavnosti. </font><br/>
<font size="4">	Tudi v letu 2018 bodo povišani prihodki zdravstvene blagajne namenjeni financiranju ukrepov, ki bodo povečali dostopnost zavarovanih oseb do zdravstvenih storitev na primarni, sekundarni in terciarni ravni in s tem vplivali tudi na skrajševanje čakalnih dob ter izboljšanje oskrbe zavarovanih oseb. Poraba sredstev bo opredeljena v postopku partnerskih dogovarjanj in bo predvidoma osredotočena na plačilo povečanega obsega večine zdravstvenih storitev, predvsem na te, kjer so nedopustne čakalne dobe, se pravi, največji problem, s čimer pričakujemo seveda nižanje števila čakajočih in skrajševanje čakalnih dob. </font><br/>
<font size="4">	Zaradi fiskalnega pravila moramo sprejeti ta odlok in potem čim prej s partnerskimi dogovarjanji določiti v aneksu 2 razrez porabe teh sredstev za namene storitev, ki bodo vplivale na prej omenjeno skrajševanje čakalnih dob, večjo dostopnost in boljšo oskrbo prebivalcev. Ob tem je treba poudariti, da bo s spremembo odloka v 2018, kot je že ministrica povedala, pravzaprav omogočena poraba razpoložljivih prihodkov, kar pomeni, da se zavod v letu 2018 ne bo zadolževal in bo ciljni saldo zdravstvene blagajne 0,0 % BDP. </font><br/>
<font size="4">	Morda obrazložitev glede pripombe Fiskalnega sveta, ki je poudaril in nas pozval tudi k pregledu ekonomičnosti poslovanja zdravstvenega sistema, bi poudarila, da je Ministrstvo za zdravje v letu 2015 ravno z namenom ekonomičnosti poslovanja zdravstvenega sistema skupaj s Svetovno zdravstveno organizacijo opravil analizo zdravstvenega sistema v Sloveniji, ki je vsebovala pregled različnih vsebinskih področij, in sicer: oceno financiranja, pregled izdatkov, pregled procesa nakupovanja in plačevanja zdravstvenih storitev ter proučitev upravičenosti dopolnilnega zdravstvenega zavarovanja. Tudi na podlagi te analize sistema zdravstvenega varstva so bili že izpeljani določeni ukrepi, med drugim tudi prenos plačila pripravništev, specializacij na državni proračun in pripravljen tudi predlog novega Zakona o zdravstvenem varstvu in zdravstvenem zavarovanju. Nadalje glede te pripombe Fiskalnega sveta o ekonomičnosti poslovanja bi poudarila, da se je v letu 2017 Vlada Republike Slovenije seznanila z analizo vzrokov primanjkljajev javnih zavodov v zdravstvu, ki je bila osnova za sprejetje interventnega Zakona o ukrepih za zagotovitev finančne stabilnosti javnih zdravstvenih zavodov, katerih ustanoviteljica je Republika Slovenija. S sprejetjem interventnega zakona se je zagotovilo nadaljnje nemoteno izvajanje javne zdravstvene službe na sekundarni in terciarni ravni, katere izvajanje je bilo ogroženo zaradi visokih zapadlih neplačanih obveznosti</font><br/>
<br/>
<b><font size="4">5. TRAK: (DAG) - 11.20</font></b><br/>
<br/>
<b><font size="4">	</font></b><font size="4">(nadaljevanje) bolnišnic. Iz proračuna so takrat bila namenjena sredstva, in sicer v višini 136 milijonov evrov, za pokrivanje izgub v 15 javnih bolnišnicah, hkrati pa se je izvedel postopek in proces s 1. 12. 2017 izvajanja sanacije teh bolnišnic. </font><br/>
<font size="4">	Nadalje se izvaja tudi nacionalna stroškovna analiza za dejavnosti, ki jih izvajajo bolnišnice, pri kateri sodeluje tako Ministrstvo za zdravje, Zavod za zdravstveno zavarovanje, Nacionalni inštitut za javno zdravje in Združenje zdravstvenih zavodov. Projekt je prednostno usmerjen v cene skupnih primerljivih primerov, saj bolnišnice v povprečju 70 % prihodkov cene pridobijo z izvajanjem akutnih bolnišničnih obravnav. Z izvedbo projekta se bo pokazalo, katere storitve so v sedanjem sistemu finančno pod- ali prevrednotene in kakšne finančne posledice se pričakujejo ob uvedbi novih predlaganih cen. Ocenjujemo, da bodo lahko novo izračunane uteži ustrezna podlaga za določitev novega sistema financiranja akutnih bolnišničnih obravnav. Nacionalna stroškovna analiza bo v nadaljnjem osredotočena tudi na specialistične ambulantne dejavnosti, kjer je tudi predvidena vzpostavitev cen, ki bodo odražale dejanske stroške izvajalcev. </font><br/>
<font size="4">	S temi ključnimi ukrepi bi lahko podkrepili stališče, da država že izvaja številne aktivnosti, ki bodo vplivale na ekonomičnost ali pa večjo ekonomičnost delovanja zdravstvenega sistema, zato seveda predlagamo, da se odlok podpre in da sprejmemo te ukrepe za skrajševanje čakalnih dob ter večjo dostopnost ljudi do zdravstvenih storitev. Hvala lepa. </font><br/>
<br/>
<b><font size="4">	PREDSEDNIK RUDI MEDVED: </font></b><font size="4">Hvala. </font><br/>
<font size="4">	Predlog sprememb odloka je obravnavala tudi Zakonodajno-pravna služba Državnega zbora. Prosim gospo Lenčo Arko Fabjan za dodatna pojasnila. </font><br/>
<br/>
<font size="4">	</font><b><font size="4">LENČA ARKO FABJAN: </font></b><font size="4">Hvala za besedo. </font><br/>
<font size="4">	Zakonodajno-pravna služba je v skladu s svojimi pristojnostmi proučila predlagani odloka z vidika pravnih vprašanj in podala pisno mnenje. V njem je napovedala redakcijski popravek in opozorila na neustrezno navedeno pravno podlago za sprejetje odloka. Na podlagi tega mnenja je predlagan amandma odbora, ki to pravno podlago za sprejetje ustrezneje navaja.</font><br/>
<font size="4">	Hvala.</font><br/>
<br/>
<b><font size="4">	PREDSEDNIK RUDI MEDVED: </font></b><font size="4">Hvala lepa. </font><br/>
<font size="4">	Na sejo so vabljeni tudi predstavniki Fiskalnega sveta. In, prosim, predsednik dr. Davorin Kračun, imate besedo. </font><br/>
<br/>
<font size="4">	</font><b><font size="4">DR. DAVORIN KRAČUN: </font></b><font size="4">Spoštovani gospod predsednik, spoštovana gospa ministrica, spoštovani visoki zbor! </font><br/>
<font size="4">	Moram priznati, da mi je malo težko, zato ker se zavedam in tudi vsi na Fiskalnem svetu se zavedamo problemov, ki bremenijo zdravstvo, in tudi nihče ne dvomi v dobre namene, ki jih ima Vlada s tem predlogom. Vendar je treba opozoriti, tu razpravljamo oziroma odločamo o javnem denarju, o javni porabi. Kadar odločaš o svojem denarju, takrat lahko sprejemaš ad hoc odločitve, za porabo javnega denarja pa imamo zakone, dogovore, procedure, in eden od teh zakonov, ki urejajo porabo javnega denarja, je tudi Zakon o fiskalnem pravilu. Zato je protizakonito, če odločitve sprejemamo ad hoc, saj Zakon o fiskalnem pravilu jasno določa v že omenjenem šestem odstavku 6. člena, da če Vlada ugotovi, da so spremenjene okoliščine, je potrebna sprememba okvira. V tem primeru se Vlada sklicuje na spremenjene okoliščine, spremenjenega okvira pa ni pripravila. Lahko bi ga bila pripravila že v aprilu, hkrati s Paktom stabilnosti, ampak takrat očitno te spremenjene okoliščine še niso bile dovolj izrazite ali pa so bili kakšni drugi razlogi, da do takšnega predloga in do spremembe okvira ni prišlo. Torej, tokrat </font><br/>
<br/>
<b><font size="4">6. TRAK: (DAG) - 11.25</font></b><br/>
<br/>
<b><font size="4">	</font></b><font size="4">(nadaljevanje) imamo predlog za porabo nekega javnega denarja izven okvira, kajti četudi Vlada v obrazložitvi pravi, da se bo verjetno poraba drugih blagajn zmanjšala, pa vendar sam odlok govori samo o povečanju porabe ene od javnih blagajn, ne pa, kje bo kompenzirano, kar seveda pomeni, da ni nobenega zagotovila, da okvir javne porabe ne bo prebit. In to ne bi bilo dobro iz več razlogov: ni dobro, da kršimo pravila, ki smo jih sami postavili; to je posebej nevarno, če to storimo v interregnumu, ker s tem pošiljamo napačen signal, da zdaj, ko se je parlament zamenjal, bomo pa odstopili od fiskalnega pravila oziroma ga bomo bolj ohlapno, po domače tolmačili. Tudi mnenja Zakonodajno-pravne službe ne razumemo samo kot formalnost, ampak dejansko izhaja, da šesti odstavek 6. člena, ki govori o spremembah, ne more biti podlaga za tak odlok, in potem se seveda vprašamo, kje je pravna podlaga, in ugotavljamo, da pravne podlage za tak odlok ni. </font><br/>
<font size="4">	Zdaj se ne bi spuščal v različne podrobnosti in diskutiral o posameznih odgovorih Ministrstva za finance, ampak izziv je, recimo, trditev, da »ne gre za presežek, ampak pričakovani presežek«, kajti o presežku in kaj se počne s presežki posameznih javnih blagajn jasno govori Zakon o fiskalnem pravilu. Zato Vlada utemeljuje, da to pravzaprav ni presežek, ampak samo pričakovani presežek, zato ni podvržen pravilu. Tu moram priznati, da to z običajno logiko malo težko razumem. 	Torej, naj končam. Pravilna pot je, da Vlada sprejme nov proračunski okvir, in sicer, podatki bodo čez kakšnih štirinajst dni znani, tudi ocene, kaj se dogaja makroekonomsko in javnofinančno. Na tej osnovi je treba sprejeti nov okvir. Seveda, katere so pa prioritete znotraj tega novega okvira, je pa politična odločitev, v to se Fiskalni svet praviloma ne spušča. In, seveda, če je prioriteta zdravstvo in večji delež javne porabe za zdravstvo, potem je to možno storiti v novem okviru, ki bo sprejet v skladu z Zakonom o fiskalnem pravilu. </font><br/>
<font size="4">	Hvala lepa. </font><br/>
<br/>
<b><font size="4">	PREDSEDNIK RUDI MEDVED: </font></b><font size="4">Hvala lepa predsedniku Fiskalnega sveta. </font><br/>
<font size="4">	Želi gospa ministrica za finance še dopolniti stališče Vlade do mnenja Fiskalnega sveta? Izvolite. </font><br/>
<br/>
<font size="4">	</font><b><font size="4">MAG. MATEJA VRANIČAR ERMAN: </font></b><font size="4">Hvala lepa. Mislim, da je nekaj dodatnih pojasnil kljub vsemu potrebnih. </font><br/>
<font size="4">	Vsebino okvira določa Zakon o fiskalnem pravilu. In ta okvir v splošnem določa obseg javnofinančnih izdatkov sektorja država in ciljni saldo sektorja država, hkrati pa se z okvirom določi tudi ciljni saldo ter najvišji obseg izdatkov za državni proračun, ciljni skupni saldo in najvišji skupni obseg izdatkov občinskih proračunov, najvišji obseg izdatkov za pokojninsko blagajno in najvišji obseg izdatkov za zdravstveno blagajno; torej ima vsakoletni odlok pet elementov. In ni prvič, da ugotavljamo, da je okvir oziroma javnofinančni okvir treba spremeniti samo na enem od teh petih segmentov, to je na zdravstveni blagajni; enako se je zgodilo v novembru 2016. V lanskem letu je bila situacija drugačna in se je več elementov </font><br/>
<br/>
<b><font size="4">7. TRAK: (DAG) - 11.30</font></b><br/>
<br/>
<b><font size="4">	</font></b><font size="4">(nadaljevanje) letošnjega odloka spreminjalo. Zaradi tega po našem mnenju ne gre niti za ad hod niti za nezakonito spremembo odloka, ampak gre v bistvu za spremembo odloka na tistem področju, kjer je po naši oceni zaradi spremenjenih okoliščin treba zagotoviti možnost dodatne porabe. Pri čemer pa tudi zato, ker želimo vztrajati pri zastavljenih javnofinančnih ciljih, ne želimo spremeniti niti ciljnega salda sektorja država niti ciljnega obsega javnofinančnih odhodkov za celoten sektor država. Po naši oceni to ni v nasprotju z duhom Zakona o fiskalnem pravilu in, kot rečeno, smo to metodo oziroma ta pristop v preteklih letih že uporabili. Ključno je, če upoštevam tudi vse obrazložitve v povezavi s sprejemanjem Zakona o fiskalnem pravilu, da je prišlo do spremenjenih okoliščin. Kot sem že omenila, je naša ocena in tudi ne nazadnje zaveza - zato smo tudi predlagali samo spremembo na področju zdravstvene blagajne -, da ne pride do preboja okvira javne porabe na sektorju država kot celota. Omenila sem že, da predvsem na področju državnega proračuna - polletno poročilo smo že predložili tudi Državnemu zboru - je iz poročila o polletnem izvrševanju jasno razvidno, da bo odhodkov veliko manj, kot pa je povečanje odhodkov, kot ga predlagamo na tem področju. Če bi čakali na določitev novih makroekonomskih okoliščin, ki jih bo Umar objavil v jesenski napovedi 15. septembra, potem bi praktično onemogočili, da se ta sredstva v letošnjem letu porabijo za zdravstveno blagajno. Treba je računati namreč na dokaj zapleten in časovno zahteven postopek usklajevanja med partnerji za sklenitev aneksa k splošnemu dogovoru za izvajanje zdravstvenih storitev v letošnjem letu in ta celovita sprememba odloka bi bila ne za letošnje, ampak za naslednja tri leta možna zgolj, če bi ga lahko predlagala Vlada s polnimi pooblastili, ki bi hkrati predlagala tudi celo vrsto strukturnih ukrepov, ki bi jih bilo izpeljati zato, da se bodo cilji javnofinančne konsolidacije,  dokončanja javnofinančne konsolidacije v bistvu zaključili. </font><br/>
<font size="4">	Mi se zavedamo težavnosti trenutne situacije in tako kot celoten mandat, ko smo se zavzemali za smiselnost, za namenskost izvajanja tudi fiskalnih pravil, tako se za to zavzemamo tudi v tem konkretnem predlogu. In po naši oceni je predlagana sprememba odloka skladna z zakonom, skladna tudi ne nazadnje s prakso v preteklih letih, predvsem pa pomeni neko ustrezno ravnotežje med javnofinančnimi cilji na eni strani, za katere še enkrat poudarjam, da niso ogroženi, in akutnimi potrebami zdravstvene blagajne na drugi strani. </font><br/>
<font size="4">	Hvala lepa. </font><br/>
<br/>
<b><font size="4">	PREDSEDNIK RUDI MEDVED: </font></b><font size="4">Hvala lepa.</font><br/>
<font size="4">	V nadaljevanju dajem besedo še predstavnici Zavoda za zdravstveno zavarovanje. Generalnega direktorja zavoda </font><br/>
<br/>
<b><font size="4">8. TRAK: (DAG) - 11.35</font></b><br/>
<br/>
<b><font size="4">	</font></b><font size="4">(nadaljevanje) nadomešča gospa Ana Boljka. Izvolite, imate besedo. </font><br/>
<br/>
<font size="4">	</font><b><font size="4">ANA BOLJKA: </font></b><font size="4">Najlepša hvala za besedo. </font><br/>
<font size="4">	Lepo pozdravljeni! </font><br/>
<font size="4">	V imenu Zavoda za zdravstveno zavarovanje lahko k navedenemu - mislim, da je bilo že podrobno predstavljeno in se z vsebino popolnoma strinjamo, kar je povedala ministrica za finance in predstavnica Ministrstva za zdravje - v imenu zavarovanih oseb samo apeliram, da se ta odlok dejansko sprejme, ker bi vsako odlašanje zaradi dolgotrajnih nadaljnjih postopkov, ki so potrebni, da ta dodatna finančna sredstva dejansko lahko prinesemo do izvajalcev zdravstvenih storitev, torej do zdravnikov, ta postopek je dolg in vsako odlašanje bi pomenilo, da v letošnjem letu ne bomo uspeli teh sredstev porabiti oziroma ne bomo iz tega naslova uspeli zanesljivo ne skrajšati čakalnih dob, ki pa so, kot vemo, pereče, posledica različnih faktorjev, v glavnem pa staranja populacije in vse večjih potreb. Zato bi samo še enkrat pozvala, da je to s stališča tistih, ki čakajo v vrstah nedopustno dolgo, zelo pomembno in torej ta sklep o sprejetju odloka seveda za nas kot celoto, kot paciente, ki se skoraj vsak trenutek lahko v tej funkciji, v tej vlogi znajdemo, zelo pomembno.</font><br/>
<font size="4">	Hvala. </font><br/>
<br/>
<b><font size="4">	PREDSEDNIK RUDI MEDVED: </font></b><font size="4">Hvala lepa. </font><br/>
<font size="4">	Prehajamo na razpravo in glasovanje o posameznih delih predloga odloka in predlaganem amandmaju. Odboru predlagam, da se razprava o vseh delih predloga odloka in predlaganem amandmaju združi, v skladu s prvim odstavkom 128.a člena poslovnika. Po opravljeni razpravi bomo opravili glasovanje o amandmaju in vseh delih predloga odloka skupaj. Ali morda kdo nasprotuje takšnemu predlogu? Ugotavljam, da ne. </font><br/>
<font size="4">	V razpravo dajem vse dele predloga odloka in predlagani amandma. Želi kdo razpravljati? Gospod Zmago Jelinčič Plemeniti, izvolite. </font><br/>
<br/>
<font size="4">	</font><b><font size="4">ZMAGO JELINČIČ PLEMENITI (PS SNS): </font></b><font size="4">Lepa hvala. </font><br/>
<font size="4">	No, najprej smo tule poslušali žoganje raznih sektorjev Vlade, ki bi se morali pravzaprav zmeniti kje drugje, ne pa tule pri nas, in pojasnjevanje gor in dol, ko bi se lahko na kratko povedalo, da denar je in denar se bo dal tja, kamor je najbolj potrebno. </font><br/>
<font size="4">	Drugače se jaz strinjam z gospodom Kračunom, kar je povedal, vendar pa sedanja Vlada krši pravila, zakone, dogovore, ustavo, pa še kaj, tako ni to nič posebnega, to je običaj delovanja te Vlade bil do zdaj in tudi zdaj v tem vmesnem času. In tudi to, da Vlada ni pripravila okvira za porabo teh 35 milijonov, to je jasno - kdor bi pričakoval, da bo pripravila, bi se motil. Je pa nekaj, jaz mislim, da čakalne vrste se ne bodo skrajšale zaradi te finančne spremembe, je pa res, da bo teh 35 dodatnih milijonov evrov omogočilo boljšo in hitrejšo zdravstveno oskrbo naših državljanov, kar je najbolj pomembno. Upam, da bo Ministrstvo za zdravje denar porabilo za to, ne pa za poplačilo kakšnih dolgov ali pa za poplačilo kakšnih vmesnih dobaviteljev, in da bo to res namenjeno temu, za kar se je tu zapisalo. </font><br/>
<font size="4">	In naj povem, kako bom glasoval: jaz bom podprl skupaj z amandmajem tudi to spremembo odloka. Hvala.</font><br/>
<br/>
<b><font size="4">	PREDSEDNIK RUDI MEDVED: </font></b><font size="4">Hvala lepa. </font><br/>
<font size="4">	Besedo ima Robert Polnar. </font><br/>
<br/>
<font size="4">	</font><b><font size="4">ROBERT POLNAR (PS DeSUS): </font></b><font size="4">Hvala lepa, gospod predsednik. </font><br/>
<font size="4">	Gospe in gospodje! Mislim, da so v razpravi o tem odloku ključna, kar je treba omeniti, štiri področja neskladij med Vlado kot predlagateljico in Fiskalnim svetom kot tistim hudičevim advokatom, ki bedi nad korektnostjo porabe javnega denarja v Republiki Sloveniji. Prvo področje so makroekonomske </font><br/>
<br/>
<b><font size="4">9. TRAK: (DAG) - 11.40</font></b><br/>
<br/>
<b><font size="4">	</font></b><font size="4">(nadaljevanje) okoliščine na splošno in okoliščine v zdravstvu, in tu je dilema, ali so se spremenile ali se niso spremenile. Glede na program stabilnosti za leto 2018, ali je treba upoštevati spomladansko napoved Urada za makroekonomske analize in razvoj ali bi bilo treba počakati na septembrsko napoved, ki bi potem stanje v makroekonomskem okolju morda malo bolj natančno opredelila, kot je to bilo storjeno s spomladansko napovedjo. Drugo področje nestrinjanja oziroma izkrivljanja je nespremenjen skupni obseg izdatkov sektorja država; tu se ne moremo dogovoriti, ali je dovolj nazorno pojasnjen ali ne. Ministrica je danes govorila že o tem, da bo zlasti na področju državnega proračuna odhodkov precej manj, kot je z odlokom za leto 2018 načrtovano. Tisti »precej manj« bi po stališču Vlade naj ob koncu leta 2018 znašal 146 milijonov evrov na področju državnega proračuna, kar je seveda bistveno več kot pa tistih 35 milijonov, o katerih se zdaj pogovarjamo, na področju zdravstvene zavarovalnice. Tretje neskladje so možnosti porabe presežkov in institucionalnih enot sektorja država, se pravi, na kakšen način uporabiti ali pa porabiti presežek. Po Zakonu o fiskalnem pravilu presežek vselej nastane le ob koncu poslovnega leta, v našem primeru pa se presežek nakazuje že v polletni bilanci ene od institucij sektorja država. Ali gre v tem primeru torej za strukturni odhodek ali pa gre za enkratni učinek za pospešitev odprave nedopustnega stanja v zdravstvenem sistemu. In četrto področje, na katerem prihaja do neskladij, je debata o upoštevanju načela previdnosti pri načrtovanju in ocenjevanju obsega prihodkov in izdatkov. Ali je torej na podlagi računovodsko ugotovljene oziroma računovodsko izdelane polletne bilance Zavoda za zdravstveno zavarovanja Slovenije ustvarjen dodaten fiskalni prostor ali ne; Vlada pravi da, Fiskalni svet pravi ne. In, gospe in gospodje, ko vse te štiri dileme postavimo pod skupni imenovalec, še vedno ostane nesporno dejstvo, da je v polletni bilanci izvrševanja finančnega načrta Zavoda za zdravstveno zavarovanje Slovenije 34 milijonov in 800 tisoč evrov presežka. Pregledal sem tudi oceno poslovanja do konca leta 2018 s strani zdravstvene zavarovalnice in načrtujejo presežek prihodkov nad odhodki 35 milijonov evrov. To se pravi, da v drugi polovici leta ne pričakujejo, da bi sploh ustvarili kakršenkoli presežek prihodkov nad odhodki, kar osebno mislim, da je zelo restriktivno in tudi zelo previdno planiranje, zato ker če se bodo ohranili trendi iz prve polovice leta - in ne vidim razlogov, da se vsaj v približnem obsegu ti trendi ne bi ohranili tudi v drugi polovici leta, zlasti glede višine vplačil prispevkov za obvezno zdravstveno zavarovanje -, je pričakovati, da bo zdravstvena zavarovalnica ustvarila precej višji presežek prihodkov nad odhodki, kot je z oceno poslovanja do konca leta 2018 predviden. </font><br/>
<font size="4">	Gospe poslanke in gospodje poslanci, želim debatirati še tudi o nekaterih generalnih usmeritvah Zakona o finančnem pravilu oziroma o finančnem pravilu, tako kot je v slovenski zakonodaji zapisan, na splošno. Gre namreč, s stališča čisto ekonomske dejavnosti, za izrazito kratkoročen ukrep, za izrazito kratkoročno naravnane ukrepe, ki so sicer zakonsko kodificirani, namenjeni oziroma usmerjeni so pa izrazito samo v en del gospodarskega cikla, v tisti del, ki se mu reče recesija. Nič pa niso uporabni in pravzaprav nič ne predvidevajo za tisti del gospodarskega cikla, ki se imenuje konjunktura. V konjunkturi se danes slovensko gospodarstvo nahaja, kar</font><br/>
<br/>
<b><font size="4">10. TRAK: (DAG) - 11.45</font></b><br/>
<br/>
<b><font size="4">	</font></b><font size="4">(nadaljevanje) ni nič posebnega, ker slovensko gospodarstvo je kapitalistično in je tržno konkurenčno, zato je tudi podvrženo čisto normalnim gospodarskim ciklom. In za nas, se mi zdi, je v prihodnosti pomembno predvsem, kolikšna je uporabnost finančnega pravila, kadar gospodarstvo nastopi v obdobje konjunkture. </font><br/>
<font size="4">	Za zaključek bi želel poudariti, da se pogovarjamo o vrednosti 35 milijonov evrov. Teh 35 milijonov evrov je kot delež v največjem obsegu izdatkov Zavoda za zdravstveno zavarovanje Slovenije za leto 2018 1,2 %. Če pa primerjamo teh 35 milijonov kot delež v najvišjem obsegu izdatkov sektorja država za leto 2018, pa je to 0,18 %. Zato, gospe in gospodje, bom jaz amandma in celoten odlok podprl. </font><br/>
<font size="4">	Hvala lepa.</font><br/>
<br/>
<b><font size="4">	PREDSEDNIK RUDI MEDVED: </font></b><font size="4">Hvala lepa.</font><br/>
<font size="4">	Besedo ima gospa Bojana Muršič. </font><br/>
<br/>
<font size="4">	</font><b><font size="4">MAG. BOJANA MURŠIČ (PS SD): </font></b><font size="4">Hvala lepa, predsednik, za besedo.</font><br/>
<font size="4">	Spoštovana ministrica in državni sekretar ter vsi ostali vabljeni, kolegice in kolegi, lep pozdrav!</font><br/>
<font size="4">	Najprej moram reči, da sem vesela, da smo danes vsi za to mizo in vse poslanske skupine podali podpise, da se ta nujna seja skliče. Zakaj? Zaradi tega, ker se predvideva, da bo v zdravstveni blagajni ustvarjen presežek v višini 35 milijonov. Ob tem me je sicer, moram reči, kar malce zbodlo mnenje Fiskalnega sveta, ki ga vsekakor spoštujem, sem ga tudi natančno proučila in se načelom z njim tudi strinjam. Niso se spremenile politične okoliščine, niso se spremenile makroekonomske okoliščine, razen v tem okviru, da je pač v zdravstveno blagajno se izteklo bistveno več sredstev s strani zavarovancev, in prav je, da se ta denar porabi za zavarovance. Niso se pa spremenile okoliščine v zdravstvu. V zdravstvu so nedopustne čakalne dobe iz leta v leto večje, nikakor se jih ne moremo otresti. Verjamem, da se jih ne moramo otresti tako, da jih sploh ne bi imeli, ampak nekako se nam ne zmanjšujejo. Zato je vsak denar, ki ga namenimo za to, zelo potreben in nujen. In tudi s svojega vidika podpiram ta odlok, kajti če bi sledili mnenju Fiskalnega sveta, da počakamo do septembrskih makroekonomskih okvirov in potem začnemo spreminjati odlok ter Zavod za zdravstveno zavarovanje izpelje vse ustrezne akte, ki jih pač mora spremeniti, se nam zgodi, da bi bila sproščena sredstva šele konec leta, to pa posledično pomeni, da ne bi skrajšali čakalnih dob, ne bi bila porabljena sredstva, v zdravstveni blagajni bi ostalo teh 35 milijonov. Vsi vemo, da čakalne dobe povečujejo tudi bolniške odsotnosti, kajti če nekdo čaka na operacijo, se povečujejo izdatki za bolniške odsotnosti, kar menim, da ni dobro. Zato menim, da je takšen odlok, ki ga zdaj sprejemamo, kljub negativnemu mnenju Fiskalnega sveta dober, prav je, da temu tudi sledimo. Res je, da Vlada ni polno operativna. Upam, da bomo Vlado čim prej dobili, da se začnejo nemudoma reševati te tegobe, ki jih imamo v zdravstvu, kajti ljudje nam umirajo v čakalnih dobah, česar si politiki ne smemo privoščiti in moramo narediti vse, da se dejansko ta denar, ki je bil zbran, ki ga dajemo zavarovanci v zdravstveno blagajno, porabi tudi za ta namen. Denar mora slediti bolnikom, zato je toliko bolj pomembno, da se te stvari sprejmejo. Jaz srčno upam, da bo ta denar, ki bo, če bo seveda odlok sprejet s strani poslank in poslancev, sledil temu, kar je zapisano v mnenju Vlade. V mnenju Vlade je jasno napisano, na katerih področjih </font><br/>
<font size="4">	</font><br/>
<b><font size="4">11. TRAK: (DAG) - 11.50</font></b><br/>
<br/>
<b><font size="4">	</font></b><font size="4">(nadaljevanje) so največji odstopi oziroma kje največ pacientov čaka nad dopustno mejo, na področju ortopedije, kardiologije, angiologije, okulistike. Zato se mi mogoče tu postavlja vprašanje, kako misli zavod za tem mestu te stvari urediti. Mogoče apeliram na Zavod za zdravstveno zavarovanje, da nam pojasni, kako se bo to peljalo, na kakšen način in s čim lahko danes nam zagotovite, da bo teh 35 milijonov skrajšalo čakalne dobe, kajti da dajemo denar za čakalne dobe in potem ne bomo ob koncu leta rekli, ne vem, zdaj na pamet govorim, da jih čaka 13 tisoč, recimo, zdaj imam pač to okulistiko, zgolj 13 tisoč nad dopustno dobo, da se bo ta doba še povečala. Vsekakor si tega ne smemo dovoliti, zato mogoče s strani Zavoda za zdravstveno zavarovanje, predsednik, če mi dovolite, da mogoče pojasnijo, kako mislijo to urediti, da dobimo neko zagotovilo vsi mi poslanci, ki sedimo danes tukaj, da bo ta denar res šel za ta namen. Vem, da se mora sprejeti, normalno, aneks k splošnemu dogovoru, vendar želim danes neko zagotovilo, da bo to res tako. </font><br/>
<font size="4">	Toliko z moje strani. Hvala lepa. </font><br/>
<br/>
<b><font size="4">	PREDSEDNIK RUDI MEDVED: </font></b><font size="4">Hvala lepa. </font><br/>
<font size="4">	Predlagam, da gospa Ana Boljka z Zavoda za zdravstveno zavarovanje kar takoj odgovori gospe poslanki. </font><br/>
<br/>
<font size="4">	</font><b><font size="4">ANA BOLJKA: </font></b><font size="4">Hvala za vprašanje. Seveda so postopki, kot smo že omenili, za dejansko plasiranje teh dodatnih finančnih sredstev okvirno znani. Gre za splošni dogovor, pri katerem se morajo partnerji strinjati z razrezom teh sredstev, torej, za katere namene in konkretno v katere dejavnosti se sredstva usmerijo. Torej, prvi pogoj je, da zavod v sodelovanju z ministrstvom - običajno je tako - pripravi na podlagi podatkov, ki jih ima od Nacionalnega inštituta za javno zdravje o čakalnih dobah, o realizaciji - mi stalno spremljamo realizacijo programa v preteklem obdobju letošnjega leta, pa tudi sicer za nazaj -, da poskušamo že z manjšimi prestrukturiranji med programi znotraj izvajalcev, kaj je bilo res že realizirano, kaj so posamezni izvajalci sposobni še realizirati. To spremljamo in na tej podlagi potem predlagamo, v katere dejavnosti se sredstva usmerijo. Finančna sredstva so seveda samo prvi pogoj za realizacijo teh programov, v vsakem primeru morajo izvajalci imeti opremo, kadre in vse ostalo, kar je potrebno, da ta program potem tudi zares izvedejo. Ta finančna sredstva se običajno namenijo za posamezne dejavnosti, v takem smislu, da se obseg opravljenih storitev plačuje nad planom, kot mi rečemo; v osnovi imamo splošni dogovor, kjer je nek plan zdravstvenih storitev po dejavnostih in kasneje po izvajalcih. In že sicer se običajno dogaja, da izvajalci izvedejo več storitev zaradi potreb, kot je ta plan. S temi dodatnimi sredstvi sprostimo zgornjo plansko mejo, če zelo poenostavljeno rečemo, in dovoljujemo potem plačila do, na primer, 5, 10 %, 20 % preseganja po posameznih dejavnostih, ki so kritične. Seveda nenehno spremljamo potem to realizacijo. Z vsemi izvajalci zdravstvenih storitev ima Zavod za zdravstveno zavarovanje sklenjene pogodbe, vsi obračunski podatki prispejo na zavod mesečno, vsaj mesečno, lekarne pa tako še pogosteje, vsaj mesečno, vse elektronsko. Tako te podatke stalno dejansko kontroliramo, spremljamo in na tej podlagi ugotavljamo, ali so ti zastavljeni cilji bili realizirani ali ne. Dati roke v ogenj, da se bodo zaradi tega dejansko skrajšale čakalne vrste, mislim, da ne morem nihče, zato ker finančna sredstva so samo en pogoj, zraven pa potrebe nenehno naraščajo</font><br/>
<br/>
<b><font size="4">12. TRAK: (DAG) - 11.55</font></b><br/>
<br/>
<b><font size="4">	</font></b><font size="4">(nadaljevanje) in ta korelacija je tako, ni tako zelo enoznačna, ni vedno enaka. Ampak če govorimo o dejavnostih, zdravstvenih, kjer so razmere res kritične, kjer veliko število zavarovanih oseb čaka nad dopustno dobo, ne samo, da čaka, ampak čaka nad tistim, kar zakon oziroma ta pravilnik določata kot dopustno čakalno dobo, potem take čakalne dobe seveda niso fiktivne, te so zaresne in potrebe na podlagi teh čakalnih dob so dejanske. </font><br/>
<br/>
<font size="4">	</font><b><font size="4">PREDSEDNIK RUDI MEDVED: </font></b><font size="4">Hvala lepa. </font><br/>
<font size="4">	Jože Lenart ima besedo. Izvolite. </font><br/>
<br/>
<font size="4">	</font><b><font size="4">JOŽE LENART (PS LMŠ): </font></b><font size="4">Hvala lepa za besedo, predsednik.</font><br/>
<font size="4">	Veliko je bilo povedanega. Jaz razumem tako Ministrstvo za finance kot Fiskalni svet. Vsak svoje smo povedali. Mi smo tudi v naši poslanski skupini LMŠ temeljito obravnavali to področje in tudi pričakovan je bil takšen odziv, kot je danes. Slišali smo stvari za in proti. Da ne bi ponavljal tega, kar je bilo že lepo povedano in znano, bi želel samo še bolj konkretno reči naslednje. Ta sredstva 35 milijonov so namenjena skrajšanju čakalnih vrst. Ne smemo si dovoliti, da se to ne bi zgodilo. Pozivam vse, se pravi, Zavod za zdravstveno zavarovanje Slovenije in vse ostale, da temeljito spremljate, kot je bilo že tudi rečeno, da delate tudi analize po posameznih zavodih v Sloveniji, kje učinke pridobiti, da tudi to področje, teh 35 milijonov, res temeljito analizo, ali so učinki ali bodo učinki. Vemo, da je zdravstvo verjetno najtrši oreh, ki ga bomo morali obdelovati in ga že tudi zdaj obdelujemo, in ravno ta projekt nam lahko da eno dobro iztočnico za naprej, ali dodatna sredstva potem učinkujejo ali ne. Če pa teh 35 milijonov ne bo učinkovalo za skrajšanje čakalnih vrst, potem pa ne vem, potem je pa s celo zadevo, z menedžmentom ali kako naj rečem, nekaj narobe. To se pravi, še enkrat apeliram, ne si dovoliti, da teh 35 milijonov ne bi zmanjšalo čakalnih vrst, skrajšalo. </font><br/>
<font size="4">	Hvala lepa. </font><br/>
<br/>
<font size="4">	</font><b><font size="4">PREDSEDNIK RUDI MEDVED: </font></b><font size="4">Hvala lepa.</font><br/>
<font size="4">	Zvonko Černač ima besedo. Izvolite. </font><br/>
<br/>
<font size="4">	</font><b><font size="4">ZVONKO ČERNAČ (PS SDS): </font></b><font size="4">Hvala lepa.</font><br/>
<font size="4">	Lep pozdrav vsem prisotnim! </font><br/>
<font size="4">	V Slovenski demokratski stranki seveda podpiramo vse ukrepe, ki vodijo k temu, da imajo ljudje normalno dostopnost do zdravstvenih storitev oziroma da se ta dostopnost izboljša. Da dobijo zdravstveno oskrbo takrat, ko jo potrebujejo, ne takrat, ko jim ni več mogoče pomagati, ker prej umrejo. Da številka nedopustnega čakanja ni 60 oziroma 74 tisoč, ampak nič. Skratka, vse ukrepe, ki grejo v tej smeri, da bi ta sistem normalno deloval. In eden izmed najbolj učinkovitih ukrepov, ki ga pred tremi leti niste sprejeli v koaliciji Socialnih demokratov, Stranke Mira Cerarja in Desusa, je bila predlagana zamenjava ministrice za zdravje, kar se je izkazalo kot ukrep, ki bi najbolj pripomogel k temu, da bi se zdravstveni sistem v preteklih letih začel urejati. To ni bilo storjeno, tudi pri ponovitvi tega postopka in tega predlaganega ukrepa, kajti bili sta, mislim, da dve interpelaciji, obakrat ste ministrico ubranili. Zaradi tega te tri politične skupine nosite vso odgovornost za razsulo v zdravstvu, ki smo mu priče danes. Da pa v zdravstvu vlada razsulo, da je nered, da so izvajalci nezadovoljni, da ne govorimo o tistih, ki potrebujejo zdravstvene storitve, pa verjetno ni nobena skrivnost. Tudi eden izmed zadnjih gasilskih ukrepov, ki je bil predlagan in ki smo ga v Državnem zboru potrdili, reševanje otroške srčne kirurgije, se je izkazal za napačnega in za napačen pristop. </font><br/>
<font size="4">	Tisti, ki meni, da bo 35 milijonov evrov rešilo probleme, ki so se kopičili zadnja štiri leta, verjetno ne živi v realnosti in v realnem svetu. Tudi 136 milijonov evrov ni rešilo problemov lansko leto, preko interventnega zakona plasiranih 15 javnim zavodom. Kaj je bil učinek od teh 136 milijonov, </font><br/>
<br/>
<b><font size="4">13. TRAK: (DAG) - 12.00</font></b><br/>
<br/>
<b><font size="4">	</font></b><font size="4">(nadaljevanje) vas vprašam. Ali je en pacient hitreje prišel zaradi teh 136 milijonov do zdravstvenih storitev? Ali se je ljudem izboljšala dostopnost do zdravstva? Ni se! Torej, problemi so drugje, ne v sredstvih, vsaj kar se slovenskega zdravstvenega sistema tiče. In te probleme bi odgovorna politika zadnja štiri leta morala reševati, pa jih ni. Štiri leta ste si zatiskali oči pred tem, da se stanje iz dneva v dan slabša. Zdaj smo na točki, ko naj bi s 35 milijoni evrov nekaj naredili. Mi bomo v tej fazi na tem odboru ta odlok podprli, vendar pa pričakujemo do končne razprave in obravnave bolj natančne podatke, ne tega, kar je bilo danes slišati za to mizo, da nekdo ne more dati roke v ogenj, da se bodo čakalne vrste, če bo ta denar plasiran, skrajšale. Mi želimo imeti do obravnave na seji Državnega zbora točne podatke, kateri izvajalci za katere storitve bodo ta denar dobili in kdaj bodo te storitve opravljene. Kajti tako, kot je v časovnici predvideno, naj bi se ta sredstva oziroma ta procedura zaključila šele tam nekje oktobra - oktobra! - in zdaj v dveh mesecih oziroma mesecu in pol, ker smo decembra že v nekih praznikih, od 20. decembra naprej, naj bi se pa zgodil čudež. To je neodgovorno. In za to mizo nekaj reči s strani tistih, ki ste javno pozivali politiko, naj vendar nekaj naredi - kje ste bili štiri leta? Zdaj ste se zbudili in Zavodu za zdravstveno zavarovanje, poslanci, zbudite se, dajte 35 milijonov, da rešimo to zdravstvo! Lepo vas prosim! Neodgovorno, skrajno. Sebe najprej poglejte, potem pa šele usmerjajte luči v tiste, ki… Zadnja štiri leta nekateri nismo bili odgovorni za to, kar se je v zdravstvu zgodilo, žal ali pa na srečo. Tako jaz mislim, da brez tega, da dobimo konkretne podatke in da na podlagi teh konkretnih podatkov točno vidimo učinek tega, teh sredstev, ki bodo plasirana, ne moremo na zadnji instanci tega odloka podpreti. Sicer pa mislim, da ga lahko in ga tudi bomo, kljub temu, da so bili pomisleki, ki so bili predstavljeni s strani Fiskalnega sveta, zelo argumentirani, in mislim, da si v bodoče takega načina delovanja ne bi smeli privoščiti. Tudi mislim, da ta sistem, kot je uveljavljen sedaj v Sloveniji, da nekdo ne uspe pravočasno predvideti, kaj se bo v roku enega leta ali pa dveh dogajalo, in pravočasno usmerjati sredstev tja, kjer so potrebna, ni dober. Pri čemer mislim, da ključni problem v zdravstvu ni denar, pač pa slaba organiziranost, nered, preplačila izvajalcev in tako naprej. In na tem segmentu, žal, se zdaj skozi ta odlok pa ne da narediti ničesar, to je pač odgovornost prihodnje vlade, ki bo pač morala v to kislo jabolko zagristi. </font><br/>
<font size="4">	Hvala lepa. </font><br/>
<br/>
<font size="4">	</font><b><font size="4">PREDSEDNIK RUDI MEDVED: </font></b><font size="4">Hvala lepa.</font><br/>
<font size="4">	Jožef Horvat ima besedo v nadaljevanju. Izvolite. </font><br/>
<br/>
<font size="4">	</font><b><font size="4">JOŽEF HORVAT (PS NSi): </font></b><font size="4">Hvala lepa, gospod predsednik. </font><br/>
<font size="4">	Lep pozdrav vsem prisotnim, gospe ministrici in državni sekretarki, članom Fiskalnega sveta! </font><br/>
<font size="4">	Nahajamo se v eni čudni situaciji, in to ne kratek čas, že kar nekaj časa - zdravstveni sistem nam razpada. Prišli smo v situacijo, ko Državni zbor krši zakone, ki jih je sam postavil. To je bilo že povedano s strani predsednika Fiskalnega sveta - mi smo postavili Fiskalni svet, mi smo sprejeli Zakon o fiskalnem pravilu, mi smo sprejeli spremembo ustave. In zdaj je pred nami dilema: ali odpreti, dati zeleno luč, da se odpre denarnica za 35 milijonov za skrajšanje čakalnih dob, tega akutnega vprašanja, s katerim se v Sloveniji ukvarjamo, in nam ljudje umirajo v čakalnih vrstah, čeprav Milojka Kolar Celarc, ministrica v odhajanju, to zelo težko sliši, ljudje nam umirajo, to je dejstvo. In kaj bomo zdaj? Ali bomo striktno spoštovali - pa bi morali - Zakon o fiskalnem pravilu ali pa bomo vendarle odprli denarnico in upali - roka v ogenj, to je zelo korektno povedano, nihče ne da roke v ogenj -, upamo lahko samo, da bomo dejansko vsaj za nianso skrajšali čakalne dobe. In, seveda, upravni odbor Zavoda za zdravstveno zavarovanje je pozval predsednika Državnega zbora, </font><br/>
<font size="4">	</font><br/>
<b><font size="4">14. TRAK: (DAG) - 12.05</font></b><br/>
<br/>
<b><font size="4">	</font></b><font size="4">(nadaljevanje) tudi predsednika Vlade, da naredita vse, kar je v njuni moči, kot se reče, da bo lahko Zavod za zdravstveno zavarovanje Slovenije plasiral dodatnih 35 milijonov evrov v zdravstvo za večjo dostopnost zavarovancev do storitev in za skrajšanje čakalnih dob ter boljšo oskrbo. Mi v Novi Sloveniji smo to razumeli kot odgovornost politike, odgovornost naše stranke, in, ja, smo naredili vse, kar je bilo v naši moči. Naša poslanska skupina, čeprav ne bo v vladi, pa ni največja in tako dalje, je potem prevzela to odgovornost, da smo spisali celo zahtevo za sklic nujne seje, da imamo lahko danes sejo odbora in da bomo lahko ta odlok, spremembo odloka obravnavali na plenarnem zasedanju Državnega zbora. Seveda, zahvaljujoč, hvala bogu, zahvaljujoč gospodarstvu - in samo gospodarstvu - se bo letos v blagajno po ocenah Zavoda za zdravstveno zavarovanje Slovenije nateklo za dobrih 35 milijonov več obveznih prispevkov zavarovancev in delodajalcev, kot ste sprva načrtovali. A tega namensko zbranega denarja zavod ne more dati v zdravstvo in za paciente, dokler se seveda ne spremeni odlok o dovoljenem obsegu izdatkov zdravstvene zavarovalnice, kot ji po domače pravimo, za letošnje leto. 	Fiskalni svet je tu opravil korektno nalogo. Ne bom zdaj na dolgo razpravljal, tudi Evropska komisija je kritična do naših proračunskih dokumentov, opozarja na prešibak fiskalni napor; ampak to je zdaj druga tema. </font><br/>
<font size="4">	Res je, tudi sam bi rad videl - in zahtevam - neko poročilo temu odboru oziroma Državnemu zboru, da bomo videli, na kakšen način so se res čakalne dobe skrajšale zato, ker smo dali 35-milijonsko injekcijo. Če mi odpremo denarnico, odpremo zeleno luč, zato potem zahtevamo poročilo. Kako boste to merili, jaz ne vem, vi ste strokovnjaki. Ampak želimo videti, ali smo s tem kaj naredili ali ne, ker se bomo drugače soočali na vsakem odboru z neko slabo ali pa propadlo zgodbo. Ko smo se že veselili, da smo z novelo Zakona o zdravniški službi rešili problematiko otroške srčne kirurgije, danes, včeraj vidimo, da je projekt propadel, drugače pač ne morem reči, upam, da je še kaj »šans«. In tudi upam in želim, da ne bo teh 35 milijonov res, kot je bilo danes že nekajkrat rečeno, šlo tako kot tistih 136 po interventnem zakonu praktično za poplačilo obveznosti do dobaviteljev. Seveda je dobavitelje treba poplačati, če želimo imeti nek red v tej državi, ampak tu zdaj pravimo 35 milijonov striktno za krajšanje čakalnih dob. Iz vladnega gradiva se vidi, da so številke čakajočih nad dopustno dobo dramatične, rekordno dramatične - 74.333 pacientov čaka nad dopustno dobo! To je rekord. To je rekord ministrice za zdravje in rekord odhajajoče Vlade in koalicije SMC plus SD plus Desus. Nalijmo si čistega vina, drugače se ne moremo pogovarjati. In kaj me skrbi - ampak to danes spet ni tema -, skrbi me, da pravzaprav ne vidimo nekih rešitev tudi v tej nastajajoči vladi oziroma koaliciji, da pravzaprav ni neke vneme za to, da bi dejansko ta oreh, ta trd oreh tudi strli. </font><br/>
<font size="4">	Nova Slovenija bo podprla spremembo tega odloka, seveda s cmokom v grlu - kršimo pravila, ki smo jih sami postavili -, ampak tu gre za ljudi, tu gre za paciente, tu gre za življenja. Pa tudi če bomo samo desetim omogočili, da bodo prišli do zdravstvene storitve prej, smo nekaj naredili. Ampak še enkrat, in s tem zaključujem, </font><br/>
<br/>
<b><font size="4">15. TRAK: (DAG) - 12.10</font></b><br/>
<br/>
<b><font size="4">	</font></b><font size="4">(nadaljevanje) zahtevam - gospod predsednik, morda boste kakšen dodaten sklep oblikovali -, da nam ministrstvo oziroma vlada posreduje neko poročilo, na kakšen način so se čakalne dobe skrajšale iz naslova dodatnih 35 milijonov evrov. </font><br/>
<font size="4">	Hvala lepa. </font><br/>
<br/>
<font size="4">	</font><b><font size="4">PREDSEDNIK RUDI MEDVED: </font></b><font size="4">Hvala lepa.</font><br/>
<font size="4">	Besedo ima Andrej Rajh. Izvolite.</font><br/>
<br/>
<font size="4">	</font><b><font size="4">MAG. ANDREJ RAJH (PS SAB): </font></b><font size="4">Hvala lepa.</font><br/>
<font size="4">	Spoštovani prisotni! V Stranki Alenke Bratušek se zavzemamo, da se sprejmejo vsi potrebni ukrepi za skrajševanje čakalnih dob, tudi dodelitev teh sredstev v višini 35 milijonov evrov. Imam pa osebno dve vprašanji, ki izhajati tudi iz povedanega, kar sta povedali gospe z Ministrstva za zdravje in Zavoda za zdravstveno zavarovanje. Na Ministrstvu za zdravstvo že izvajate analizo stroškov, torej kaj je nadplačano in kaj je podplačano, vemo pa, da so pri različnih izvajalcih iste storitve različno vrednotene. Tak način dodeljevanja plačila ali pa izvajanja storitev predstavlja direkten napad na pravice nas, zavarovancev, ker v bistvu nekdo pač manj opravi za isto. </font><br/>
<font size="4">	Druga zadeva je povezana s kontrolo storitev. Prebral sem neko švicarsko študijo, kjer je bilo ugotovljeno, da je 10 % storitev, ki jih zdravstveni zavodi opravijo, nepotrebnih. Zanima me, ali se kaj takega dogaja tudi pri nas, kakšna taka analiza. </font><br/>
<font size="4">	Hvala lepa. </font><br/>
<br/>
<font size="4">	</font><b><font size="4">PREDSEDNIK RUDI MEDVED: </font></b><font size="4">Hvala lepa.</font><br/>
<font size="4">	Besedo ima Miha Kordiš. </font><br/>
<br/>
<font size="4">	</font><b><font size="4">MIHA KORDIŠ (PS Levica): </font></b><font size="4">Hvala za besedo, predsedujoči.</font><br/>
<font size="4">	Naša zdravstvena blagajna ima žepe, ki so globoki milijarde in milijarde, tu se pa pogovarjamo o 35 milijonih evrov. Mislim, da je v taki razliki v dimenziji zelo utopično pričakovati ne vem kakšne prelomne statistike v popravkih v čakalnih dobah, sploh če v to vključimo še vprašanje drugih dejavnikov, ki niso vezani samo na sredstva zdravstvene blagajne. Ampak tu na tem odboru poteka cela razprava, ki hoče iz teh borih 35 milijonov delati neko politiko. Ne da se, sploh se pa ne da tega početi prepričljivo. Jaz upam, da bodo ta sredstva pomagala čim več pacientom, čim več bolnikom, da bodo prišla do njih, da se bodo čakalne dobe dejansko skrajšale. Ampak, kot rečeno, z vidika količine sredstev, ki so in ki so potrebna za delovanje zdravstvenih storitev, je teh 35 milijonov drobiž. In tudi ne verjamem, da teh 35 milijonov krši fiskalno pravilo, pa četudi bi ga, ne bi imel s tem absolutno nikakršnega problema. Če kaj, je potrebno fiskalno pravilo odpraviti in Fiskalni svet navsezadnje ukiniti. Ker mislim, da pozicioniranje na stran zategovanja pasu namesto pozicioniranje na stran razvoja in blaginje državljank in državljanov, vseh državljank in državljanov, ne samo bogatih, da je to neka smer, v katero je treba iti. In tudi tu se je Vlada odločila končno narediti korak v smer pravilnih političnih prioritet. Ker do zdaj se je delalo tako, da se je prvenstveno namenjalo sredstva za raznorazne subvencije korporativnemu kapitalu, za nabave novega orožja po diktatu Nata, blaginja državljank in državljanov je bila pa tista, ki je potegnila kratko. Navsezadnje se je ob presežkih Vlada tudi odločila za pospešeno zniževanje proračunskega primanjkljaja, in to v takem tempu, da to sploh ne bi bilo potrebno, medtem ko so drugi sektorji, zlasti sektorji socialne države, ostali podhranjeni. In teh 35 milijonov, kot rečeno, je vsaj nek droben korak v pravo smer. In mislim, da tudi nihče ne trdi, da bo kar naenkrat odrešilo vse čakalne dobe. Če hočete pa delati resno politiko na prihodkih v zdravstveno blagajno, potem se pa lahko pogovorimo o ukinitvi dopolnilnega zdravstvenega zavarovanja in o tem, da se stopi na prste zdravniško-zavarovalniškemu lobiju in komercialnim zdravstvenim zavarovalnicam, ki na leto pojedo minimalno 50 milijonov </font><br/>
<br/>
<b><font size="4">16. TRAK: (DAG) - 12.15</font></b><br/>
<br/>
<b><font size="4">	</font></b><font size="4">(nadaljevanje) evrov sredstev zavarovancev in to popolnoma neupravičeno. 50 milijonov vsako leto ostane v komercialnih zdravstvenih zavarovalnicah, namesto da bi našli pot v javni zdravstveni sistem in do boljše oskrbe zavarovancev. Ampak seveda se advokati zdravniško-zavarovalniškega lobija po različnih strankah, predvsem na trdni desnici, o tem nočete pogovoriti in o tem nočete ničesar slišati, če kaj, advocirate ravno nasprotne ukrepe. V Levici pa smo s porajajočo se koalicijo podpisali partnerski sporazum, izpogajali na koalicijskih pogajanjih tudi to, da se dopolnilno zdravstveno zavarovanje ukine in se ga nadomesti s solidarno javno dajatvijo oziroma se ga vključi v obvezno zdravstveno zavarovanje, in to na družbeno pravičen način. In ne, da zdaj, ne vem, jaz na poslanski plači prispevam 28 evrov in nekdo, ki je na minimalcu, ravno tako prispeva 28 evrov, čeprav je razlika med najinimi prihodki bistvena. In ta dejavnik solidarnosti, družbene pravičnosti je treba v zdravstveno zavarovanje tudi vgraditi. In res srčno upam, da bo po desetletju, dveh čakanja, da se dopolnilno zdravstveno zavarovanje ukine, to v tem mandatu zares storjeno. In tisti, ki želi videti več sredstev v zdravstveni blagajni, ki hoče videti okrepljeno financiranje zdravstvenih storitev in preko tega skrajševanje čakalnih dob, mislim, da se mora postaviti na enako stran. </font><br/>
<font size="4">	Hvala.</font><br/>
<br/>
<font size="4">	</font><b><font size="4">PREDSEDNIK RUDI MEDVED: </font></b><font size="4">Hvala lepa.</font><br/>
<font size="4">	Naslednji ima besedo Marko Bandelli. </font><br/>
<br/>
<font size="4">	</font><b><font size="4">MARKO BANDELLI (PS SAB): </font></b><font size="4">Hvala, gospod predsednik. </font><br/>
<font size="4">	Spoštovana ministrica, osebe iz Fiskalnega sveta!</font><br/>
<font size="4">	35 milijonov pri 2 milijardah 800, kolikor je proračun, mislim, Ministrstva za zdravje, dobesedno govorimo o drobižu, ampak verjetno o zelo pomembnem drobižu. Jaz se ne bi niti spraševal, za kaj bi moralo biti namenjenih teh 35 milijonov, mislim, da je čisto normalno, da gremo v fazo zmanjševanja teh vrst. Ampak absurd od absurda je nekaj drugega - zakaj sploh imamo te vrste. Vam dam en primer, po realnem dogodku. Človek je rabil pomoč, je imel čakalno vrsto, mislim, da šest ali osem mesecev, potem gre k istemu zdravniku, ki ima koncesijo, isti zdravnik, ki dela v bolnišnici, preko njegove koncesije je dobil v štirinajstih dneh. Povejte mi, meni, kako je to možno. Zdaj, da je treba sistem popolnoma spremeniti, da ga je treba popolnoma zradirati in na novo sestaviti, to vemo. Govorimo, nihče si ga ne upa, mislim, da bo prišel tudi moment za to, ker take situacije - to je nesprejemljivo. A govorimo potem o čakalnih vrstah, kjer dejansko čakalne vrste ni, če greš preko koncesionarja. Zdaj tu nekaj meni ni jasno, ampak pustimo stat. Mislim, da zavod kreditov nima, tako nima tega viška za plačevat, nobenih drugih zadev, kot samo naj sprejme to zadevo. </font><br/>
<font size="4">	Pomislek Fiskalnega sveta je upravičen, jaz vidim tu čisto logiko. Fiskalni svet, kar sem razumel iz njihove debate in iz njihovega poročila, je jasno, da hoče povedati to, da se boji, da ne bi ta denar poniknil drugje, dejansko. Dajmo mi govoriti enostavno, da ljudje, ki nas poslušajo na drugem koncu, razumejo te zadeve. Upravičeno. Kar pa je spet po mojem mnenju tudi nezaupnica Vladi, ker ni znala zadeve spraviti v red. Ampak pustimo to, smo že slišali prej, glede na to, na te zadeve, kar se strinjam stoprocentno. Ampak zdaj glede tega. Mi vemo točno, da je tudi pred nekaj meseci bil že v proračunu zagotovljen denar za pokojnine, za upokojence, pa tudi tisti, kot je opozorila tudi naša predsednica, je nekako poniknil, šel v druge kraje. Tako naj bi tudi ta denar danes, za teh 35 milijonov se zgodilo to. </font><br/>
<br/>
<b><font size="4">17. TRAK: (DAG) - 12.20</font></b><br/>
<br/>
<b><font size="4">	</font></b><font size="4">(nadaljevanje) Zaradi tega smo mi tudi v Stranki Alenke Bratušek predlagali ta dodaten sklep in predlog, da se jasno napiše in da tu odbor sprejme sklep, da je ta denar točno namenjen. Saj piše v vaši obrazložitvi, ampak naj bo tudi točno sklep sprejet, vsi tukaj, ki smo, da je to namen tega denarja. </font><br/>
<font size="4">	Hvala.</font><br/>
<br/>
<font size="4">	</font><b><font size="4">PREDSEDNIK RUDI MEDVED: </font></b><font size="4">Hvala lepa. </font><br/>
<font size="4">	Edvard Paulič, imate besedo. </font><br/>
<br/>
<font size="4">	</font><b><font size="4">EDVARD PAULIČ (PS LMŠ): </font></b><font size="4">Hvala lepa za besedo, gospod predsednik.</font><br/>
<font size="4">	Spoštovani prisotni! V Listi Marjana Šarca podpiramo vse  učinkovite ukrepe za skrajšanje čakalnih vrst v zdravstvu. Ne nazadnje je zdravstveno področje ena ključnih prioritet parafirane koalicijske pogodbe bodoče vlade. In tudi prav je, da se namensko zbrani denar porabi takrat, ko je to potrebno, in ne takrat, ko dopušča Zakon o fiskalnem pravilu. Seveda se zavedamo, da gre za kratkoročen ukrep in da bo področje zdravstva treba urediti sistemsko. Glede na to, da je Vlada v januarju leta 2018 potrdila enkratni dodatni program in namenila 16,6 milijona evrov v skrajševanje čakalnih vrst, bi pa želel vprašati, ali so bila ta sredstva v celoti porabljena in kakšni so bili konkretni učinki tega programa. </font><br/>
<br/>
<font size="4">	</font><b><font size="4">PREDSEDNIK RUDI MEDVED: </font></b><font size="4">Hvala lepa. </font><br/>
<font size="4">	Boste, gospa, predstavnica Zavoda za zdravstveno zavarovanje, lahko v tem hipu odgovorili na to ali gremo naprej z razpravo? Izvolite. </font><br/>
<br/>
<font size="4">	</font><b><font size="4">MARJETA TRČEK: </font></b><font size="4">Hvala za besedo. </font><br/>
<font size="4">	V letu 2017 so bila določena sredstva namenjena za enkratni dodatni program, in sicer smo v bolnišnični dejavnosti plačevali do 20 % oziroma do 30 % preseganje programa. Od tega je bilo realiziranih približno 54 % tega, kar bi izvajalci lahko realizirali. Se pravi, približno polovico od tega, kolikor smo mi predvideli oziroma dali možnosti, da realizirajo, so dejansko realizirali. S tem da moramo vedeti, da so vedeli kmalu na začetku leta že, da bodo ta dodatna sredstva namenjena enkratnemu dodatnemu programu, da so lahko že celo leto predvideli dodatne programe. Pri specialističnih bolnišničnih programih pa smo plačevali do 20 % preseganje plana, programa, realizacija je bila pa okrog 30 %, se pravi, tretjino tistega so naredili, kar bi lahko. </font><br/>
<br/>
<font size="4">	</font><b><font size="4">PREDSEDNIK RUDI MEDVED: </font></b><font size="4">Hvala lepa, gospa Marjeta Trček, iz Zavoda za zdravstveno zavarovanje. </font><br/>
<font size="4">	Besedo ima Janja Sluga.</font><br/>
<br/>
<font size="4">	</font><b><font size="4">JANJA SLUGA (PS SMC): </font></b><font size="4">Hvala lepa. </font><br/>
<font size="4">	Mislim, da smo čisto preveč zafilozofirali današnjo temo. Jaz mislim, da se vsi zavedamo, kakšno je stanje v našem zdravstvu. Verjamem, da vsi, ki tu sedimo, to občutimo tudi na lastni koži, da večkrat čakamo, da smo večkrat kje v čakalni vrsti, da se večkrat spravimo za računalnik, kjer iščemo, kje bomo za določeno storitev po Sloveniji najhitreje dobili termin in tako dalje. In ko se zdaj pogovarjamo, ali ja teh 35 milijonov, kot je eden od predgovornikov omenil, ali ne oziroma pod določenimi pogoji, moram povedati, da sem zgrožena, da se zdaj sploh pogovarjamo, kako bomo teh 35 milijonov, ki so, kot je kolega povedal, 1,2 % vsega denarja, s katerim razpolaga Zavod za zdravstveno zavarovanje, da bomo zdaj teh 35 milijonov pogojevali z ne vem čim, to se meni zdi absurdno. Se mi zdi absurdno, da sploh tako na dolgo in široko o tem razpravljamo. Dejstvo je, da je ta presežek pričakovan, da je verjetno pričakovan še malo višji. Dejstvo je, da je potreben denar za storitve. Predstavnica zavoda je dejansko obrazložila, kakšna je procedura. Obrazložila je, da se mudi, s tem da mi to danes tu obravnavamo, ker sledijo še določeni postopki naprej, preden se bo ta denar dejansko lahko začel porabljati oziroma bo dejansko prišel do uporabnika. Jaz se zavedam, da je vsakih 10 tisoč evrov zelo pomembnih, ker to pomeni toliko in toliko storitev. In tudi teh 35 </font><br/>
<br/>
<b><font size="4">18. TRAK: (DAG) - 12.25</font></b><br/>
<br/>
<b><font size="4">	</font></b><font size="4">(nadaljevanje) milijonov je izjemno pomembnih, ker se bodo neke stvari na ta račun naredile. Ampak da se pa zdaj pogovarjamo, da zdaj pa kar zaradi teh 35 milijonov čakalnih dob več ne bo, to je pa že čisto druga zgodba. Tudi danes je že bilo povedano, da niso samo finance tiste, ki vplivajo na dolžino čakalnih dob, tu je še oprema, tu so kadri, tu so stvari, ki so se nabirale, ne štiri leta, kolegice in kolegi, ne štiri leta, ampak malo dlje. Tako da tisti, ki z veseljem kažete s prstom na to Vlado v odhajanju, pokažite tudi nase in se poglejte v ogledalo. Mislim, da je ravno ta Vlada spravila pod streho največ, v kar nekaj zadnjih mandatih. Da ne bom zdaj omenjala, kdo je tisti, ki na svojem hrbtu nosi krivdo za pomanjkanje, za takšno akutno pomanjkanje kadrov na tem področju. Da ne bom omenjala, kdo se je v javnosti hvalil, da je preprečil zdravstveno reformo tej Vladi in tako naprej. Ampak mislim, da so to razprave, ki so zašle od poante današnje točke dnevnega reda. </font><br/>
<font size="4">	Fiskalni svet je seveda opozoril na določene stvari in prav je tako, zato ga tudi imamo. Ampak kot poslanka, tako kot mi vsi, moramo pri sprejetju določene odločitve vedno postaviti na tehtnico dve stvari, vedno gledati širše. In jaz mislim, da v tem primeru tehtnica kaže na eno stran brez vsakršnega dvoma. Razumem pomisleke Fiskalnega sveta, razumem jih predvsem s stališča postopka, s stališča bojazni, da bi se na tak način potem tudi kasneje še pristopalo pri tovrstnih ukrepih. Absolutno se s tem lahko strinjam, ampak pogovarjati se danes sploh o tem, ali bomo to naredili ali ne, je popolnoma brez zveze. Jaz mislim, da moramo danes skupaj stopiti, podpreti to in sploh ne debatirati več naprej. In to je to. </font><br/>
<font size="4">	Hvala lepa. </font><br/>
<br/>
<font size="4">	</font><b><font size="4">PREDSEDNIK RUDI MEDVED: </font></b><font size="4">Hvala lepa.</font><br/>
<font size="4">	V nadaljevanju ima besedo Predrag Bakovič.</font><br/>
<br/>
<font size="4">	</font><b><font size="4">PREDRAG BAKOVIČ (PS SD): </font></b><font size="4">Spoštovani, hvala za besedo.</font><br/>
<font size="4">	Kolegice in kolegi, gostje!</font><br/>
<font size="4">	Meni osebno se pravzaprav ne zdi sporno porabiti teh 35 milijonov evrov za izboljšanje zdravstvenega varstva naših občanov, pa četudi ni v skladu s pravili. Tudi Socialni demokrati bomo podprli predlagano novelo tega odloka. </font><br/>
<font size="4">	Če bomo namenili ta denar skrajševanju čakalnih vrst, pomeni, da bo šel pretežno ta denar na sekundarno raven. Ob tem pa seveda ne smemo pozabiti tudi na primarno raven, ker sam razumem, da je treba ljudem zagotavljati večjo dostopnost do zdravstvenih storitev tudi na primarni ravni. Zlasti v ruralnih okoljih primanjkujejo določeni specialisti, kot so okulisti, kot so ginekologi, pediatri, in bo treba razmišljati tudi o tem. Seveda s temi 35 milijoni ne moremo pokriti vsega, kot smo že rekli, to predstavlja 1 % in še malo, a vendar bo treba razmišljati tudi o primarni ravni, ne le sekundarni. </font><br/>
<font size="4">	Kot sem na začetku povedal, Socialni demokrati bomo predlagano novelo odloka podprli. Hvala.</font><br/>
<br/>
<font size="4">	</font><b><font size="4">PREDSEDNIK RUDI MEDVED: </font></b><font size="4">Hvala lepa.</font><br/>
<font size="4">	Nataša Sukič ima besedo. Izvolite. </font><br/>
<br/>
<font size="4">	</font><b><font size="4">NATAŠA SUKIČ (PS Levica): </font></b><font size="4">Najlepša hvala.</font><br/>
<font size="4">	Spoštovane, spoštovani!</font><br/>
<font size="4">	Mislim, da je ta debata res, kot je že kolegica prej opozorila, dokaj po svoje absurdna, no. Rada bi pa podčrtala, da ga seveda ni zakona niti fiskalnega pravila ali pa kateregakoli pravila, celo ustave ne, ki bi lahko v popolnosti zaobjela in predvidela vse situacije, ki se lahko pojavijo sproti, hipno, kot se je pojavila ravnokar ta, ko smo prišli do presežka teh 35 milijonov, o katerih je treba odločiti zdaj, če jih želimo smiselno uporabiti, če ne, pač zadeva nima smisla. </font><br/>
<font size="4">	Kar se čakalnih vrst v zdravstvu tiče, je že kolega Miha Kordiš opozoril na problematiko zavarovalniškega lobija, ki letno poje svojih 50, 60 milijonov denarja iz dodatnih zdravstvenih zavarovanj, ki bi lahko mirno se stekala namesto tega preko solidarnostnega prispevka, kot ga je opisal, v zdravstveno blagajno in bi bistveno lahko </font><br/>
<br/>
<b><font size="4">19. TRAK: (DAG) - 12.30</font></b><br/>
<br/>
<b><font size="4">	</font></b><font size="4">(nadaljevanje) pripomogla k urejanju razmer v zdravstvu. Drug problem je dvoživkarstvo oziroma zdravniki dvoživke, ki delajo v sistemu javnega zdravstva, potem pa popoldne prakticirajo preko koncesij še neke privatne prakse, se pravi, privatizacija in koncesionarstvo, kjer čudežno te vrste izginejo in ljudje se potem poleg osnovnega in dodatnega zavarovanja zatekamo k tem rešitvam in še tretjič plačujemo za to, da mogoče nekaj naredimo za svoje zdravje. To so tisti problemi, kjer bo treba zagrabiti. In ti posegi, rušilni učinki v sistemu javnega zdravstva, niso samo predmet, problem tega mandata, ampak si kar natočimo čistega vina, problem celotnega poosamosvojitvenega obdobja, kjer se postopoma, korak za korakom stremi k čim večji privatizaciji zdravstva in k razgradnji javnega zdravstvenega sistema. In to je tisto, kar povzroča tako slabe razmere v zdravstvu v smislu kadrov, opreme in podaljšuje čakalne vrste. To je tisto, česar, oprostite, v prejšnjem sistemu ni bilo, ker moja mama je bila zdravnica in točno vem, da tega ni bilo, je sama ugotovila zgrožena že v 90. letih, da so se stvari začele slabšati. Zato bo treba zelo temeljito razmisliti o temeljiti rekonstrukciji teh zadev. </font><br/>
<font size="4">	Nekorektno se mi zdi tudi sklicevanje nekaterih na ta Zakon o srčni kirurgiji, ki smo ga predčasno ad hoc sprejeli, kar je bil seveda gasilski ukrep in na kar smo v Levici jasno opozorili, da točno to bo imelo domino efekt in da je to točno še eden izmed gradnikov, kako razrušiti javni sistem in kako ga potiskati v čim večjo amerikanizacijo oziroma privatizacijo zdravstva. In to se izkazuje že nekaj tednov pozneje, tako z reakcijami same zdravstvene stroke kot seveda z nedavnim primerom, ki smo mu bili zdajle priče, recimo, te deklice, ki je umrla v tem kaosu, kjer si podajajo, sploh ne veš več, kdo kaj. </font><br/>
<font size="4">	Tako jaz ne bi tega primerjala, teh 35 milijonov, to je popolnoma druga situacija. In tudi ne bi terjala, da mora dati kdo roko v ogenj, da se bodo čakalne vrste skrajšale, ker, kot rečeno, stvari se nenehno spreminjajo in če bomo samo zamejili nadaljnje raztegovanje čakalnih vrst, bomo že naredili ogromno, glede na to, da se populacija stara, da se potrebe dnevno ali pa letno spreminjajo, da je pritisk na zdravstvene servise oziroma storitve čedalje večji zaradi starajoče populacije in tako naprej. Bi pa seveda, jasno - saj pričakujem, da bomo itak dobili pred sabo poročilo, mislim, da to sploh ni vprašanje, da zdaj tu pozivamo -, jasno je, da če ne bomo dali nič, ne bo nič, če bomo dali 35 milijonov, bo vsaj nekaj. In če bomo temeljito rekonstruirali politike in zdravstveni sistem, potem bomo pa lahko naredili ogromno in bomo enkrat za vselej zajezili trende, ki so zaskrbljujoči in katastrofalni. Zato bom seveda ta odlok z veseljem danes podprla. </font><br/>
<font size="4">	Hvala lepa. </font><br/>
<br/>
<font size="4">	</font><b><font size="4">PREDSEDNIK RUDI MEDVED: </font></b><font size="4">Hvala.</font><br/>
<font size="4">	Alenka Jeraj, imate besedo, izvolite. </font><br/>
<br/>
<font size="4">	</font><b><font size="4">ALENKA JERAJ (PS SDS): </font></b><font size="4">Hvala za besedo.</font><br/>
<font size="4">	Lepo pozdravljeni!</font><br/>
<font size="4">	Naj tudi sama nekaj stvari dodam, z nekimi informacijami, ki jih imam. Torej, 35 milijonov je res kaplja v morje in če bomo to vedno znova delali, ne pa zahtevali tudi nekih sprememb, potem smo ta denar slabo naložili. Lani ste namenili kar nekaj denarja za skrajšanje čakalnih vrst oziroma potem tudi za pokrivanje izgub v bolnišnicah, 136 milijonov - če nekdo nekaj da, zato da se stanje izboljša, bi pričakovali, da tudi zahtevate neke stvari. Rekli ste, da se delajo sanacijski načrti, ko pa vidimo, da niso učinkoviti. Torej nečesa spet ne delamo v redu, pa smo dali precej denarja za to, da bodo stvari boljše. Problem, ali je bil ta denar uporabljen smotrno, v korist bolnikov, je verjetno res treba nekako napisati, podati neko analizo, ker sicer bomo ponovno dali nekaj denarja, ki bo končal bog ve kje. Predstavnica Ministrstva za zdravje je rekla, da se je stanje umirilo, torej da se čakalne vrste, recimo, ne povečujejo, skrajšujejo pa tudi ne, kajne. Se pravi, vse te finančne injekcije niso bile učinkovite, </font><br/>
<br/>
<b><font size="4">20. TRAK: (DAG) - 12.35</font></b><br/>
<br/>
<b><font size="4">	</font></b><font size="4">(nadaljevanje) bi človek rekel, kajne. Skrajšali nismo ničesar, pacienti ne pridejo pravočasno na vrsto, da ne govorim, koliko se jim v tem času lahko tudi stanje poslabša, v najhujšem primeru celo kdo tudi umre. </font><br/>
<font size="4">	Torej, zanima me, za teh 136 milijonov evrov lani, kaj smo spremenili, ali se je kaj spremenilo, ali kaj artiklov oziroma stvari, ki jih v zdravstvu rabijo, kupujemo ceneje ali še vedno vse preplačujemo, ker, kot je bilo rečeno, je glavni problem verjetno v organizaciji in v preplačilih. Osamljeni primeri, da se nek zobozdravnik s svojimi prijatelji dogovori in potem kupuje direktno od proizvajalca iz Italije trikrat ceneje stvar, ki bi jo moral tu kupovati bistveno dražje od posrednikov, so najbrž ne najboljši recept, kajne, da se morajo sami nekaj organizirati. Ampak tu se organizirajo koncesionarji, ki jih nekateri zelo ne marate, ampak oni delajo s svojim denarjem plus denarjem zavarovalnice in so pri stroških pač bolj previdni kot pa nek javni zavod, ki ve, da če bo imel izgubo, bo slej ko prej Ministrstvo za zdravje zavalilo nekaj milijonov in bomo to izgubo pokrili, stvari bodo šle pa lepo po starem dalje. </font><br/>
<font size="4">	Gospa iz zdravstvene zavarovalnice je rekla, da zavarovanci gotovo niso za to, da se njihova vplačila, vplačana sredstva ali pa delodajalcev ne namenjajo za skrajšanje čakalnih vrst oziroma za njih. Če jih boste vprašali, tudi niso za to, da se predraga oprema pa predrage žilne opornice plačujejo. Kaj smo naredili v tem času, da se to ne bi dogajalo? Kolikor vem, v Kliničnem centru se zdaj spet pripravljajo kupovati neke dražje žilne opornice. Malo je bilo cirkusa zaradi komisije moje kolegice Jelke Godec, kakšne preiskave niti ni. NPU še nima časa, dela stvari izpred petih let ali še nekaj več, namesto da bi aktualne stvari, ki so dokazane, v normalni državi bi samo po zaslišanjih na preiskovalni komisiji potrkali ljudem v hišah in jih zaslišali preiskovalni organi, ne pa da moramo to poslanci delati namesto ljudi, ki so v tej državi za to plačani. In dati dodaten denar, ne pomaga, če ni tu dodatnih ljudi. Jaz mislim, da je glavni problem, saj vsi vemo, izgorelost, premalo ljudi marsikje, ponekod se dela pa tudi premalo, ampak to je spet stvar organizacije dela. Nekateri ljudje niso dovolj obremenjeni, ravno zaradi tega, ker imamo tako načrtovanje, se pravi, da lahko naredijo 150 operacij, čeprav imajo ljudi in kapacitet za 300, ampak ker zavarovalnica plača 150, je to 150, pa tudi če potem v zrak gledamo in aparati stojijo, zelo dragi aparati, in se na njih nič ne dela. Lani, recimo, ste - zdaj gre to direktno na Zavod za zdravstveno zavarovanje - namenili nekaj dodatnih sredstev za dodatne operacije. 100 dodatnih operacij ste plačali Kliničnemu centru, ki pa jih ni opravil. Da ne bomo zdaj teh 35 milijonov spet dali Kliničnemu centru in od tega ne bo nič. 50 dodatnih operacij je pa opravil koncesionar, tako kot je treba, ampak ni dobil plačanih, tako kot jih je dobil Klinični center, dobil je samo pavšal. Že tako dobi za isto stvar, kot je bilo prej povedano, 30 % manj kot Klinični center in 20 % manj, kot plačate enako storitev Kliničnemu centru Maribor. Potem pričakovati, da bodo ljudje vsi navdušeni, da delajo še več - pa so pripravljeni delati več, ker razumejo, ker so zato v zdravstvu, ker hočejo ljudem pomagati -, če potem ni nikakršne organizacije in nikakršnega nadzora oziroma tako konkretno obnašanje do nekoga, ki je svoje delo opravil v redu. Zato se pridružujem vsem kolegom, ki so prej rekli, da hočemo pač točne podatke, komu se bo dalo in za kaj ter kaj bodo za to naredili. Ne pa da milijone dajemo v vreče brez dna, kjer na koncu pacient od tega nima nič, pa bi moral imeti, ker je tisti, ki vplačuje vsak dan, vsak mesec v zdravstveno blagajno, zato da bo prišel na vrsto v solidnem času in se mu ne bo stanje samo slabšalo. </font><br/>
<font size="4">	Jaz bom odlok </font><br/>
<br/>
<b><font size="4">21. TRAK: (DAG) - 12.40</font></b><br/>
<br/>
<b><font size="4">	</font></b><font size="4">(nadaljevanje) podprla, čeprav - podobno kot kolegi postavimo - pravila in jih potem kršimo, zato bi eni zdaj že kar ukinili Fiskalni svet, ampak dobro bi se bilo spomniti, zakaj smo ga sploh ustanovili in zakaj smo sprejeli Zakon o fiskalnem pravilu - ker so se delale stvari tako, kot se ne smejo delati. Tako bo o tem še tudi potreben razmislek. Skratka, moj glas za tole bo, ampak predlagam, no, tako kot je bilo rečeno, da do seje v petek dobimo bolj konkretno, kaj se bo s temi sredstvi naredilo. Pa tudi za lanska, se pravi, pokrivanje izgub, kaj smo spremenili, koliko stvari kupujemo ceneje, kaj se je v organizaciji v teh bolnišnicah spremenilo, če se je kaj; ker če se ni, bomo jutri spet morali dati 136 ali pa še več milijonov za pokrivanje izgub. </font><br/>
<br/>
<font size="4">	</font><b><font size="4">PREDSEDNIK RUDI MEDVED: </font></b><font size="4">Hvala lepa. </font><br/>
<font size="4">	Janja Sluga se je vnovič prijavila k besedi. Izvolite.</font><br/>
<br/>
<font size="4">	</font><b><font size="4">JANJA SLUGA (PS SMC): </font></b><font size="4">Hvala lepa.</font><br/>
<font size="4">	V vmesnem času smo na mizo dobili predlog za sklep odbora in jaz v zvezi s tem nimam nekih večjih težav, da bi ta sklep podprla, imam pa še nekaj vprašanj. Tule piše: »Skupni odbor predlaga…« Komu? Jaz bi tu dodala, se pravi: »Skupni odbor predlaga Ministrstvu za zdravje in Zavodu za zdravstveno zavarovanje Slovenije,« se mi zdi, da če predlagamo, moramo nekomu, nekoga nasloviti, »da se dodatna sredstva v višini 35 milijonov evrov namenijo izključno za skrajševanje čakalnih vrst, in pri sklepanju aneksa k splošnemu dogovoru za pogodbeno leto 2018 pričakuje od vseh akterjev, da takoj pristopijo k spremembi aneksa in zagotovijo možnost izvajanja storitev že z mesecem oktobrom.« Tu bi prosila Zavod za zdravstveno zavarovanje Slovenije, da se opredeli do tega, ali je to z mesecem oktobrom dovolj natančno oziroma ali je ustrezno. V razpravah kolegic in kolegov se ves čas omenja, da bomo želeli vedeti, za kaj so se ta sredstva porabila, torej neko obliko poročila o porabi teh 35 milijonov, tega pa v tem sklepu ni. Mogoče bi to potem dodali, če se vsi strinjamo.</font><br/>
<font size="4">	Hvala lepa. </font><br/>
<br/>
<font size="4">	</font><b><font size="4">PREDSEDNIK RUDI MEDVED: </font></b><font size="4">Hvala lepa. </font><br/>
<font size="4">	Jaz predlagam, preden nadaljujemo, da po končani razpravi o spremembi odloka glasujemo o amandmaju in predlogu sprememb odloka, potem pa opravimo razpravo naprej še o teh dveh predlaganih sklepih, relevantnih vsekakor, da potem opravimo o tem še razpravo in glasujemo o obeh sklepih, če se seveda s tem strinjate. </font><br/>
<font size="4">	Besedo ima Miha Kordiš. Izvolite.</font><br/>
<br/>
<font size="4">	</font><b><font size="4">MIHA KORDIŠ (PS Levica): </font></b><font size="4">Hvala.</font><br/>
<font size="4">	Nisem nikakršen »fen« ukrepov prejšnje Vlade na zdravstvenem področju oziroma manka teh ukrepov, pa vendar je treba določene stvari povedati. Prvič, lansko leto tistih 136 milijonov je šlo za plačevanje starih »pufov« oziroma starih računov, neplačanih računov, starega minusa. In ta denar niti teoretično niti hipotetično niti v nobeni argumentaciji nikoli ni bil namenjen za skrajševanje čakalnih dob, ampak za pokrivanje preteklega minusa. Tako da si pridemo na čisto, kaj je tisti denar bil in kaj tisti denar ni bil. </font><br/>
<font size="4">	Drugič, javni zavodi, javni zdravstveni zavodi so zavezani javnim naročilom in preko tega dobijo tudi svojo opremo. Tu lahko prihaja do malverzacij, tu tudi prihaja do kakšnih malverzacij, vsekakor pa tu javni zdravstveni zavodi nimajo pravice do iniciative, da bi lahko šli in iskali najcenejšega ponudnika, najcenejšega dobavitelja zdravstvenega materiala, in se pogosto tudi sami zelo hitro lahko znajdejo kot talec raznoraznih kartelnih dogovarjanj posrednikov med seboj. In zato v Levici vztrajamo pri svoji zahtevi, da država ustanovi neprofitno javno podjetje, ki bo iskalo najcenejše materiale brez posrednikov, mimo posrednikov, neposredno pri proizvajalcih. Morebitne presežke pa, če bi jih slučajno ustvarilo, bi vrnilo nazaj v zdravstveni sistem. Ampak kar sem želel pod točko dve izpostaviti, je, da kar se tiče nabave materiala, ne moremo potegniti, že zaradi same mehanike, analogije med javnimi naročili in koncesijami. </font><br/>
<font size="4">	Tretjič, zavarovalnica </font><br/>
<br/>
<b><font size="4">22. TRAK: (DAG) - 12.45</font></b><br/>
<br/>
<b><font size="4">	</font></b><font size="4">(nadaljevanje) plača toliko pa toliko storitev, kolikor jih plača, to je običajno določeno v splošnem dogovoru, in gre toliko daleč, kolikor ima sredstev. In če hočemo tu imeti več posegov, več storitev, kvalitetnejše storitve, hitrejše obračanje čakalnih dob in tako naprej, potem je treba povečati maso sredstev, ki gredo v storitve. In to lahko naredimo samo na način novih prihodkov. Enega izmed prihodkovnih virov, ki je družbeno pravičen, sem že prej opisal, to je ukinitev dopolnilnega zdravstvenega zavarovanja, na način, da to postane solidarna dajatev, da se vključi v obvezno zdravstveno zavarovanje in seveda ta sredstva potem končajo v Zavodu za zdravstveno zavarovanje in okrepijo finančni tok, ki gre za zdravstvene storitve. In potem se bo situacija stoječih strojev tudi izboljšala, ker bo več denarja za več posegov. </font><br/>
<font size="4">	Četrtič, ker je veliko govora o raznoraznih poročilih, mislim, poslanci, ki smo bili tu že v prejšnjem mandatu, smo se naučili, pa konec koncev tudi poslanske skupine, no, da Zavod za zdravstveno zavarovanje vsako leto pripravi tako »bukleto«, v kateri najdete vsa poročila, vse statistike, iz njih se da razbrati tudi učinkovitost našega sistema, učinkovitost koncesionarstva v primerjavi z javnim zdravstvenim sistemom in tako naprej. In tu med drugim lahko zelo hitro ugotovimo, da je največ od koncesioniranih zaposlenih po deležu v zobozdravstvu, ravno tam je najbolj razmahnjena oziroma ena izmed najbolj razmahnjenih praks samoplačništva in najdaljših čakalnih dob. </font><br/>
<font size="4">	Kar sem želel tu izpostaviti, je predvsem tole poročilo. Za to poročilo ne rabimo posebnega sklepa, Zavod za zdravstveno zavarovanje nam ga vsem pošlje, ga dobimo na mizo vsako leto, je urejeno, je pregledno, izvolite si ga vzeti v roke, izvolite ga prebrati. Evo, hvala, vračam vam. </font><br/>
<font size="4">	In potem še za vas vprašanje, glede na ta sklep, ki smo ga dobili, da »Skupni odbor predlaga, da se dodatna sredstva v višini 35 milijonov evrov namenijo izključno za skrajševanje čakalnih vrst in pri sklepanju aneksa…« in tako naprej. Skratka, mislim, da je to sklep, ki ga v osnovi ne potrebujemo. Ne vidim nobenega problema tudi pri tem, da ga sprejmemo, pač nekoliko močnejša politična zaveza tu je. Moje vprašanje za vas pa je, sklep se konča s tem, da takoj pristopijo k spremembi aneksa in zagotovijo možnost izvajanja storitev že z mesecem oktobrom 2018 - ali na izvedbeni ravni obstaja kakšen problem za tako časovnico. </font><br/>
<br/>
<font size="4">	</font><b><font size="4">MARJETA TRČEK: </font></b><font size="4">Hvala. </font><br/>
<font size="4">	Prva seja za aneks k splošnemu dogovoru je sklicana za 6. september 2018, kar so potrdili vsi partnerji. Procedura za sklepanje aneksa je takšna, da če se na prvi seji ne sprejmejo dogovori oziroma niso partnerji soglasni, je potem tritedenski rok za pripravo spornih vprašanj za arbitražo in potem še en teden za sklic seje arbitraže. Se pravi, imamo 28 dni in skladno s poslovnikom se lahko ta rok skrajša kvečjemu, če se vsi partnerji s tem strinjajo. Se pravi, tu lahko sicer zavod pa Ministrstvo za zdravje v okviru pogajanj predlagata skrajšanje roka, vendar če se vsi partnerji, ki sodelujejo pri sklepanju aneksa, s tem ne strinjajo, se pač rokov ne da skrajšati. Se pravi, smo potem že v začetku oktobra in če pri arbitraži ne pride do dogovora, potem o končnem besedilu aneksa odloča Vlada, ki ima pa tudi še potem svojo proceduro, da pride do končnega oblikovanja predloga, kar pomeni, da pred sredino oktobra je zelo težko pričakovati. Se pravi, mi lahko predlagamo na partnerskem dogovarjanju, ampak če se vsi partnerji ne bodo strinjali, potem pač rokov ne moremo skrajšati. </font><br/>
<font size="4">	Hvala.</font><br/>
<br/>
<font size="4">	</font><b><font size="4">PREDSEDNIK RUDI MEDVED: </font></b><font size="4">Marjeta Trček z Zavoda za zdravstveno zavarovanje je bila to. </font><br/>
<font size="4">	V nadaljevanju je želela besedo še ministrica za finance Mateja Vraničar Erman. Izvolite. </font><br/>
<br/>
<font size="4">	</font><b><font size="4">MAG. MATEJA VRANIČAR ERMAN: </font></b><font size="4">Hvala lepa. Samo par kratkih odzivov na opravljeno razpravo. </font><br/>
<font size="4">	Želela bi še enkrat poudariti, da po mnenju Vlade pravna podlaga za predlagano spremembo odloka obstaja. Omenila sem že, da 6. člen Zakona o fiskalnem pravilu eksplicitno govori, da je okvir, s tem razumemo pa tudi posamezne elemente okvira, mogoče spremeniti, če so se spremenile okoliščine, in dejansko so </font><br/>
<br/>
<b><font size="4">23. TRAK: (DAG) - 12.50</font></b><br/>
<br/>
<b><font size="4">	</font></b><font size="4">(nadaljevanje) se spremenile okoliščine, in dejansko so se okoliščine na tem področju spremenile in po našem mnenju utemeljujejo naše pričakovanje, da se lahko pričakovani presežek usmeri v zagotavljanje dodatnih zdravstvenih storitev. </font><br/>
<font size="4">	Rada bi prav tako opozorila na razliko med tem, o čemer se pogovarjamo danes, in dodatnimi sredstvi, ki jih je Vlada lani zagotovila za sanacijo posameznih javnih zavodov s področja zagotavljanja zdravstvenega varstva. Danes govorimo o sredstvih, ki jih usmerjamo preko Zavoda za zdravstveno zavarovanje v izvajanje zdravstvenih storitev. Lani, ko smo govorili o sanaciji javnih zavodov, smo govorili o odgovornosti Vlade kot ustanoviteljice teh zavodov za pokrivanje nakopičene razlike med prihodki in odhodki. Do te razlike je prvenstveno prišlo zaradi tega, ker je bila vrednost storitev podcenjena, vrednost zdravstvenih storitev podcenjena. In, seveda, odgovornost javnih zavodov je bila, da so najprej poplačali storitve dela, ki je bilo opravljeno v zvezi s temi storitvami, nepoplačane so ostale pa dobave materiala. In zato je lani tistih 136 milijonov bilo namenjenih predvsem za odpravo teh nakopičenih dolgov, so pa hkrati bili sprejeti - in to je tudi v zakonu bila postavljena zahteva - sanacijski načrti, ki naj v ustreznem časovnem obdobju zagotovijo, da do takih nepravilnosti oziroma do takega kopičenja dolgov v prihodnje ne bi prišlo. Kaj je bilo v tem smislu narejenega, med drugim tudi centralizirano javno naročanje, ki so mu zavezani vsi javni zavodi, in to centralizirano javno naročanje, ki je zaživelo v lanskem letu, je dalo tudi že prve rezultate. Ne nazadnje pa v kontekst ukrepov, ki sodijo v sklop ukrepanja, da ne bi prišlo ponovno do kopičenja tovrstnih dolgov, sodi tudi ukrep, sprejet v začetku letošnjega leta, s katerim se je cena zdravstvenih storitev povečala in na ta način naslovila nekatere spremembe, do katerih je prišlo po tem, ko so bile posamezne cene storitev določene. Ti ukrepi seveda niso dokončani, niso zaključeni in se bodo morali izvajati tudi še v nadaljevanju. V tem trenutku je naš namen s predlaganim odlokom samo, da se toliko, kolikor dopušča vzdržnost financiranja zdravstvene blagajne, omogoči porabo dodatnih sredstev. </font><br/>
<font size="4">	Rada bi samo še opozorila glede na zahtevo, ki je bila izpostavljena, da naj bi do obravnave na plenarnem zasedanju Državnega zbora zagotovili podatke, kdo bo dobil dodatna sredstva in koliko od teh 35 milijonov. Glede na postopek sklepanja splošnega dogovora oziroma aneksa k splošnemu dogovoru, ki ga je prej podrobneje predstavila kolegica iz Zavoda za zdravstveno zavarovanje, tega poročila oziroma takega načrta s strani Vlade v nekaj dneh ni mogoče pričakovati. Je pa mogoče tudi na podlagi predlaganega sklepa zavezati predstavnike Vlade, ki sodelujejo pri sklepanju aneksa k splošnemu dogovoru, da delujejo točno v tej smeri, kot je s predlaganim sklepom zapisano.</font><br/>
<font size="4">	Hvala lepa. </font><br/>
<br/>
<font size="4">	</font><b><font size="4">PREDSEDNIK RUDI MEDVED: </font></b><font size="4">Hvala lepa.</font><br/>
<font size="4">	Predstavnica Ministrstva za zdravje Jožica Maučec Zakotnik je želela besedo. Izvolite. </font><br/>
<br/>
<font size="4">	</font><b><font size="4">JOŽICA MAUČEC ZAKOTNIK: </font></b><font size="4">Hvala lepa.</font><br/>
<font size="4">	Morda bi jaz podala samo neko bolj splošno stališče glede</font><br/>
<font size="4"> </font><br/>
<b><font size="4">24. TRAK: (DAG) - 12.55</font></b><br/>
<br/>
<b><font size="4">	</font></b><font size="4">(nadaljevanje) stanja v zdravstvenem sistemu oziroma zagotavljanja pogojev za izvajanje zadovoljivih zdravstvenih storitev. Kot je že gospod Miha Kordiš pa še morda kakšen razpravljavec danes povedal, v zdravstvenem sistemu ni dovolj sredstev, da bi lahko zagotavljali vsem državljanom pravočasne, kakovostne storitve brez čakalnih vrst. Sigurno poznate situacijo, da so se v času gospodarske krize sredstva v zdravstveni blagajni nižala, cene storitev so se nižale večkrat in tako v zdravstveni blagajni približno za celo milijardo sredstev manj kot pred časom gospodarske krize. Hkrati dobro vemo, da se naša populacija stara, tudi zaradi različnih dobrih pogojev v naši družbi in sploh trendov v sodobnem svetu se populacija stara. In s tem staranjem se veča število, delež kroničnih bolezni, ki zahtevajo akutne obravnave in kronično spremljanje teh bolezni. In s situacijo, kakršna je, v kateri so absolutno številne zdravstvene storitve podcenjene, na splošno celotna masa denarja je premajhna. Poleg tega je število zdravstvenih delavcev premajhno, iztrošeni so tudi različni pripomočki, se pravi, diagnostični in terapevtski pripomočki so tudi izčrpani. Tako je v družbi potreben temeljni premislek in odločitve za reformo zdravstvenega sistema, za optimizacijo delovanja zdravstvenega sistema, hkrati pa tudi za to, da se odločimo, da bomo v zdravstveni sistem kot družba več vlagali, če želimo, da bomo lahko tudi več od tega dobili. Tako je teh 35 milijonov evrov zelo dobrodošlih, zato da bodo v tem času, ko se bo izvajalo več zdravstvenih storitev, te zdravstvene storitve bolj dostopne. In seveda bomo s tem tudi vplivali v deležu, kolikor se bo dalo vplivati, na skrajševanje čakalnih dob in na vse posledice, ki so vezane na trpljenje ljudi, ki čakajo, pa tudi na to, da imamo tudi bolniške staleže zaradi tega lahko daljše. Ampak v globalu pa je izziv za naslednje politike tudi to, da v zdravstveni sistem pride več denarja. </font><br/>
<font size="4">	Hvala lepa. </font><br/>
<br/>
<font size="4">	</font><b><font size="4">PREDSEDNIK RUDI MEDVED: </font></b><font size="4">Hvala lepa.</font><br/>
<font size="4">	Zvonko Černač je želel besedo… / oglašanje v ozadju/ Hvala. Gospa Ana Boljka iz Zavoda za zdravstveno zavarovanje, izvolite. </font><br/>
<br/>
<font size="4">	</font><b><font size="4">ANA BOLJKA: </font></b><font size="4">Hvala. Rada bi samo še pojasnila, ker mislim, da se pri nekaterih stvareh ne razumemo čisto dobro.</font><br/>
<font size="4">	Posebej ste opozorili, da ne bi šel denar nekomu, pa potem to ne bo narejeno. To se nikakor ne zgodi nikoli, ker zavod plača samo tiste storitve, ki so dokumentirano v obračunih zapisane oziroma so bile izvedene. Po datumih za vsako storitev imamo zelo veliko podatkov, kot sem povedala prej, imamo vse podatke elektronske. Čeprav so te dejavnosti avansirane, torej dobijo mesečne avanse izvajalci praviloma, ne vsi, so potem končna plačila vezana na obračun, torej na dokazane številke opravljene storitve. In če jih ne bi opravili, nekega deleža storitev od teh predvidenih, toliko in toliko, potem bo ta denar nekako ostal oziroma ne bo ga izvajalec dobil, če storitev ni opravil, v to ni treba dvomiti, no, ker so bili neki taki pomisleki. </font><br/>
<br/>
<font size="4">	</font><b><font size="4">PREDSEDNIK RUDI MEDVED: </font></b><font size="4">Hvala lepa.</font><br/>
<font size="4">	Jožef Horvat, izvolite, imate besedo. </font><br/>
<br/>
<font size="4">	</font><b><font size="4">JOŽEF HORVAT (PS NSi): </font></b><font size="4">Hvala lepa, gospod predsednik. </font><br/>
<font size="4">	Sklep, ki sem ga bolj orisal, je ta, da pač poslanci moramo biti varuhi javnih sredstev, govorimo o javnih sredstvih. Zdaj je meni pravzaprav vseeno, ali govorimo o 35 milijonih ali govorimo o 35 evrih javnih sredstev, gre za moj, za vaš denar in za denar mojega vaščana, ki je na minimalcu in ima tri otroke. Pomembno je, da vemo za vsak evro, tudi zato imamo ne nazadnje Fiskalni svet in imamo parlament, ki nadzira </font><br/>
<br/>
<b><font size="4">25. TRAK: (DAG) - 13.00</font></b><br/>
<br/>
<b><font size="4">	</font></b><font size="4">(nadaljevanje) porabo javnega denarja. In če je upravni odbor Zavoda za zdravstveno zavarovanje pozval, kot sem uvodoma povedal, predsednika Državnega zbora in predsednika Vlade, da naredita vse, kar je v njuni moči, da bo zavod lahko plasiral dodatnih 35 milijonov evrov v zdravstvo za večjo dostopnost zavarovancev do storitev in za skrajšanje čakalnih dob, potem taisti upravni odbor oziroma taisti zavod gotovo ima nek načrt, na kakšen način bo to plasiral. Saj ne bo z Ljubljanskega gradu vrgel 35 milijonov, če se malo pošalim, saj gre za resno institucijo. Nek načrt obstaja, to bi jaz rad vedel. Mene ne zanima do seje, do petkove seje, kateri zavod, katera bolnišnica, kateri d.o.o. morda bo dobil ta denar in koliko - mene zanima koncept. Meni je jasno, da do petka se ne da nič narediti. Zakaj to govorim? Ja, pravzaprav, poglejte, gospa ministrica je korektno govorila o interventnem zakonu in korektno je govorila o sprejetih sanacijskih načrtih za bolj uravnoteženo poslovanje, ampak po mojih informacijah in informacijah od zavoda se, žal, ti sanacijski načrti teh 15 bolnišnic, ki so ta denar dobile, podirajo eden za drugim, morda pri kakšnem ne; žal je takšna realnost. Zakaj? Ker so se zvišali stroški dela v zdravstvu, pa se še bodo, višje plače so po pogajanjih in po štrajku, uvrščanje zdravnikov v višje plačne razrede, odpravljanje omejitev iz ZUJF, zvišanje regresa, decembra letos pride na vrsto še nova sprostitev napredovanj. Vse to so razlogi, zaradi katerih se sanacijski načrti podirajo. In se spet nahajamo pod velikim vprašajem, ali smo s tistim interventnim zakonom dejansko dosegli cilj. Torej, ponavljam in zaključujem, do petkove seje Državnega zbora bi jaz kot poslanec - govorim v imenu Poslanske skupine Nove Slovenije -, kot skrbnik javnih financ želel, da se nam predstavi, na kakšen način, če hočete, s kakšnim konceptom, mehanizmom, metodologijo, če hočete, se bodo ta sredstva razdelila, da ne bomo danes kar rekli, ja, to bo pa zdaj za skrajšanje čakalnih vrst. Vi ste strokovnjaki, vi veste, kako se to dela, ne delate tega prvič in jaz bi želel, da nam to zadevo natančno v pisni obliki predstavite. Ampak jaz seveda apeliram na Vlado, ker moj sogovornik je Vlada, ne ZZZS. </font><br/>
<br/>
<font size="4">	</font><b><font size="4">PREDSEDNIK RUDI MEDVED: </font></b><font size="4">Hvala lepa. </font><br/>
<font size="4">	Želite še dodatno pojasniti, gospa Ana Boljka iz Zavoda za zdravstveno zavarovanje? Izvolite. </font><br/>
<br/>
<font size="4">	</font><b><font size="4">ANA BOLJKA: </font></b><font size="4">Mislim, da je smiselno še enkrat pojasniti sam koncept; mislim, da sem ga že prej pojasnila. Partnerji, to so Zdravniška zbornica, Združenje zdravstvenih zavodov, ZZZS, ministrstvo in tako naprej, sedem partnerjev, se dogovorijo s splošnim dogovorom o krovnem razrezu. To, kar pa govorimo zdajle, kako se sredstva konkretno razdelijo, na primer, mi smo tam noter omenili okulistiko. Okulistika, recimo, je danes v programu za celo Slovenijo - številke si izmišljujem - nekih tisoč enot pregledov ali česarkoli, ki so predvideni za plačilo v planu, v finančnem načrtu za leto 2018. Če ugotovimo, da so v okulistiki dolge čakalne dobe, bomo rekli, za leto 2018 bo iz obveznega zdravstvenega zavarovanja plačanih ne samo teh 100 %, kar je danes predvideno, ampak bo plačanih 120 %, dajte narediti več. In tisti, ki bo naredil več, bo ta delež, dodaten, dobil pač plačan. Tak je način, kdor je potem to sposoben, ker vsak drug postopek, recimo, da bi zdajle začenjali nek postopek razpisov ali česarkoli, kar smo v preteklosti tudi mogoče že delali, je časovno nesprejemljiv. Torej dodamo sredstva samo na obstoječi način, saj koncept obstaja, samo, tako kot sem že rekla, ne plačamo dosedanjih 100 %, ampak teh 100 % dvignemo, dvignemo zgornjo mejo, do katere plačamo. In s tem omogočimo izvajalcem, da izvedejo več storitev, kot bi jih sicer, ker imajo plačane. In s tem, recimo, v okulistiki namesto tisoč storitev plačamo 1.200 in je logično, da dobimo več</font><br/>
<font size="4"> </font><br/>
<b><font size="4">26. TRAK: (DAG) - 13.05</font></b><br/>
<br/>
<b><font size="4">	</font></b><font size="4">(nadaljevanje) prvih pregledov, več pregledov, kontrolnih in drugih storitev, posegov, in s tem po vsej logiki skrajšamo čakalno dobo. To je koncept. </font><br/>
<br/>
<font size="4">	</font><b><font size="4">PREDSEDNIK RUDI MEDVED: </font></b><font size="4">Hvala lepa.</font><br/>
<font size="4">	Zvonko Černač, izvolite. </font><br/>
<br/>
<font size="4">	</font><b><font size="4">ZVONKO ČERNAČ (PS SDS): </font></b><font size="4">Jaz ne vem, ali povsod na tak kompliciran način stvari predstavljate in delate. Potem se ne gre čuditi, da je to stanje v zdravstvu tako, kakršno je. Za vsak svinčnik in za vsako radirko v državni birokraciji se ve, koliko stane, in je v neki proračunski postavki zavedena. Verjetno veste, koliko stane posamezna operacija. Verjetno veste, kje ljudje zaradi tega, ker ne pridejo pravočasno do zdravstvenih storitev, umirajo, in verjetno boste teh 35 milijonov plasirali tja. In mi želimo do petka vedeti, kam jih boste plasirali. Se pravi, koliko operacij dodatno boste plačali, na katerih segmentih, in koliko ljudi manj - oprostite, da sem grob - bo zaradi umrlo, ker ne bodo več čakali preko dopustne meje. To predlagamo mi s tem sklepom, nič drugega. In to bi morali imeti danes na mizi. Če ste dali poziv julija, potem bi takrat, ko ste poziv dali, istočasno človek pričakoval, da nek odgovoren zavod ve, za kaj se bo ta denar porabil. Ker če je bil poziv pa dan kar tako, kajne, imeli bomo višek, dajmo ga plasirat, da ne bo ostal, potem je pa to neodgovorno. </font><br/>
<br/>
<font size="4">	</font><b><font size="4">PREDSEDNIK RUDI MEDVED: </font></b><font size="4">Hvala lepa.</font><br/>
<font size="4">	Ali želi še kdo razpravljati o amandmaju in predlogu odloka? Ugotavljam, da ne. </font><br/>
<font size="4">	Prehajamo na glasovanje o predlogu za amandma odbora k preambuli akta. Želi kdo obrazložiti svoj glas? Ugotavljam, da ne. Glasujemo o amandmaju.</font><br/>
<font size="4">	Kdo je za? (14 članov.) Kdo je proti? (Nihče.)</font><br/>
<font size="4">	Ugotavljam, da je amandma sprejet. </font><br/>
<font size="4">	Prehajamo na glasovanje o vseh delih predloga odloka skupaj. Želi morda kdo obrazložiti svoj glas? Ugotavljam, da ne. Glasujemo.</font><br/>
<font size="4">	Kdo je za? (14 članov.) Kdo je proti? (Nihče.)</font><br/>
<font size="4">	Ugotavljam, da so vsi deli predloga odloka sprejeti.</font><br/>
<font size="4">	S tem zaključujem obravnavo predloga odloka na Skupnem odboru. Sprejeti amandma bo vključen v dopolnjen predlog akta, ki bo sestavni del poročila odbora. </font><br/>
<font size="4">	Med razpravo sta se nekako izkristalizirala še dva predloga sklepov, ki sta predlagana kot sklepa Skupnega odbora. Najprej bom prebral predlog prvega sklepa, ki ga je posredoval poslanec Andrej Rajh in ste ga prejeli na mizo, potem odprem razpravo o tem predlogu sklepa, o katerem bomo tudi glasovali. Sklep se glasi: Skupni odbor predlaga Ministrstvu za zdravje in Zavodu za zdravstveno zavarovanje, da se dodatna sredstva v višini 35 milijonov evrov namenijo izključno za skrajševanje čakalnih vrst in pri sklepanju aneksa k splošnemu dogovoru za pogodbeno leto 2018 pričakuje od vseh akterjev, da tako pristopijo k spremembi aneksa in zagotovijo možnost izvajanja storitev že z mesecem oktobrom 2018. </font><br/>
<font size="4">	Predlog sklepa dajem v razpravo. Izvolite, gospa Ana Boljka, Zavod za zdravstveno zavarovanje. </font><br/>
<br/>
<font size="4">	</font><b><font size="4">ANA BOLJKA: </font></b><font size="4">Jaz bi tu predlagala samo to, da takoj pristopijo k pripravi aneksa, ker aneksa ne spreminjamo, aneks se pripravlja, se ne spreminja. No, to je čisto samo tehnično. </font><br/>
<br/>
<font size="4">	</font><b><font size="4">PREDSEDNIK RUDI MEDVED: </font></b><font size="4">Hvala lepa za sugestijo. To je vsekakor tehnična podrobnost, ki jo lahko popravimo, če se strinjate, gospod poslanec. </font><br/>
<font size="4">	Če ni želje po razpravi</font><br/>
<br/>
<b><font size="4">27. TRAK: (DAG) - 13.10</font></b><br/>
<br/>
<b><font size="4">	</font></b><font size="4">(nadaljevanje) o tem predlogu sklepa, dajem ta predlog kot sklep Skupnega odbora na glasovanje. Glasujemo.</font><br/>
<font size="4">	Kdo je za? (15 članov.) Kdo je proti? (Nihče.)</font><br/>
<font size="4">	Ugotavljam, da je sklep sprejet. </font><br/>
<font size="4">	Drugi predlog sklepa, ki ga je oblikoval poslanec Jožef Horvat, pravzaprav je prišel kot pobuda iz več razprav, pa bom zdaj poskušal po spominu formulirati in ga potem skupaj preoblikujemo seveda, če ne bo vsem povšeči. Predlog sklepa bi bil: Skupni odbor predlaga, da Vlada Državnemu zboru do seje Državnega zbora, 17. 8. 2018, posreduje podroben načrt porabe 35 milijonov evrov sredstev za skrajšanje čakalnih vrst v zdravstvu. To je bil prvotni predlog poslanca Jožefa Horvata, ki pa ga je potem v zadnji razpravi malce preformuliral, in sicer, če sem pravilno razumel, da posreduje, na kakšen način se bo razdelilo 35 milijonov evrov sredstev za skrajšanje čakalnih vrst v zdravstvu. Ker smo dobili pojasnilo, da podroben načrt same porabe je skorajda nemogoče, da bi prejeli do seje Državnega zbora, ni pa noben problem, če ostanemo pri tem prvotnem predlogu; jaz sem ga pač formuliral tako, kot ste ga vi predlagali, in skušal povzeti še tisto, kar smo v nadaljevanju slišali. Prvotni predlog je bil ta, kot sem ga najprej prebral, in jaz bi dal predlog sklepa odbora v razpravo. Izvolite, najprej Jožef Horvat. </font><br/>
<br/>
<font size="4">	</font><b><font size="4">JOŽEF HORVAT (PS NSi): </font></b><font size="4">Hvala lepa, gospod predsednik. </font><br/>
<font size="4">	Jaz bi vztrajal, tudi glede na odgovor…</font><br/>
<br/>
<font size="4">	</font><b><font size="4">PREDSEDNIK RUDI MEDVED: </font></b><font size="4">Se opravičujem, gospod poslanec, ampak imamo postopkovni predlog, pa bomo dali prednost postopkovnemu predlogu, če se strinjate. Izvolite. </font><br/>
<br/>
<font size="4">	</font><b><font size="4">JANJA SLUGA (PS SMC): </font></b><font size="4">Predsednik, hvala lepa. Jaz predlagam, da… Vem, da na sejah vi razlagate poslovnik, ampak s tem si bomo nakopali v bodoče kar precej težav, če bomo na tak način sprejemali sklepe. Jaz predlagam, da če ima nekdo sklep, vam ga vsaj napiše, da ga lahko preberemo. Zdaj smo namreč slišali že dve verziji in jaz si na pamet ne morem zapomniti tega, kar je bilo rečeno. Se pravi, predlagam, da če nekdo predlaga nek sklep, da ga zapiše in nam ga da na mizo, ali pa da ga zapiše vsaj v enem izvodu vam, da vemo, o čem se pogovarjamo. Hvala.</font><br/>
<br/>
<font size="4">	</font><b><font size="4">PREDSEDNIK RUDI MEDVED: </font></b><font size="4">Hvala lepa za postopkovni predlog. Seveda, ni problema, lahko prekinemo sejo za deset minut in predlog razdelimo vsem poslancem. Lahko še enkrat preberem prvo varianto, ki jo imam sam tule napisano, če pa to ne zadostuje, pa ni problema, lahko tudi prekinemo sejo in formulacijo tega sklepa razdelimo vsem poslankam in poslancem. Predlagam torej, da za deset minut prekinemo sejo… / oglašanje v ozadju/ Ne? Izvolite, proceduralno. </font><br/>
<br/>
<font size="4">	</font><b><font size="4">JOŽEF HORVAT (PS NSi): </font></b><font size="4">Hvala lepa, gospod predsednik. Ne želim komplicirati. Jaz sem pred približno pol ure vam z roko napisal predlog sklepa, zdaj ga obravnavamo in mislim, da je to dovolj. Razumel sem, da je pravzaprav iz razprave nekako logično nastal ta sklep, in verjemite, da bo to dobro za sejo Državnega zbora, ker se bodo tam ta vprašanja postavljala. In pravzaprav sem jaz od predstavnice ZZZS dobil zagotovilo, kaj nam oni lahko dajo, kaj nam lahko napišejo, da te zadeve seveda obvladajo. In, glejte, to ne bo nič škodovalo, če dobimo dodatno gradivo, drugače nas bodo morda nečlani tega odbora in tisti poslanci, ki niso prisostvovali tej seji, spraševali, ja, kaj ste pa delali. Tako, gospod predsednik, predlagam, da v razpravo in na glasovanje daste prvotno besedilo mojega predloga sklepa odbora. Hvala lepa. </font><br/>
<br/>
<font size="4">	</font><b><font size="4">PREDSEDNIK RUDI MEDVED: </font></b><font size="4">Hvala lepa. </font><br/>
<font size="4">	Še enkrat bom prebral predlog. Gospa ministrica za finance, </font><br/>
<br/>
<b><font size="4">28. TRAK: (DAG) - 13.15</font></b><br/>
<br/>
<b><font size="4">	</font></b><font size="4">(nadaljevanje) / oglašanje v ozadju/ »Odbor predlaga, da Vlada Državnemu zboru do seje Državnega zbora, 17. 8. 2018, posreduje podroben načrt porabe 35 milijonov evrov sredstev za skrajšanje čakalnih vrst v zdravstvu.« To je osnovna dikcija, formulacija predloga, ki ga je predlagal poslanec Jožef Horvat. Izvolite, gospa ministrica Vraničar Erman. </font><br/>
<br/>
<font size="4">	</font><b><font size="4">MAG. MATEJA VRANIČAR ERMAN: </font></b><font size="4">Hvala lepa. </font><br/>
<font size="4">	Rada bi samo še enkrat opozorila na zadržek, ki sem ga izrazila že v svoji zadnji razpravi, ko smo obravnavali odlok in amandma k odloku. Namreč, če ste dobro poslušali kolegico iz ZZZS, se bo točna usmeritev sredstev določila z aneksom k splošnemu dogovoru za letošnje leto. Sedem partnerjev je pri sklepanju tega dogovora in Vlada oziroma Ministrstvo za zdravje je zgolj eden izmed partnerjev. In nemogoče je, da bi lahko ta pregled pripravili do seje Državnega zbora. Jaz nimam nobenega problema, če Državni zbor odloči oziroma če odbor zahteva, da se poroča sproti o tem, kako tečejo pogajanja ali pa o rezultatih pogajanj, ne moremo pa tega zagotoviti do petka ta teden in prosim, če lahko to razumete. Vlada ni edini partner, ki sodeluje pri sklepanju aneksa k splošnemu dogovoru. </font><br/>
<font size="4">	Hvala.</font><br/>
<br/>
<font size="4">	</font><b><font size="4">PREDSEDNIK RUDI MEDVED: </font></b><font size="4">Hvala lepa. </font><br/>
<font size="4">	Nataša Sukič je… Imate proceduralno, Jože Horvat? (Da.) Izvolite, proceduralno. </font><br/>
<br/>
<font size="4">	</font><b><font size="4">JOŽEF HORVAT (PS NSi): </font></b><font size="4">Hvala lepa, gospod predsedniki. </font><br/>
<font size="4">	Hvala, ministrica, ampak jaz ne želim razreza po posameznih prejemnikih teh 35 milijonov. Predstavnica ZZZS me je razumela, upam, da ne edina. Mene zanima koncept, mene zanima pristop, na kakšen način se bo teh 35 milijonov razdelilo. In prej je prikimavala in je dejansko že tudi začela razlagati, na kakšen način Zavod za zdravstveno zavarovanje to dela. Jaz vem, da vi danes ne morete napisati, da bo javni zavod A dobil 3 milijone 250, a me razumete, tega ne pričakujem, tisto bo stvar poročila, tisto bomo pa takrat zahtevali. </font><br/>
<br/>
<font size="4">	</font><b><font size="4">PREDSEDNIK RUDI MEDVED: </font></b><font size="4">Hvala lepa. </font><br/>
<font size="4">	Če dovolite, samo v pojasnilo, zakaj sem pri predlogu tega sklepa uporabil dve dikciji. Namreč, druga dikcija, »posreduje, na kakšen način se bo razdelilo 35 milijonov sredstev za skrajšanje čakalnih vrst v zdravstvu,« to pa je bil nek približek temu, kar je do petka izvedljivo, ker je gospa iz Zavoda za zdravstveno zavarovanje že razlagala približno, kakšen je ta koncept. Zato sem jaz prej omenil eno in drugo varianto. Vi ste predlagali podroben načrt, jaz pa sem potem dodal, da je možna tudi varianta, na kakšen način se bo to razdelilo. In tu bi šli pravzaprav naproti temu, kar je v praksi sploh možno do petka dostaviti Državnemu zboru, če se s tem strinjate. </font><br/>
<font size="4">	Nataša Sukič je želela besedo. Izvolite. </font><br/>
<br/>
<font size="4">	</font><b><font size="4">NATAŠA SUKIČ (PS SMC): </font></b><font size="4">Najlepša hvala.</font><br/>
<font size="4">	Spoštovani in spoštovane! Glejte, jaz sem iz razprave nekako dojela ta koncept, večkrat je bil danes predstavljen, omenjen, povedalo se je, kje so najdaljše čakalne vrste in kam se bo to usmerjalo. Če jaz pravilno razumem, je to ta mehanizem oziroma princip. Se pravi, jasne so prioritete in jasno je potem tudi usmerjanje teh sredstev v te prioritete. Tako ne vidim, zakaj bi zdaj še to podvajali. Zato se mi zdi ta sklep popolnoma nepotreben. Jaz bom glasovala proti, ravno zato, ker se mi zdi, da nam je bilo vse zelo natančno danes večkrat pojasnjeno. </font><br/>
<font size="4">	Hvala lepa.</font><br/>
<br/>
<font size="4">	</font><b><font size="4">PREDSEDNIK RUDI MEDVED: </font></b><font size="4">Hvala lepa. </font><br/>
<font size="4">	Miha Kordiš ima besedo. </font><br/>
<br/>
<font size="4">	</font><b><font size="4">MIHA KORDIŠ (PS Levica): </font></b><font size="4">Hvala.</font><br/>
<font size="4">	Tudi jaz bom glasoval proti na tej točki, kot je izpostavila tovarišica Sukič. Situacija je pa sila preprosta: Zavod za zdravstveno zavarovanje ima svoje mehanizme podeljevanja sredstev, edina razlika med prej in potem glede na današnji odbor in petkovo sejo je, da bo ta mehanizem bogatejši za 35 milijonov evrov. In to je to. Imamo tudi prioritete, vemo, kje so najdaljše čakalne dobe in tja se bodo ta sredstva prvenstveno usmerila. </font><br/>
<br/>
<b><font size="4">29. TRAK: (DAG) - 13.20</font></b><br/>
<br/>
<b><font size="4">	</font></b><font size="4">(nadaljevanje) Kot sem dejal v svoji uvodni razpravi, iz 35 milijonov evrov v zdravstveni blagajni, ki ima okvirje postavljene na milijarde, ne moreš delati politike. </font><br/>
<br/>
<font size="4">	</font><b><font size="4">PREDSEDNIK RUDI MEDVED: </font></b><font size="4">Hvala lepa.</font><br/>
<font size="4">	Izvolite, Marko Bandelli.</font><br/>
<br/>
<font size="4">	</font><b><font size="4">MARKO BANDELLI (PS SAB): </font></b><font size="4">Hvala, predsednik.</font><br/>
<font size="4">	V Stranki Alenke Bratušek absolutno ne nasprotujemo temu sklepu. Mi se strinjamo s tem, ampak je treba verjetno malo definirati te okvire, zaradi tega, ker notri piše tudi »natančno«. Kaj pomeni »natančno«? Pojem »natančno« je zelo velik, koliko je to natančno. Seveda je pa dobrodošlo to poročilo pred Državni zbor, absolutno se strinjamo. Tako da dajte malo okvirjev, vsaj definirati, kaj to pomeni »natančno«, na kakšen način, kaj, naj bo noter zapisano, da nam bo lahko pomagalo pri odločitvi ali pa pri razumevanju tega. </font><br/>
<font size="4">	Hvala.</font><br/>
<br/>
<font size="4">	</font><b><font size="4">PREDSEDNIK RUDI MEDVED: </font></b><font size="4">Hvala lepa.</font><br/>
<font size="4">	Želi še kdo besedo? Izvolite.</font><br/>
<br/>
<font size="4">	</font><b><font size="4">JOŽICA MAUČEC ZAKOTNIK: </font></b><font size="4">Če smem. Kot je že ministrica povedala, jaz nimam nič proti temu, da bi ponovno napisali tisto, kar je že znano, postopke, načine, kako se sredstva razdeljujejo, kar je tudi gospa Boljka že opisala. Ampak problem bi verjetno bil zdajle tudi postopkovno pripraviti to, mislim, opis teh postopkov, do seje Državnega zbora pripraviti, pripeljati tudi skozi Vlado in vse skupaj. Tako jaz ne vem, ali ima ravno ta sklep smisel. Veliko bolj ima smisel, da - pravzaprav smo mi že sprejeli nek tak varnostni sklep, prvega, in ste ga tudi potrdili, ampak potem, recimo, spremljanje tega, to je pa zelo pomembno, potem lahko mi na to vplivamo, tudi za naprej. Saj pravzaprav se začenja šele obdobje nove Vlade in se bo marsikaj verjetno ukrepalo in spreminjalo. Tako se meni ta sklep ne zdi smiseln. </font><br/>
<br/>
<font size="4">	</font><b><font size="4">PREDSEDNIK RUDI MEDVED: </font></b><font size="4">Hvala lepa.</font><br/>
<font size="4">	Jože Lenart ima besedo. </font><br/>
<br/>
<font size="4">	</font><b><font size="4">JOŽE LENART (PS LMŠ): </font></b><font size="4">Jaz se strinjam, da v tem kratkem času tudi slučajno ni možno napraviti podrobnega razreza, koliko kdo, ker vam iz druge roke lahko zagotovim z zdravnico, ki jo poznam, ki čaka praktično na ta sredstva, da se sprostijo, da reče, s temi sredstvi bomo pa lahko toliko in toliko dodatnih pregledov opravili in skrajšali čakalne vrste. Ampak mi moramo nekaj vedeti, posamezni zavodi nimajo vseh resursov, nimajo kadrov, določeni bodo to lahko izvajali, drugi ne. Prepričan pa sem oziroma upam, da Ministrstvo za zdravje oziroma ZZZS imata pregled, kakšne so čakalne vrste, po vseh vsebinskih področjih v Sloveniji, to pa upam, da. In o tem sem jaz želel prej reči, da to pa imate. In zdaj, ko bi bila ta sredstva sproščena, recimo, na 31. 8. 2018, vi morate imeti pregled, koliko čakalnih vrst kje je, po področjih in po zavodih, ko bodo pa ta sredstva porabljena, pa si jaz želim kot poslanec poročilo, kakšni so bili učinki. Glejte, 30 let se ukvarjam s kontrolingom, sem ekonomist, in to je moj pristop, ki se mi zdi, da mora tudi prevladati potem v naših klopeh. Da do takšnih podatkov pridemo, da bo tudi več zaupanja potem, to je zelo preprosto, praktičen pristop. In zato imamo mi strokovne službe ministrstva in ZZZS, da takšne zadeve potem spremljajo in nam tudi tako poročajo, pregledno in jasno, da vidimo, kam so ta sredstva šla, transparentno porabljena. To je bil prej tudi v moji razpravi predlog oziroma želja, da do tega pridemo. </font><br/>
<font size="4">	Hvala.</font><br/>
<br/>
<font size="4">	</font><b><font size="4">PREDSEDNIK RUDI MEDVED: </font></b><font size="4">Hvala lepa.</font><br/>
<font size="4">	Robert Polnar, imate besedo, izvolite. </font><br/>
<br/>
<font size="4">	</font><b><font size="4">ROBERT POLNAR (PS DeSUS): </font></b><font size="4">Hvala lepa, gospod predsednik. </font><br/>
<font size="4">	Poglejte, prej smo slišali v razpravi, da je udeležencev aneksa sedem. Danes sta tu prisotna dva, Vlada in zdravstvena zavarovalnica. Ali je možno, da ta dva na podlagi predvidevanja uresničita en dokument ali pa ga napišeta do petka, brez da bi sploh vedela, kako bo ostalih pet udeležencev reagiralo; to je verjetno zelo težko predvideti in in je verodostojen dokument nemogoče zapisati. Izhajam predvsem iz tega, kar je že bilo v gradivu predočeno, zlasti v gradivu, ki ga je predočila Vlada in kjer so precej podrobno napisana štiri medicinska področja </font><br/>
<br/>
<b><font size="4">30. TRAK: (DAG) - 13.25</font></b><br/>
<br/>
<b><font size="4">	</font></b><font size="4">(nadaljevanje) in tudi opredeljeno število čakajočih preko dovoljene meje, pa prioriteta teh štirih področij, da se čakalne vrste odpravijo. Bistveno bolj pomembno se mi zdi, da bi bil predmet amandmaja, da bi mi danes malo bolj natančno določili, kakšna je naloga poročanja, predvsem Zavoda za zdravstveno zavarovanje Slovenije, po tem, ko bo teh 35 milijonov sproščenih, ko se jih bo dalo črpati, se pravi, najverjetneje tam od 1. novembra 2018, kam je bil ta denar namenjen, točno po uporabnikih, tistih, ki so storitve izvajali, in po številu tistih, ki so te storitve sprejeli. </font><br/>
<font size="4">	Hvala lepa. </font><br/>
<br/>
<font size="4">	</font><b><font size="4">PREDSEDNIK RUDI MEDVED: </font></b><font size="4">Hvala lepa. </font><br/>
<font size="4">	Jožef Horvat, izvolite. </font><br/>
<br/>
<font size="4">	</font><b><font size="4">JOŽEF HORVAT (PS NSi): </font></b><font size="4">Hvala, gospod predsednik.</font><br/>
<font size="4">	Glejte, če smo mi, poslanci, nadzorniki javnih sredstev, potem moramo imeti na začetku neke vrednosti, ki jih potem s poročilom primerjamo. Ko nam boste vi dali poročilo, je to zgodovina, je konec. In zdaj ste vi lepo v vladnem gradivu napisali najakutnejša področja, kjer imamo največje število čakajočih nad dopustno dobo. Pa ste rekli zobozdravstvo, pa ste rekli ortopedija, kardiologija, okulistika. Vi to natančno veste in vi natančno poznate resurse. Ali poznate? Morate poznati. Torej vi danes že natančno veste, saj ste strokovnjaki - petnajstič ponavljam -, kako boste ta sredstva razdelili. Mene ne zanima zdaj posamezen cent, mene zanima kvantifikacija. Povejte nam, da boste dali od teh 35 milijonov, ne vem, 15 % za zobozdravstvo, 30 za ortopedijo in tako naprej, izmišljujem si - zato, da bomo potem mi nadzorniki, če smem tako reči, ko bomo dobili poročilo - tu je gospod iz kontrolinga -, da bomo videli, ali je zdaj to to, ali je realizirano ali ni. To jaz hočem. Ne želim, da vi zdaj navedete sezname javnih zavodov, ponavljam, d.o.o.-jev in ne vem česa še, koliko bo kdo dobil, jaz vem, da to do ponedeljka ni možno narediti. Jaz upam, da me zdaj razumete, če pa ne, pa boste pač glasovali proti. Jaz to želim imeti. </font><br/>
<br/>
<font size="4">	</font><b><font size="4">PREDSEDNIK RUDI MEDVED: </font></b><font size="4">Hvala lepa. </font><br/>
<font size="4">	/ oglašanje v ozadju/ Zvonko Černač, proceduralno. </font><br/>
<br/>
<font size="4">	</font><b><font size="4">ZVONKO ČERNAČ (PS SDS): </font></b><font size="4">Hvala.</font><br/>
<font size="4">	Jaz mislim, da… Ne vem pravzaprav, o čem se sploh tu pogovarjamo. Če bi imeli mi tu nekega normalnega gospodarja na ravni vladnih predstavnikov, potem ne bi bilo debate o tem, kakšne podatke mi želimo do petka. Dober gospodar bi natančno vedel, kaj želi s tem denarjem narediti in za kakšno ceno. Torej, toliko in toliko dodatnih operacij na ortopediji, kolena ali ne vem česa, toliko in toliko na srcu in tako naprej. In to je normalna procedura. Jaz sploh ne razumem, kako lahko pridete v Državni zbor in zagovarjate dodatnih 35 milijonov porabe, če v tem trenutku ne veste, kam jih boste usmerili. Poznate, kje je najbolj akutno področje, veste, koliko vsaka operacija stane, veste, kateri zavodi so do konca leta sposobni te operacije izvesti, in normalno je, da poslanci vemo, o čem odločamo. Jaz moram reči, da te razprave res ne razumem. In prej, ko je bilo govora s strani kolega Bandellija o natančnosti, tako kot sem povedal, dober gospodar zelo natančen program, slab gospodar pa nobenega ali pa slabo natančnega. </font><br/>
<br/>
<font size="4">	</font><b><font size="4">PREDSEDNIK RUDI MEDVED: </font></b><font size="4">Hvala lepa.</font><br/>
<font size="4">	Replika, Nataša Sukič, izvolite. </font><br/>
<br/>
<font size="4">	</font><b><font size="4">NATAŠA SUKIČ (PS Levica): </font></b><font size="4">Hvala lepa.</font><br/>
<font size="4">	Poglejte, imamo en mali problem. Jaz bi rekla, da se s človeškim zdravjem in človeškimi življenji pač ne da gospodariti in da to ni tržno blago niti tržna niša. In težko je, mislim, jaz ne vem, jaz si ne predstavljam, da bomo mi danes cementirali procente, potem bosta pa dva srčna primera, primera srčnih bolnikov več, kot bo cementirano, ali bomo one kar pustili ob strani zaradi tega, ker smo nekaj zacementirali, oziroma da obrnem, ali bomo potem preganjali Zavod za zdravstveno zavarovanje in ministrstvo, da ni bilo točno tako in jih v prihodnosti nabijali. Lepo vas prosim! Prioritete so jasne, verjetno se bo pa znotraj teh prioritet šlo rangirat od najnujnejših do malo manj nujnih primerov, in to je to. Jaz mislim, da je bilo to danes več kot jasno predočeno, in pričakujem, da bo tudi na seji poslankam in poslancem to isto predočeno, kot je bilo danes nam, mogoče še malo precizneje v kakšnih segmentih, in to je to. In jaz res ne bi komplicirala okrog tega.</font><br/>
<font size="4">	Hvala lepa. </font><br/>
<br/>
<font size="4">	</font><b><font size="4">PREDSEDNIK RUDI MEDVED: </font></b><font size="4">Hvala lepa.</font><br/>
<font size="4">	/ oglašanje v ozadju/ </font><br/>
<br/>
<b><font size="4">31. TRAK: (DAG) - 13.30</font></b><br/>
<br/>
<b><font size="4">	</font></b><font size="4">(nadaljevanje) Replika na repliko… / oglašanje v ozadju/ Izvolite, Zvonko Černač. </font><br/>
<br/>
<font size="4">	</font><b><font size="4">ZVONKO ČERNAČ (PS SDS): </font></b><font size="4">Hvala lepa.</font><br/>
<font size="4">	Ne vem, ali gospa Sukič namenoma zavaja. Saj celoten program Zavoda za zdravstveno zavarovanje in izvajalcev je po številu operacij ovrednoten, tako ne vem, o čem tu govorimo. Tu gre samo za en del dodatnega programa, se pravi, da je treba v okviru dodatnega programa tako potrebno število teh operacij, ki se bodo zgodile, ovrednotiti in specificirati. </font><br/>
<br/>
<font size="4">	</font><b><font size="4">PREDSEDNIK RUDI MEDVED: </font></b><font size="4">Hvala lepa.</font><br/>
<font size="4">	Miha Kordiš je želel besedo. Ampak jaz vas prosim, da se zdaj osredotočite na predlog sklepa, ki ga imamo na mizi, da pridemo do neke rešitve. </font><br/>
<br/>
<font size="4">	</font><b><font size="4">MIHA KORDIŠ (PS Levica): </font></b><font size="4">Hvala. Ja, predsedujoči, mislim, da sem se že opredelil, pa bom še enkrat izpostavil, da sem proti predlaganemu sklepu, ne zaradi neke močnejše politične zaveze, ki bi prišla s tem sklepom, ampak zaradi tega, ker je tudi izvedbeno kratek. Pa še enkrat naj poudarim, da na teh 35 milijonih - že tretjič danes - se ne da delati politike, razen če to hočeš početi histerično, na vrat na nos, se metati na zobe in slikati dramo zdaj na tem odboru. Pa postavimo zadeve v perspektivo: zakaj nihče od teh, ki se zdaj strumno zavzemate za ne vem kakšna poročila natančna in vnaprejšnje razreze 35 milijonov, do sedaj ni zahteval razreza in učinkovitosti porabe sredstev v komercialnih zavarovalnicah preko dopolnilnega zdravstvenega zavarovanja, kjer se ne obrača 35 milijonov, ampak se obrača pol milijarde evrov! Zakaj ne? Hočete biti konsistentni? Težko ste konsistentni, glede na to, da niti ponesreči take zahteve niste še nikoli prinesli na mizo, pa gre za javna sredstva. Ali pa naprej. Zdajle jeseni se približuje izvedba nabave novih patrij oziroma novih bokserjev. To je ena naložba, ki je zrasla z začetnih 207 milijonov evrov - pa je bila že takrat to neproduktivna naložba, ki je ne rabimo - na današnjih 300 in nekaj milijonov evrov. Ali je kdo zahteval kakšno poročilo? Ali je kdo zahteval kakšen natančnejši razrez? Ne, kajne. Kar želim s tem izpostaviti, so politični okviri te diskusije, ki v tem trenutku poteka. In predvsem to diskusijo berem kot poskuse sabotaže investicije teh 35 milijonov evrov v skrajševanje čakalnih dob in kot poskuse diskreditacije javnega sistema, napadov na javni sektor, prikazovanje tega javnega sektorja kot neučinkovitega, kot netransparentnega, seveda s tisto tiho premiso, da dajmo vse sprivatizirat, potem bo pa »ful« bolje. Na tak način politično berem to diskusijo. In izkušnje zadnjih štirih let v tem Državnem zboru so zgradile in potrdile to perspektivo. </font><br/>
<font size="4">	Tako jaz predlagam, predsedujoči, da se premaknemo na glasovanje. Mislim, da smo slišali vse, kar smo rabili slišati o teh sklepih, dajmo se preštet. </font><br/>
<br/>
<font size="4">	</font><b><font size="4">PREDSEDNIK RUDI MEDVED: </font></b><font size="4">Gospod poslanec, že ves čas se premikamo proti glasovanju, pa nam še ni uspelo. Hvala lepa za sugestijo. </font><br/>
<font size="4">	Gospa Maučec Zakotnik z Ministrstva za zdravje, samo in izključno, če je na vsebino tega predloga sklepa, izvolite. </font><br/>
<br/>
<font size="4">	</font><b><font size="4">JOŽICA MAUČEC ZAKOTNIK: </font></b><font size="4">Jaz bi še enkrat rada poudarila, da sprejet aneks 2 k splošnemu dogovoru lahko poda šele izhodišče razreza porabe sredstev, ki jo boste vi potem res lahko natančno spremljali. Zato je nesmiselno in neodgovorno zdaj dajati neke dokončne številke, kako in kam bo šel ta denar. Vlada je dala izhodišča, kam bo vlagala, kje so najdaljše čakalne dobe nad dopustno čakalno dobo, in to so prioritete. Potem bo pa stvar dogovora, z ozirom na kapacitete izvajalcev, ki so, z ozirom na prioritete, seveda, kot sem jih že omenila, in na dogovore, dokončne, vse bo pa težilo k temu, da se bo uporabljalo s ciljem večje dostopnosti zdravstvenih storitev za naše občane. Tako jaz predlagam - mislim, neodgovorno bi se mi zdelo tak sklep podpreti, ker bi nekaj zapisali, kar bi pravzaprav negiralo same postopke, ker postopki so jasni in šele partnerji določijo, kako in kaj se </font><br/>
<font size="4"> </font><br/>
<b><font size="4">32. TRAK: (DAG) - 13.35</font></b><br/>
<br/>
<b><font size="4">	</font></b><font size="4">(nadaljevanje) bodo sredstva porabljala. </font><br/>
<br/>
<font size="4">	</font><b><font size="4">PREDSEDNIK RUDI MEDVED: </font></b><font size="4">Hvala.</font><br/>
<font size="4">	Jožef Horvat, izvolite. </font><br/>
<br/>
<font size="4">	</font><b><font size="4">JOŽEF HORVAT (PS NSi): </font></b><font size="4">Gospa državna sekretarka, jaz pa mislim, da sem odgovoren in sem ta sklep predlagal. Pa veste, zakaj? Zato, ker mediji, nacionalni, in še marsikdo drug, in parlamentarne preiskovalne komisije ugotavljajo, da v zdravstvu izgine na leto približno 500 milijonov evrov - morda je prevelika številka, jaz ne vem, morda prenizka. In zato še enkrat želim vsaj koncept - saj tisti, ki me razumejo, razumejo, predstavnica ZZZS ve, kaj govorim -, da dobimo en približen razrez, lahko zaradi mene plus-minus 5 milijonov, da potem to lahko primerjamo s poročilom, ker poročilo je drugače brez zveze. Nadzorni svet vsake korporacije sprejme poslovni načrt, zadolži upravo, da mora biti poslovni izid takšen in takšen. In potem je na koncu poročilo o poslovnem izidu in potem nadzorni svet pohvali upravo, jo nagradi ali jo pa zamenja. O tem govorim. In ne odstopam od tega, kar pravim, da sem skrbnik vsakega evra javnega denarja. In če tega mi danes ne moremo dobiti poslanci, zaprimo štacuno! </font><br/>
<br/>
<font size="4">	</font><b><font size="4">PREDSEDNIK RUDI MEDVED: </font></b><font size="4">Hvala lepa. </font><br/>
<font size="4">	Jaz bom še enkrat prebral predlog sklepa, ki je edini trenutno v obtoku za tem omizjem, in sicer: »Skupni odbor predlaga, da Vlada Državnemu zboru do seje Državnega zbora, 17. 8. 2018, posreduje, na kakšen način se bo razdelilo 35 milijonov evrov sredstev za skrajšanje čakalnih vrst v zdravstvu.« Ta predlog sklepa dajem na glasovanje. Ali želi kdo obrazložiti glas? (Ne.) Glasujemo.</font><br/>
<font size="4">	Kdo je za? (8 članov.) Kdo je proti? (6 članov.)</font><br/>
<font size="4">	Ugotavljam, da je sklep sprejet. </font><br/>
<font size="4">	Določiti moramo še poročevalca za sejo Državnega zbora. Predlagam, da Državnemu zboru poročam kot predsednik Skupnega odbora jaz. </font><br/>
<font size="4">	S tem zaključujem to točko dnevnega reda in današnjo sejo Skupnega odbora. Vsem se zahvaljujem za razpravo in udeležbo. </font><br/>
<font size="4">	Lep dan še naprej!</font><br/>
<br/>
<b><font size="4">Seja se je končala 14. 8. 2018 ob 13.38.</font></b>
</root>