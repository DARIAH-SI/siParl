<root>
<h5 class="label"><span>Vsebina zapisa seje</span></h5><div align="center">
<p><b><font size="4">REPUBLIKA SLOVENIJA</font></b><br/>
<b><font size="4">DRŽAVNI ZBOR</font></b><br/>
<b><font size="4">KOMISIJA ZA NADZOR JAVNIH FINANC</font></b><br/>
<b><font size="4">22. seja</font></b><br/>
<br/>
<b><font size="4">(28. oktober 2021)</font></b></p></div><br/>
<br/>
<b><font size="4">Sejo je vodil Igor Peček, predsednik komisije.</font></b><br/>
<b><font size="4">Seja se je začela ob 12.01 uri.</font></b><br/>
<br/>
<font size="4">	</font><b><font size="4">PREDSEDNIK IGOR PEČEK: </font></b><font size="4">Spoštovane članice in člani Komisije za nadzor javnih financ, spoštovani vabljeni! Lepo vas pozdravljam. </font><br/>
<font size="4">	Pričenjam 22. redno sejo Komisije za nadzor javnih financ. Do začetka seje sem prejel eno opravičilo in sicer, se seje ne morejo udeležiti poslanec dr. Franc Trček. S pooblastili pa na seji sodelujejo: mag. Dejan Židan, ki nadomešča poslanca Janija Prednika iz Poslanske skupine SD; Jože Lenart, ki nadomešča poslanca Roberta Pavšiča iz Poslanske skupine LMŠ in pa Lidija Ivanuša, ki nadomešča poslanko mag. Eleno Zavadlav Ušaj iz Poslanske skupine SDS. </font><br/>
<font size="4">	 S sklicem seje ste prejeli dnevni red seje komisije. Ker v poslovniškem roku nisem prejel predlogov za spremembo, je določen takšen dnevni red seje kot ste ga prejeli s sklicem. </font><br/>
<br/>
<font size="4">	Prehajamo na </font><b><font size="4">1. TOČKO DNEVNEGA REDA – PREDLOG ZAKLJUČNEGA RAČUNA PRORAČUNA REPUBLIKE SLOVENIJE ZA LETO 2020. </font></b><br/>
<font size="4">	Komisija obravnava zaključni račun kot matično delovno telo. Za obravnavo te točke pa imamo na voljo naslednja gradiva. Celotno gradivo z dne 29. 9. 2021, je objavljeno na spletnih straneh Državnega zbora. članice in člani komisije ste v tiskani obliki prejeli spremni dopis Vlade, kazalo in tabelarni del predloga zaključnega računa, splošni in posebni del. Predlog zaključnega računa proračuna Republike Slovenije za leto 2020, SOVA, ki je z oznako Interno, članicam in članom bil posredovan proti podpisu. Sestavni del gradiva je tudi revizijsko poročilo o Predlogu zaključnega računa Republike Slovenije za leto 2020 in pa mnenje Komisije Državnega sveta za gospodarstvo, obrt, turizem in finance z dne 18. 10., ki je objavljeno na spletnih straneh Državnega zbora. V zvezi z navedenim vas prosim, da če bi kdo želel govoriti o gradivih, ki so označeni s stopnjo tajnosti, naj me na to prosim opozori, zato da bomo sejo zaprli za javnost. </font><br/>
<font size="4">	K tej točki so vabljeni: Janez Janša, predsednik Vlade, ki se je opravičil; mag. Andrej Šircelj, minister za finance; Tomaž Vesel, predsednik Računskega sodišča, Vlada, Ministrstvo za finance in Računsko sodišče. Dodatno so bili vabljeni tudi predstavniki in predstavnice Komisije Državnega sveta za gospodarstvo, obrt, turizem in finance. Za uvodno predstavitev dajem besedo najprej mag. Kristini Šteblaj, državni sekretarki na Ministrstvu za finance. </font><br/>
<font size="4">	Izvolite. </font><br/>
<br/>
<b><font size="4">	MAG. KRISTINA ŠTEBLAJ:</font></b><font size="4"> Hvala lepa za besedo, gospod predsednik. Spoštovani vsi prisotni1 Lep pozdrav. </font><br/>
<font size="4">	Proračun leta 2020 se je izvrševal v izjemnih in zelo težkih okoliščinah spopadanja z epidemijo COVID-19 in blaženja njenih posledic. Spopadanje z epidemijo je vplivalo tudi na javnofinančno sliko tako na strani prihodkov, še bolj pa na strani odhodkov. V letu 2020 je bilo za tako imenovane protikoronske ukrepe namenjenih 2,3 milijarde evrov. </font><br/>
<br/>
<b><font size="4">2. TRAK: (NB) – 12.05</font></b><br/>
<br/>
<font size="4">	(Nadaljevanje): celotni prihodki državnega proračuna so bili v letu 2020 realizirani v višini približno 9 milijard evorov, odhodki v višini 12,5 milijard evrov, tako da je primanjkljaj znašal okoli 3,5 milijarde evrov. dolg državnega proračuna je na dan 31. 12. 2020, znašal 34,3 milijarde evrov. V letu 2020 je bil v državnem proračunu v razmerju do proračuna EU realiziran neto proračunski presežek v višini 199 milijonov evrov. V računu finančnih terjatev in naložb je bilo realiziranih  približno 460 milijonov evrov prejemkov in 106 milijonov evrov izdatkov ter s tem presežek v višini 354 milijonov evrov. realizacija v računu financiranja izkazuje 7,8 milijard evrov prejemkov iz naslova zadolževanja in približno 2 milijardi evrov izdatkov za odplačila dolga ter posledično neto zadolževanje v višini slabih 5,8 milijarde evrov. V letu 2020 se je stanje sredstev na računih povečalo za 2,6 milijarde evrov. Gradivu so priložena letna poročila skladov in agencij katerih ustanoviteljica je Republika Slovenije ter Zavoda Republike Slovenije za zaposlovanje ter tudi Zavoda za pokojninsko in invalidsko zavarovanje in Zavoda za zdravstveno zavarovanje Slovenije, oba v obveznem delu zavarovanja, torej skupaj 27 letnih poročil. Skupaj so institucionalne enote katerih letna poročila so priložena v letu 2020 ustvarili okoli 130 milijonov evrov primanjkljaja. Računsko sodišče Republike Slovenije je revidiralo predlog zaključnega računa državnega proračuna za leto 2020 in izdalo pozitivno mnenje na splošni del zaključnega računa. Toliko za uvod. </font><br/>
<font size="4">	Hvala lepa. </font><br/>
<br/>
<b><font size="4">	PREDSEDNIK IGOR PEČEK: </font></b><font size="4">Hvala lepa tudi vam. Želi besedo predstavnica Računskega sodišča? Mag. Katja Božič, vrhovna državna revizorka, izvolite, imate besedo. </font><br/>
<br/>
<b><font size="4">	MAG. KATJA BOŽIČ:</font></b><font size="4"> Hvala lepa. Lepo pozdravljeni vsi prisotni! </font><br/>
<font size="4">	Računsko sodišče je, kot je bilo že omenjeno, revidiralo Predlog zaključnega računa proračuna Republike Slovenije za leto 2020 in pravilnost izvršitve proračuna za leto 2020. Izdalo je pozitivno mnenje k splošnemu delu predloga zaključnega računa in mnenje s pridržkom k izvršitvi proračuna za leto 2020. V splošnem delu zaključnega računa proračuna smo odkrili, so bile ugotovljene nepravilnosti na področju prihodkov od najemnin, ki jih zaračunavajo javni zavodi in na področju prihodkov odplačila za vodno pravico pridobljeno z vodnim dovoljenjem. Splošna opomba v tem pa je, da bi bilo treba zagotoviti, da s področnimi zakoni ne bi določali možnosti odstopanja od določb Zakona o javnih financah in Zakona o računovodstvu na področju, ki zagotavlja popolnost izkazovanja prejemkov in izdatkov, ki pripadajo državi. Te nepravilnosti oziroma odstopanja so bila zaznana predvsem pri poslovnih dogodkih pri katerih agentje izvajajo posle v imenu in za račun države. </font><br/>
<font size="4">	V delu, ki se nanaša na pravilnosti izvršitve državnega proračuna so bile med pogostejšimi ugotovitvami nepravilnosti pri plačah, nepravilnosti pri prevzemanju in plačevanju obveznosti iz proračuna, kršitve predpisov s področja oddaje javnih naročil in kršitve na področju dodeljevanja transferov. Računsko sodišče je trem ministrstvom, od treh ministrstev zahtevalo predložitev odzivnih poročil, podalo pa je tudi nekaj priporočil za izboljšanje poslovanja. </font><br/>
<font size="4">	Najlepša hvala. </font><br/>
<br/>
<b><font size="4">	PREDSEDNIK IGOR PEČEK:</font></b><font size="4"> Hvala lepa. Odpiram razpravo članic in članov komisije. Želi kdo besedo? Ja, mag. Alenka… (Ne.) Mag. Alenka Bratušek, vas sem videl prvo, potem pa dobi besedo še Luka Mesec. </font><br/>
<br/>
<b><font size="4">	MAG. ALENKA BRATUŠEK (PS SAB):</font></b><font size="4"> Najlepša hvala. Seveda najprej let pozdrav tudi v mojem imenu. </font><br/>
<font size="4">	Pred nami je obsežen, ampak pomemben dokument, ki pove kaj in kako je država upravljala in </font><br/>
<font size="4"> </font><br/>
<b><font size="4">3. TRAK: (NB) – 12.10</font></b><br/>
<br/>
<font size="4">	(Nadaljevanje): plačevala iz sredstev državnega proračuna javnih financ. Kar malo sem presenečena, da ni bilo v uvodu več besed povedanih v povezavi s sredstvi namenjeni epidemiji. To opozarjam zato, ker ko smo oziroma, ko se je sprejemal rebalans proračuna za leto 2021, je Vlada korektno v obrazložitvi napisala, da gre pravzaprav za 20 odstotkov proračuna, plan je bil, da se bo za epidemijo porabilo približno 2,6 milijarde evrov. Tako da, 20 % proračuna si verjetno zasluži nekaj več besed. </font><br/>
<font size="4">	Mogoče se kdo spomni, da smo v stranki SAB takrat, ko so se začela zagotavljati sredstva za epidemijo, dali amandma in želeli, da so ta sredstva predstavljena, evidentirana in na koncu seveda tudi poraba evidentirana na enem skupnem mestu. Niso sprejeli našega predloga, zato imamo zdaj te postavke, to porabo razmetano pravzaprav čez celoten tale, takole približno, dokument. Bom pokazala. Toliko papirjev je treba premetati, če želiš ugotoviti kakšna je bila poraba za Covid krizo oziroma za sredstva povezana z epidemijo. Seveda imamo med obrazložitvami pod točko rimska III., 1.10, na sedmih straneh zapisano zakaj so se ta sredstva uporabljala, in da je bilo na koncu namesto 2,6 milijarde za Covid krizo oziroma omilitev posledic epidemije COVID-19 porabljeno mislim, da 2 milijardi 167 milijonov evrov in tukaj potem v parih vrsticah navedeno zakaj so se te stvari uporabljale, potem je pa nabirka na šestih straneh, nabirka ukrepov, tako imenovanih projektov iz NRP, kjer seveda moraš zelo dobro poznati proračun, če to želiš pogledati. Ja, jaz bom rekla, proračun dobro pozna, sem si lahko pogledala. Tisti, ki pa tega ne poznajo toliko dobro, pa malo težje. Skratka, če želiš ugotoviti koliko je naša država dala za to Covid krizo, rabiš kar nekaj ur, da se pribiješ, pa seštevaš, pa tako naprej, skozi vse te množico, stotine strani dokumenta. To kar sem jaz malo preseneča je da, prvič, je bilo porabljeno pol milijarde manj denarja. To je prava stvar. Druga. Da nisem našla zapisano koliko smo porabili na primer za cepiva in cepljenje in testiranje naših državljanov. In tretja ugotovitev, če sem s te množice papirjev uspela dobiti pravi podatek je ta, da je Ministrstvo za okolje in prostor četrto ministrstvo s porabo skoraj 9 milijonov evrov, kar je za mene nenavadno, ker ne razumem čisto dobro kaj bi Ministrstvo za okolje potrebovalo toliko več. Prva tri ministrstva so seveda ministrstvo za delo, Ministrstvo za finance absolutno prvo in največ, mislim da okrog 760 milijonov, potem sledi Ministrstvo za delo, Ministrstvo za gospodarstvo in četrto, Ministrstvo za okolje in prostor. Tako da, to je za mene presenečenje in bi želela ugotoviti oziroma bi želela pojasnilo kaj je tukaj mišljeno oziroma kaj je Ministrstvo za okolje porabljalo v takih višinah. Potem so med sredstvi, med porabo evidentirani, jaz zdaj ne vem ali naj temu rečem subvencije ali pa kakorkoli, za kar en cel kup letalskih družb. Me zanima kaj je osnova za to subvencijo letalskim družbam. Kot jaz vem, bi potrebovali spremembo Zakona, ki je zdajšnja koalicija, še takrat, ko sem jaz bila Ministrica za okolje, za infrastrukturo, se opravičujem ostro nasprotovala, ostro in zato zakon ni bil sprejet. Tako, da me zanima kaj je podlaga za to. </font><br/>
<br/>
<b><font size="4">4. TRAK: (NB) – 12.15</font></b><br/>
<br/>
<font size="4">	(Nadaljevanje): Naslednje vprašanje. Koliko je bilo v letu 2020 porabljenih turističnih bonov? Zanima me številka porabe, se pravi, količinsko koliko ljudi je ta bom uporabilo in zneskovno, koliko sredstev je bilo za to porabljeno? </font><br/>
<font size="4">	To mogoče za začetek. Še enkrat pa. Vse to bi se dalo ugotoviti, če bi upoštevali naš predlog in transparentno prikazali porabo denarja tako kot bi to za takšno količino denarja, 20 % ste sami napisali, na koncu nekaj manj, če bi bilo to transparentno predstavljeno v okviru proračunskega sklada in bi vsem ljudem bilo kristalno jasno za katere namene kdo je ta sredstva dobival. </font><br/>
<br/>
<b><font size="4">	PREDSEDNIK IGOR PEČEK:</font></b><font size="4"> Hvala lepa. Besedo dobi gospod Luka Mesec. </font><br/>
<br/>
<b><font size="4">	LUKA MESEC (PS Levica):</font></b><font size="4"> Hvala lepa in lep pozdrav. </font><br/>
<font size="4">	Jaz bi v bistvu si postavil dve vprašanji. Prvo je, kako učinkoviti so bili vladni ukrepi pri blaženju krize in brezposelnosti? Drugi pa. Kdo je dodatke, ki jih je država izplačevala iz proračuna in so, kot vidimo, stali 3,5 milijarde približno toliko je stal proračunski primanjkljaj, dobival in kaj se je zgodilo s tem denarjem. </font><br/>
<font size="4">	Če začnem pri prvem vprašanju. Treba je pogledati primerjalno, se pravi, Slovenija je leta 2019 beležila proračunski presežek v znesku 0,4 % BDP. Leta 2020 je beležila primanjkljaj v znesku minus 8,4 % BDP. Se pravi, s pozitivnega salda 0,4 % smo prišli v negativni saldo 8,4 %. Kdo bi si mislil, da je to nekaj povsem normalnega, ampak če pogledamo primerjalno, je to četrto največje poslabšanje med državami članicami EU, četrto največje poslabšanje. </font><br/>
<font size="4">	Drugič. Interventni ukrepi so v letu 2020 predstavljali 6 % BDP, kar je zopet četrti največji obseg med državami članicami EU. Se pravi, po primanjkljaju in po znesku, ki smo ga plačali za interventne ukrepe, smo četrti v EU. Potem pa poglejmo kako je to rezumiralo v padcu BDP. Po padcu BDP pa je Slovenija povprečna na desetem mestu v EU, kljub temu, da smo na četrtem. Potem koliko smo s krizo plačali. In mislim, da lahko že iz te primerjave povemo, da ukrepi niso bili optimalni, daleč od tega, in da Vlada ni bila uspešna pri blaženju gospodarske krize in brezposelnosti glede na denar, ki ga je v ta namen vložila. Isto zgodbo govorijo tudi drugi podatki, vladni piar se hvali, da naj bi rešili 300 tisoč delovnih mest s temi interventnimi ukrepi, ki so stali 6 % BDP. Zdaj, Banka Slovenije pravi, da so vladni ukrepi uspeli ohraniti zgolj nekih 16 tisoč delovnih mest. In podobno govorita statistiki o brezposelnih. Število brezposelnih se je v letu 2020 povečalo za 16 %, število ljudi, ki je živelo pod pragom tveganja revščine se je povečalo za 11 tisoč, število upokojencev, ki je živelo pod pragom tveganja revščine pa za 7 tisoč. Kljub temu, da je proračun beležil največji primanjkljaj v zgodovini Republike Slovenije, 3 milijarde in pol in kljub temu, da smo bili četrti po izdatkih za interventne ukrepe so to na koncu dneva dejanski rezultati. To je mogoče kratek odgovor na prvo vprašanje. </font><br/>
<font size="4">	Drugo. Kakšna je bila distribucija teh sredstev? Tukaj se tudi skriva neka stvar, ki jo je treba razumeti. Vlada pravi, da ni pomagala zgolj gospodarstvo, ampak je pomagala predvsem ljudem. Zdaj, katerim ljudem je pomagala, mogoče indično pokaže že to, da se je v tem letu krize, ko smo beležili največji padec gospodarske rasti, če se ne motim, po letu 2009, so se zasebni prihranki, vloge gospodinjstev    </font><br/>
<br/>
<b><font size="4">5. TRAK: (NB) – 12.20</font></b><br/>
<br/>
<font size="4">	(Nadaljevanje): v bankah povečale za 2 milijardi evrov. Za 2 milijardi evrov se je v tem kriznem obdobju povečalo varčevanje gospodinjstev v bilancah bank. To mislim, da pove precej o tem, v čigave roke so se državne milijarde zlivale, niso prišle do upokojencev, niso prišle do tistih, ki bi pomoč res rabili, prišle so zelo pogosto do najvišje plačanih. Na eni strani oskrbnice v domovih za starejše, ki so dejansko delale v najbolj rizičnem območju, ki si ga lahko med Covid krizo zamislite in največ ljudi je umrlo v domovih za starejše, domovi za starejše so bili takorekoč najnevarnejši kraj med epidemijo, so dobile nekaj 100 evrov dodatkov na mesec. Potem na drugi strani imamo pa višji zdravnik specialist iz UKC Ljubljana, ki je rekorder po prejemkih Covid dodatkov, od marca lani do aprila letos dobil 68 tisoč 320 evrov dodatkov. Skoraj 70 tisoč. In treba se je vprašati kaj je ta zdravnik delal. Imeli smo sfero z ortopedsko kliniko vmes. Jaz sem zadnjič govoril z enim kolegom in NIJZ, ki izvaja monitoring prehrane v zdravstvu, in mi je povedal naslednjo zgodbo. Je rekel, ko se je začel prvi lock down, marca 2020, je terciarno zdravstvo praktično nehalo obratovati. Ljudje so odšli domov, dobivali so 100 % plače, potem pa iz meni neznanega razloga je nekdo na vladni strani, Ministrstvo za zdravje in tako naprej, ugotovil, da je mogoče slab piar za Vlado, da po eni strani govori, da so zdravniki v prvih bojnih vrstah, po drugi strani pa vsi koga poznajo, vsaj tisti, ki poznamo kakšnega zdravnika specialista, vemo da je večina teh zdravnikov doma in prejemajo plače. In so dobili od takrat naprej 65 odstotne dodatke na delovno uro, če pridejo v službo. In seveda so vsi prišli nazaj v službo, ampak v službah seveda niso delali, ker so operacije bile prestavljene, pač pa so se praktično zaprli v pisarne, najbolj skrajni primer za katerega mi je ta kolega povedal je bil, nekdo ki se je celo stol podstavil pod kljuko, da ga ne bi slučajno kdo motil na delovnem mestu kjer je dobival svojo polno plačo in 65 % urni dodatek. To veliko pove o tem kako učinkoviti so bili državni interventni ukrepi, zakaj smo se znašli na četrtem mestu po tem koliko smo za to krizo plačali in zakaj smo šele na desetem mestu po tem kakšni so bili njeni dejanski socialni in gospodarski učinki. In to je tisto kar v tem poročilu manjka. Tukaj bo treba narediti resno revizijo in apeliram Računsko sodišče, da temeljito preveri kako se je ta denar, teh 3 milijarde in pol primanjkljaja iz državne blagajne prelival po družbeni strukturi in konec koncev, mislim da je tudi zanimivo vprašanje, zakaj se je točno v tem letu akumuliralo dodatnih 2 milijardi evrov prihrankov. </font><br/>
<font size="4">	Hvala lepa. </font><br/>
<br/>
<b><font size="4">	PREDSEDNIK IGOR PEČEK:</font></b><font size="4"> Hvala lepa tudi vam. Kolega Robert Polnar, izvolite, imate besedo. </font><br/>
<br/>
<b><font size="4">	ROBERT POLNAR (PS DeSUS):</font></b><font size="4"> Hvala za besedo, gospod predsednik. Gospe poslanke, gospodje poslanci! </font><br/>
<font size="4">	Pri razpravi o zaključnem računu proračuna za 2020. leto mislim, da je pomembno poudariti predvsem mnenje, ki sta ga o tem dokumentu uradno izrazili dve na tem področju najpomembnejši državni inštituciji. Del mnenja Računskega sodišča o zaključnem računu 2020 smo slišali. Za mene je najpomembnejša tista trditev, da je bilo pregledovanje splošnega dela zaključnega računa opravljeno na način z izrekom pozitivnega mnenja. Gre namreč za to, da je bilo prihodkov za malo manj kot 9 milijard in 100 milijonov, odhodkov pa za 12 milijard in 565 milijonov evrov in če pri teh zadevah državni revizorji niso našli pomanjkljivosti, je to dovolj </font><br/>
<br/>
<b><font size="4">6. TRAK: (VP) 12.25</font></b><br/>
<br/>
<b><font size="4">	</font></b><font size="4">(nadaljevanje) povedno. </font><br/>
<font size="4">	Druga stvar je samo izvrševanje državnega proračuna za leto 2020. Tudi tu so državni revizorji iz Računskega sodišča izrekli ne negativno mnenje, ampak mnenje s pridržkom. Če pa pomislimo, da gre za 12 milijard in 500 milijonov evrov odhodkov, je verjetno tudi iluzorno pričakovati, da bi lahko pri takšni količini poslov bilo možno vse opraviti na način, da bi bilo izrečeno pozitivno mnenje. Pri čemer je tudi jasno poudarjeno, kje so tiste pomanjkljivosti bile storjene. Tri ministrstva morajo tudi podati odzivno poročilo. Ampak ob milijonih in milijonih poslovnih dogodkov in ob nedvomni krizi, s katero se je država soočala, mislim, da je tudi to mnenje s pridržkom nekaj, kar je možno obravnavati pozitivno prdvsem zato, ker smo celotno leto 2020 bili soočeni s ponavljajočimi se in zelo vztrajnimi očitki o tem, da vlada popolnoma netransparentno porablja javna sredstva.</font><br/>
<font size="4">	Druga pomembna inštitucija, ki je podala svoje mnenje v zvezi z zaključnim računom leta 2020, je bil Fiskalni svet. Tisti Fiskalni svet, ki je zdaj v tem letu oziroma v letu 2002 in v letošnjem letu, praktično že skorajda ima status neke verske organizacije za določene ljudi v Državnem zboru in njegove ocene dojemajo kot verske dogme. Fiskalni svet je jasno povedal, da je za leto 2020 veljala uveljavitev obdobja izjemnih okoliščin. Fiskalni svet je zelo jasno tudi povedal, da so bila fiskalna pravila v letu 2020 večinoma spoštovana, da je bilo popolnoma spoštovano domače fiskalno pravilo, ki se nanaša na maksimalni dovoljeni obseg izdatkov, da je torej bilo spoštovano, da je minimalni dovoljeni strukturni saldo bil dosežen ob upoštevanju dovoljenega odstopanja, da je bila rast izdatkov sektorja država brez enkratnih učinkov po izdatkovnem pravilu nižja od dovoljene. Je pa tudi zelo jasno povedal Fiskalni svet, da je preseženo dovoljeno odstopanje bilo na področju strukturnega salda in strukturnega napora. Tisto, kar je bilo pričakovati, pa se je tudi zgodilo, se pravi, da je dolg sektorja država Fiskalni svet ocenil v neskladju s fiskalnimi pravili, pri čemer je izhodišče, katerega je Fiskalni svet vzel, bilo, da izračunava zadeve na način kot da država ni v epidemiološki krizi. Ampak kakorkoli. </font><br/>
<font size="4">Pozitivno mnenje Računskega sodišča, v glavnem pozitivno mnenje Fiskalnega sveta prav veliko ne koristita pri registriranem proračunskem primanjkljaju, ki je 3 milijarde in 486 milijonov. Vemo tudi, zakaj je to nastalo, in to je nesporno proračunsko dejstvo.</font><br/>
<font size="4">	Kot rečeno, se mi zdi pomembno omeniti stališča teh dveh državnih inštitucij ravno iz vidika kar naprejšnjih očitkov, da je vlada razpolagala z javnimi sredstvi na netransparenten način. Mi smo, gospe in gospodje, govorim seveda o letu 2020, kar naprej poslušali, denimo, da Državni zbor nima ustreznega nadzora nad porabo sredstev. In gospod predsednik komisije, kolega Peček, jaz bi vas prosil, da mi v nekaj kratkih črkah dovolite, da orišem, kako je ta zadeva v letu 2020 izgledala v Državnem zboru. </font><br/>
<font size="4">	Mi smo bili dolžni prejemati poročila vlade, in sicer na podlagi zakona je bila vlada dolžna obveščati Državni zbor o skupnih vrednostih prerazporeditev pravic porabe. Govorim seveda za proračunsko leto 2020, ki je nedvomno </font><br/>
<br/>
<b><font size="4">7. TRAK: (VP) 12.30</font></b><br/>
<br/>
<b><font size="4">	</font></b><font size="4">(nadaljevanje) obravnavano v zaključnem računu. Vlada nam je, denimo za ilustracijo, posredovala skupno poročilo o prerazporeditvah porabe na področju predlagateljev finančnih načrtov in iz naslova dodatnega zadolževanja za obdobje od 1. julija do 31. avgusta 2020, kje je bilo opravljenih za 697 milijonov prerazporeditev. Vlada nam je posredovala tudi kompleten seznam prerazporeditev za obdobje od 1. 9. do 30. 9. 2020, kjer je bilo opravljenih za 165 milijonov in 324 tisoč evrov prerazporeditev. Skupaj torej v treh mesecih leta 2020 – julij, avgust in september – za 862 milijonov in 558 tisoč evrov prerazporeditev. To vse je bilo podprto v gradivih, ki smo jih obravnavali na Odboru za finance. Prejeli smo čisto vse sklepe vlade, na podlagi katerih so bile te prerazporeditve opravljene. Prejeli smo tudi kontne dokumente, na katerih je razvidno proračunski uporabnik, proračunska postavka, konto, podprogram, celo šifre načrtov razvojnih programov za prerazporeditve teh 862 milijonov evrov. Novembra meseca 5. 2020, smo opravili na Odboru za finance pregled teh dokumentov in razpravo. Po predhodnih mesecih in mesecih očitkov, kako je država netransparentna pri porabi tovrstnih sredstev, se je na koncu izkazalo, da na Odboru za finance nismo imeli o tem sploh nobene razprave. Vsi tisti, ki so prej nekaj mesecev nenehno nergali in ropotali, kako je vse skupaj netransparentno, niso potem, ko so dobili podatke za 3 mesece in za 862 milijonov prerazporeditev, niti črhnili. To se mi je zdelo pomembno poudariti zato, ker mislim, da bi pri tako resnih zadevah vendarle kazalo imeti nekoliko distance do sebe, do drugih ljudi in zlasti do dela, ki ga opravljamo.</font><br/>
<font size="4">	Nesporno je, da je 2020. leta bil registriran oziroma dosežen primanjkljaj, kot sem omenil, 3 milijarde 486 milijonov evrov, da je bil leta 2019 dosežen presežek v višini 224 milijonov evrov. Zakaj, na kakšen način je bil dosežen ta presežek, ne govoril, razen če se bo kasneje izkazala potreba, mislim pa, da je popolnoma neumestno primerjati 2019. in 2020. proračunsko leto zato, ker gre pri letu 2019 za konjunkturno leto, resda leto še pojemajoče konjunkture, za v primeru leta 2020 gre pa za izrazito recesijsko leto. </font><br/>
<font size="4">	Toliko. Hvala lepa. </font><br/>
<br/>
<b><font size="4">8. TRAK: (VP) 12.35</font></b><br/>
<br/>
<b><font size="4">	</font></b><font size="4">(nadaljevanje) / mikrofoni izklopljeni/</font><br/>
<font size="4">	</font><br/>
<font size="4">	</font><b><font size="4">MAG. KRISTINA ŠTEBLAJ: </font></b><font size="4">Hvala lepa za besedo. Morda res nekaj odzivov.</font><br/>
<font size="4">	Kar se tiče turističnih bonov, unovčenih je bilo za približno 128 milijonov evrov, imam tudi številko točno, koliko jih je bilo. </font><br/>
<font size="4">	Ampak mogoče še ena zadeva pred tem. Gospa Bratušek je izpostavila proračunski sklad oziroma njihov predlog takrat, da bi se zadeve, ki se tičejo covida oziroma izplačila po protikoronskih paketih, izplačevale iz proračunskega sklada. Gospa Bratušek tudi zelo dobro ve, da proračunski sklad se ne izkazuje v bilanci prihodkov in odhodkov države. Mi smo želeli resnično zelo transparentno prikazati te prihodke in odhodke. To je ena zadeva. Druga zadeva. Ravno za proračunske sklade smo bili takrat v fazi, tudi zaradi drugih skladov, ki jih imamo nekaj, priprave takih poročil, da bi dejansko bila poročila povedna. In v lanskem letu ob vsej situaciji pač nismo uspeli pripraviti tako dobro, da bi lahko v vsakem trenutku poročali o teh izdatkih. Zato smo se odločili za način, za kakršnega smo se, in sicer da smo v programski strukturi proračuna odprli v okviru politike 2023 poseben podprogram in v okviru tega podprograma se pri vseh ministrstvih beleži poraba sredstev, ki so izhajale, oziroma na podlagi ukrepov, ki so izhajali iz protikoronskih paketov. Res je mogoče, tako kot je gospa Bratušek izpostavila, gradiva je veliko, ampak v tretjem delu proračuna je ravno tako strukturiran po programski strukturi. In tam se pa, mislim, da precej jasneje vidi, za katere namene so bila sredstva namenjena, tukaj je pač samo povzetek. V obrazložitvah proračunov so navedeni ukrepi tudi z namenom, da se v načrtu razvojnih programov lažje poišče te zadeve. </font><br/>
<font size="4">	Drugače je pa tako. Poraba pri Ministrstvu za finance, zdaj ali je bil to očitek ali je bila samo ugotovitev, ne bom špekulirala, ampak veste, da je v lanskem letu FURS izvajal ogromno nalog, ki jih tudi slučajno ni nikoli v preteklosti. Ena od teh nalog so bili zagotovo turistični boni, ki jih je izplačeval. Izplačeval je še zelo veliko drugih stvari, ta je bila pač največja. In seveda se to potem odrazi tudi v porabi posameznih ministrstev.</font><br/>
<font size="4">	Kar se tiče Ministrstva za okolje in prostor, ki je bilo tudi izpostavljeno. V protikoronskih paketih je bilo tudi na temo neurejenih odlagališč smeti, zlasti v povezavi s tem, da nas je zdravstvo opozarjalo, da nimajo kam odlagati kužnih odpadkov iz naslova covid zdravljenja. In je bilo treba nekaj storiti na teh odlagališčih, da je sprostil prostor, da so se potem tudi ti kužni odpadki lahko varno odlagali. </font><br/>
<font size="4">	Bilo je še, čakajte samo trenutek. Letalske družbe so bile tudi v enem protikoronskem paketu. Mislim, da je bila potem še neka uredba vlade sprejeta na podlagi tega. / oglašanje iz dvorane/</font><br/>
<font size="4">	Ja, ampak uredba vedno temelji na zakonski določbi, ne? Uredbe brez zakona pač ni, ne? In ta temeljna določba je bila v enem od protikoronskih zakonov, na podlagi tega je potem pač vlada uredila zadeve tako, da so ta izplačila se lahko vršila.</font><br/>
<font size="4">	Kar se tiče očitkov glede dodatkov. Dodatki v višini 65-ih odstotkov so določenih v kolektivni pogodbi za javni sektor. To je ena od zavez oziroma eden od dosežkov sindikatov že kar nekaj let nazaj. Pač sigurno si takrat nihče ni mogel predstavljati take situacije, ampak v kolektivni pogodbi, v 65. členu kolektivne pogodbe za javni sektor je to jasno zapisano. In če, ker pač ni bilo možno spreminjati kolektivne pogodbe, so se ti dodatki izplačevali. Tam ni bilo omejitev, vlada je šele kasneje z navodilo, kako se bo to izvrševalo, tudi usklajeno s sindikalno stranjo, določila, koliko komu pripada. Mislim, da je mogoče malo žaljivo do zdravnikov izpostavljati morda res kakšno nepravilnost in jo to aplicirati na celoten zdravstveni sektor, ker mislim, da so pa dejansko oni, ne samo zdravniki, celotno zdravstveno osebje in osebje v domovih za starejše so pa najvišjo ceno plačevali in njihove družine glede na situacijo, v kakršni smo lani bili. In se mi zdi, da ni najbolj korektno razpravljati o tem. Smo pa poročali že večkrat, tudi v odgovorih na poslanska vprašanja, konkretno po resorjih, koliko je kakšen resor izplačal za te dodatke.</font><br/>
<br/>
<b><font size="4">9. TRAK: (VP) 12.40</font></b><br/>
<br/>
<b><font size="4">	</font></b><font size="4">(nadaljevanje) MJU veste, da ima tudi, mislim, da je tudi te podatke dajal v svojem sistemu po posameznih proračunskih uporabnikih, za koga se je šlo. Seveda pa osebnih podatkov pa najbrž ne moremo, pa razumete, da ni bilo zdravnik ta in ta, ta in ta medicinska sestra in pa policist, ne vem. Ampak podatki so znani.</font><br/>
<font size="4">	Toliko mogoče zdajle za ta prvi krog. Hvala.</font><br/>
<br/>
<font size="4">	</font><b><font size="4">PREDSEDNIK IGOR PEČEK: </font></b><font size="4">Replika najprej mag. Bratušek, potem pa še Luka Mesec.</font><br/>
<font size="4">	</font><br/>
<font size="4">	</font><b><font size="4">MAG. ALENKA BRATUŠEK (PS SAB): </font></b><font size="4">Državna sekretarka je izpostavila odličen primer, da bomo pokazali, kako je narobe to, kar so naredili.</font><br/>
<font size="4">	Finančna uprava, če je res Finančna uprava izplačevala turistične bone, to je potem unikum. Finančna uprava je izplačevala turistične bone. Super, ampak Finančna uprava ima evidentirano za 283 milijonov porabe za covid. Turističnih bonov je bilo 128, je bilo rečeno. Kje se je torej izgubilo še 155 milijonov? Poleg tega, to ni bil očitek, poleg tega ima pa še Ministrstvo za finance evidentirano še za 721 milijonov evrov. To so stvari, govorimo o gromozanskih številkah. In če bi to bilo na enem mestu, bi bila slika in situacija bistveno, bistveno lažja. Če nebi zdaj povedali, koliko denarja je bilo porabljeno za turistične bone, se iz tega ven zelo, zelo, zelo, zelo težko najde, še enkrat, razen tistih, ki smo že kdaj v življenju bolj podrobno držali proračun v rokah. To je samo, noben očitek, ampak samo opozorilo, da bi se stvari dalo rešiti veliko bolj transparentno, tako da bi tudi normalnim ljudem bilo jasno, za kaj so se ta covid, milijardna covid sredstva uporabljala. </font><br/>
<font size="4">	Absolutno pa se pridružujem mnenju kolega, da je pri dodatkih za plače bilo narejeno toliko nepravilnosti. In če je za nekatere zdravnikovo življenje vredno tisočkrat toliko kot življenje medicinske sestre, je to pač njegov problem ali pa vladni problem. Življenje medicinske sestre, če je ogroženo, bi moralo biti vredno enako. In mimogrede, to je tudi vladna koalicija ugotovila, ker je zdaj predlagala, da se dodatki izplačujejo nominalno in ne več v odstotkih. Tako, da očitno je v preteklosti bila narejena napaka. Moj namen ni, in mislim, da tudi nobenega drugega na tej strani, da zdravnike poimensko izpostavljamo, je pa jasno, da so nekateri zelo fino zaslužili na ta račun. Da ne govorim o tistih, ki sploh v službo niso hodili, pa so dobili ta dodatek. Da ne omenjam tistih, ne? </font><br/>
<br/>
<font size="4">	</font><b><font size="4">PREDSEDNIK IGOR PEČEK: </font></b><font size="4">Hvala.</font><br/>
<font size="4">	Kolega Luka Mesec, izvolite.</font><br/>
<br/>
<font size="4">	</font><b><font size="4">LUKA MESEC (PS Levica): </font></b><font size="4">Hvala lepa. Jaz bi se tudi želel na to odzvati.</font><br/>
<font size="4">	Poglejte, gospa sekretarka. Teh dodatkov ste izplačali toliko, da so na žalost postali ne samo proračunsko zanimivo, ampak javnofinančno relevantni. Lani jih je bilo 200 milijonov, pa smo imeli karantene od marca naprej. Letos, ko imamo cepivo, ko je bila karantena samo deloma v prvi polovici leta, je pa količina teh dodatkov za izplačila zaposlenim v javnem sektorju narasla z 200 milijonov lani na 700 milijonov letos. Toliko se je tega izplačalo. Pač, rezultati pa so taki kot jih opisujemo – na eni strani so tisti, ki so dejansko bili v prvih vrstah v domovih za starejše in v bolnišnicah in tako naprej, mogoče dobili po par sto evrov, na drugi strani imate zdravnika specialista rekorderja, ki je dobil 70 tisoč evrov od marca do aprila, v enem letu 70 tisoč evrov dodatkov. Pa ni bil edini. Imate ortopedsko kliniko, kjer tudi poznate zgodbo. Ti ljudje, ki niso imeli absolutno nobenega dela v javnem sektorju takrat, so se hodili štempljat v javni sektor, delati v zasebne ambulante, na koncu, ko je afera eksplodirala, se je pa zgodilo – kaj? Varnostnika so odpustili. Rekli so, varnostnik je kriv, on bi moral preverjati, če so vsi te mandarinski zdravniki na delu. Varnostnik na koncu dneva. </font><br/>
<font size="4">	In to, gospa, so samo simptomi tega, kako vam je vse skupaj ušlo iz rok. Zato to izpostavljamo. In pozivam še enkrat Računsko sodišče, da preveri, koliko posegov so dejansko te zdravniki, ki so te mastne nagrade </font><br/>
<br/>
<b><font size="4">10. TRAK: (VP) 12.45</font></b><br/>
<br/>
<b><font size="4">	</font></b><font size="4">(nadaljevanje) dobivali, v tem času tudi opravili. Mislim, da bodo prišle ven zanimive informacije. In tega ne govorim zaradi tega, ker bi hotel omalovaževati zdravnike, pač pa zaradi tega, ker 200 milijonov lani in 700 milijonov letos, pardon, pač to je ogromen denar. Za ta denar bi lahko izgradili konec koncev 10 tisoč javnih najemnih stanovanj, za katera vsi vemo, da manjkajo.</font><br/>
<br/>
<font size="4">	</font><b><font size="4">PREDSEDNIK IGOR PEČEK: </font></b><font size="4">Želite odgovoriti, gospa državna sekretarka? Izvolite.</font><br/>
<br/>
<font size="4">	</font><b><font size="4">MAG. KRISTINA ŠTEBLAJ: </font></b><font size="4">Hvala lepa. Ja, mislim, da je potrebno odgovoriti na tole. </font><br/>
<font size="4">	Sicer mi je žal, da gospe Bratušek ni tukaj, pa bom zato mogoče pri gospodu Mesecu začela. Pa tudi v povezavi s to primerjavo, koliko je vredno življenje zdravnika ali pa medicinske sestre, če smo zdaj pri tem. </font><br/>
<font size="4">	V kolektivni pogodbi, še enkrat, piše, da je pač ta dodatek v višini 65 % od plače. Žal, tako piše. Ja, tako kot je tudi gospa Bratušek že ugotovila, kasneje se je to spremenilo, ker je tudi konec koncev bila končno volja, da se spremeni v nominalnem znesku, prej je pač ni bilo.</font><br/>
<font size="4">	Kar se tiče … / oglašanje iz dvorane/ No, pripravljeno je. </font><br/>
<font size="4">	Kar se tiče zneskov, govorimo sicer o zaključnem računu leta 2002, ampak vseeno. Gospod Mesec, v lanskem letu je bila epidemija razglašena spomladi in potem jeseni spet. Vmes je ni bilo. Veste, da so plačilni roki 30 dni oziroma še kaj več, veste, da se je za prve tri mesece določil, da se ta dodatek izplačuje, pa na kakšen način se izplačuje za naslednji del je bilo določeno potem spet, tako dejansko opredeljeno, v jeseni, ko so se naslednji protikoronski paketi sprejemali. In velik del tistih zneskov še iz lanskega leta je padlo v plačilo v letošnje leto. V letošnjem letu je bila epidemija, veste, koliko časa. Ne tri mesece. Tako, da se zato potem ti zneski težko primerjajo med sabo oziroma ne moremo vleči čiste paralele. </font><br/>
<font size="4">	Kaj vse je FURS izplačeval. Prej sem, samo primeroma sem povedala, da je izvajal en kup stvari, ki jih nikoli prej ni. In turistični boni so bili samo ena od stvari. FURS je izplačeval temeljni dohodek, izplačeval je prispevke za tiste, ki so bili oproščeni plačila prispevkov. In še en kup stvari. Za vse te stvari je imel podlago v protikoronskih paketih, za popolnoma vse te stvari. In za popolnoma vse stvari, ki so zajete v protikoronskih paketih, smo mi že večkrat tudi poročali v raznih odgovorih na poslanska vprašanja. Mi imamo za vsak člen vsakega protikoronskega ztakpona, ki rezultira v nekih odhodkih ali pa v zmanjšanih prihodkih v manjši meri, evidenco, koliko sredstev je bilo za te namene porabljenih. Jaz sem že tudi izpostavila, tudi na tej komisiji enkrat v preteklosti, če želite, pač tega sklepa ni bilo, če bi tak sklep bil, vam mi v vsakem trenutku lahko te podatke zelo razdrobljeno prikažemo.</font><br/>
<font size="4">	Hvala lepa. </font><br/>
<br/>
<font size="4">	</font><b><font size="4">PREDSEDNIK IGOR PEČEK: </font></b><font size="4">Ja, zdaj vas moram prositi, da se prijavite k razpravi. Ker gospa je pač odgovarjala na vprašanje, se pravi, vi ste repliko že imeli. Torej vam je po poslovniku ne morem dati še enkrat. Zdaj pa, če … / oglašanje iz dvorane/ Jaz sem to razumel, da pač odgovarja na vprašanje in je odgovarjala na vprašanje vam in pa kolegu Mesecu. Jaz mislim, da ni nobena težava, če se prijavite k razpravi, kar je skladno s poslovnikom. </font><br/>
<font size="4">	Najprej bom dal besedo mag. Dejanu Židanu, potem dobi besedo Jože Lenart in za njim ste na vrsti vi, Alenka Bratušek. </font><br/>
<br/>
<font size="4">	</font><b><font size="4">MAG. DEJAN ŽIDAN (PS SD): </font></b><font size="4">Hvala, gospod predsednik. Spoštovane poslanke, spoštovani poslanci, spoštovana državna sekretarka z ekipo iz pristojnega ministrstva in ostali prisotni.</font><br/>
<font size="4">	Jaz danes tukaj zamenjujem drugega kolega poslanca, tako da nisem mislil kaj dosti govoriti. Čeprav pa me je z napačnimi odgovori državna sekretarka pa zdaj zelo motivirala, da govorim.</font><br/>
<font size="4">	Kaj se je spregledalo? Res je, v letu 2000 se je dogajalo nekaj neobičajnega, kar se je nadaljevalo tudi v naslednje leto, in to je, da smo edinstvena država v Evropi, kjer dva- do trikrat več denarja, kakor za vsa cepljenja, vsa testiranja in vsa zdravljenja bolnikov s COVID-19, dva- do trikrat več denarja namenjamo, neupravičeno marsikje, za dodatke, poslušajte, javnim uslužbencem. Ko smo leta 2020 hodili, recimo, v trgovino in nasproti za tisto plastiko je bila gospa mogoče v nekem diskontu, mimo nje je šlo na tisoče </font><br/>
<br/>
<b><font size="4">11. TRAK: (VP) 12.50</font></b><br/>
<br/>
<b><font size="4">	</font></b><font size="4">(nadaljevanje) ljudi. In to so ljudje, ki preko davkov prispevajo, da javni sektor sploh ima denar. A mislite, da je kaj dobila? Če pa je pleksi steklo ločilo državljana, ne vem, od lekarnarja ali česa, pa so se tisoči evrov pojavili. Torej sistem je zelo napačen. Strinjam se, da je v bistvu kolektivna pogodba verjetno takrat, ko se je za javni sektor delala, take situacije pač ni mogla v bistvu predvideti, čeprav se govori pa tam kljub vsemu o rizičnih stvareh. Kar potem je sicer vlada tudi v nekem trenutku začela korigirati, ko je dejansko ugotovila grozne korona dodatke zaposlenih na ministrstvih je pa res malo čudno. Ampak tisto, kar pa se spregleda, je pa naslednje, spoštovane in spoštovani. Prvič, korona dodatki za javni sektor se niso izplačevali samo na podlagi kolektivne pogodbe za javni sektor, ampak še šestih zakonskih osnov, ki se jih vladajoči preko PKP-jev sami uzakonili. To vedno zanikate. In tudi te osnove so bile vse v odstotkih na neko plačo, ki jo nekdo ima, čeprav pa se gre za neposredno ogrožanja življenja. In to, kar sem na Odboru za zdravstvo, ker je to tema na Odboru za zdravstvo, ker  se dosti pogovarjamo, povedal, v čem je razlika med državo, ki razume svoje državljane in med Slovenijo. Recimo v Nemčiji, a veste, kako so tam izplačevali? Izplačevali so takole, da so izplačevali smo tistim, ki so v stiku in v sektorjih, ki so v stiku z bolnimi ljudmi, torej samo zdravstvo in socialo. Nobenemu ministrstvu. In drugo izhodišče pa je bilo, vsako človeško življenje je ogroženo in je vredno enako ali si čistilka, strežnica ali pa doktor profesor ne vem česa. In potem pa so, zanimivo, imeli še letno omejitev, ki je lansko leto v Nemčiji bila tisoč evrov, letos je pa tisoč petsto - za obdobje celega leta, da ne bo kdo mislil meseca, celega leta. Potem pri nas se reče, ja, kriva je kolektivna pogodba. Krivo je slabo izvajanje konkretne kolektivne pogodbe, zlasti pa to, da ko se je videlo, da je napaka realna v kolektivni pogodbi, da že aprila lani nihče ni vprašal in zahteval, gremo se pogoditi za spremembo te kolektivne pogodbe. Ni bilo predloga, to je tisto. In sedaj, ko govorite, da je bil predlog, a veste, ker imam dosti poslanskih odgovorov, ker ravno to me že bega več kot eno leto, in not je točno napisano, kaj je sploh ideja bila na strani vlade in kdaj je bil prvi predlog na strani vlade. Ko se pogovarjam / nerazumljivo/ sindikati, mi smo politična stranka, ki se z njimi več pogovarjamo, pri njih je ves čas prisotno začudenje, zakaj vlada sploh ni prišla vtem času z nekim predlogom, in kot drugi, da ko so bili pa tihi pozivi sindikatov, ki jim je bilo nerodno, ker je tako zapisano, ni bilo odziva s strani vlade. In na koncu pridemo do tega, da v letu 2020, in tu pa res pogrešam, da ni v teh gradivih, res pa je, da sem jih sedaj na hitro pogledal, mogoče je, če je, me prosim popravite, ampak jaz nisem našel podatka, ki pa ste mi ga dali v odgovorih na poslanska vprašanja, da je v lanskem letu bilo za različne oblike krivično izplačanih covid dodatkov izplačano 270 milijonov. Ampak zakaj vam to številko govorim? 41-krat večja Nemčija, ki je neizmerno bolj bogata, a mislite, da je izplačala milijardo, dve ali tri? 41-krat večja Nemčija, ki je neizmerno bolj bogata, je za razliko od Slovenije, ki je izplačala 270, izplačala 100 milijonov. Ampak ker to govorim že toliko časa, jaz sem pričakoval, da boste vsaj takrat prišli v bistvu z željo, prišli pa ste komaj zdaj s predlogom, do sindikatov. In to razmerje.</font><br/>
<font size="4">	Naslednja stvar, ki me pa zelo bega, je pa naslednja. Okej, je napaka v kolektivni pogodbi, treba je paziti, da se to, kar je zapisano, zelo striktno izvaja. In mimogrede, največje napake so bile tam, od koder prihaja vaš trenutni minister za zdravje. Poglejte, kaj je UKC Ljubljana lansko leto naredil. Zdravnike domov poslal in jim začel dvojno plačevati. Zanimivo pa je, da ni domov poslal medicinskih sester in ne strežnic in ostalih. Torej to je tista diskriminacija, ki je nebi smelo biti v tej državi. In tisto, kar je potrebno povedati, okej, je pač napaka, ljudje dobivajo. Pa ne samo 65, 65 plus 30 % več. Potem pa, prosim vas lepo, več naredite. In koliko več so naredili? 25 % manj. To je tisto, glejte. Nekoga plačaš plus 100 %, pa še silna dežurstva od doma. Jaz skušam preveriti, če res drži primer ene endgenologinje, ki je pač preživela en del covida v svojem vikendu, dobila plus 100 %, torej 65 plus 30, pa še ves čas dežurstva. Jaz razumem, da je mogoče tiste slike, ki priletijo, brala tudi preko </font><br/>
<br/>
<b><font size="4">12. TRAK: (VP) 12.55</font></b><br/>
<br/>
<b><font size="4">	</font></b><font size="4">(nadaljevanje) interneta, ampak zakaj 65, 30 zraven? In te napake so stale ugleda. To, da pa ni bilo potem zadaj preverjene vsaj storilnosti, okej, če nekomu damo 65 plus 30 začasno, dokler se kolektivna pogodba ne spremeni, kako dovolite, da je pa 25 % manj narejeno? </font><br/>
<font size="4">	Jaz se nekoliko opravičujem, ker sem zašel, tudi gospod predsednik. Ampak gospa državna sekretarka me je z navajanjem podatkov, ki ne držijo v celoti, nikjer niso že sprejtei nominalni zneski. A lahko bi jih sprejeli preko zakonov, pa jaz vsaj ne poznam nobenega zakona, ki bi ga lahko vložili kot interventnega, nikjer tega ne poznam. Šest zakonov, na šestih točkah ste si preko PKP-jev uzakonili odstotne dodatke. Edino na enem majhnem segmentu, pa je bil potem tak halo, če se spominjate, je opoziciji uspelo, ko smo rekli, naj vsi dobijo enako, in smo dali ampak smo si številko kar izmislili, 400 evrov, kar je, mimogrede, točno štirikrat več kot v Nemčiji, 400 evrov na mesec, ampak to en zelo majhen segment, ki je bil takrat pač odprt, vse ostalo smo bili preglasovani. S tem smo hoteli pač pokazati, da v času covida naj vsi dobijo pač enako. Pa tudi drugih nalezljivih bolezni, ki nekoč bodo. In saj jaz vem, kar je bilo, je bilo. Jaz upam, samo upam, da za leto 2020 bo preverjeno ali so se vsi držali sploh kolektivne pogodbe. Drugo jaz upam, da bo nekdo odgovoril, kako nekomu, če plačaš 100 % več, naredi 25 % manj, tega pa ne razumem, moram reči. In kot tretje, da tudi, ne vem, vsa ta razprava, kaj ti jaz vem, o vseh ostalih mogoče niti ne bo preveč opažena, da pridete čim prej s predlogi v ta parlament, da tistih 6 točk, ko imate tudi odstotke določenem spremenite v nominalne zneske. In s sindikati, ko se pogovarjam, pravijo, da je pri njih res izrazita pripravljenost, da se ta del krivične kolektivne pogodbe spremeni, da pa nekoliko pogrešajo bolj pogosto sklicevanje sestankov. Dati predlog in potem nekaj tednom umolkniti, je malo smešno. </font><br/>
<font size="4">	Hvala.</font><br/>
<br/>
<font size="4">	</font><b><font size="4">PREDSEDNIK IGOR PEČEK: </font></b><font size="4">Hvala lepa tudi vam. Sicer ste se opozorili že sami, mag. Židan. Dopuščam malce širšo razpravo, ampak vas lepo prosim, ne je izkoriščati. Ne je izkoriščati. Kljub vsemu, povedal sem, v zaključnem računu ugotavljamo skladno sprejetega proračuna, prihodkov in odhodkov, z njegovimi dejanskimi porabami. Tudi kar se tiče replike. Replika je namenjena, da razpravljavec, ki je razpravljal, pojasni, v katerem delu ni bil pravilno razumljen. V repliki ne postavljamo dodatnih vprašanj. Če želite razpravljati, ni nobenih težav, vsak lahko dobi besedo, samo naj se prijavi k razpravi.</font><br/>
<font size="4">	Kolega Jože Lenart, izvolite. Imate besedo.</font><br/>
<br/>
<font size="4">	</font><b><font size="4">JOŽE LENART (PS LMŠ): </font></b><font size="4">Hvala lepa, predsednik. Ja, spoštovana državna sekretarka z ekipo, kolegice in kolegi.</font><br/>
<font size="4">	V svoji razpravi bom utemeljil, zakaj ta zaključni račun danes ne morem potrditi.</font><br/>
<font size="4">	Prihodkov za leto 2020 v višini 9 milijard 0,78 milijonov je sledilo za 12 milijard 564 milijonov odhodkov oziroma brez covid odhodkov v višini 2 milijardi je, brez covid odhodkov so odhodki znašali 10 milijard 561. Zdaj pa poslušajte. Saldo skupaj z vsemi odhodki znaša 3 milijarde 486 milijonov, kar pomeni 38,4 % vseh doseženih prihodkov. Če pa gledamo odhodke oziroma primanjkljaj brez covida v višini milijardo 483 milijonov, pa to še vedno predstavlja 16,3 % vseh ustvarjenih prihodkov. In tu jaz vidim dva problema, ki ga želim izpostaviti v nadaljevanju in želim, da, spoštovana državna sekretarka, tudi na to poskušate odgovoriti. </font><br/>
<font size="4">	Vidim tu predvsem tveganje in pa odgovornost, ki ga v samem izvajanju proračuna oziroma zaključnega računa vidim. Ta zadeva bo tudi presneto pomembna v naslednjih letih, v letošnjem letu in pa seveda proračunskih dokumentih, </font><br/>
<br/>
<b><font size="4">13. TRAK: (VP) 13.00</font></b><br/>
<br/>
<b><font size="4">	</font></b><font size="4">(nadaljevanje) ki pa jih seveda danes ne obravnavamo in tudi ne bom razpravljal v tej smeri. To se pravi, tveganje in odgovornost, prvič, v tem skupnem primanjkljaju, in pa potem brez covid izdatkov. </font><br/>
<font size="4">	Zdaj pa recimo najprej o covid izdatkih, ki seveda so zaviseli od sprejemanja teh zakonov, PKP-jev, tu je bila podlaga vseh covid izdatkov. In sami covid izdatki v višini dobrih dveh milijard se potem sprašujemo, koliko je to bilo racionalno oziroma koliko ste upoštevali seveda to odgovornost neracionalnega trošenja, kar so tudi kolegice in kolegi že pred mano jasno opozorili. To je ena zadeva.</font><br/>
<font size="4">	Druga zadeva pa je, to se pravi, brez covid izdatkov ta primanjkljaj v višini milijarde 383 milijonov, še enkrat ponovim, ki pa še vedno predstavlja 16,3 % vseh ustvarjenih prihodkov. In tu vidim ta problem. </font><br/>
<font size="4">	Če pa zdaj samo, dovolite mi, rečem, kaj smo pa v letu 2019, ko je bilo gospodarsko stabilno, delali, da smo dosegli glede na fiskalno pravilo in zlato fiskalno pravilo, ko smo težili proti 60 % zadolženost na BDP, da smo tudi del dolga vrnili in smo dosegli presežek 2,2 % vseh prihodkov, kaj vse smo morali početi, kakšna so bila pogajanja s sindikati, kakšna so bila pogajanja za plače, kakšna so bila pogajanja takrat za dvig proračunov občin, povprečnin, kakšna so bila pogajanja tudi za pokojninsko blagajno in tako naprej, kar smo morali dodatno zagotavljati in ko smo se okrog teh zadev pogovarjali in še številne druge izdatke, kako smo jih držali krčevito v času gospodarsko stabilnega poslovanja Slovenije. In v letu 2020, v času te krize, ko smo vsi, bi morali razumeti, da je to treba zdaj glede na potrošnjo biti zelo skrben, previden in bi moralo to tveganje biti v prvi vrsti prisotno, pa je ves čas ta vlada tudi v letošnjem letu tudi v naprej govori, mi smo dali, mi moramo dajati, mi smo delili, mi smo zagotovili. Pa, kje je to ta odgovornost? To človek ne moreš razumeti. In to vprašanje bi želel odgovor, kaj se tu dogaja. Kje je to ta previdnost, kje je ta odgovornost za to trošenje v tem obdobju? Tu nikakor človek ne moreš razumeti. In iz tega jaz imam projekcije narejene potem za naprej. Zaradi tega, ker ste ravno to drugi del, da ste te izdatke kljub krizi bistveno višje dvigovali in delili kot pa prej v času stabilnega gospodarjenja, je nerazumljivo. In ta luknja, ki je nastala prav v letu 2020 zaradi tega nesorazmerno visokega dvigovanja in deljenja, ki je zdaj tudi z zakonski podlagi, nas bo sledila naprej, nas bo presneto bolela glava. </font><br/>
<font size="4">	Toliko. Hvala.</font><br/>
<br/>
<font size="4">	</font><b><font size="4">PREDSEDNIK IGOR PEČEK: </font></b><font size="4">Hvala lepa, kolega Lenart. Ampak očitno moje prošnje pač ne zaležejo. Zdaj tretjič že prosim, da se skladno s poslovnikom in 75. členom poslovnika držimo teme. Obravnavamo predlog zaključnega računa. Prosim, da nadaljujemo v tej smeri. Dovoljujem, da se v določenih delih oddaljite od teme, vendar vas prosim, da ste pač sorazmerni. Leto 2019 je leto 2019. Takrat smo imeli pač drugačno situacijo kot je v letu 2020, bodimo objektivni in to priznajmo. Ni nič narobe, če se sklicujete na te stvari, ampak, prosim, držimo se teme dnevnega reda.</font><br/>
<font size="4">	Mag. Bojana Muršič, prosim. Izvolite.</font><br/>
<font size="4">	Aha, se opravičujem, mag. Alenka Bratušek. </font><br/>
<font size="4">	</font><br/>
<font size="4">	</font><b><font size="4">MAG. ALENKA BRATUŠEK (PS SAB):  </font></b><font size="4">Ja, spoštovani predsednik. Zdaj si bom pa dovolila reči, da če govorimo o zaključnem računu proračuna za leto 2020, težko izpustimo leto pred tem in mogoče tudi leto za tem. Ker to ni neka osamljena zgodba, ki se je začela 1. 1., končala </font><br/>
<br/>
<b><font size="4">14. TRAK: (VP) 13.05</font></b><br/>
<br/>
<b><font size="4">	</font></b><font size="4">(nadaljevanje) 31. 12. in potem se vse spremeni. To je še kako povezano. Jaz danes tudi z besedo nisem nikomur očitala nespoštovanja zakonov. Dejstvo je, da vsi dodatki, ki so bili izplačevani, ste si jih uzakonili. Niste slišali pripomb, priporočil, ki smo jih dajali v Državnem zboru, niste slišali apelov, da je življenje zdravnika, predsednika ali pa čistilke vredno enako in da so zaradi covida tisti, ki delajo z bolniki neposredno, enako ogroženi. Da so po pisarnah ljudje dobivali, sam v pisarni sedel, pa da je dobival dodatke, to smo imeli posebej temo, mislim, da prav na te odboru. Ampak tako ste se vi odločili. Vi ste predlagali zakone, koalicija, vi ste jih tudi sprejeli. To je dejstvo. Je pa zanimivo slišati pri tej zgodbi o plačah, o dodatkih, da je zakone treba spoštovati, ko pa pridemo na STA, pa zakona ni treba spoštovati. Tudi v lanskem letu STA ni dobil plačila, tudi v lanskem letu, da ne bo dvoma. </font><br/>
<font size="4">	Tako, da jaz bi pa tukaj rada odgovor, zakaj se nekje tako opirajo na zakone, in seveda je prav in jaz nisem očitala nikomur nespoštovanja zakonov, vam pa razlagamo, da bi te dodatke lahko, po naše pa morali, v zakonu zapisati drugače. Tudi tisti, ki je urejen v kolektivni pogodbi, bi se dalo dogovoriti. Še več, ko smo imeli sindikate tukaj, so celo rekli, da so apelirali na to. Pa da ne govorimo, da za nekatere trajajo izplačila dodatkov mesece in mesece. Imeli smo primer, ko nekdo za opravljeno delo aprila, mislim, da še novembra ni dobil izplačila. Skratka cel kup je nepravilnosti, ki pač so in od njih ubežati ne morete. Se pravi, STA financiranje. Zakaj ne, če zakon jasno določa, da mora biti? Pa ne mi prodajati pravljice o pogodbi, ker v zakonu piše: tudi če ni pogodbe, pika. Enkrat zakon ja, drugič zakon ne. Saj tega smo bolj ali manj že navajeni. </font><br/>
<font size="4">	Je pa še kako res, kar je rekel kolega pred mano. Vse te grehe in zapitke bomo v nadaljevanju še kako plačevali. To, kar čaka vlado, ki prihaja za vami, je katastrofa. Katastrofa. Javne finance, tako kot ste jih zdaj razsuli, jih še ni bilo. Mnogokrat poslušam zgodbe leta 2013 in bančno luknjo in dolg. A veste, kakšen je bil javni dolg leta 2013? 22 milijard. A veste, kakšen je bil konec lanskega leta? 34 milijard. In leta 2013 je država gorela in se sesula in vse, lani, se pravi leta 2020, 34 milijard. 34 milijard ste uspeli, na 34 milijard ste uspeli prilesti. Odlični ste, ampak vse te vaše zapitke, bomo v nadaljevanju morali plačati in popravljati. </font><br/>
<font size="4">	Sama si seveda želim, da bi te covid situacije bilo čim prej konec, da se nebi bilo treba več pogovarjati o tem, da je izplačevanje teh dodatkov sploh potrebno. V tem trenutku kaže malo slabo na žalost, situacija se slabša iz dneva v dan ali pa iz ure v uro. V zakon, ne vem, če je to, kar je gospod Židan prej rekel, mislim, da imam eno drugo številko v glavi, za primer še pri dodatku, če zdravnikom pripada tudi po 10 tisoč evrov na mesec in so bili v prvih vrstah in so bili ogroženi in si zaslužijo dodatek, ampak tudi trgovka, ki pa niti ni vedela ali je človek, ki je z njo v stiku, okužen ali ne, je dobila pa maksimalno 200 evrov na mesec. 200 evrov ste uzakonili na mesec. To je to. To so te razlike, ki nas in tudi ljudi bolijo. </font><br/>
<font size="4">	Kar se pa tiče evidentiranja teh številk pa še enkrat. Ja, mogoče poslanci dobimo lahko vse. Ljudje, ljudje, ki želijo vedeti, za kaj so bile njihove milijarde porabljene, pa tega pač </font><br/>
<br/>
<b><font size="4">15. TRAK: (VP) 13.10</font></b><br/>
<br/>
<b><font size="4">	</font></b><font size="4">(nadaljevanje) ne dobijo. Zato bi iblo prav, da bi bilo to evidentirano na enem mestu in bi lahko videli – toliko je šlo za turistične bone, toliko je šlo za pomoč brezposelnim, toliko je šlo za prispevke, toliko je šlo za dodatke in tako naprej. Tega ni. Brskati moraš, iskati moraš, seštevati moraš na stotine strani. Ampak verjetno je bil to tudi namen, da niste želeli , da se na enem mestu te stvari prikažejo, ker tako lažje malo mahinirati. Če bi sama pripravljala proračun za leto 2020, bi bile stvari absolutno veliko bolj transparentno pripravljene, prikazane in tudi bi bilo lažje kontrolirati. </font><br/>
<font size="4">	Tako, da pogovarjamo se o letu 2020, o zaključnem računu 2020, ki pa bo imel na žalost katastrofalne posledice za našo prihodnost, ker vse te vaše zapitke bo v, pa ne samo ena, jaz misliš kar nekaj naslednjih vlad moralo oddelati, moralo reševati. In ne bo lahko. Ne bo lahko. </font><br/>
<br/>
<font size="4">	</font><b><font size="4">PREDSEDNIK IGOR PEČEK: </font></b><font size="4">Hvala lepa.</font><br/>
<font size="4">	Mag. Bojana Muršič, izvolite.</font><br/>
<br/>
<font size="4">	</font><b><font size="4">MAG. BOJANA MURŠIČ (PS SD): </font></b><font size="4">Hvala lepa, predsednik, za besedo. Spoštovana državna sekretarka, kolegice in kolegi.</font><br/>
<font size="4">	Danes govorimo seveda o zaključnem računu proračuna za leto 2020, to so ugotovljena dejstva. In ja, tako kot je državna sekretarka sicer povedala, je prvo leto pandemije pustilo globoke posledice in dolgotrajno sled na javnih financah, ki jo bomo, bodo državljanke in državljani plačevali še dolga leta. Govorimo pa o rebalansu proračuna leta 2020 v primerjavi z realizacijo proračuna. </font><br/>
<font size="4">	Zakaj izpostavljam ti dve zadevi? Rebalans proračuna smo sprejeli … / oglašanje iz dvorane/ </font><br/>
<font size="4">	A lahko, prosim, jaz govorim? Boste vi po tem. </font><br/>
<font size="4">	Zakaj govorim o rebalansu proračuna in zakaj govorim o zaključnem računu? Pa bom zdaj pojasnila, kljub temu, da je bil gospod Polnar izjemno glasen. Rebalans proračuna smo sprejeli 23. 9. 2020. Zaključni račun je stanje proračuna za leto 2020. To se pravi, da je država izjemno oziroma na ministrstvu so izjemno, izjemno slabo načrtovali proračun, kajti v tem zaključnem računu ugotavljamo kar precej odstopanj. Se pravi, velika odstopanja so med proračunskimi načrti in dejansko realizacijo. Če pa še nadaljujem, je pa tudi nepregledno prerazporejanje proračunskih postavk v proračunu. In vse to se tudi nadaljuje v letu 2022 in v 2023, ampak o tem danes sploh ni govora. Tako, da jaz mislim, da sem danes pojasnila, zakaj sem govorila o zaključnem računu in na koncu o, mislim, najprej o rebalansu in potem o zaključnem računu, kajti to je ključno. Mi smo govorili v mesecu septembru o rebalansu proračuna. Načrtovanje je pa bilo kakšno, danes tudi vidimo. </font><br/>
<font size="4">	Pa če gremo še malce naprej na proračunske postavke. Nihče se še danes tukaj v tej dvorani ni dotaknil prihodkov, prejetih sredstev Evropske unije in drugih držav, kjer je realizacija bila 77-odsotna. Potem pod to lahko, mislim, prejeta sredstva iz strukturnih skladov so bila v višini 68 %, potem prejeta sredstva iz proračuna za izvajanje centraliziranih in drugih programov samo 50-odstotna. Res pa je, da so bila prejeta sredstva iz drugih evropskih institucij in drugih držav pa realizacija bistveno višja. Ampak tu vemo, kaj je bilo v ozadju. Tukaj smo dobili sredstva. Tako, da država ne more ali pa na ministrstvu, da ne morejo planirati malce bolj konkretnih zneskov in potem da bi realizacija bila malce drugačna, res, še enkrat, izjemno slabo načrtovanje prihodkov </font><br/>
<br/>
<b><font size="4">16. TRAK: (VP) 13.15</font></b><br/>
<br/>
<b><font size="4">	</font></b><font size="4">(nadaljevanje) na tej strani. Pa vem, kaj bo državna sekretarka povedala – da v bistvu je bilo črpanje tako slabo, zakaj bo do leta 2023 to izvedeno. Ampak jaz mislim, da ste tudi takrat, ko se je rebalans proračuna pripravljal, vedeli, kaj se bo dogajalo in kaj je lahko realizirano do konca leta.</font><br/>
<font size="4">	Dotaknila se še bom Ministrstva za zdravje na odhodkovni strani, kjer je pa realizacija malce višja. Realizacija med rebalansom, mi smo rebalans proračuna imeli v višini 336 in še nekaj milijonov. Realizacija proračuna, se pravi v zaključnem računu, imamo 541 milijonov in še nekaj, se pravi, realizacija je 161 %. To so pa stvari, o katerih je potrebno tudi malce danes spregovoriti. Pa če pogledamo pod konto tudi v bistvu, kje je bila malce višja poraba. Intervencijski programi in obveznosti, se pravi sredstva za financiranje epidemij, kjer je pa bil faktor oziroma realizacija 249 %. Potem se ti pa postavi vprašanje in ko gledaš primerjave, kam je ta denar šel, pa pridejo ov medije tudi te svetovalne pogodbe, ki seveda se nanašajo tudi na leto 2020, in vidiš, da so svetovalne skupine prejele kar precej denarja. Jaz mislim sicer, da je šlo to iz teh proračunskih postavk, o katerih danes tudi govorim, ampak obvladovanje epidemije je bilo takšno kakršno je bilo.</font><br/>
<font size="4">	Me pa je danes zmotilo to, kar je državna sekretarka tudi omenila. Kolegica Bratuškova je opozorila, koliko sredstev je bilo porabljenih za turistične bone. In danes, 28. 10. 2021, ko govorimo o zaključnem računu, državna sekretarka izjavi, da nekje okoli 128 milijonov evrov je bilo porabljenih za turistične bone. »Okoli«. Jaz mislim, da bi morali danes govoriti o fiksnem znesku in o številu, ki je bilo porabljenih, mislim število oseb, ki je porabilo turistične bone. Ne moremo govoriti okoli, nekje, tako. Mislim, danes govorimo o zaključenih dejstvih, zaključna dejstva so. Zato me preseneča to izvajanje državne sekretarke.</font><br/>
<font size="4">	O vseh dodatkih, ki so se izplačevali na področju zdravstva, pa najsi ne bodo tisti, kateri so bili v prvih bojnih vrstah, zdaj kakorkoli užaljeni, ker absolutno so si medicinske sestre, zaposleni v domovih za starejše vse te dodatke zelo, zelo krepko zaslužili, bili so res v prvih bojnih vrstah, pa tudi določeni zdravniki. Na koncu smo danes tudi slišali, da nekateri zdravniki so se štempljali, pa jih sploh ni bilo na delovnem mestu. Kar govorimo, kako zdravstvu v bistvu primanjkuje zdravnikov. Verjamem, da bi marsikatero sestro potrebovali več. Ampak vse skupaj res ne pelje to več nikamor. In ti podatki, ki jih imamo, so res skrb vzbujajoči. Smo tik pred spet kolapsom zdravstvenega sistema. Mislim, da celo z današnjim dnem se ukinjajo vsi nenujni pregledi v bolnišnicah, zdravstveni kader se prerazporeja na covid oddelke in enostavno spet se bodo podaljševale čakalne dobe. </font><br/>
<font size="4">	In kaj še je tudi, zakaj sem tudi prej govorila o tem rebalansu in zaključnem računu in drugem valu. Drugi val epidemije je bil razglašen 18. 10. 2020. Mi smo slab mesec pred tem sprejeli rebalans proračuna. Kar posledično pomeni, da je na koncu koncev vlada in situacija, ki se je kazala že od avgusta naprej, saj toliko pa imamo tega spomina za leto 2020, da se stiska in epidemična slika slabša, da bo potrebno drugače prerazporejati sredstva. Ampak ne, mi smo sprejeli 23. 9. ta rebalans takšen kakršen je bil in imamo danes ta odstopanja. </font><br/>
<br/>
<b><font size="4">17. TRAK: (NM) – 13.20</font></b><br/>
<br/>
<b><font size="4">	</font></b><font size="4">(nadaljevanje) Res moram reči, da sem razočarana, da vedno, vedno se pripravljajo rebalansi proračuna, ki ne sledijo na koncu koncev ali pa da bi se vsaj približali zaključnim zadevam, ki se potem realizirajo v proračunu. Tako da res jaz se sprašujem, kje smo in kam vse skupaj to pelje. Vsaj po moji presoji je to izjemno slabo načrtovanje. Treba pa je res poudariti, da smo od 1. januarja 2020 do konca leta dolg državnega proračuna povečali za 5,8 milijard evrov. To pa moramo poudariti.</font><br/>
<font size="4">	Hvala lepa.</font><br/>
<br/>
<font size="4">	</font><b><font size="4">PREDSEDNIK IGOR PEČEK: </font></b><font size="4">Hvala lepa tudi vam.</font><br/>
<font size="4">	Vsi, ki ste želeli besedo, ste imeli možnost za razpravo. Še enkrat sprašujem. Želi še kdo razpravljati? Če ne, dam besedo gospe državni sekretarki, ker je bilo tudi v tem drugem krogu kar nekaj vprašanj.</font><br/>
<font size="4">	Izvolite, gospa.</font><br/>
<br/>
<font size="4">	</font><b><font size="4">MAG. KRISTINA ŠTEBLAJ: </font></b><font size="4">Hvala lepa.</font><br/>
<font size="4">	Zdaj glede zlatega fiskalnega pravila ste že vi pravzaprav nekako prekinili to razpravo, tako da ne bi, ampak kljub vsemu bi pa samo poudarila. Govorimo o zaključnem računu leta 2020. Za leto 2020 fiskalno pravilo ni veljalo. Bile so izredne okoliščine, pripoznane tudi na ravni Evropske unije in nismo bili nobena izjema med državami, ki ne bi spoštovale tega fiskalnega pravila, ker enostavno ni bilo pogojev za to. Mi je zelo žal, da smo pač v taki situaciji morali pripravljat vse te dokumente, ampak pripravili smo jih po najboljših močeh, po najboljšem vedenju. Kako načrtovat v takih izjemnih okoliščinah, ne želim nobenemu, da bi pač enkrat moral tak. Jaz srčno upam, da se ta epidemija bo v nekem doglednem času zaključila in da bomo dejansko prišli do nekih normalnih proračunov. Kar se tiče objavljanja podatkov, Furs objavlja na svoji spletni strani podatke o povsem, popolnoma vseh izplačilih, ki jih ima. Mislim, da ima celo tudi razdeljeno po podjetjih, koliko so dobile določenih spodbud. Ne vem, če prav v detajle, mislim da to še ne, ampak sigurno se pa da dobit, koliko je katera firma dobila dodatkov in koliko je bilo vseh teh dodatkov in seveda tudi raznih oprostitev prispevkov in tega plačanih. O dodatkih v javnem sektorju mislim, da nima smisla več izgubljat besed. Konec koncev gre za 200 milijonov pri 12 milijardah in morda je kakšna stvar kljub vsemu bolj pomembna. Morda to, kar je gospa Muršič izpostavila, veliko povečanje pri Ministrstvu za zdravje. Pravzaprav ste si že tudi sami odgovorili. Največje povečanje je ravno na teh programih Covida. Gre za povračila izpadov opravljanja zdravstvene dejavnosti po protikoronskih zakonih, za zagotavljanje sredstev Zavodu za zdravstveno zavarovanje. Veste, da je v Zakonu o izvrševanju proračunov bil poseben člen oblikovan za ta namen. Tako da mislim, da tukaj ni kaj posebnega. Kar se turističnih bonov tiče, prej sem povedala okvirno številko. V letu 2020 je bilo izplačanih 128 milijonov 46 tisoč 482 evrov iz naslova turističnih bonov. Unovčenih, seveda ne pomeni to, da v celoti unovčenih, vsaj delno, je bilo 934 tisoč 848 turističnih bonov. To so pa konkretne številke. Kar se tiče še očitane nerealnosti rebalansa za leto 2020. Veste, da tudi če ga je Državni zbor obravnaval septembra, je bil čas priprave precej prej že in kar pomeni, da se je pripravljal pač ob nekih predpostavkah, ki so bile takrat znane. Lani poleti veste, da smo imeli vse odprto. Ni kazalo, okužb je bilo izredno malo in ni kazalo na ponovno zaprtje. Po tem, ko je bil rebalans sprejet, so se sprejeli še trije protikoronski zakoni v lanskem letu in seveda to pusti neke določene posledice.</font><br/>
<font size="4">	Hvala lepa.</font><br/>
<br/>
<font size="4">	</font><b><font size="4">PREDSEDNIK IGOR PEČEK: </font></b><font size="4">Hvala lepa tudi vam.</font><br/>
<font size="4">	Želite besedo, mag. Bratušek?</font><br/>
<br/>
<font size="4">	</font><b><font size="4">MAG. ALENKA BRATUŠEK (PS SAB): </font></b><font size="4">Uvodoma sem že vprašala, pa nisem dobila odgovora. Zanima me, koliko je naša država v letu 2020 dala za vse teste, takšne in drugačne. Za cepivo pa verjetno v letu 2020 minimalni delež, ker mislim, da so bili takrat samo medicinski delavci oziroma tisti zaposleni v medicini vključeni v cepljenje konec decembra.</font><br/>
<br/>
<font size="4">	</font><b><font size="4">PREDSEDNIK IGOR PEČEK: </font></b><font size="4">Hvala lepa.</font><br/>
<font size="4">	Gospa državna sekretarka, izvolite.</font><br/>
<br/>
<font size="4">	</font><b><font size="4">MAG. KRISTINA ŠTEBLAJ: </font></b><font size="4">Če dovolite, natančen odgovor lahko zagotovim pisno. Lahko? Ker ga zdajle nimam.</font><br/>
<br/>
<font size="4">	</font><b><font size="4">PREDSEDNIK IGOR PEČEK: </font></b><font size="4">Kar se mene tiče. Bom vprašal gospo Bratušek. </font><br/>
<br/>
<b><font size="4">18. TRAK: (NM) – 13.25</font></b><br/>
<br/>
<b><font size="4">	</font></b><font size="4">(nadaljevanje) Boste zadovoljna? / oglašanje iz dvorane/ Izvolite.</font><br/>
<br/>
<font size="4">	</font><b><font size="4">MAG. ALENKA BRATUŠEK (PS SAB): </font></b><font size="4">Ja, seveda bom zadovoljna, ampak to je to, o čemer zdaj v bistvu govorim že uro in pol, da je treba za vsako stvar prosit in dobit podatek. Če bi bilo pa tako, kot smo predlagali mi, bi bilo pa vse na enem mestu in bi se videlo. Ampak ja, prosim vseeno za ta konkreten podatek.</font><br/>
<br/>
<font size="4">	</font><b><font size="4">PREDSEDNIK IGOR PEČEK: </font></b><font size="4">Hvala lepa.</font><br/>
<font size="4">	Zdaj, če ni več želje po razpravi oziroma vprašanjih, upam, da ste vsi, kolikor sem si zapisal, so bili odgovori na vsa vprašanja dani. </font><br/>
<font size="4">Zato v razpravo in pa glasovanje dajem sklep, s katerim bomo Državnemu zboru predlagali sprejem zaključnega računa. Sklep pa se glasi: »Komisija za nadzor javnih financ predlaga Državnemu zboru, da po obravnavi na podlagi 168. člena Poslovnika Državnega zbora sprejme Predlog zaključnega računa proračuna Republike Slovenije za leto 2020.« Prehajamo na glasovanje o predlogu sklepa. Želi kdo obrazložiti svoj glas? Ugotavljam, da ne. Zato začenjam z glasovanjem.</font><br/>
<font size="4">Kdo je za? (2 člana.) Kdo je proti? (1 član.)</font><br/>
<font size="4">Ugotavljam, da je sklep sprejet.</font><br/>
<font size="4">Določiti moramo še poročevalca na seji Državnega zbora. Predlagam, da sem to sam. Ali kdo temu predlogu nasprotuje? Ne. Hvala lepa.</font><br/>
<br/>
<font size="4">S tem zaključujem to točko dnevnega reda.</font><br/>
<br/>
<font size="4">Prehajamo na </font><b><font size="4">2. TOČKO DNEVNEGA REDA – POROČILO O UPRAVLJANJU Z JAVNIM DOLGOM REPUBLIKE SLOVENIJE ZA LETO 2020.</font></b><br/>
<font size="4">Poročilo z dne 22. septembra 2021 je objavljeno na spletnih straneh Državnega zbora s sklicem seje. K tej točki so bili vabljeni mag. Andrej Šircelj, minister za finance, Ministrstvo za finance. Uvodno besedo dajem predstavnici Ministrstva za finance, gospe državni sekretarki, mag. Kristini Šteblaj. </font><br/>
<font size="4">Gospa državna sekretarka, izvolite.</font><br/>
<br/>
<b><font size="4">MAG. KRISTINA ŠTEBLAJ: </font></b><font size="4">Hvala lepa za besedo.</font><br/>
<font size="4">Poročilo o upravljanju z javnim dolgom Republike Slovenije vsebuje podatke o izvedbi programa financiranja državnega proračuna za leto 2020 na podlagi 81. člena Zakona o javnih financah, podatke o zadolževanju pravnih oseb javnega sektorja na podlagi 87. člena Zakona o javnih financah ter podatke o izdanih poroštvih in jamstvih Republike Slovenije na podlagi 86. člena Zakona o javnih financah. Kot je bilo že pri prejšnji točki omenjeno, se je Republika Slovenija zadolžila za približno 7,8 milijard evrov, in sicer z izdajo 3, 6, 12 in 18-mesečnih zakladnih menic, posojilom EU v okviru sheme SURE ter dolgoročnimi obveznicami. Vse to je zadostovalo za financiranje potreb proračuna leta 2020 in za predfinanciranje dela potreb za izvrševanje proračuna leta 2021 v višini približno milijardo 900 evrov, milijardo 900 milijonov evrov. Dolg državnega proračuna Republike Slovenije je na dan 31. 12. znašal 34 milijard 319 milijonov evrov. V primerjavi s koncem leta 2019 se je povečal za 5 milijard in 759  milijonov evrov. Parametri rizikometrike portfelja dolga državnega proračuna so se izboljšali. Povprečni čas vezave dolga državnega proračuna je znašal 9 let. Povprečna obrestna mera portfelja dolga državnega proračuna pa se je znižala na 2,5 %. Tehtana povprečna obrestna mera novoizdanega dolga v letu 2020 je znašala 0,3 %, s tehtano povprečno ročnostjo izdanega dolga 9 let in pol. Plačilo obresti iz naslova dolga državnega proračuna je v letu 2020 znašalo 772 milijonov evrov, kar je za 13 milijonov evrov manj v primerjavi s predhodnim letom 2019. V primerjavi z letom 2014, ko so obrestni izdatki dosegli največjo vrednost v višini milijardo 83 milijonov evrov oziroma 2,9 % bruto domačega proizvoda, so se ti do </font><br/>
<br/>
<b><font size="4">19. TRAK: (NM) – 13.30</font></b><br/>
<br/>
<b><font size="4">	</font></b><font size="4">(nadaljevanje) leta 2020 znižali za 311 milijonov evrov oziroma na 1,7 % bruto domačega proizvoda. Skladno z metodologijo ESA 2010 je relevanten kriterij zadolženosti države v mednarodnem merilu dolg sektorja država, izražen v odstotkih bruto domačega proizvoda. Konec leta 2020 je dolg sektorja država zaradi sprejetih spodbujevalnih fiskalnih ukrepov za omilitev posledic epidemije Covid-19 dosegel 79,8 % bruto domačega proizvoda. Konsolidirani dolg sektorja država je konec leta 2020 znašal 37,4 milijarde evrov. Dolg državnega proračuna Republike Slovenije predstavlja največji del dolga v podsektorju centralne države in s tem tudi v konsolidiranem dolgu celotnega sektorja država, in sicer 92 %. Zadolženost lokalne ravni države je znašala 889 milijonov evrov. Dolg podsektorja skladov socialnega zavarovanja pa približno 100 milijonov, 0,1 milijona evrov. Dolg sektorja država se je v letu 2020 povečal na ravni povprečja držav evroobmočja. Glede na višino dolga sektorja država v razmerju do bruto domačega proizvoda se Republika Slovenija z 79,8 % v bruto domačem proizvodu uvršča bistveno nižje od povprečja država EU 27 v višini 90,7 % BDP in povprečja držav evroobmočja, ki je znašalo 98 % BDP. Republika Slovenija ima globalen dostop do virov financiranja. Srednjeročna strateška usmeritev in prizadevanja Ministrstva za finance ostaja, da se zaradi zahtevnih ekonomskih in fiskalnih okoliščin dosežene bonitete Republike Slovenije ohranjajo, vsaj ohranjajo. Te so na primer pri Standard &amp; Poor's AA-, Fitch A, pri Moody's A3, DBRS AH. V razmerah povečanega stanja dolga kot posledice eksogenega dejavnika pandemije bolezni Covid-19 gre pri skrbi za bonitetne ocene in s tem pribitka na kreditno tveganje za osrednjo strateško usmeritev nadaljnjega zniževanja ali vsaj ohranjanja relativno nizkega stroška financiranja državnega proračuna. Negotovost, povezana z izvrševanjem državnega proračuna kot tudi z razvojem epidemiološke situacije v Sloveniji je širše, je še vedno visoka. Zato je pristop k izvrševanju zadolževanja državnega proračuna preudaren in konservativen s stabilizacijskim učinkom, s poudarkom na sprejemanju odločitev v luči varnosti in likvidnosti. Kot vemo je z razglasitvijo pandemije bolezni in posledično obsežnimi javnofinančnimi spodbudami držav članic EU za omilitev posledic za podjetja in prebivalstvo do vključno leta 2022 pravilo o dolgu iz pakta stabilnosti in rasti začasno odpravljeno na ravni EU. Dolg pravnih oseb iz javnega sektorja iz 87. člena Zakona o javnih financah je na dan 31. 12. 2020 znašal 4,5, 4,6 milijarde evrov, kar predstavlja 9,7 % bruto domačega proizvoda. Stanje dolga teh pravnih oseb se je v primerjavi z letom 2019 znižalo za 490 milijonov evrov. V letu 2020 je bilo izdanih državnih poroštev za 297 milijonov evrov, od tega 185 milijonov evrov za omilitev posledic Covid-19. Unovčilo se je za 0,14 milijona evrov državnih poroštev, izterjano pa je bilo 2,35 milijona evrov. Stanje državnih poroštev se je znižalo za 291 milijonov evrov, in sicer na 5 milijard in 76 milijonov evrov na dan 31. 12. 2020. Stanje državnih poroštev je tako konec leta 2020 v deležu BDP predstavljalo 11 %.</font><br/>
<font size="4">	Hvala lepa.</font><br/>
<br/>
<font size="4">	</font><b><font size="4">PREDSEDNIK IGOR PEČEK: </font></b><font size="4">Hvala lepa tudi vam.</font><br/>
<font size="4">	Odpiram razpravo članic in članov komisija o obravnavanem poročilu. Želi kdo besedo?</font><br/>
<font size="4">	Mag. Bratušek, izvolite.</font><br/>
<br/>
<font size="4">	</font><b><font size="4">MAG. ALENKA BRATUŠEK (PS SAB): </font></b><font size="4">Najlepša hvala.</font><br/>
<font size="4">	Jaz sem seveda ta dokument prebrala, si ga natančno pogledala tudi zaradi vsega, kar sem povedala že prej. Skratka, da bomo te zapitke in odločitve, ki so bile sprejete v zadnjih 2 letih, morali plačati in to trdo delo nas čaka v prihodnji vladi. Ampak bi pa zdaj samo eno številko želela preveriti, ali sem narobe slišala. Državna sekretarka je omenjala 79 in nekaj odstotkov BDP, v gradivu na strani 17 piše, da je državni dolg</font><br/>
<br/>
<b><font size="4">20. TRAK: (NM) – 13.35</font></b><br/>
<br/>
<b><font size="4">	</font></b><font size="4">(nadaljevanje) državnega proračuna, da sem bolj natančna, 34 milijard 319, kar pomeni 74,1 % BDP. Če pa gremo na leto 2020, 2021, se pravi konec leta 2021 pa skladno z obstoječo zakonodajo, zdaj lahko delate kaj mimo, ampak kar izhaja iz Zakona o izvrševanju proračuna, kjer je jasno zapisano, koliko se lahko zadolžite v letošnjem letu, bi ta dolg narasel na 37 milijard 875 milijonov. In po mojih izračunih to pomeni 76 % BDP. Tako da me zanima, kje so tisti 3 %, ker to ni malo denarja. Toliko, da bomo natančni pri teh številkah. Ne bom se pa še enkrat ponavljala, to je pač rezultat dela te vlade. Dolg je zgodovinsko visok, zgodovinsko visok. Res so razmere na trgu ugodne in res je bil ta dolg pridobljen na relativno nizko obrestno mero. Ampak kakorkoli, ta dolg bo treba vrnit. To je dejstvo. To ni denar, ki bi ga dobili kar tako, ampak ga bomo morali v naslednjih letih odplačati in to po vsej verjetnosti s posojilom, ki ne bo več tako ugodno, ker se bodo razmere oziroma se že razmere na finančnih trgih spreminjajo. Tako da, ker je pa pri številkah treba biti natančen in zato da ne bomo tudi v nadaljevanju uporabljali napačnih številk, bi me res zanimalo ta številka, o kateri je govorila državna sekretarka, teh 79 in nekaj, nisem pa slišala koliko, če sem sploh prav slišala. Lahko pa sem tudi slišala številko narobe. Tako da mogoče to razčistimo.</font><br/>
<br/>
<font size="4">	</font><b><font size="4">PREDSEDNIK IGOR PEČEK: </font></b><font size="4">Hvala lepa za to vprašanje.</font><br/>
<font size="4">	Gospa državna sekretarka, želite odgovoriti?</font><br/>
<br/>
<font size="4">	</font><b><font size="4">MAG. KRISTINA ŠTEBLAJ: </font></b><font size="4">Hvala lepa.</font><br/>
<font size="4">	Ti podatki se vsi nanašajo na leto 2020. Vmes je bila revizija bruto domačega proizvoda. Zdaj za zelo natančne številke bom prosila kolega Lea Kneza, če vam jih pojasni, ker, se strinjam, treba je bit zelo natančen pri teh številkah, in ima on tako cel pregled tega, kako se je to spreminjalo. Tako da bi prosila, če lahko dobi besedo, pa to v detajle pojasni.</font><br/>
<font size="4">	Hvala lepa.</font><br/>
<br/>
<font size="4">	</font><b><font size="4">PREDSEDNIK IGOR PEČEK: </font></b><font size="4">Seveda lahko. Prosim pa, če se lahko še enkrat predstavite z imenom in priimkom.</font><br/>
<font size="4">	Izvolite.</font><br/>
<br/>
<font size="4">	</font><b><font size="4">LEO KNEZ: </font></b><font size="4">Spoštovani zbor, spoštovani poslanci, spoštovani predsednik, hvala lepa za besedo.</font><br/>
<font size="4">	Leo Knez, vodja sektorja v zakladnici za analize, upravljanje s tveganji in finančno statistiko. Zelo eksakten odgovor. Mi imamo dolg državnega proračuna in imamo dolg sektor država. Državna sekretarka je govorila o dolgu sektor država 79,8. Pomembna informacija tukaj v ozadju tudi je, da je konec avgusta Statistični urad Republike Slovenije revidiral za nazaj tudi višino nominalnega BDP. In to ni, to je običajna praksa, to se bo dogajalo v prihodnosti, tudi v preteklosti se je. In zaradi tega je pravzaprav dolg sektor država nominalno znašal 79,8. / oglašanje iz dvorane/ Delež. Je pa še nekaj res. 30. 9. pa je SURS, ker SURS je tisti, ki ugotavlja nominalno velikost dolga sektor država, tudi to revizijo opravil in je nominalni znesek celo znižal iz 37 429, torej 37 milijard 429 milijonov na 37 milijard 423 milijonov za leto 2020. Zato je odstotek, ki ga je navedla gospa mag. Šteblajeva 79,8 zadnji odstotek za dolg sektor država za leto 2020.</font><br/>
<br/>
<font size="4">	</font><b><font size="4">PREDSEDNIK IGOR PEČEK: </font></b><font size="4">Hvala lepa.</font><br/>
<font size="4">	Kolega Jože Lenart, izvolite..</font><br/>
<br/>
<font size="4">	</font><b><font size="4">JOŽE LENART (PS LMŠ): </font></b><font size="4">Ja, hvala lepa.</font><br/>
<font size="4">	Ja, ravno tu je ta problematika, da poslanci in tudi javnost, ostale strokovne službe ministrstva različno uporabljamo te podatke in to povzroča včasih tudi zmedo v javnosti. In res bi bilo dobro, da to področje res tudi na Ministrstvu za finance javno objavite, tako enkrat javni dolg kot javni dolg sektorja država po letih, tudi nazaj. Mislim, da je to zelo primerno za javnost in tudi poslanci bomo potem v razpravah lažje</font><br/>
<br/>
<b><font size="4">21. TRAK: (NM) – 13.40</font></b><br/>
<br/>
<b><font size="4">	</font></b><font size="4">(nadaljevanje) razpravljali. Tudi ko bereš iz javnih objav, recimo Mojmir Mrak tudi govori javni dolg preko 40 milijard in tudi presega potem celo 86 % BDP. In včasih je zelo težko razumeti, ko o tem razpravljamo in sploh recimo na Komisiji za nadzor javnih financ in pa potem na Odboru za finance moramo biti tu zelo jasni. Tudi novinarji nas potem včasih povzemajo in lahko prihaja do prave zmede. Tako da tu bi priporočal, da se takšne javne objave, tako ene in druge, po eni metodologiji kot po drugi metodologiji. In včasih je tudi dobro kakšen komentar, kaj je ta razlika, da tudi ljudje, poslanci včasih tega ne razumemo, da ljudje potem to zadevo razumejo. Seveda na vsak način, če izhajam iz javnega dolga za leto 2020, govorim o javnem dolgu zdaj, je 35 milijard 226, kar pomeni na državljana Slovenije 17 tisoč 017, napram letu prej, ko je bil dolg 31 milijard 740, kjer je bil pa dolg na državljana 15 tisoč 333. Naprej pa ne bom govoril, da ne bom spet kršil poslovnika seje, da ne bom govoril o naslednjih letih, kakšna je ta rast nominalna, kljub temu, da priznavam, da pa kazalec potem, zadolženost glede na BDP pa potem rahlo pada, ampak žal nominalno raste hitreje, tudi na državljana hitreje, kot pa bodo rasle plače.</font><br/>
<br/>
<font size="4">	</font><b><font size="4">PREDSEDNIK IGOR PEČEK: </font></b><font size="4">Hvala lepa.</font><br/>
<font size="4">	Želite morda odgovoriti, gospa državna sekretarka?</font><br/>
<br/>
<font size="4">	</font><b><font size="4">MAG. KRISTINA ŠTEBLAJ: </font></b><font size="4">Hvala lepa.</font><br/>
<font size="4">	Ja, čisto na kratko. Na spletnih straneh Ministrstva za finance vse te podatke ažurno objavljamo, tudi s kratkimi pojasnili metodologije. Tako da mislim, da kaj dosti več kot to. Objavljena so vedno na istem mestu. Takrat, ko se karkoli spremeni, med novicami tistimi, praktično na prvi strani ministrstva. Tako da res ni potrebe po kakšnem daljšem iskanju. Seveda, če se pa išče neko časovno vrsto, se pa, je pa potem tudi naprej link, kje se potem vse te podatke naprej najde.</font><br/>
<font size="4">	Hvala lepa.</font><br/>
<br/>
<font size="4">	</font><b><font size="4">PREDSEDNIK IGOR PEČEK: </font></b><font size="4">Hvala lepa.</font><br/>
<font size="4">	Mag. Alenka Bratušek, izvolite.</font><br/>
<br/>
<font size="4">	</font><b><font size="4">MAG. ALENKA BRATUŠEK (PS SAB): </font></b><font size="4">Ja, zdaj glede na pojasnilo gospoda, bi jaz samo preverila, a obstaja kak razlog, da na primer gibanje dolga državnega proračuna in delež dolga v BDP na strani 17 tega dokumenta zapisujete od leta 2010 in nominalno in v deležu BDP, za delež dolga sektorja države pa samo 2 leti in to samo v odstotkih, ne za 2, za 4 leta, se opravičujem, za 4 leta. Zakaj potem tudi ta dolg mogoče ni prikazan bolj dolgoročno? Stran je pa 78 v tem dokumentu. In če slučajno imate podatek za leto 2013 za delež dolga sektorja države, bi bila zelo vesela, nominalno in v BDP, če ga imate zdaj mogoče pri roki.</font><br/>
<br/>
<font size="4">	</font><b><font size="4">PREDSEDNIK IGOR PEČEK: </font></b><font size="4">Hvala lepa.</font><br/>
<font size="4">	Gospod Knez, želite vi odgovoriti?</font><br/>
<br/>
<font size="4">	</font><b><font size="4">LEO KNEZ: </font></b><font size="4">Ja, želim. Hvala lepa za besedo.</font><br/>
<font size="4">	Ni slučaja. Dejstvo je, da to letno poročilo pripravimo vsako leto. In če bi takrat, ko smo ga začeli pripravljat, vsa ta leta obdržali, bi bilo to zelo nepregledne tabele. Torej tudi za leta za nazaj se da to videt na spletni strani in potem tudi primerjat.</font><br/>
<br/>
<font size="4">	</font><b><font size="4">PREDSEDNIK IGOR PEČEK: </font></b><font size="4">Še enkrat ste želeli besedo, gospa Bratušek, ja.</font><br/>
<br/>
<font size="4">	</font><b><font size="4">MAG. ALENKA BRATUŠEK (PS SAB): </font></b><font size="4">Ja, zdaj nič bolj nepregledno verjetno ni državni proračun, pa je prikazan na strani 17 od leta 2010 dalje, konsolidiran dolg pa samo od leta 2017 dalje. To me moti, da ni enako obdobje, da bi lahko primerjali. Državni dolg je od 2010 do 2020, konsolidiran pa od 2017 do 2020 na strani 78. Ni razloga, da… In jaz ne pravim, da vlečete za 30 let podatke, ampak enako, ker je treba te podatke primerjat. Največji delež dolga seveda je dolg državnega proračuna, to je dejstvo, ampak tudi ostalo, zdaj če primerjamo za leto 2020, je 34,3 milijarde državnega proračuna, 37,4 pa konsolidiran dolg sektorja države, kar pomeni 3 milijarde razlike.</font><br/>
<br/>
<b><font size="4">22. TRAK: (NM) – 13.45</font></b><br/>
<br/>
<b><font size="4">	</font></b><font size="4">(nadaljevanje) Tako da to so kar velike številke. In bi bilo verjetno smiselno imeti primerjavo enako, kot, skratka tudi konsolidiran dolg vsaj do leta 2010, tako kot proračunski. To je bila poanta. Pa moje vprašanje, ali mi lahko postrežete s podatkom nominalnim in v deležu BDP za leto 2013.</font><br/>
<br/>
<font size="4">	</font><b><font size="4">PREDSEDNIK IGOR PEČEK: </font></b><font size="4">Hvala lepa.</font><br/>
<font size="4">	Gospod Knez.</font><br/>
<br/>
<font size="4">	</font><b><font size="4">LEO KNEZ: </font></b><font size="4">To poglavje na strani 78 se nanaša tudi na poročilo EDP, ki se tudi letno objavlja. In zaradi tega pravzaprav je to obdobje od 2017 naprej, vendar bomo vzeli to sugestijo koristno in to tudi potem pri naslednjih pripravah lahko upoštevamo. To je pravzaprav glavni razlog. Kar se pa tiče dolga sektor država, pa je ta znašal… / oglašanje iz dvorane/ v letu 2013 je ta znašal 70 % ESA 2010 odstotka BDP. / oglašanje iz dvorane/ Nominalnega podatka pa tukaj pri sebi nimam.</font><br/>
<br/>
<font size="4">	</font><b><font size="4">PREDSEDNIK IGOR PEČEK: </font></b><font size="4">Hvala.</font><br/>
<font size="4">	Ampak prepričan sem, da ga lahko posredujete oziroma se ga da razbrati. Dobro. Želi besedo še kdo? Ugotavljam, da ne. </font><br/>
<font size="4">Zato razpravo zaključujem in ugotavljam, da se je Komisija za nadzor javnih financ seznanila s poročilom o upravljanju z javnim dolgom Republike Slovenije za leto 2020.</font><br/>
<br/>
<font size="4">S tem zaključujem to točko dnevnega reda.</font><br/>
<br/>
<font size="4">Prehajamo na </font><b><font size="4">3. TOČKO DNEVNEGA REDA – POROČILO O IZVRŠEVANJU PRORAČUNA REPUBLIKE SLOVENIJE ZA LETO 2021 V OBDOBJU JANUAR-JUNIJ.</font></b><br/>
<font size="4">Poročilo ima oznako EPA 2171. V okviru te točke gre za obravnavo poročila, ki ga je vlada Državnemu zboru posredovala na podlagi 63. člena Zakona o javnih financah. Poročilo z dne 7. 10. 2021 je objavljeno na spletnih straneh Državnega zbora s sklicem seje. Proti podpisu pa ste dne 7. 10. 2021 prejeli tudi prilogo Slovenska obveščevalno-varnostna agencija z oznako interno. Tudi v tem primeru vas prosim, da če boste želeli govoriti tudi o tem gradivu, ki je označeno s stopnjo tajnosti, da me na to opozorite, da bomo sejo lahko zaprli za javnost.</font><br/>
<font size="4">K tej točki so bili vabljeni mag. Andrej Šircelj, minister za finance in pa Ministrstvo za finance. Uvodno besedo dajem predstavnici Ministrstva za finance, gospe mag. Kristini Šteblaj.</font><br/>
<br/>
<b><font size="4">MAG. KRISTINA ŠTEBLAJ: </font></b><font size="4">Hvala lepa za besedo, gospod predsednik.</font><br/>
<font size="4">Poročilo o izvrševanju proračuna Republike Slovenije za prvo polletje leta 2021 vsebuje podatke o realizaciji prejemkom, izdatkov, primanjkljajev in zadolževanju v prvem polletju ter o oceni realizacije do konca letošnjega leta. Vsebuje tudi druge podatke o izvrševanju proračuna, kot so vključevanje novih obveznosti v proračun, prenos namenskih sredstev iz proračuna preteklega leta, prerazporejanje pravic porabe, uporabo proračunske rezerve ter podatke o poroštvih. V poročilu je prikazano izvrševanje po posameznih bilancah državnega proračuna. Pojasnila pa so podana s primerjavo na spremembe proračuna Republike Slovenije za leto 2021, ki je zadnji sprejeti proračun za to leto. V prvem polletju leta 2021 je bilo realiziranih 5,4 milijarde evrov prihodkov in 7,3 milijarde evrov odhodkov, kar posledično pomeni približno 1,9 milijarde evrov primanjkljaja. Ključni razlog zanj je v nadaljevanju spopadanja z epidemijo Covid-19 in posledično visokimi izdatki za te namene. Za financiranje ukrepov za omilitev in odpravo posledic epidemije, ki jih ob pripravi proračuna za letošnje leto ni bilo mogoče načrtovati, so bila sredstva deloma načrtovana v okviru splošne proračunske rezervacije. Ukrepanje za omilitev in odpravo posledic epidemije je bilo v prvem polletju večje od načrtovanih sredstev, kar znatno vpliva na večje izdatke državnega proračuna. Do konca junija 2021 je bilo samo za ukrepe v zvezi z epidemijo Covid-19 iz proračuna države namenjenih 1,8 milijarde evrov. Na strani prihodkov beležimo najvišjo realizacijo prihodkov iz naslova DDV,</font><br/>
<br/>
<b><font size="4">23. TRAK: (NM) – 13.50</font></b><br/>
<br/>
<b><font size="4">	</font></b><font size="4">(nadaljevanje) in sicer 1,9 milijarde evrov, 852 milijonov evrov dohodnine in 645 milijonov evrov trošarin. V strukturi odhodkov po ekonomskih namenih pa imajo največji delež tekoči transferji, približno dve tretjini, in tekoči odhodki, slaba četrtina. V prvi polovici leta 2021 je državni proračun Republike Slovenije v odnosu do proračuna EU realiziral neto proračunski presežek v vrednosti 94,2 milijona evrov. V računu finančnih terjatev in naložb znašajo prejemki v prvem polletju letošnjega leta 11,3 milijona evrov, izdatki pa 119,5 milijona evrov. Večina izdatkov, in sicer okrog 87 milijonov evrov je iz naslova povečanja namenskega premoženja javnega sklada Republike Slovenije za spodbujanje podjetništva, in sicer za likvidnostna sredstva za podjetja. To je eden od protikoronskih ukrepov. Račun financiranja izkazuje, da je bilo v prvih šestih mesecih zadolževanje izvedeno v višini 4,9 milijarde evrov, hkrati pa je bilo odplačanih 2,7 milijarde evrov dolga.</font><br/>
<font size="4">	Hvala lepa.</font><br/>
<br/>
<font size="4">	</font><b><font size="4">PREDSEDNIK IGOR PEČEK: </font></b><font size="4">Hvala lepa tudi vam.</font><br/>
<font size="4">	Odpiram razpravo članic in članov komisije o obravnavanem poročilu. Želi kdo besedo? </font><br/>
<font size="4">Gospod Jože Lenart, izvolite.</font><br/>
<br/>
<b><font size="4">JOŽE LENART (PS LMŠ): </font></b><font size="4">Hvala lepa.</font><br/>
<font size="4">Ja, tudi v proračunu za prvo polletje 2021 bi želel opozoriti podobno, kot sem tudi za leto 2020. Predvsem iz tega vidika tveganja previdnosti, gospodarnosti bi želel opozoriti, da so ti, ta povišanja izdatkov predvsem teh javnih, sprotnih bila seveda nesorazmerna glede na zatečeno stanje epidemije. Tu bi morali biti dosledni in bi morali z vidika varnosti seveda omejiti tako visoke dvige, kot so bili predvideni. Seveda težko je govoriti zdaj o polletju, ampak pričakujem, da se bo tudi leto potem v zaključnem računu končalo z zelo velikim primanjkljajem in zopet bo velik del padel na nesorazmerno povečevanje odhodkov, če odštejemo potem seveda te Covid izdatke, ki pa tako in tako opozarjamo ves čas, da so v nekaterih točkah bili neracionalno porabljeni. Zato je, dokler je še čas, pristopiti k previdnosti in omejiti vse te izdatke, kajti v naslednjih letih nas bo krepko bolela glava, če ne bomo znali brzdat javne izdatke. Kljub temu, da seveda si vsi želimo, da je rast gospodarstva takšna, kot je napovedana, ampak ti prihodki iz davkov, iz rasti nikakor ne bodo mogli pokrit te izdatke, ki so bili narejeni tako v lanskem letu in se nadaljujejo v letošnjem letu in iz samih proračunskih podatkov potem za naslednje leto vidimo, da se ta primanjkljaj potem vleče in bo neobvladljiv.</font><br/>
<font size="4">Hvala.</font><br/>
<br/>
<b><font size="4">PREDSEDNIK IGOR PEČEK: </font></b><font size="4">Hvala lepa.</font><br/>
<font size="4">Mag. Bojana Muršič, izvolite.</font><br/>
<br/>
<b><font size="4">MAG. BOJANA MURŠIČ (PS SD): </font></b><font size="4">Ja hvala lepa, predsednik, za besedo.</font><br/>
<font size="4">Jaz bom tudi nadaljevala tam, kjer sem pri 1. točki zaključila. Imamo izvrševanje proračuna. Pa, ker sem tudi prej govorila o prejetih sredstev iz Evropske unije in drugih držav, moram reči, da je ta postavka realizirana v 25 %, 25,19 %. Se pravi planiranih je bilo 1 milijardo 630 skupnih sredstev in še nekaj zraven, realiziranih pa zgolj in samo 410 milijonov oziroma milijard, se opravičujem. Tako da to je zgolj in samo 25 %. Zato me zanima, na podlagi česa ste delali ocene takrat, ko smo pripravljali oziroma ko ste pripravljali rebalans proračuna, kajti posledično to pomeni, da na koncu koncev ali so to na podlagi pogodb, bo sploh to možno realizirat ta znesek, ki je pač predviden, do konca leta in kaj se bo zgodilo v primeru, da do te realizacije ne bo prišlo, v kolikor pač pogodbe obstajajo in je rok izvedbe, bom rekla, 30. 11.</font><br/>
<br/>
<b><font size="4">24. TRAK: (NM) – 13.55</font></b><br/>
<br/>
<b><font size="4">	</font></b><font size="4">(nadaljevanje) Kaj se bo zgodilo s temi pogodbami? Ali se bodo podaljšale? Ker vsi vemo, da se pač situacija na trgu iz dneva v dan spreminja, zato me zanima, na podlagi česa ste delali te ocene, ker mislim, da je res katastrofalna realizacija na tej, na tem kontu.</font><br/>
<font size="4">	Hvala.</font><br/>
<br/>
<font size="4">	</font><b><font size="4">PREDSEDNIK IGOR PEČEK: </font></b><font size="4">Hvala lepa tudi vam.</font><br/>
<font size="4">	Prijavljenih k razpravi ni več, zato dajem besedo gospe državni sekretarki.</font><br/>
<br/>
<font size="4">	</font><b><font size="4">MAG. KRISTINA ŠTEBLAJ: </font></b><font size="4">Hvala lepa.</font><br/>
<font size="4">	Morda še enkrat glede teh Covid izdatkov, pa upam, da niso bili mišljeni samo izdatki pri plačah. Glejte, tukaj gre v veliki meri tudi za tako imenovan »one off«. To niso izdatki, ki se bodo vlekli naslednja leta. To so izdatki, ki so povezani predvsem z obvladovanjem epidemije, s preprečevanjem posledic. Seveda se pa povečujejo tudi investicije, to vidite tudi iz proračunskih dokumentov, tudi z namenom, da se gospodarstvo požene, da se izvršujejo razna vlaganja v investicije, ki jih pač žal tudi nekaj let prej ni bilo, pa bi lahko bile. Ampak to tudi hkrati pomeni, da vse te velike investicije seveda zdaj se izvajajo, pa to ne pomeni, da se bojo v enakem obsegu izvajale še naprej. Druga stvar, ki tudi precej ima, tako rekoč, sezonsko komponento pri, če se osredotočim samo na letošnje leto, EU sredstva. Vi veste, da smo zdaj v zaključnih letih tekoče finančne perspektive. Črpanje je že pač žal tudi v preteklih finančnih perspektivah se je izkazalo, da je v zadnjih 3 letih največje črpanje teh sredstev. Tudi to je deloma povezano z investicijskim ciklom, še prej, še predhodno temu seveda tudi z dolgotrajnim usklajevanjem na ravni Evropske unije glede dodelitve sredstev in se nekako vedno prvi 2 leti posamezne finančne perspektive nekako izgubita v teh usklajevanjih vseh relevantnih dokumentov, da dejansko do teh, do tega črpanja lahko sploh pride. V letošnjem letu, če se osredotočim na to, kar je gospa Muršič izpostavila, da je nizko črpanje evropskih sredstev, eno je, kot sem že omenila, sezonska komponenta teh sredstev. Ta sredstva so v veliki meri namenjena investicijam. Veste, da v letošnjem letu so to veliki zneski, zlasti pri kakšnih investicijah v železnice in še kakšnih. In pri investicijah je pač tako, da se večina teh izvede v drugem letu, v drugem polletju, predvsem izdatki padejo v drugo polletje, ker glavni zagon investicij je proti koncu pomladi, čez poletje in potem seveda situacije temu sledijo, plačilni roki temu sledijo in se večina teh izdatkov sfokusira v drugo polletje. In še en vidik, kar se tiče evropskih sredstev. Veste, da smo tistih 13 % oziroma 231 milijonov avansa iz načrta za okrevanje in odpornost prejeli zdajle septembra, kar pomeni, da se to nikakor ni moglo odrazit v prvem polletju. In to seveda potem tudi znižuje odstotek sredstev, realiziranih v prvem polletju.</font><br/>
<font size="4">	Hvala lepa.</font><br/>
<br/>
<font size="4">	</font><b><font size="4">PREDSEDNIK IGOR PEČEK: </font></b><font size="4">Hvala lepa.</font><br/>
<font size="4">	Kolega Jože Lenart, izvolite.</font><br/>
<br/>
<font size="4">	</font><b><font size="4">JOŽE LENART (PS LMŠ): </font></b><font size="4">Ja, hvala.</font><br/>
<font size="4">	Replika, če je dovoljena. Tako glejte, spoštovana državna sekretarka, hvala sicer za odgovor, ampak mislim, da niste odgovorili na tisto moje, kar sem jaz želel opozoriti. V letošnjem letu je primanjkljaj brez Covid izdatkov predviden 10,4 % glede na prihodke. Zdaj mi pa, predsednik, dovolite samo en stavek. V letu 2023, v proračunskem dokumentu se pa ta primanjkljaj brez Covid izdatkov, ki tako jih skoraj ni več, povečuje na 11,5 %. To je tista zadeva, na katero jaz opozarjam, da te luknje zaradi neracionalnega trošenja javnih financ brez Covid, ker sem ločil, jaz sem posebej opozoril, se ne zmanjšuje, ampak se celo povečuje. In tega ne morem razumeti. In iz tega ne znam projekcije napraviti, kdaj bo v Sloveniji zopet uravnotežen proračun Slovenije.</font><br/>
<br/>
<font size="4">	</font><b><font size="4">PREDSEDNIK IGOR PEČEK: </font></b><font size="4">Hvala lepa.</font><br/>
<font size="4">	Se pravi, če razumem prav, gre vprašanje v smeri proračuna oziroma uravnoteženja proračuna. To sprašujete gospo državno sekretarko?</font><br/>
<br/>
<font size="4">	</font><b><font size="4">JOŽE LENART (PS LMŠ): </font></b><font size="4">Brez Covid izdatkov, tako je.</font><br/>
<br/>
<font size="4">	</font><b><font size="4">PREDSEDNIK IGOR PEČEK: </font></b><font size="4">Brez Covid izdatkov.</font><br/>
<br/>
<font size="4">	</font><b><font size="4">JOŽE LENART (PS LMŠ): </font></b><font size="4">In uporabljal sem pa podatke fiskalnega sveta, da ne bo kaj napačno.</font><br/>
<br/>
<font size="4">	</font><b><font size="4">PREDSEDNIK IGOR PEČEK: </font></b><font size="4">Hvala lepa za vprašanje.</font><br/>
<font size="4">	Bom dal besedo kar gospe državni sekretarki.</font><br/>
<br/>
<font size="4">	</font><b><font size="4">MAG. KRISTINA ŠTEBLAJ: </font></b><font size="4">Hvala lepa.</font><br/>
<font size="4">	Tako kot sem že prej omenila, eno so Covid izdatki, ki so evidentirani, kot smo se že tudi pogovarjali, v okviru enega podprograma v programski klasifikaciji državnega proračuna. </font><br/>
<br/>
<b><font size="4">25. TRAK: (NM) – 14.00</font></b><br/>
<br/>
<b><font size="4">	</font></b><font size="4">(nadaljevanje) To so izdatki, ki so vezani direktno na obvladovanje epidemije. Drugi izdatki, ki pa izhajajo tudi iz tega in tudi iz ukrepov, povezanih z blaženjem epidemije, iz ukrepov, ki želijo pospešit okrevanje gospodarstva, to pa se, tega pa seveda ne morete pobarvat po tisti politiki, ker so razdeljeni vsepovsod drugje, ampak vsi ti ukrepi, vse to, ta fiskalna podpora okrevanju gospodarstva ima širok konsenz tudi na ravni EU. In vse to Evropska komisija je v lanskem in v letošnjem letu spodbujala fiskalno politiko ravno zaradi tega, ker je bilo celotno evropsko gospodarstvo na kolenih zaradi epidemije. In seveda investicije, ki se začenjajo zdaj, se bodo še nekaj let nadaljevale, ampak to so investicije, ki se zdaj začenjajo, ne bojo se pa nadaljevale v nedogled. In tisto, kar je najbolj pomembno, primanjkljaji padajo, primanjkljaji padajo. Če pogledate predloge, če ste jih že ravno omenili, čeprav to ni ravno točka, ampak predloga proračunov, ki jih boste obravnavali v kratkem, ki sta že v tem parlamentu, jasno nakažeta smer. Še enkrat pa, v celotnem letu 2022 bo veljala odstopna klavzula, se pravi ne bo veljalo fiskalno pravilo. In potekajo že intenzivna pogajanja in predvidoma tam nekje do leta 2023 bo na ravni Evropske unije tudi dosežen, upajmo, nek konsenz, kako potem spet nazaj priti v to doseganje fiskalnih pravil. V tem trenutku nima nihče tega odgovora. Nima nihče odgovora ne to, kako dolgo bo tisto srednjeročno obdobje, ki ga imamo samo opisno kot srednjeročno obdobje opredeljenega tudi v našem Zakonu o fiskalnem pravilu, in nihče nima zdajle odgovora, kako bo Evropska komisija, če bo kakršnakoli priporočila izdala v tej smeri, kako dolgo naj bo to obdobje.</font><br/>
<font size="4">	Hvala.</font><br/>
<br/>
<font size="4">	</font><b><font size="4">PREDSEDNIK IGOR PEČEK: </font></b><font size="4">Hvala lepa za odgovor.</font><br/>
<font size="4">	Ja, se strinjam, ni tema in verjetno bomo o tem precej več govorili, ko bomo sprejemali proračune za naslednji 2 leti na Odboru za finance.</font><br/>
<font size="4">	Ker interesa za razpravo ni več, jo zaključujem. In ugotavljam, da se je Komisija za nadzor javnih financ seznanila s poročilom o izvrševanju proračuna Republike Slovenije za leto 2021 v obdobju januar-junij z oznako EPA 2171.</font><br/>
<font size="4">	Hvala lepa vsem.</font><br/>
<br/>
<font size="4">	S tem zaključujem to točko dnevnega reda in današnjo sejo komisije.</font><br/>
<br/>
<b><font size="4">Seja je bila končana 28. oktobra 2021 ob 14.02.</font></b>
</root>