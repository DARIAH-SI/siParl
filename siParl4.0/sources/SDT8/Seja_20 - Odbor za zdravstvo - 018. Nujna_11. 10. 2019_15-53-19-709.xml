<root>
<h5 class="label"><span>Vsebina zapisa seje</span></h5><div align="center">
<p><b><font size="4">REPUBLIKA SLOVENIJA</font></b><br/>
<b><font size="4">DRŽAVNI ZBOR</font></b><br/>
<b><font size="4">ODBOR ZA ZDRAVSTVO</font></b><br/>
<b><font size="4">18. nujna seja</font></b><br/>
<br/>
<b><font size="4">(11. oktober 2019)</font></b><br/>
<br/>
</p></div><br/>
<b><font size="4">Sejo je vodil dr. Franc Trček, predsednik Odbora za zdravstvo.</font></b><br/>
<b><font size="4">Seja se je začela ob 13.00 uri.</font></b><br/>
<br/>
<b><font size="4">	PREDSEDNIK DR. FRANC TRČEK:</font></b><font size="4"> Spoštovani vsi! Pričenjam 18. nujno sejo Odbora za zdravstvo. Obveščam vas, da so zadržani in se seje ne morejo udeležiti naslednji člani odbora: kolega Marijan Pojbič. O nadomestnih članih trenutno še nič. </font><br/>
<font size="4">	Prehajamo na določitev dnevnega reda seje odbora. S sklicem seje dne 8. 10. 2019 ste prejeli predlog dnevnega reda seje odbora. </font><br/>
<font size="4">	Ker do začetka seje nisem prejel predlogov za razširitev dnevnega reda oziroma za umik katere od predlaganih točk dnevnega reda, je določen takšen dnevni red seje, kot je bil predlagan s sklicem. </font><br/>
<font size="4">	Dnevni red seje: 1. točka – Predlog zakona o spremembah zakona o spremembah in dopolnitvah Zakona o zdravniški službi po nujnem postopku, 2. točka – Predlog proračuna Republike Slovenije za leto 2020 in 3. točka – Predlog proračuna Republike Slovenije za leto 2021. </font><br/>
<font size="4">	</font><br/>
<font size="4">	Prehajamo na </font><b><font size="4">1. TOČKO DNEVNEGA REDA – PREDLOG ZAKONA O SPREMEMBAH ZAKONA O SPREMEMBAH IN DOPOLNITVAH ZAKONA O ZDRAVNIŠKI SLUŽBI,</font></b><font size="4"> ki ga je Državnemu zboru v obravnavo po nujnem postopku predložila vlada in je objavljen na spletnih straneh Državnega zbora.</font><br/>
<font size="4">	Kolegij predsednika Državnega zbora je na svoji 45. seji dne 8. 10. 2019 odločil, da se predlog zakona obravnava po nujnem postopku. Kot gradivo imate objavljeno na spletnih straneh Državnega zbora še mnenje Zakonodajno-pravne službe z dnem 9. 10. 2019. </font><br/>
<font size="4">	Amandmaji k predlogu zakona se vlagajo do zaključka razprave o členih. Do tega trenutka je amandma k 1. členu vložila Poslanska skupina Levica.</font><br/>
<font size="4">	K tej točki so vabljeni: Vlada, Ministrstvo za zdravje, Zakonodajno-pravna služba, Državni svet, Zavod za zdravstveno zavarovanje in Združenje zdravstvenih zavodov Slovenijo.</font><br/>
<font size="4">	Pričenjamo drugo obravnavo predloga zakona, v kateri bomo opravili razpravo in glasovanje o amandmajih in členih predloga zakona.</font><br/>
<font size="4">	Odboru predlagam kot običajno, da se razprava o vseh členih in amandmajih združi v skladu s prvim odstavkom 128. člena Poslovnika. Po opravljeni razpravi bi opravili glasovanje o amandmajih, nato pa bi glasovali o vseh členih skupaj. Ali kdo temu nasprotuje? Vidim, da nasprotovanja ni, zato besedo predajam predlagatelju predloga zakona državnemu sekretarju gospodu dr. Tomažu Pliberšku. Izvolite.</font><br/>
<br/>
<font size="4">	</font><b><font size="4">DR. TOMAŽ PLIBERŠEK: </font></b><font size="4">Predsedujoči, lepo vas pozdravljam. Hvala za besedo. Spoštovane poslanke in poslanci, ostali prisotni, moja ekipa! Torej v okviru našega predloga zakona o spremembah Zakona o spremembah in dopolnitvah Zakona o zdravniški službi po nujnem postopku. V bistvu gre za dve stvari, ki jih bom v pisni obliki prebral.</font><br/>
<font size="4">	Torej, do leta 2017 so se sredstva za izvajanje pripravništva vseh zdravstvenih delavcev in zdravstvenih sodelavcev in specializacije zdravnikov zagotavljale iz sredstev Zavoda za zdravstveno zavarovanje Slovenije. Torej, iz sredstev obveznega zdravstvenega zavarovanja. S sprejemom zakona o spremembah in dopolnitvah Zakona o zdravniški službi, ki je bil sprejet julija 2017 pa je bilo določeno, da se ta sredstva zagotavljajo iz proračuna Republike Slovenije. Zaradi finančnih razlogov je bil prenos obveznosti zagotavljanja sredstev na proračun postopek. Dinamika postopnega financiranja navedenih vsebin iz proračuna je določena v 26. členu tega zakona, in sicer se iz proračuna nameni sredstva. Torej v letu 2017 23 milijonov, v letu 2018 40 milijonov, v letu 2019 60 milijonov in v letu 2020 80 milijonov. Razliko do celotne vrednosti pokrije zavarovalnica. V bistvu pa je tako, da je prišlo do anomalije v samem Zakonu o spremembah in dopolnitvah Zakona o zdravniški službi. Namreč za leto 2020 se ne opredeljuje kdo to razliko tudi povrne. Hkrati isti člen določa, da razliko do celotne vrednosti do 31. 12. 2019 zagotavlja </font><br/>
<br/>
<b><font size="4">2. TRAK: (ES)</font></b><br/>
<br/>
<b><font size="4">	</font></b><font size="4">(nadaljevanje) Zavod za zdravstveno zavarovanje Slovenije. Od vključno leta 2021 se vsa sredstva v celoti zagotavljajo iz proračuna.</font><br/>
<font size="4">	Kot rečeno med izvajanjem tega zakona, da za leto 2020 je višina sredstev iz proračuna omejena na 80 milijonov evrov. Ocenjena višina sredstev za financiranje pripravništva zdravstvenih delavcev in sodelavcev ter specializacij zdravnikov pa je 91,7 milijona evrov. Ob tem pa ni več zagotavljanega kritja razlike do celotne vrednosti financiranja teh vsebin. </font><br/>
<font size="4">	Hkrati je bilo za leto 2019 ocenjeno, da bo višina sredstev za financiranja pripravništva zdravstvenih delavcev in sodelavcev ter specializacije zdravnikov znašala 85,5 milijona evrov, iz proračuna pa je zagotovljeno 60 milijonov evrov. Zaradi zagotavljanja manjše soudeležbe Zavoda za zdravstveno zavarovanje Slovenije pri razliki do celotne vrednosti predlagamo, da se za leto 2019 iz proračuna nameni 70 milijonov evrov, to je 10 milijonov evrov več kot določa veljavni zakon. Manjša soudeležba ZZZS pri razliki do celotne vrednosti bo omogočila več finančnih sredstev za zdravstvene storitve in skrajševanje čakalnih dob. Sredstva so že zagotovljena na ustrezni proračunski postavki. To je prenos iz druge postavke. Hkrati se smiselno podaljša tudi veljavnost drugih določb navedenega člena, ki se nanašajo na vračanje sredstev v primeru nedokončane specializacije ali če se specialist po specializaciji ne zaposli v javni zdravstveni mreži, … določitev višine sredstev za specializacije in podrobnejši opis pravic. </font><br/>
<font size="4">	Gradivo je usklajeno z Ministrstvom za finance in Službo Vlade Republike Slovenije za zakonodajo. Hvala lepa.</font><br/>
<br/>
<font size="4">	</font><b><font size="4">PREDSEDNIK DR. FRANC TRČEK:</font></b><font size="4"> Hvala, dr. Pliberšek. Besedo dajem predstavnici Zakonodajno-pravne službe dr. Katji Triller Vrtovec, da poda mnenje Zakonodajno-pravne službe. Izvolite.</font><br/>
<br/>
<font size="4">	</font><b><font size="4">DR. KATJA TRILLER VRTOVEC:</font></b><font size="4"> Hvala za besedo. Lep pozdrav. Na predlog zakona nimamo pripomb. Hvala.</font><br/>
<br/>
<font size="4">	</font><b><font size="4">PREDSEDNIK DR. FRANC TRČEK:</font></b><font size="4"> Hvala. Kratko in jedrnato. Želi besedo še kdo od vabljenih na sejo? Izvolite, prosim, če se predstavite za magnetogram.</font><br/>
<br/>
<font size="4">	</font><b><font size="4">TINA JAMŠEK:</font></b><font size="4"> Tina Jamšek, Združenje zdravstvenih zavodov Slovenije. </font><br/>
<font size="4">	Združenje zdravstvenih zavodov Slovenije noveli Zakona o zdravniški službi ne nasprotuje, saj se z dodatnimi proračunskimi sredstvi v letu 2019 namenjenimi za financiranje pripravništva zdravstvenih delavcev in zdravstvenih sodelavcev ter specializacij zdravnikov razbremenjuje zdravstveno blagajno, kar pa pomeni, da bo v zdravstveni blagajni v letu 2019 ostalo več finančnih sredstev za zdravstvene storitve in posledično med drugim za skrajševanje čakalnih dob. Ob tem pa je treba opozoriti, da bo novela Zakona o zdravniški službi potrjena šele konec oktobra, kar posledično razbremeni zdravstveno blagajno šele v zadnjih dveh mesecih leta 2019. </font><br/>
<font size="4">	Ob tem bi opozorili, da v kolikor želimo razdeliti ta sredstva namensko za skrajševanje čakalnih dob v letu 2019, je skladno z zakonodajo, to je Zakon o zdravstvenem varstvu in zdravstvenem zavarovanju, potrebno soglasje partnerjev splošnega dogovora še za to koledarsko leto. </font><br/>
<font size="4">	Predlagatelj z novelo zakona zagotavlja usposabljanje dodatnega števila zdravstvenih delavcev in zdravstvenih sodelavcev v letu 2020, kar tudi podpiramo. Opozorili pa bi, da bo z novelo zakona v letu 2020 zdravstvena blagajna ponovno obremenjena za dodatne stroške pripravništva zdravstvenih delavcev in zdravstvenih sodelavcev in specializacij zdravnikov kot navaja predlagatelj za več kot 10 milijonov evrov, kar pa ima obratni učinek kot v letu 2019. Hvala lepa.</font><br/>
<br/>
<font size="4">	</font><b><font size="4">PREDSEDNIK DR. FRANC TRČEK:</font></b><font size="4"> Hvala. Še kdo? Izvolite. </font><br/>
<br/>
<font size="4">	</font><b><font size="4">DANIELA DIMIČ:</font></b><font size="4"> Daniela Dimič, Zavod za zdravstveno zavarovanje Slovenije. </font><br/>
<font size="4">	Zavod je našemu pristojnemu resornemu ministrstvu, Ministrstvu za zdravje, že podal pisno stališče do spremembe zakona. Z našega vidika je predvsem problematično leto 2020, kjer se podaljšuje prehodno obdobje, kjer se breme v celoti za zdravstveno blagajno nanaša šele od leta 2021. Se pravi, proračun naj bi šele od 2021 v celoti prevzel obveznosti. To za zdravstveno blagajno pomeni,da glede na kar visoko rast teh izdatkov, gre za povprečno 7 % rast letno, bo moral zavod del svojih sredstev namesto, da bi zakonsko pokrival obveznosti za pravice iz obveznega zavarovanja, pokrivati nezdravstvene pravice in že prvotni zakon je predvidel, da se to obdobje zaključi prehodno z leto 2019, ne pa 2020</font><br/>
<br/>
<b><font size="4">3. TRAK: (TB) – 13.10</font></b><br/>
<br/>
<font size="4">	(nadaljevanje) tako da mi s tega stališča vidimo problem, ker je tudi gradivo, ki ga je zavod posredoval, skupaj s proračunsko dokumentacijo, kaže na te pričakovane prihodke in v kolikor teh prihodkov očitno pač v predlogu zakona ne bi bilo in bi zavod moral leto 2020 poslovati s primanjkljajem.</font><br/>
<font size="4">	Hvala.</font><br/>
<br/>
<b><font size="4">PREDSEDNIK DR. FRANC TRČEK:</font></b><font size="4"> Hvala.</font><br/>
<font size="4">Ali se želi ministrstvo na to odzvat, preden odprem razpravo?</font><br/>
<br/>
<b><font size="4">DR. TOMAŽ PLIBERŠEK:</font></b><font size="4"> Hvala predsedujoči.</font><br/>
<font size="4">V bistvu bi pojasnili, da v postopku sprejemanja aneksa 3, k splošnemu dogovoru, s katerim uresničujemo zavezo, da 10 milijonov evrov, ki smo jih zagotovili v okviru proračunskih sredstev Ministrstva za zdravje, namenimo za povečan obseg programa, s poudarkom na tistih programih, kjer se srečujemo z izzivom čakalnih dob nad dopustno čakalno dobo. Povečan obseg programa pomeni 15 % povečanje programa v akutni bolnišnični obravnavi v delu, ki se nanaša na »prospektivne« programe, plačane samo do plana in pa povečan obseg programa se nanaša tudi na specialistično ambulantno dejavnost in sicer, sedanjih 5 % na 15 %, z veljavnostjo od 1. 1. letošnjega leta.</font><br/>
<font size="4">Po eni strani moramo reči, kot sem tudi v uvodnem nagovoru povedal, da je, bom rekel, v zakonu o spremembah in dopolnitvah Zakona o zdravniški službi prišlo do te anomalije, da je bilo predvidevanje, bom rekel, deficita, do financiranja iz proračuna namenjeno samo do leta 2019, ampak je, bom rekel, to potrebno tudi v 2020, kar pomeni, da to razliko je nekako »trebalo« pokrit. Mi smo pri tem zavzeli, ocenili tudi da, če pogledamo, presečni datum je 14., pa do letošnjega leta, denarja, ki se steče na našo blagajno, je tega približno, se pravi, iz 2 milijard 300 milijonov v letošnjem letu okoli 3 milijarde 300 milijonov, to je milijarda več, to pomeni, da mi smatramo, da vseeno, ne glede na to, da se tudi strinjamo s tem, da je treba razbremenit tega bremena, mislimo, da je lažje pokrit, bom rekel, v okviru blagajne, kot pa v okviru našega proračuna.</font><br/>
<font size="4">Hvala lepa.</font><br/>
<br/>
<b><font size="4">PREDSEDNIK DR. FRANC TRČEK:</font></b><font size="4"> Hvala  dr. Pliberšek.</font><br/>
<font size="4">Preden odprem razpravo, pooblastilo – kolega poslanec Predrag Baković nadomešča kolega poslanca Sama Bevka.</font><br/>
<font size="4">Se je kdo javil za besedo? Kolegica, izvolite.</font><br/>
<br/>
<b><font size="4">LIDIJA IVANUŠA (PS SNS):</font></b><font size="4"> Lep pozdrav vsem.</font><br/>
<font size="4">Jaz bom začela takole – našega zdravstva vedno ne moremo reševat z denarjem. To sem že enkrat povedala. Se pravi, da je tudi treba kadrovanje malo »pošlihtat«. Vedno so zahteve za nova denarna sredstva in če pogledamo ta zakon, je prav to, to. Dodajamo dodatna sredstva, nikjer ne govorimo o optimizaciji poslovanja, kar sem že predhodno povedala, v naši stranki menimo, da je denarja dovolj. V gradivo je zapisano, da se dodatna sredstva namenjajo za financiranje pripravništva zdravstvenih delavcev in sodelavcev sekundariatov in specializacij zdravnikov. Tukaj pravite, da se zasleduje cilj oziroma javni interes države, so pa tudi druga področja, ki bi jih bilo potrebno podkovat v tej smeri, na primer, inženirje, ekonomiste, učitelje, pa tudi pravnike, ampak, to ne spada ravno sem. Sprašujem se, kam vse bodo šla dodatna omenjena nova sredstva, v višini 10 milijonov evrov.</font><br/>
<font size="4">Pa spomnimo, da že imamo Pravilnik o načinu zagotavljanja sredstev za pripravništvo sekundariat in specializacijo zdravnikov iz leta 2017, kjer so omenjena tudi povračila stroškov. Ti stroški so med drugim tudi mentorski dodatki. Stroška za ta dodatek pa se v tem današnjem zakonu ne omenja, me pa zanima, če so v današnjem zakonu zajeti tudi ti stroški? In če pogledamo, koliko je teh različnih dodatkov pri plačilu po trenutnih predpisih tako imamo dodatek za mentorstvo, dodatek za nadurno delo, plačila sodnega izvedenstva, poučevanje na fakultetah, še kakšno plačilo za delo v zasebnih ordinacijah in tako dalje.</font><br/>
<font size="4">Po vašem, pa vas sprašujem, ali ministrstvo sploh razpolaga s podatki, koliko ima posamezni zdravnik na mesec plače, z vsemi dodatki? Da navežem debato na plačilo stroškov mentorstva. V zakonu piše, da je predvideno tudi vračanje sredstev v primeru</font><br/>
<br/>
<b><font size="4">4. TRAK: (ES)</font></b><br/>
<br/>
<font size="4">	(nadaljevanje) nedokončane specializacije ali če se specialist ne zaposli v javni zdravstveni mreži. Tukaj menim, da če država financira specializacijo zdravnikov, je tudi prav, da se obveznost s specialistom sklene pogodba katera ga zavezuje za nek določen čas opravljanja dela v javnem zdravstvu.</font><br/>
<font size="4">	Zaradi težav, odhajanja zdravnikov v tujino, si mora država nekako zagotoviti dovolj kadra, da ne bo prihajalo do takšnih in drugačnih izseljevanj s strani teh oseb. Meni je žal za tiste zdravnike, kateri delajo na podlagi hipokratove zaprisege, se je pa potrebno nekako zavarovati pred tistimi, ki ta poklic in stroko izkoriščajo na račun denarja.</font><br/>
<font size="4">	V tem zakonu ni nikjer predvideno kako se bo zavarovalo plačilo specialistov, kateri bodo plačani in bodo lahko pridobljeno znanje odnesli v tujino.</font><br/>
<font size="4">	Pa nadaljujem. Zanima me koliko je bilo vračila sredstev v primeru nedokončane specializacije ali če se specialist ni zaposlil v javni zdravstveni mreži v letih 2018, 2017, 2016. Koliko je teh sredstev prišlo nazaj? Hvala lepa.</font><br/>
<br/>
<font size="4">	</font><b><font size="4">PREDSEDNIK DR. FRANC TRČEK:</font></b><font size="4"> Hvala kolegici Ivanuša. Besedo ima kolegica Brinovšek. Izvolite.</font><br/>
<br/>
<font size="4">	</font><b><font size="4">NADA BRINOVŠEK (PS SDS):</font></b><font size="4"> Hvala lepa. Lep pozdrav vsem. V začetku bi rada rekla, da se v naši poslanski skupini strinjamo, da se sredstva za pripravništvo in specializacije prenašajo po dinamiki iz Zavoda za zdravstveno zavarovanje Slovenije na proračun. Tudi v letu 2017 smo to podprli. Ampak ko sem brala mnenje Vlade, pa moram reči, da je po moje šlampasto pripravljeno, ali pa bi malo drugače rekla, da ste malo narodno vse skupaj zapisali brez argumentacije. Zakaj to govorim?</font><br/>
<font size="4">	Tu v tej obrazložitvi govorite o dinamiki prenosa sredstev iz Zavoda za zdravstveno zavarovanje Slovenije na proračun. Sklicujeta se na Zakon o zdravniški službi z leta 2017. Tukaj na prvi strani navajate, da vključno od leta 2021 se vsa sredstva v celoti zagotavljajo iz proračuna Republike Slovenije. To ste vi označili kot neko anomalijo. Zakon v 26. členu jasno govori, se pravi 2017, 2018, 2019 in 2020. V drugem odstavku pa jasno govori: Razliko do celotne vrednosti financiranja pripravništva itd. v obdobju 31. 12. 2019 zagotavlja Zavod za zdravstveno zavarovanje Slovenije. To je popolnoma jasno. S tega sledi, da leto 2020 je v celotni znesek na državnem proračunu. Potem ste naprej izračunali, da bo potrebno za leto 2019 80, 85 milijonov in za leto 2020 91,7 milijonov. Sama v te številke ne vem ali bi verjela ali bi dvomila. Pa zakaj?</font><br/>
<font size="4">	Če grem naprej in bi vas to vprašala. Ta četrti odstavek 26. člena iz leta 2017 govori, da višino sredstev za specializacije za potrebe mreže javne zdravstvene službe in pa podrobnejši opis določi minister s soglasjem Zavoda za zdravstveno zavarovanje Slovenije. Zanima me ali je to pripravljeno? Če je, me zanima kako, ko pa vemo, da nimamo javne zdravstvene mreže. To pričakujem seveda odgovor.</font><br/>
<font size="4">	Če grem naprej. V gradivu navajate, da bo zaradi te soudeležbe Zavod za zdravstveno zavarovanje Slovenije pri razliki do celotne vrednosti v letu 2019, če bomo pač v ta naš proračun vključili teh 10 milijonov, se pravi se zmanjša na ZZZS, pri nas se poveča postavka, to pa bo ZZZS namenil za skrajševanje čakalnih dob. Tu me zanima ali imate glede na to vašo trditev v tej obrazložitvi kakršnokoli zagotovilo ZZZS? Septembra smo brali v medijih, da pa vodstvo ZZZS </font><br/>
<br/>
<b><font size="4">5. TRAK: (ES)</font></b><br/>
<br/>
<font size="4">	(nadaljevanje) nasprotuje temu vašemu predlogu in pravijo po mnenju vodstva ZZZS bi bila upočasnitev prenosa financiranja pripravništev in specializacij na državni proračun tudi v nasprotju s priporočili Evropske komisije. Tu bi rada jasen odgovor kaj je s tem. Kaj je s temi 10 milijoni, ki se zmanjšajo na ZZZS? Ali imate zagotovilo, da bo res šlo za zmanjšanje čakalnih dob ali bo šlo to za kakšno poplačilo storitev dobaviteljem?</font><br/>
<font size="4">	In še kot zadnje. Pravite, da bodo sredstva zagotovljena oziroma nismo zvedeli od kod bodo ta sredstva zagotovljena, teh 10 milijonov. Iz proračunske postavke zdravstvo verjetno. Mogoče bi pa rada izvedela iz katere podpostavke in če je to v skladu z ZIPSOM. Tu pa ne vem. V gradivu navajate: Sredstva bodo zagotovljena na proračunski postavki 170258. Če gledate v proračun kaj je ta postavka. 170258 ni, ampak je 17002, to je primarno zdravstvo. Sredstva za podiplomsko izobraževanje in usposabljanje zdravstvenih delavcev, kamor vse to spada, imate vi v proračunu pod proračunsko postavko 170704. Sedaj me zanima to ali gre za nek lapsus, ali bodo tukaj dali teh 10 milijonov res na primarno zdravstvo. Ker iz primarnega zdravstva ga ne more dati, ker nima tako visoke postavke. Tu bi rada res jasni odgovor. Hvala. </font><br/>
<br/>
<b><font size="4">	PREDSEDNIK DR. FRANC TRČEK:</font></b><font size="4"> Hvala, kolegica Brinovšek. Ker je bilo kar nekaj vprašanj, prosim, če se lahko ministrstvo odzove.</font><br/>
<br/>
<font size="4">	</font><b><font size="4">DR. TOMAŽ PLIBERŠEK:</font></b><font size="4"> Hvala, predsedujoči. Mogoče bi se najprej dotaknil vprašanj gospe poslanke. Moram povedati, da mogoče skupaj povem, teh 10 milijonov, ki jih v bistvu želimo implementirati skozi aneks 3, sem v bistvu že navedel v uvodni besedi, da gre za povečan obseg programa s poudarkom na tistih programih, kjer se srečujemo z izzivom čakalnih dob nad dopustno čakalno dobo. Povečan obseg programa pomeni 15 % povečanje programa v akutni bolnišnični obravnavi v delu, ki se nanaša na prospektivne programe plačane samo do plana. Med te programe se uvrščajo npr. operacije hrbtenice, endoproteza kolena, endoproteza kolka in podobne stvari. Drugo, ko sem omenil povečanje obsega programa se nanaša tudi na specialistično ambulantno dejavnost, in sicer iz sedanjih 5 % na 15 %. Specialistično ambulantno dejavnost, kjer se povečuje obseg programa, se uvrščajo naslednje ambulante, to je rehabilitacija, fiziatrija, gastroentereologija, ginekologija, bolezni dojk itd. </font><br/>
<font size="4">	Če se vrnem na vprašanje ali je v teh sredstvih zagotovljen v skladu s 26. členom Zakona o spremembah in dopolnitvah Zakona o zdravniških dejavnosti, ali so tudi stroški mentorstva in podobnih stvari zagotovljeni? So zagotovljeni in so tudi vkalkulirani. </font><br/>
<font size="4">	Prej nisem rekel, da načeloma, rekel sem v kontekstu, da nastaja problem v letu 2020. Po postopnem zmanjševanju oziroma zagotavljanju proračunskih sredstev, namreč ni definirano v Zakonu o spremembah in dopolnitvah Zakona o zdravniški službi kdo bo kril to razliko. Po drugi strani pa smo tudi povedali, da teh 10 milijonov, ki jih mi imamo letos na tej postavki, kar pravkar dobimo odgovor, zagotavljamo, da je ta prehod tudi lažji. </font><br/>
<font size="4">	Mogoče še o mreži, s katero se z vami strinjam, da je to zagotovo osnova. Torej, mi imamo dvoletni projekt, ki se je začel oktobra 2017 in se počasi zaključuje. Do sedaj so bile izvedene vse planirane delavnice s tujimi strokovnjaki. Namreč, to gre za sredstva takoimenovane SRSS projekta. To so mednarodna sredstva, ki nam zagotavljajo tehnično pomoč strokovnjakov iz Evrope. Do sedaj so bile izvedene vse planirane delavnice s tujimi strokovnjaki, udeležili pa so se jih tudi predstavniki vseh pomembnih deležnikov v zdravstvu,</font><br/>
<br/>
<b><font size="4">6. TRAK: (ES)</font></b><br/>
<br/>
<font size="4">	(nadaljevanje) torej Zdravniška zbornica Slovenije, Zavod za zdravstveno zavarovanje Slovenije, Zbornica zdravstvene in babiške nege, Združenje zdravstvenih zavodov Slovenije, Strokovno združenje zasebnih zdravnikov in zobozdravnikov, Nacionalni inštitut za javno zdravje in Ministrstvo za zdravje. Do oktobra 2019 mora Nacionalni inštitut za javno zdravje skupaj z gospodom Šnajderjem? iz te tehnične … napisati še končno poročilo, ki bo zajemalo matematični model z analizo, ki bo prilagojen slovenskim razmeram ter analizo stanja na področjih štirih vnaprej dogovorjenih specialnosti. Torej v našem primeru pediatrija, primarna, sekundarna in tercialna raven, ginekologija – primarna, sekundarna in tercialna raven – kirurgija – sekundarna in tercialna raven in ortopedija. Na Nacionalnem inštitutu za javno zdravju so že začeli s prvo fazo načrtovanja, to je vzpostavitvijo organizacije, ki bo omogočila kontinuiran potek procesa načrtovanja, ki bo trajen. Sam projekt pa je prispeval k zagotovitvi znanja, s katerim bodo definirani cilji s pomočjo orodij? preoblikovanja model, ki bo ustrezal načrtovani in modulirani mreži. Na Nacionalnem inštitutu za javno zdravje ocenjujejo, da bodo potrebna znanja pridobili najkasneje do jeseni 2019. </font><br/>
<font size="4">	Če sem kaj pozabil, bom pa z veseljem odgovoril. Mogoče še tole. Ali lahko vi poveste, prosim? </font><br/>
<br/>
<font size="4">	</font><b><font size="4">PREDSEDNIK DR. FRANC TRČEK:</font></b><font size="4"> Hvala, gospod državni sekretar. Prosim, če se predstavite za magnetogram.</font><br/>
<br/>
<font size="4">	</font><b><font size="4">MAJA KOSTEVC: </font></b><font size="4">Pozdravljeni. Maja Kostevc je moje ime. Vezano na pripravništvo. Ne gre za napako, gre za šifro proračunske postavke, ki je dejansko 170258, ki je znotraj isto imenovanega podpograma 170704. Zagotavljanje sredstev 10 milijonov naj bi se izvedlo s prerazporeditvijo s podprogramom urejanja in razvoja na področju zdravstva z ukrepa skrajševanja čakalnih dob in proračunske postavke v sistemsko ureditev zdravstvenega varstva. 9513 sistemska ureditev zdravstvenega varstva. </font><br/>
<br/>
<font size="4">	</font><b><font size="4">PREDSEDNIK DR. FRANC TRČEK:</font></b><font size="4"> Hvala. Naslednji je želel besedo kolega Cigler. Izvolite.</font><br/>
<br/>
<font size="4">	</font><b><font size="4">ŽELJKO CIGLER (PS Levica): </font></b><font size="4">Hvala lepa. Spoštovani! Praktično vsa današnja razprava članic in članov Odbora za zdravstvo se povezuje v amandma, ki smo ga pripravili v Levici, o katerem bomo pač kasneje glasovali, ki govori, da se v 1. členu predlaganega zakona v prvi alineji podpičje nadomesti s piko. Druga alineja pa se preprosto črta. </font><br/>
<font size="4">	Sedaj bi pa rad povedal, da člani Odbora za zdravstvo sledimo vseskozi eni rdeči niti, vsaj kolikor delam na tem odboru, to je, da se vsa javna zbrana zdravstvena sredstva, se pravi iz obveznega in dopolnilnega zdravstvenega zavarovanja, dokler še slednji obstoja, dokler ga ne bomo integrirali v obvezno zavarovanja, namenijo za zdravstveno varstvo državljank in državljanov Slovenije. Še posebej za otroke. Da ne pridemo v situacije kot socialna država – Slovenija je socialna država – da ima otrok redko bolezen in naj oprosti, ker pri nas ti ni zagotovljenega zdravljenja. Starši, znajdite se na dobrodelni duši ljudi, ki v tej državi živijo. Hopa, ampak davčna uprava še pravi, pa še davek dajmo zraven za integralni proračun. Ko bo prišlo do krize, bo treba zagotoviti tudi tistim, ki jih bo vse več in to vseskozi ponavljam na tem odboru, ki si ne bodo mogli plačati, dokler je še v veljavi dopolnilnega zdravstvenega zavarovanja in bodo iz zdravstvenega varstva izključeni. Zato se ta odbor zavzema za to, da se sredstva zdravstvene zavarovalnice, ki jih zbiramo državljanke in državljani, uporabijo za financiranje zdravstvenega varstva. </font><br/>
<font size="4">	Proračun sedaj govori malo drugače. Ker je prišlo do napake, se naj del financiranja pripravništva zdravstvenih delavcev, zdravstvenih sodelavcev in pa specializacij zdravnikov še v enem delu financira iz blagajne zdravstvene zavarovalnice. </font><br/>
<font size="4">	Pri tem bi opozoril, da koalicijski sporazum v sodelovanju Vlade v Vladi Republike Slovenije za mandat 2018-2022 piše: Nadaljevali bomo potrebno čiščenje odhodkovnih strani za zdravstveno zavarovanje, s katerim </font><br/>
<br/>
<b><font size="4">7. TRAK: (ES)</font></b><br/>
<br/>
<font size="4">	(nadaljevanje) bodo obveznosti, ki ne spadajo v obvezno socialno zdravstveno zavarovanje prenesli na proračun.« Vsak tak mali odstopek znižuje dostopnost do zdravljenja. Tudi za Krisa. Spoštovani, tisti, ki ste podpisali ta koalicijski sporazum, ampak ker ga ne jemljete resno se dogajajo stvari, ki so sramota za našo državo. </font><br/>
<font size="4">	V Levici predlagamo, da se zadeva popravi. Proračun še ni zaključen in strinjam se in vsaka čast to je največji proračun dosedaj v Republiki Sloveniji, ki bo sprejet. Res da ga čistimo socialnih stroškov, želi se ga očistiti vseh določenih zdravstvenih stroškov. To so nujna sredstva za zdravstveno in socialno varstvo v naši državi.</font><br/>
<font size="4">	Rad bi opozoril na to. Ko smo na zadnji seji Odbora za zdravstvo sedeli in smo govorili o tem, da je treba poklicne kompetence in aktivnosti izvajalcev v dejavnosti zdravstvene nege, to se pravi sestre in tehnikov v zdravstvenem sistemu v Sloveniji, da jih je treba realizirati in da se zato rabijo sredstva. Predstavnik Združenja zdravstvenih zavodov Slovenije gospod Marjan Pintar je povedal koliko rabijo bistveno več sredstev zdravstveni zavodi, da lahko realizirajo tisti program, za katerega so s splošnim sporazumom zavezani. Veliko sredstev fali in ta sredstva zagotavlja zdravstvena zavarovalnica, torej tista, na katero se sedaj cilja, da naj še doda 10 milijonov in če je še kakšna napaka pri proračunu bila še mogoče kakšen zraven. </font><br/>
<font size="4">	Mi smo, še posebej Levica, je opozorila, da bo treba te poklicne kompetence aktivirati. Spraviti jih bo treba v življenje, ker se sedaj neenakopravno jemlje denar medicinskim sestram in tehnikom, ki opravljajo delovna mesta diplomiranih medicinskih sester. Za to bo potreben denar. Zato ne moremo jemati z integralnim proračunom tega denarja. </font><br/>
<font size="4">	Hkrati, že prej sem povedal, za to ko zavračate predlog Levice, da se naj dopolnilno zdravstveno zavarovanje ukine in vključi v obveznega, pravite, da se gospodarstvo ohlaja. Ja, ohlaja se in ljudje bodo imeli manj denarja, ker bodo imeli manjše prihodke, ker bodo izgubljali delovna mesta in tudi prispevkov v zdravstveno zavarovalnico bo manj. Zato se ne dotikajte teh sredstev, ki so namenjena za zdravstvo, tudi za Krisa in njegove kolege o tem vprašanju redkih bolezni. </font><br/>
<font size="4">	Predlagam, spoštovani, da se amandma Levice podpre in proračun za ta namen zagotovi potrebna sredstva. Hvala lepa.</font><br/>
<br/>
<font size="4">	</font><b><font size="4">PREDSEDNIK DR. FRANC TRČEK:</font></b><font size="4"> Hvala. Dajmo se koncentrirati na točko dnevnega reda. Razprava o redkih boleznih bo v torek, 15. 10. 2019. Kolegica iz Zakonodajno-pravne službe ima še stališče glede predloženega amandmaja Levice. Izvolite.</font><br/>
<br/>
<font size="4">	</font><b><font size="4">DR. KATJA TRILLER VRTOVEC:</font></b><font size="4"> Hvala. Rada bi samo opozorila, da če bo ta amandma sprejet in bodo obveznosti za financiranje specializacij za leto 2020, ki jih predlagatelj ocenjuje na 91 milijonov v celoti prešle na proračun že z naslednjim letom, bo zaradi te četrte alineje prvega odstavka 26. člena zmanjkala pravna podlaga za financiranje specializacij v višini 11 milijonov, ker je ta razlika med 80 do 91 milijoni, zato predlagamo, da se istočasno črta tudi četrta alineja. Hvala.</font><br/>
<br/>
<font size="4">	</font><b><font size="4">PREDSEDNIK DR. FRANC TRČEK:</font></b><font size="4"> Hvala, dr. Triller Vrtovec. Besedo ima kolega Pavšič. Izvolite.</font><br/>
<br/>
<font size="4">	</font><b><font size="4">ROBERT PAVŠIČ (PS LMŠ):</font></b><font size="4"> Hvala lepa. Hvala tudi predsedniku za intervencijo. Osebno sem pričakoval malo več razuma, ne pa takšne poceni retorike, sploh ko govorimo o eni konkretni zadevi. Če gremo na tematiko, imamo na eni strani Zavod za zdravstveno zavarovanje, na drugi pa Ministrstvo za zdravje. Oba skupaj bosta imela v naslednjem letu približno 3 milijarde in pol sredstev na razpolago. Meni je vseeno od kod pride denar. Važno je, da gre  za zdravje oziroma zdravstvo. Tudi tukaj je predsednik že večkrat opozoril na eno pomensko razliko. </font><br/>
<br/>
<b><font size="4">8. TRAK: (ES)</font></b><br/>
<br/>
<b><font size="4">	</font></b><font size="4">(nadaljevanje) Mi smo v odboru za zdravstvo, ministrstvo pa se ukvarja z zdravjem. Mislim, da v zdravje sodi tudi izobraževalni proces, še posebej za specializacije zdravnikov, ki jih tako ali tako primanjkuje. To ves čas ponavljamo, poslušamo in verjetno se s tem tudi vsi strinjamo. </font><br/>
<font size="4">	Že Zakonodajno-pravna služba je opozorila, da bi s sprejemom tega amandmaja zmanjkalo 11 milijonov evrov. Če nekje nekaj zmanjka in se tega ne da nadomestiti kaj to dejansko praktično pomeni. Po moje to, da se bo omejevalo število pripravništev in število specializacij. Torej bomo sami sebi zaprli vrata še preden smo jih odprli. </font><br/>
<font size="4">	Sami dobro vemo, da je postopek specializacij, sploh na deficitarnih področjih kot je družinska medicina, pediatrija, ginekologija, oftamologija, v zadnjem času zelo izpostavljen. In sedaj, da bi zaradi nekih formalnih razlogov, ker tukaj vsebinskih ne vidim, vseeno od kod pride denar, važno je, da gre za zdravje. Da bi ta vrata sedaj zapirali se mi zdi popolnoma nesmiselno. Zato sam vašega amandmaja vsekakor ne morem podpreti. Razumem pa intenco, ki je pa pametna. To zadevo je treba zapreti na način kot je planirana. Ampak tukaj gre samo za eno leto razlike. Že večkrat smo, sploh na teh časovnih okvirih padli na izpitu. Postavljamo si neke nemogoče roke, čeprav že v naprej vemo, da jih ne bomo mogli spoštovati. In to je nesmiselno. Dajmo raje delati malo bolj zdravo razumsko in postopno. </font><br/>
<font size="4">	Tukaj razen tega, da proračun postavlja ministrstvu spet nove ovire in nove cokle ne vidim drugega razloga. Zato, kot sem že rekel, tega amandmaja ne morem podpreti. Bi pa prosil sekretarja, da razloži, če sem si pravilno interpretiral amandma Poslanske skupine Levica. Hvala.</font><br/>
<font size="4">	</font><br/>
<font size="4">	</font><b><font size="4">PREDSEDNIK DR. FRANC TRČEK:</font></b><font size="4"> Hvala, kolega Pavšič. Še eno pooblastilo. Kolega poslanec Franci Kepa nadomešča poslanca mag. Dejana Kaloha. Želi še kdo razpravljati? Državni sekretar, potem pa kolega Cigler.</font><br/>
<br/>
<font size="4">	</font><b><font size="4">DR. TOMAŽ PLIBERŠEK:</font></b><font size="4"> Hvala, predsedujoči, za besedo. Sam bom še enkrat v bistvu razložil nujni postopek Zakona o spremembah zakona o spremembah in dopolnitvah Zakona o zdravniški službi. Torej gre v dveh korakih.</font><br/>
<font size="4">	V letu 2019 je proračunu 60 milijonov. Ocena celotne višine je 85,5 milijona. Torej razliko zagotavlja ZZZS. Mi bomo v letošnjem letu, torej predlagamo, da se v letu 2019 iz proračuna nameni 70 milijonov namesto 60 milijonov. To je 10 milijonov več. Mislim, da tu ne bo nobenega deficita in gre denar predvsem za sredstva za zdravstvene storitve in skrajševanje čakalnih dob. </font><br/>
<br/>
<font size="4">	</font><b><font size="4">PREDSEDNIK DR. FRANC TRČEK:</font></b><font size="4"> Hvala. Kolega Cigler.</font><br/>
<br/>
<font size="4">	</font><b><font size="4">ŽELJKO CIGLER (PS Levica):</font></b><font size="4"> Hvala lepa. Se opravičujem, ko nisem čisto razumel. Sam pač priznam, če česa ne razumem. Res je, se strinjam s kolegom, da je vsak milijon dragocen. Tu govorimo o 10 milijonih. Včasih se žal pri manjši številki ustavimo, seveda pa je človek na prvem mestu. Ne mislim nič drugega reči, če se razumemo.</font><br/>
<font size="4">	In hvala Zakonodajno-pravni službi Državnega zbora na opozorilo. To se lahko popravi do seje Državnega zbora, če ta člen ostane odprt. Lahko pa tudi sedaj takoj popravimo ta amandma in ga damo na glasovanje. Predsednik, hvala.</font><br/>
<br/>
<font size="4">	</font><b><font size="4">PREDSEDNIK DR. FRANC TRČEK:</font></b><font size="4"> Hvala. Je še kakšna želja po razpravi? (Ne.) Zaključujem razpravo in prehajamo na glasovanje k amandmaju k 1. členu.</font><br/>
<font size="4">	Začenjam glasovanje. Glasovanje poteka. Zaključujem glasovanje.</font><br/>
<font size="4">	Kdo je za? (5 članov.) Je kdo proti? (9 članov</font><br/>
<font size="4">	Ugotavljam, da amandma ni sprejet. </font><br/>
<br/>
<b><font size="4">9. TRAK: (NB) - 13.40</font></b><br/>
<br/>
<font size="4">	(Nadaljevanje) Prehajamo na glasovanje o vseh členih skupaj. Glasujemo. </font><br/>
<font size="4">	Kdo je za? (10 članov.) Kdo je proti? (1 član.)</font><br/>
<font size="4">	Ugotavljam, da je so vsi členi sprejeti. </font><br/>
<font size="4">	S tem zaključujem drugo obravnavo predloga zakona na matičnem delovnem telesu. Odbor bo pripravil poročilo o katerem bo predlagal Državnemu zboru naj sprejeme zakon predloženem besedilu. Prosim, da v skladu z drugim odstavkom 32. člena Poslovnika Državnega zbora določimo poročevalca ali poročevalko, ki bo predstavil poročilo na seji Državnega zbora. Predlagam da je to kolega Jože Lenart. Se strinjamo? Se. </font><br/>
<font size="4">	Zaključujem to točko dnevnega reda. </font><br/>
<br/>
<font size="4">	Prehajamo na </font><b><font size="4">2. IN 3. TOČKO DNEVNEGA REDA - PREDLOG PRORAČUNA REPUBLIKE SLOVENIJE ZA LETO 2020 IN PREDLOG PRORAČUNA REPUBLIKE SLOVENIJE ZA LETO 2021. </font></b><font size="4"> </font><br/>
<b><font size="4">	</font></b><font size="4">Obravnava na podlagi 157. člena Poslovnika Državnega zbora predlagam, da obravnavo obeh točki združimo in sicer tako, da damo besedo najprej predstavnikom predlagatelja, da predstavi oba predloga akta, nato pa članicam in članom odbora. Gradivo za razpravo je Predlog proračuna Republike Slovenije za leto 2020 in Predlog proračuna Republike Slovenije za leto 2021 s pripadajočimi dokumenti. oba sta objavljena na spletni straneh Državnega zbora. </font><br/>
<font size="4">	Na sejo so vabljeni: Vlada, Ministrstvo za finance, Ministrstvo za zdravje. </font><br/>
<font size="4">	Moram zdaj še obrazložiti postopek obravnave predloga proračuna. Odbora za zdravstvo je postopke uravnave predloga proračuna zainteresirano delovno telo. Predlog proračuna bomo obravnavali v okviru pristojnosti odbora, skratka področje Ministrstva za zdravje. Amandmaje predlogu državnega proračuna lahko v skladu s prvim odstavkom 157. člena Poslovnika vložijo Poslanci poslanske skupine, zainteresirana delovna telesa in matično delovno telo. Predlagatelja amandmajev mora upoštevati določbo šestega odstavka 157. člena Poslovnika glede upoštevanja pravil o ravnovesju med proračunskimi prejemniki in izdatki. Vloženi amandmaji ne smejo biti v breme proračunske rezerve ali splošne proračunske rezervacije ter tudi ne v breme dodatnega zadolževanja. Tudi določba 30. člena Zakona o javnih financah opredeljuje omejitve pri sprejemanju proračuna. na podlagi te določbe morajo predlogi za povečanje izdatkov proračuna hkrati obsegati tudi predloge za povečanje prejemkov proračuna ali za zmanjšanje drugih izdatkov proračuna v isti višini, pri čemer ti predlogi ne smejo biti v breme proračunske rezerve ali splošne proračunske rezervacije ali v breme dodatnega zadolževanja. V skladu s tretjim odstavkom 157. člena Poslovnika lahko zainteresirano delovno telo vloži amandmaje samo k tistim delom predloga proračuna, ki zadevajo njegovo področje, pri čemer lahko predlog za spremembo izdatkov na tem področju uravnoteži s predlogom za spremembo izdatkov na drugem področju. To pomeni, da lahko v primeru, da predlaga povečanje izdatkov v okviru neposrednega proračunskega uporabnika za obravnavo katerega je pristojno kot vir za financiranje opredeli zmanjšanje izdatkov v okviru finančnega načrta kateregakoli neposrednega proračunskega uporabnika. Upam, da se bomo to tudi zapomnili za proračunsko sejo Državnega zbora. </font><br/>
<font size="4">	Skratka, pričenjam z obravnavo Predloga proračuna Republike Slovenije za leto 2020 in Predloga proračuna Republike Slovenije za leto 2021. Do tega trenutka nisem prejel nobenega amandmaja kvalificiranih predlagateljev niti predloga za amandma odbora. </font><br/>
<font size="4">	Uvodno besedo predloga proračuna sprašujem predlagatelja, ali želijo podati dopolnilno obrazložitev? Ja. želi besedo predstavnik Ministrstva za finance. Izvolite, prosim, da se predstavite za magnetogram. </font><br/>
<br/>
<b><font size="4">	JANA ŽAKELJ:</font></b><font size="4"> Dober dan. Hvala gospodu predsedniku za besedo. Sem Jana Žakelj in prihajam iz Ministrstva za finance. V zvezi s predlogoma proračunov za leti 2020 in 2021 bom izpostavila samo ključne vsebine. Celovita struktura javnofinančnih prihodkov in odhodkov bo pač predstavljena na seji matičnega Odbora za finance. Torej, temelj obeh predlogov proračunov je okvir za pripravo proračunov sektorja država od 2020 do 2022 </font><br/>
<font size="4"> </font><br/>
<b><font size="4">10. TRAK (VI) 13.45</font></b><br/>
<br/>
<font size="4">	(Nadaljevanje) in je pripravljen na podlagi zakona o fiskalnem pravilu. Predloga proračunov za leti 2020 in 2021 upoštevata jesensko napoved gospodarskih gibanj, zakonske obveznosti, servisiranje obveznosti iz naslova zadolževanja, izvajanje programov in projektov evropskih politik ter aktivnosti povezane s predsedovanjem Slovenije Svetu EU, ki bo potekalo v drugi polovici leta 2021. </font><br/>
<font size="4">	Če pogledamo, kako se povedano odraža v številkah. V obeh predlogih proračunov se v bilanci prihodkov in odhodkov načrtuje proračunski presežek za državni proračun, in sicer za leto 2020 v višini 467,9 milijona evrov oziroma 0,9 % BDP, v letu 2021 pa v višini 656,5 milijona evrov oziroma 1,2 % BDP. Prihodki državnega proračuna so v letu 2020 načrtovani v višini 10,8 milijarde evrov in so glede na rebalans državnega proračuna za leto 2019 višji za 4,5 % oziroma 10,8 milijarde evrov. V letu 2021 pa so načrtovani v višini 11,1 milijarde evrov. Odhodki državnega proračuna so v letu 2020 načrtovani v skupni višini 10,35 milijarde evrov, kar je za 1,9 % več kot v rebalansu proračuna za leto 2019. V letu 2021 pa so načrtovani v višini 10,45 milijarde evrov, kar je za 105 milijonov oziroma za 1,01 % več kot v predlogu proračuna za leto 2020.</font><br/>
<font size="4">	Kako pa se porast odhodkov odraža za politikah? Največji porast odhodkov v predlogu proračuna za leto 2020 je v primerjavi z rebalansom proračuna za leto 2019 na politiki znanost in informacijska družba, izobraževanje in šport, obramba in zaščita ter Socialna varnost. Porast odhodkov pa je načrtovan tudi na politiki zdravstveno varstvo. Predlogi proračuna za leto 2021 v primerjavi s predlogom proračuna za leto 2020 pa je največji porast odhodkov na politiki pravosodje, izobraževanje in šport ter na zunanji politiki in mednarodnem razvojnem sodelovanju. Toliko na kratko z moje strani. Hvala. </font><br/>
<br/>
<b><font size="4">	PREDSEDNIK DR. FRANC TRČEK:</font></b><font size="4"> Hvala, gospa Žakelj. Več znanja nam definitivno ne bo škodilo. Gospod državni sekretar, izvolite. </font><br/>
<br/>
<font size="4">	</font><b><font size="4">DR. TOMAŽ PLIBERŠEK: </font></b><font size="4">Hvala, predsedujoči za besedo. Pred vami je predlog proračuna Ministrstvo za zdravje za prihodnji dve leti. Verjetno se lahko strinjamo, da za zdravstvo nikoli ni dovolj sredstev, pa vendar lahko rečem, da smo z razrezom proračunske pogače zadovoljni. Ne nazadnje se višina sredstev v državnem proračunu namenjenih za zdravstvo v zadnjih letih povečuje. Ta trend se nadaljuje tudi v prihodnjih dveh letih, ko bo finančni načrt Ministrstva za zdravje na integralnem delu višji od letošnjega za približno 20 milijonov evrov. Predlog finančnega načrta Ministrstva za zdravje tako za leto 2020 znaša 195,8 milijonov evrov, od tega je 170,8 milijonov evrov integralnih sredstev. Zavedati se je treba, da tako kot to velja za celoten državni proračun, tudi v finančnem načrtu Ministrstva za zdravje velik delež predstavljajo zakonske obveznosti. Ministrstvo za stroške dela zaposlenih na ministrstvu, organih v sestavi in pri posrednih proračunskih uporabnikih za financiranje vsebin kot so to na primer doplačila do polne vrednosti zdravstvenih storitev za socialno ogrožene, financiranje specializacij in pripravništev in podobno nameni kar 120 milijonov evrov oziroma 72 % celotnega finančnega načrta. To nam seveda omejuje možnosti razporejanja dodeljenih sredstev. </font><br/>
<font size="4">	V nadaljevanju predstavljam predlog proračuna ministrstva za prihodnji dve leti, ki je pripravljen skladno s prioritetami te vlade, pri čemer se bom osredotočil na integralna sredstva. Torej, največji del proračuna predstavljajo sredstva namenjena financiranju specializacij in pripravništev, ki se kot nezdravstvene storitve prenesle iz blagajne ZZZS v državni proračun. V letu 2020 je za ta namen načrtovanih 80 milijonov evrov. Sredstva načrtujemo skladno z zakon o zdravniški službi in v tem letu še dodatno</font><br/>
<br/>
<b><font size="4">11. TRAK: (SC) - 13.50</font></b><br/>
<br/>
<b><font size="4">	</font></b><font size="4">(nadaljevanje) razbremenjujemo zdravstveno blagajno in s tem omogočamo, da bo ZZZS lahko financiral večji obseg zdravstvenih storitev kot bi jih sicer. Pomemben delež integralnega proračuna to je slabih 20 milijonov evrov se namenja investicijskim vlaganjem na sekundarni in terciarni ravni. Ministrstvo načrtuje nadaljevanje začetih investicijskih projektov ter posodobitev opreme bolnišnica kot na primer 4 milijonov evrov za nabavo CT naprav, 3,8 milijona evrov za prenovo bolnišničnih lekarn, 20,8 milijonov evrov za požarno varstvene sanacije, 3 milijone evrov za energetsko in požarno sanacijo, SBS Jesenice 0,7 milijona evrov za širitev klinike za pediatrijo v UKC Maribor, eden milijon evrov za pričetek prve etape v SBC Celje ter eden milijon evrov za energetsko sanacijo, 1,3 milijona evrov za dokončanje gradnje Zim Stara gora, 1,2 milijona evrov za zamenjavo / nerazumljivo/ na UKC Ljubljana, 1,2 milijona evrov za sanacijo na onkološkem institutu v Ljubljani, 1,1 milijona evrov za urgentni blok UKC Ljubljana. V naslednjem letu je predvidena pospešena realizacija natečenih sredstev v proračunskem skladu, kjer se načrtuje prenos neporabljenih sredstev iz leta 2019 v višini 55 milijonov evrov. Prenesena sredstva bodo v največji meri namenjena opremi za bolnišnice to je 16 milijonov evrov, DTS UKC Ljubljana 35 milijonov evrov. Poleg tega ministrstvo načrtuje tudi sofinanciranje investicij na primarni ravni v višini 374 tisoč 136 evrov. Skladno s pričakovano realizacijo načrtujemo za 800 tisoč evrov več sredstev za doplačila do polne vrednosti zdravstvenih storitev za socialno ogrožene in 400 tisoč evrov več za nujno zdravstveno varstvo nezavarovanih oseb skupaj v višini 16,2 milijona evrov. Za obvladovanje čakalnih dob je v letu 2020 načrtovanih 8 in pol milijona evrov, pri čemer bomo dokončni nabor ukrepov določali konec tega leta, ko bomo sodelovanje s tujimi eksperti odločili nabor ukrepov, ki bo vplival tako na strani povpraševanja kot ponudbe. Izkušnje kako ukrepi enkratnega dodatnega programa vplivajo na čakalne dobe že imamo, v sodelovanju z eksperti pa bomo iskali ukrepe, ki bodo učinkovali na dolgi rok na eni strani zagotovitev zadostne časa in posledično še bolj kakovostne obravnave pacientov na primarni ravni, na drugi strani pa ukrepi za učinkovito načrtovanje potrebnih virov za zdravstveno obravnavo. Ob tem bomo izvajali aktivnosti, ki bodo v naslednjih letih pacientom zagotavljanj enostaven pregled nad kakovostjo posameznih izvajalcev in s tem olajšali njihovo odločitev za prerazporeditev k drugemu izvajalcu s krajšimi čakalnimi dobami saj še vedno ohranjamo pravico pacienta do proste izbire izvajalca in zdravnika. Za programe javnega zdravja se namenja več kot 14 milijonov evrov, na tem področju si prizadevamo za prepletanje in doseganje sinergij med populacijskimi pristopi ter individualnem pristopom silam opolnomočenje posameznika in skupnosti. Programi krepitve zdravje in preventivni programi so že dolgo sestavni del izvajanja zdravstvenega varstva na primarni ravni za otroke, mladostnike in tudi odrasle. S temi programi naslavljamo izzive staranja prebivalstva, porast kroničnih bolezni in neenakosti v zdravju. Cilj je podaljšati zdrava in aktivna leta življenja prebivalcev Slovenije. Od 1. 1. 2020 bomo v 27 zdravstvenih domovih delovanje centrov za krepitev zdravja zagotavljali iz sredstev naše blagajne. Za izboljšanje likvidnosti situacije javnih zdravstvenih zavodov je načrtovanih 5 milijonov evrov sedaj, ko se izvaja sanacija v posameznih bolnišnicah in s tem podrobno in konstantno spremlja celoten proces poslovanja ugotavljamo, da nekatere bolnišnice kljub sanacijskim ukrepov ne bodo mogle v srednje ročnem obdobju dovolj stabilizirati poslovanja. 4,2 milijona evrov je namenjenih za e-zdravje, kjer bomo zagotavljali stabilno delovanje, vzdrževanje in nadgradnjo vseh storitev, ki so postale del našega zdravstva, e-recept, e-napotnica. Širili uporabo centralnega registra podatkov o pacientov z novimi dokumenti in tako za večjo varnost in kakovost obravnave pacientov zagotavljali elektronsko izmenjavo dokumentacije med izvajalci zdravstvenega varstva. Uvedli bomo obveščanje izbranih zdravnikov o izvidih njihovih pacientov in izvajali aktivnosti za povečano uporabo e-posveta. Po verjetnosti manjše a zato nič manj pomembne vsebine, ki smo jih vključili v finančni načrt so: delovanje </font><br/>
<br/>
<b><font size="4">12. TRAK: (TB) – 13.55</font></b><br/>
<br/>
<font size="4">	(nadaljevanje) Rdečega križa na področju zbiranja krvi ter Slovenija Transplant na področju transplantacijske dejavnosti, za kar namenjamo 2,3 milijona evrov, zagotavljanje določenih inovativnih zdravil za zdravljenje bolnikov z najtežjim potekom bolezni, med katerimi so tudi zdravila za zdravljenje redkih bolezni, ki še niso uvrščena na pozitivno listo, za ta namen namenjamo 500 tisoč evrov, delovanje sanacijskega odbora in sanacijskih uprav v okviru projekta sanacije javnih zdravstvenih zavodov, delovanje nujne medicinske pomoči in zdravstva v izrednih razmerah, za kar smo predvideli 238 tisoč evrov, sredstva Evropske unije za lastno udeležbo predstavljajo 9,1 vseh načrtovanih sredstev in znašajo 17,8 milijona evrov.</font><br/>
<font size="4">V primerjavi z letom 2019, se znižujejo za 11,5 milijona evrov, predvsem zaradi zaključkov projektov zmanjšanja neenakosti v zdravju. Ministrstvo za zdravje ima v okviru evropske kohezijske politike, v obdobju 2014-2023, odobrenih 19 projektov, ki izvaja preko 80 izvajalcev in z njimi krepi zdravje prebivalcev, preprečuje nastanek bolezni zaradi slabega načina življenja, ohranjanja zdravja starejše populacije, omogoča deinstitucionalizacijo na področju zdravstva in dolgotrajne oskrbe ter investira v javnozdravstvene zavode – med slednjimi izpostavljam investicije v zavodu za invalidno mladino Stara Gora, center za krepitev zdravja in energetske sanacije.</font><br/>
<font size="4">V okviru teh sredstev, se nadaljujejo operacije dolgotrajne oskrbe, za kar je namenjenih skoraj 10 milijonov evrov, slabe 3 milijone evrov pa se namenja za investicijske projekte. V letu 2020, se bodo izvajali trije projekti, in sicer izvedba pilotnih projektov, ki bodo podpirali prehod v izvajanje sistemskega Zakona o dolgotrajni oskrbi, preoblikovanje obstoječih mrež ter vstop novih izvajalcev za nudenje skupnostnih storitev in programa za starejše, model dolgotrajne oskrbe v skupnosti. Glavni cilj pilotnih projektov je s testiranjem novih mehanizmov, razvojem, testiranjem in zagotavljanjem novih storitev, ki so za uporabnike v času trajanja projektih aktivnosti brezplačne, razviti model skupnostih oblik, storitev dolgotrajne oskrbe za vse starostne skupine. Zajeti so vsi trije opisani modeli, ki bodo tudi informacijsko podprti.</font><br/>
<font size="4">Kot zaključek, kot že povedano na začetku, mojega izvajanja, se zavedamo, da so potrebe zdravstva velike in zaradi demografskih trendov še naraščajo. Ne glede na to, sledimo koalicijskim zavezam, zato menim, da je proračun, ki je pred vami, dober in bomo z njim uspeli izpeljati vse zadane naloge, zato vas prosim, da ga podprete.</font><br/>
<font size="4">Hvala lepa.</font><br/>
<br/>
<font size="4">	</font><b><font size="4">PREDSEDNIK DR. FRANC TRČEK:</font></b><font size="4"> Hvala gospod državni sekretar na kar poglobljenem razrezu proračunske postavke. Odpiram razpravo. Besedo dajem članicam in članom odbora.</font><br/>
<font size="4">	Izvoli, kolegica Iva Dimic.</font><br/>
<br/>
<font size="4">	</font><b><font size="4">IVA DIMIC (PS NSi):</font></b><font size="4"> Hvala lepa, bom prva začela. Verjetno bom dobivala potem kakšne odzive tudi iz strani kolegov poslancev, pa vseeno, lepo pozdravljeni spoštovani državni sekretar!</font><br/>
<font size="4">	Seveda, proračun za zdravstvo je proračun, ki dejansko vzbuja pri vsakem človeku, še posebej pri poslancih ali pa pri tistih, ki so tako ali drugače vpeti v sistem zdravstva. Točka, kjer dejansko prisluhne mogoče za kakšno malo bolj pozornostjo. Zato se mi zdi, da ste predstavili vi vaš proračun, pa vendarle naj povem, kako si ga ali pa kako sem ga osebno sama videla.</font><br/>
<font size="4">	Seveda se sredstva… recimo govorimo za 2020,2021. Saj, če bom kaj delala primerjave, bom razdelila, ampak na splošno se sredstva povečujejo, kar je seveda trend. Ne nazadnje trend v družbi, ker je staranje prebivalstva, potrebe in tako naprej – to je povsem razumljivo. Pa kljub temu, da sem malo razbrala ali pa pregledala vaše postavke. Prej ste omenili dolgotrajno oskrbo, pa ker imam še od včerajšnjega odbora za delo precej sveže v glavi, moram vseeno vprašati, na kateri postavki je dolgotrajna oskrba? Ker jaz samostojne postavke dolgotrajne oskrbe, tako kot sem jo vajena na Odboru za zdravstvo oziroma proračunu   </font><br/>
<br/>
<b><font size="4">13. TRAK: (ŠPE) – 14.00</font></b><br/>
<br/>
<font size="4">	(nadaljevanje) za delo. Tam je samostojna postavka bila dolgotrajna oskrba, kjer se sredstva znižujejo in zato sem pričakovala, da bo bila v proračunu za zdravje tudi samostojna postavka, kjer sem pričakovala, da se bodo sredstva zviševala. Jaz ne znam razbrati. Lahko, da je to v kakšni drugi postavki, ampak saj pravim, mi boste odgovorili. Nisem pa nikjer zaznala nekega takega občutnega porasta sredstev, da bi rekla, da sta se projekta dolgotrajne oskrbe rešili z vso odgovornostjo in z vso resnostjo. </font><br/>
<font size="4">	Gre v bistvu… visim, da se v letu 2021 znižujejo sredstva naloge javnega zdravja glede na proračun 2020 in seveda glede na oceno realizacij za 2019, se znižujejo za 8 milijonov 505 241 evrov manj. Zdaj, naloge javnega zdravja bi prosila, če mi boste povedali kaj je to. Jaz upam, da to niso kakšni preventivni programi, kot so DORA, SVIT pa ZORA, ker tukaj bi jaz pričakovala neko vizijo ministrstva, predvsem v tem, da bi to okrepitev javnega zdravja seveda opolnomočila tudi finančno in seveda, da bi Slovenija pristopila k nekemu zgodnjemu odkrivanju mogoče tudi raka prostate, pa vse kar se že da, kar že države Evropske unije poznajo in ne nazadnje tudi raka pljuč, ki je dejansko iz 9. mesta v zadnjem letu – mislim, da za leto 2018, prišel že na 3. mesto v Sloveniji. In da tudi že obstajajo neki preventivni programi v Evropski uniji. To govorim predvsem vse iz vidika tega, da po podatku OECD za leto 2018 je Slovenija druga članica, ki ima največjo umrljivost bolnikov za rakom. Vem, da niso vsi bolniki rakavi bolniki, ampak glejte, mislim, da je prav, da je o teh tudi v Državnem zboru kdaj pa kdaj lahko govori in opozarja, ker vedno kar vse statistike in vsi podatki kažejo, da jih je vsako leto več. Se pravi, da bi morali nekaj narediti več tudi na nekem preventivnem programu.</font><br/>
<font size="4">	Kar se tiče… zdaj, tudi včeraj sem povedala – sredstva. Morda me bo kdo opozarjal, ampak navadno so, kadar sprejemamo proračune za dve leti, se pravi dva različna proračuna, navadno je tako, da eno leto gredo nekje postavke gor, pa drugo leto dol, tako da, ko črto potegneš je približno tam tam, samo odvisno kje in kaj se bo dogajalo.</font><br/>
<font size="4">	Res je, da je nekaj več sredstev namenjenih za investicijska vlaganja na sekundarni in terciarni ravni. Iz tega naslova si lahko predstavljamo, da se bodo mogoče kakšni oddelki vendarle po nekih 30-letih prenovili, na kar je bilo že rečeno, da se bodo neke mize na srčni kirurgiji že septembra zamenjale. Jaz nisem šla preverjati, ali je do te realizacije, ki je bila poleti dana, prišlo ali ne. Se mi zdi, da pa, če govorim lahko za proračun leto 2020, je povečanje sredstev v bistvu res namenjeno financiranju specializacij zdravnikov in drugih zdravstvenih delavcev in varstvu socialno ogroženih in pa seveda organom v sestavi ministrstva. Tako da se mi zdi, da je mogoče proračun nekako zasnovan na zadevah, na katerih je slonel verjetno že za 2019. Jaz ne vidim nekega takega jasnega preboja, kar se tiče varstva javnega zdravja. Seveda se pa priporočam oziroma pričakujem, da mi boste povedali.</font><br/>
<br/>
<b><font size="4">14. TRAK: (ES)</font></b><br/>
<br/>
<b><font size="4">	</font></b><font size="4">(nadaljevanje) Prej ste omenjali tudi neke pilotne projekte, da se bo veliko vlagalo v pilotne projekte. Danes se moram tukaj dotakniti pilotnega projekta, ki je potekal v Sloveniji in to je paliativna oskrba. Mi dejansko, ali pa vsaj sama ne vem, da bi bili narejeni kakšni zaključki. Vi ste rekli, da bodo testiranja, se pogledalo kaj je bilo. Sama od paliativne oskrbe za tistih kar nekaj milijonov evrov, ki jih je bilo, dejansko nimamo nobenega nekega zaključnega poročila. Lahko rečem, da je zadeva na nek način zrela tudi za pregled Računskega sodišča, če so se sredstva smotrno uporabljala v samem pilotnem projektu. Taki pilotni projekti, ki dejansko ne pokažejo ali pa ne spodbudijo neke spremembe v sami zakonodaji, pa vemo, da mi paliativne oskrbe še vedno nimamo uvrščene kot program v naš zdravstveni sistem, se mi zdi, da je tak pilotni projekt namenjen sam sebi oziroma neki skupini, ki dejansko – ne rečem, da niso izvajali nekih izobraževanj po Sloveniji, ampak od nekega takega pilotnega projekta potem pričakuješ, da se na podlagi pilotnega projekta pregleda uspešnost, smernice in se tudi sprejme potem ustrezna zakonodaja. Le na ta način mislim, da je smotrno in smiselno imeti neke pilotne projekte. Mogoče mi boste povedali kaj se dogaja. Hvala zaenkrat.</font><br/>
<br/>
<font size="4">	</font><b><font size="4">PREDSEDNIK DR. FRANC TRČEK:</font></b><font size="4"> Hvala, gospa Dimic. Naslednja je kolegica Žnidarič. Izvolite.</font><br/>
<br/>
<font size="4">	</font><b><font size="4">MOJCA ŽNIDARIČ (PS SMC):</font></b><font size="4"> Hvala za besedo. Sama bom zelo kratka. Eno izmed vprašanj, to je dolgotrajna oskrba, je že izpostavila gospa Iva Dimic. </font><br/>
<font size="4">	Najprej bom rekla, da sem tudi sama zadovoljna, ko sem slišala državnega sekretarja, ki nam je povedal, da so na Ministrstvu za zdravje s proračunom zadovoljni, kar pomeni, da lahko pričakujemo, da boste lahko izpeljali vse svoje zadane cilje. </font><br/>
<font size="4">	Torej, kot rečeno, dolgotrajno oskrbo boste že odgovorili na podlagi vprašanja gospe Ive Dimic. Prej ste omenjali neke pilotne projekte, ampak me zanima potem zakonsko bo morala kmalu zaživeti. </font><br/>
<font size="4">	Druga zadeva je pa v bistvu bolj lokalna in jo moram izpostaviti. In sicer me zanima Urgentni center Ptuj. V proračunu lahko najdem pod plan 2020 manj kot 500.000 evrov in to je tudi vse. V rebalansu proračuna je bilo več sredstev na razpolago. Zanima me ali imate potem namenjene kakšne druge vire za to gradnjo, kajti dejansko je bilo še letos junija s strani ministra obljubljen še dodaten manjkajoči denar za potrebno izgradnjo Urgentnega centra Ptuj. Hvala.</font><br/>
<br/>
<font size="4">	</font><b><font size="4">PREDSEDNIK DR. FRANC TRČEK:</font></b><font size="4"> Hvala, kolegica. Kolegica Jeraj, izvolite.</font><br/>
<br/>
<font size="4">	</font><b><font size="4">ALENKA JERAJ (PS SDS):</font></b><font size="4"> Hvala lepa za besedo. Imam samo nekaj vprašanj pri proračunu za leto 2020. Tu imamo še vedno postavko Nacionalni inštitut, za katerega naj bi potrebovali 27.825 evrov. Zanima me zakaj je to. Ali ga nismo že ukiniti in se nehali ukvarjati s tem na tak način?</font><br/>
<font size="4">	Potem drugo vprašanje. Bolnišnične lekarne. Meni se zdi to kar velika postavka 486.726 evrov. Zanima me kaj to pomeni oziroma kje se predvidevajo? Ali so kakšne nove ali kaj drugega? </font><br/>
<font size="4">	Vprašanje pri tem izobraževanju – podiplomsko izobraževanje in usposabljanje zdravstvenih delavcev. Ali smo tukaj predvideli tudi sredstva, ki se potrebujejo za srednje medicinske sestre oziroma izobraževanje oziroma pridobivanje kompetenc teh srednjih sester? Saj vem, da danes ni to tema, ampak vseeno. Ali se bomo mi ukvarjali s tem, da te ljudi obdržimo, ali bomo dejansko hodili na jug po delavcev, namesto da bi naše dobro plačali in jih usposobili in jim ustvarili neke primerne pogoje za delo? Marsikdaj marsikje imam občutek, da niso sploh – ne bom rekla – v javnih zavodih. Zaradi slabe organizacije se mi zdi, da se potem velikokrat vse lomi na delavcih in je to problem. Prosila bi za nekaj odgovorov. Hvala.</font><br/>
<br/>
<font size="4">	</font><b><font size="4">PREDSEDNIK DR. FRANC TRČEK:</font></b><font size="4"> Hvala. Ker je kar nekaj vprašanj, bi dal besedo državnemu sekretarju, da nam odgovori</font><br/>
<font size="4">	</font><br/>
<b><font size="4">15. TRAK: (ES)</font></b><br/>
<br/>
<font size="4">	(nadaljevanje) na njih. Potem pa kolega Cigler.</font><br/>
<br/>
<font size="4">	</font><b><font size="4">DR. TOMAŽ PLIBERŠEK:</font></b><font size="4"> Hvala lepa, predsedujoči. Najprej mogoče dolgotrajna oskrba. V integralnem proračunu področje dolgotrajne oskrbe nima svoje proračunske postavke. Vzpostavitev novega stebra socialne varnosti za dolgotrajno oskrbo je nov ukrep, ki še ni upoštevan v proračunskih dokumentih. Imamo pa evropska sredstva plus lastno udeležbo v višini 9 milijonov evrov. To je operacija dolgotrajne oskrbe vzhod in zahod. To so pa na postavkah, se pravi, vzhod 170263, 170265, zahod 170264 in 170266. Dora in Svit se financirajo iz splošnih dogovorov, torej iz zdravstvene blagajne. Investicije v drugih letih, teh spiskov imam kar nekaj, torej javna naročila, ki jih imamo v teku, jih bom samo nekaj omenil, energetska sanacija stavb Novo mesto, izvedba … za vgradnjo gasilskega požarnega dvigala v UKC Maribor itd. Tu so pa investicije v teku.</font><br/>
<font size="4">	Paliativa. Kar je bilo izpostavljeno, gospa Dimic, torej možnost mobilnega paliativnega tima je že vključen v splošni dogovor 2019 in ga lahko bolnišnice izvajajo že letos.</font><br/>
<font size="4">	Če potem nadaljujem. Urgentni center Ptuj. Projekt je v NRP trenutno planiran v višini in skladen iz dinamiko, ki izhajata iz potrjene investicijske dokumentacije. Tako je v letu 2019 na proračunskem skladu za Urgentni center Ptuj planirano 2 milijona evrov, ostalo pa v 2020. Sredstva se iz 2019 prenašajo v naslednjo leto. Trenutna ocena je, da za projekt potrebno zagotoviti še dodatnih 1,7 milijona evrov. To vsekakor ne pomeni, da z izvedbo Urgentnega centra ni zagotovljenih sredstev, ampak gre za to, da je projekt v NRP planiran na podlagi potrjene investicijske dokumentacije. Se pravi dogovor s SB Ptuj je, da le-ti najprej dokončajo … dokumentacijo, da bo ocena investicije kar se da realna. Na podlagi tega pa se pripravi tretjo novelacijo investicijskega programa. Novelacija, ki jo potrdi minister, je pa podlaga za povečanje sredstev v sprejetem proračunu oziroma za pripravo vladnega gradiva za povečanje NRP. Predviden vir za povišanje so prilivi iz naslova amortizacije. Moram pa povedati, da tudi inovativno proaktivno razmišljamo kako razbremeniti določene stvari kot je npr. pri energetskih prenovah naših zgradb. To pomeni, če so financirane iz kohezijskih sredstev skušamo razbremeniti tisti delež, ki odpade na državo. To pomeni na osnovi kakšnih javno-zasebnih partnerstev in podobnega, da ta del razbremenimo in ga lahko vložimo v drugo prepotrebno opremo in infrastrukturo.</font><br/>
<font size="4">	NISB, se pravi, sredstva, ki ste jih omenili, gospa Alenka, so v bistvu res v proračunu, so pa zato, če bi nastali kakšni morebitni stroški pri razgradnji zadeve.</font><br/>
<font size="4">	Bolnišnične lekarne. Tu so mi jih nekaj označili. Torej, dobave, montaže opreme za lekarno v Splošni bolnišnici Trbovlje v vrednosti 140.000 evrov, Valdoltra prenova bolnišnične lekarne 770.000 evrov, prenova lekarne v SB Brežice 603., ureditev prostorov bolnišnične lekarne v Splošni bolnišnice Jesenice. Bolnišnične lekarne moramo prenoviti, da bodo izpolnjevale pogoje za verifikacijo, kar nam zagotavlja pogoje za varno pripravo zdravil za paciente. Hvala lepa zaenkrat.</font><br/>
<br/>
<font size="4">	</font><b><font size="4">PREDSEDNIK DR. FRANC TRČEK:</font></b><font size="4"> Hvala. Kolega Cigler. Dajte nam odgovoriti še za denar za srednje medicinske sestre.</font><br/>
<br/>
<font size="4">	</font><b><font size="4">DR. TOMAŽ PLIBERŠEK:</font></b><font size="4"> Res nisem zanalašč preslišal. Nabralo se je kar nekaj vprašanj. Kar se tiče medicinskih sester smo seznanjeni s temi učinki in te stvari bodo, bom rekel, zajete v splošnem dogovoru 2020. Hvala lepa.</font><br/>
<br/>
<b><font size="4">16. TRAK: (ES)</font></b><br/>
<br/>
<font size="4">	</font><b><font size="4">PREDSEDNIK DR. FRANC TRČEK:</font></b><font size="4"> Hvala. Kolega Cigler, pripravi naj se kolegica Muršič.</font><br/>
<br/>
<font size="4">	</font><b><font size="4">ŽELJKO CIGLER (PS Levica):</font></b><font size="4"> Hvala lepa. Spoštovani državni sekretar in vsi ostali. Zadnjič je državna sekretarka z Ministrstva za zdravje povedala, da kar se tiče učinkov, ki jih poklicne kompetence aktivnosti za izvajalce zdravstvene dejavnosti prinašajo se še ne ve ne števila kadra, ne finančno kakšen bo učinek. Tako je bilo zadnjič povedano na tem odboru, če se prav spomnim. Mislim, da smo vsi danes prisotni na tem odboru sedeli. </font><br/>
<font size="4">	Bi pa to rad rekel. Predvidena sredstva za izboljšanje likvidnostne situacije javnih zdravstvenih zavodov po letih padajo od 2020 naprej do 2023. Začne se s 5 milijoni na 2020, pa 4 milijone 2021 in potem naprej celo na 3,2 milijona pade. Zanima me na kakšni podlagi je bila narejena ocena likvidnostne situacije javnih zdravstvenih zavodov in na podlagi česa sklepate, da se bo likvidnostna situacija izboljšala. Namreč, če se ne motim so imeli ti zavodi ob polletju letos 6 milijonov minusa. Da o dolgovih in neporavnanih obveznosti v višini 54 milijonov evrov ne govorim. </font><br/>
<font size="4">	Za NOBIS ste odgovorili. To bi vprašal. Zadnjič je dr. Kuštrin, šef FIDESA, tu na našem odboru govoril in je med drugim na zanimiv način opisal higijenske razmere v bolnišnici, v kateri je on zaposlen. Vseeno bi vprašal. Splošna bolnišnica v Novi Gorici bo leta 2020 prejela 160.000 evrov za ureditev fekalne kanalizacije. Zanima me kako je fekalna kanalizacija urejena tam trenutno, ker je na zanimiv način dr. Kuštrin zadnjič govoril o tem stanju v svoji bolnišnici. Zato tudi postavljam to vprašanje. </font><br/>
<font size="4">	Za skrajševanje čakalnih dob je namenjenih 8,5 milijona evrov v letu 2020, v letu 2021 pa nič. Na podlagi česa se predvideva, da čakalnih dob ne bo več. Mogoče ste na ministrstvu brez da bi to opazili mi, odpravili vzroke za čakalne dobe. Zanima me, ker je tu številka. </font><br/>
<font size="4">	Sanacija javnih zdravstvenih zavodov se bojda uspešno končuje in me zanima koliko so in bodo prejeli predsedniki in člani uprave sanacijskega odbora za to svoje dragoceno in častno delo.</font><br/>
<font size="4">	Kaj je s helikoptersko nujno pomočjo, me zanima. Kako daleč je s svojim delom medresorska delovna skupina, ki naj bi bila odgovorna in te stvari postavila?</font><br/>
<font size="4">	Naprej. Prosim za pojasnilo kaj se dogaja z gradnjo nove bolnišnice v Radovljici? Kako daleč je ta projekt?</font><br/>
<font size="4">	To pa je zelo pomembno vprašanje, še posebej za tiste, ki izhajajo iz Mežice, iz Anhovega ali pa iz Celja. 898.000 evrov bo šlo za spremljanje vplivov okolja na zdravje. Ali lahko mogoče, gospod državni sekretar, to malce pojasnite? </font><br/>
<font size="4">	Dolgotrajno oskrbo ste že prej povedali. Čeprav me zanima to. Ker hodim na obiske na Onkološki inštitut in grem mimo Pediatrične klinike, kjer na Štajerskem rečemo en štuk, eno nadstropje je preurejeno v negovalno bolnišnico. Potrebe po teh storitvah so ogromne. Vem, da se dotikam dolgotrajne oskrbe, ampak prostori v tej ustanovi so za tiste, ki rabijo prostor v negovalnih bolnišnicah. In v slovenskih bolnišnicah jih ni tako malo. </font><br/>
<font size="4">	Še to bi rekel. Ponovno se sredstva namenjajo za izvajanje resolucije o nacionalnem planu duševnega zdravja. Ali je že bil ustanovljen vladni svet za dušeno zdravje kot ga predvideva resolucija? In če ne, zakaj ne. Kam gre denar? Kaj počne medresorska delovna skupina? In pišete o sofinanciranju programov na področju demence. Katerih programov in koliko se mislijo financirati? Nedavno smo namreč videli, da se pri nekaterih koncesionarskih programih, kjer skrbijo za starejše, ljudi s tovrstnim problemom zaklepa v sobe. </font><br/>
<font size="4">	In še zadnje. Vztrajno ponavljate denacionalizacijo in zato vas prosim in sprašujem kaj razumete pod tem pojmom. Zdi se mi, da vam pojem služi bolj ena legitimacija in opravičevanje za eno razpadanje institucionalnega varstva starejših, na kar je zelo jasno in konkretno </font><br/>
<br/>
<b><font size="4">17. TRAK: (ES)</font></b><br/>
<br/>
<font size="4">	(nadaljevanje) opozorila revizija Računskega sodišča v naši državi. Hvala za odgovore.</font><br/>
<br/>
<font size="4">	</font><b><font size="4">PREDSEDNIK DR. FRANC TRČEK:</font></b><font size="4"> Hvala, kolega Cigler. Želite odgovoriti? Zdi se mi, da se bo drugače pol odgovorov zgubilo. Saj sam bi to naredil na drugi strani, če se malo hecam. Izvolite.</font><br/>
<br/>
<font size="4">	</font><b><font size="4">DR. TOMAŽ PLIBERŠEK:</font></b><font size="4"> Hvala, predsedujoči. Mogoče najprej glede sanacije. Ministrstvo za zdravje še nima podatkov poslovanja bolnišnic za sanacije za obdobje januar-september 2019. Ne moremo podati natančnega poročila o sanacijah v obdobju januar-september. Prve ocene poslovanja ter finančnih učinkov in rezultatov izvajanja sanacij v obdobju januar-september pričakujemo do 25. 10. 2019, medtem ko naj bi končne ocene poslovanja ter finančnih učinkov in rezultatov izvajanj sanacij v obdobju januar-september dobili v prvem tednu novembra 2019. Podatki o finančnih učinkih in rezultatih izvajanja sanacije v obdobju januar-september 2019 prejmemo neposredno od bolnišnic o sanaciji, medtem ko podatke o poslovanju prejmemo od Združenja zdravstvenih zavodov Slovenije. Sanacijski odbor v sklopu obiskov bolnišnic sanacij sanacijski upravi svetuje. Namreč sanacijska uprava in uprava bolnišnic ni isto, da pripravijo rezervne sanacijske ukrepe, ki pokrijejo razliko nedoseganja finančnih učinkov sanacijskih ukrepov. </font><br/>
<font size="4">	BGP Kranj mora v oktobru pripraviti novo novelacijo sanacijskega programa in opredeliti za doseganje stabilnega poslovanja. SB Nova Gorica mora pripraviti novo novelacijo sanacijskega programa, ki bo vsebovala realne finančne učinke izvajanja sanacijskih ukrepov, ker so sedanji učinki nerealni in zato v polletnem poročanju ni dosegala v zadovoljivi višini. Iz potrjenih sanacijskih programov in novelacij izhaja, da naj bi se sanacija zaključila predvidoma v 2019 Splošna bolnišnica Jesenice. Ta je zunaj. Realizirano 11. 7. 2019. Onkološki inštitut Ljubljana, 2020 Univerzitetni klinični center Maribor in bolnišnica Topolščica in 2021 Univerzitetni klinični center Ljubljana in ostali. </font><br/>
<font size="4">	Sistemski ukrepi, ki imajo vpliv na poslovanje in izvajanje sanacije v bolnišnicah, bolnišnice v sanaciji opozarjajo, da je za zagotovitev dolgoročne poslovne plačilne stabilnosti potrebno uveljaviti tudi sistemske ukrepe na področju zdravstva, predvsem na način, da bodo cene zdravstvenih storitev odražale dejanske stroške. To tudi delamo.</font><br/>
<font size="4">	Kar se tiče Radovljice, v bistvu nimamo nobenih informacij. Imamo Jesenice, imamo BGP Kranj. Ta trenutek ne razpolagam z nobenimi informacijami.</font><br/>
<font size="4">	Kar se tiče negovalne bolnišnice, se popolnoma strinjam z vami. Zagotovo lahko delujejo negovalni oddelki razbremenjujoče na Domu starejših občanov. Pripravili smo projekt, s katerim bi tudi preuredili drugo nadstropje imenovane ustanove. Žal ugotavljamo, da statično, se pravi po evrokodu 8 potresne obremenitve, verjetno zgradba ni zadovoljiva in iščemo nadomestne rešitve, kot je tudi mogoča varianta v zgradbi gospoda Držaja. </font><br/>
<font size="4">	Kar se tiče helikopterske nujne medicinske pomoči, moram povedati, da deluje medresorska skupina, torej MORSA, MJU, Ministrstva za zdravje in usklajujemo, da bomo zadevo lahko postavili, da bo kompatibilna in pa na podobnem nivoju, kot je ta ureditev oziroma kot ta ureditev ponuja usluge v tujini. </font><br/>
<font size="4">	Spremljanje vplivov okolja za zdravje v višini 898.000 evrov. Gre za moratoring pitne vode, ki ga izvaja Nacionalni laboratorij, to je na postavki 1451. </font><br/>
<font size="4">	Podam še podatek za sanacijske uprave. Ali lahko malo kasneje? Bom poiskal. </font><br/>
<font size="4">	Hvala lepa. Torej, </font><br/>
<br/>
<b><font size="4">18. TRAK: (ES)</font></b><br/>
<br/>
<font size="4">	(nadaljevanje) te fekalije v Splošni bolnišnici gospoda Franca Derganca, to so v bistvu te zadeve, nekatere imate planirane kratkoročno, srednjeročno in dolgoročno. To pa je zadeva, h kateri smo nemudoma pristopili in zagotovili sredstva. Mislim, da je to v fazi reševanja. Je pa to v vrednosti – tudi bomo pogledali. </font><br/>
<font size="4">	Duševno zdravje. Med prioritetnimi dela 2019 smo uvrstili novelo zakona o duševnem zdravju, ki je intenzivno v pripravi. Pri omenjenem institucionalnem varstvu starejših oseb, seveda govorimo o področju, ki se dotika dveh resorjev in ga bomo podrobneje obravnavali na eni naslednjih sej odborov v Državnem zboru. Hvala lepa.</font><br/>
<br/>
<font size="4">	</font><b><font size="4">PREDSEDNIK DR. FRANC TRČEK:</font></b><font size="4"> Hvala lepa. Kolegica Muršič.</font><br/>
<br/>
<font size="4">	</font><b><font size="4">MAG. BOJANA MURŠIČ (PS SD):</font></b><font size="4"> Hvala lepa, predsednik, za besedo. Kar veliko odgovorov na vprašanja, ki so se mi porajala, sem že prejela. Pa kljub temu ali pa sem preslišala, v bistvu vas je kolega pred mano spraševal 8,5 milijonov namenjenih za skrajševanje čakalnih vrst. Pa mogoče sem preslišala, predvideno je samo v letu 2020. Kaj pa v prihodnjih letih? Zavedati se moramo, da postajamo vse bolj starajoča se družba. Vedno več potreb je in čakalne dobe namesto, da nam bi se na koncu koncev, ne sicer vsepovsod, da me ne boste napačno razumeli, se ne skrajšujejo tako kot bi si želeli. Z vsemi temi ukrepi, ki smo jih pač počeli, se nam še kljub temu na določenih področjih podaljšujejo. Zato me zanima kako bo s tem.</font><br/>
<font size="4">	Prav tako me zanima 5 milijonov evrov se namenja za izboljšanje likvidnostne situacije javnih zdravstvenih zavodov. V prihodnjih letih se prav tako namenjajo nekatera sredstva. Zanima pa me kako bomo mi to sploh posanerali, kajti izgube v javnih zdravstvenih zavodih so velike. Vemo pa, da je bil sistem zdravstvenega varstva podfinanciran. Večina bolnišnic je delovalo oziroma poslovalo z izgubo, predvsem ker pač stroški niso bili pokriti v celoti. Mislim, da bi že končno bil čas, da bi tudi Zavod za zdravstveno zavarovanje plačeval storitve kot aktivni kupec, kajti na takšen način kot se sedaj plačuje zdravstveni zavodi tonejo v pogubo, ki jo mora pač proračun zagotavljati. </font><br/>
<font size="4">	Glede prenove bolnišničnih lekarn sem slišala katere so predvidene v načrtu. Me pa zanima ali obstaja načrt prenov tudi za naprej ali je to zgolj samo za proračun 2020-2021. </font><br/>
<font size="4">	Prav tako, moram reči, da pozdravljam, da končno dokončamo to gradnjo Zavoda za invalidno mladino v Stari Gori, kajti ta investicija se vleče in vleče in resnično je to že nujno potrebno. </font><br/>
<font size="4">	Ker pa prihajam iz štajerskega konca moram reči, da sem nekako pričakovala, da bo nekaj sredstev namenjenih tudi za preselitev pljučnega oddelka Splošne bolnišnice Maribor iz Slivnice v bolnišnico. Tega ni zaslediti. So pa drugače drugi dokaj tudi pozitivni ukrepi na področju nakupa konorografa?, širitve klinike za pediatrijo, nakup naprave za magnetno resonanco. Sicer tukaj ne vem ali bo ta znesek dovolj visok 1.562 evrov. Tu mogoče, če mi lahko podate obrazložitev ali bo to dovolj.</font><br/>
<font size="4">	Kaj dosti drugega spraševati je po vsej verjetnosti nesmiselno. V glavnem prioriteta te vlade je zdravstvo, zato moramo namenjati dovolj sredstev za zdravstvo. 3,5 % povečanje sredstev, bomo videli ali bo to zadoščalo. Sicer se bojim da ne, kajti če ne bomo imeli hitro zdravstveno oskrbo se nam zna dogajati to, da bomo imeli še več bolniških odsotnosti, posledično s tem pa bistveno več stroškov iz zdravstvene blagajne. </font><br/>
<font size="4">	V glavnem, to so ene izmed stvari. Resnično me pa žalosti, da v samem proračunu ni več </font><br/>
<br/>
<b><font size="4">19. TRAK: (ES)</font></b><br/>
<br/>
<font size="4">	(nadaljevanje) sredstev namenjenih za zdravstveno oskrbo v Mariboru. </font><br/>
<font size="4">	Sedaj sem se spomnila še nekaj drugega. Dobro bom zaključila na tej točki. Hvala.</font><br/>
<br/>
<font size="4">	</font><b><font size="4">PREDSEDNIK DR. FRANC TRČEK:</font></b><font size="4"> Hvala. Kolega Lenart.</font><br/>
<br/>
<font size="4">	</font><b><font size="4">JOŽE LENART (PS LMŠ):</font></b><font size="4"> Hvala lepa za besedo. Spoštovani vsi! Dotaknil bi se samo področja investicij v zdravstvu. Ta del proračuna zajema to področje. Osebno me veseli, da že v letu 2018 smo krepko dvignili ta proračunski del in predvsem za potrebe usposabljanja, kar predstavlja to, da dobimo več zdravstvenega kadra in ga tudi obdržimo. To je dejstvo. Iz tega je to lepo razvidno. </font><br/>
<font size="4">	Zame pa je pomembna tudi ta postavka investicije. Po letih, ko gledamo, je zelo veliko nihanje ravno te vrednosti padanje, rast. Ali je verjetno to odvisno tudi od pripravljene dokumentacije? Ali kaj tu zajema? Prepričan sem, da ekipa skrbi, ko se pogajate z zavodi, kje investicije itd. Seveda je ta racionalnost. Vsak aparat v vsak zdravstveni dom tudi ni racionalno, če je izkoriščen pod 20 % ali celo pod 10 %, ga tudi ne odobrite. To mi je verjetno jasno, da za to skrbite. </font><br/>
<font size="4">	Če pa v grobem rečem, namenjati samo 0,4 % proračunskih sredstev za investicije v zdravstvu, me na dolgi rok zelo skrbi. Na dolgi rok govorim. Sedaj je situacija takšna kot je. Gre, čisto če izhajamo iz gospodarstva, sem delal primerjavo z avstrijskim zdravstvom. Tam namenjajo ravno enkrat več. Ali primerjamo z BDP ali s proračunom? Tudi vemo kakšna je odpisanost opreme in tudi zgradb v našem zdravstvu. Na dolgi rok lahko to pride do hudih problemov. Ne bom šel od primera do primera, ker nam je jasno. Ena posamezna bolnišnica, če hoče neki nov blok zgraditi ali kakorkoli, to je ranga 40 ali 50 milijonov. In tukaj že potreba ene bolnišnice presega proračunska sredstva enega leta. Tu človeka potem zaskrbi kako je na dolgi rok sploh možno to zadevo izvajati. Če se obrnemo leta nazaj, ko smo še poznali te samoprispevke, smo reševali določene stvari tako. Tega danes ni več. Tu se bojim, da imamo tudi obrnjene oči v rast našega gospodarstva našega gospodarstva v dodano vrednost, ki iz tega področja lahko rečemo, da si bomo lahko v kasnejšem obdobju privoščili več.</font><br/>
<font size="4">	Osnovno vprašanje je to kako na dolgi rok reševati investicije, ker to kar imamo sedaj, je po moji oceni bistveno premalo. Hvala lepa.</font><br/>
<br/>
<font size="4">	</font><b><font size="4">PREDSEDNIK DR. FRANC TRČEK:</font></b><font size="4"> Ker ni več nobenega prijavljenega si bom na koncu kot običajno še sam vzel besedo. </font><br/>
<font size="4">	Ogromno je bilo že povedano, tako da ne rabim biti populističen v tistem delu, v katerem skoraj moramo biti. Vse se vrti okoli treh zgodb – investicije, kadri, področja dejavnosti. Sam bi tudi nekako v nekem največjem proračunu pričakoval več na postavki investicij. Tam smo nekje na proračunu Kamnika, če se malo pošalim, seveda izhajajoč iz tega, da kot predsedujoči odbora hodim po bolnicah ali se pogovarjam z vodstvi bolnišnic. </font><br/>
<font size="4">	Če se dotaknem lekarn. Super, krasno. Bil sem v nekaj teh lekarnah in stavka ne bom nadaljeval. Tu so nujno potrebne prenove. </font><br/>
<font size="4">	Ena zgodba, na katero sta prejšnja govorca pred mano nakazala, je pa dejansko to, kar sem jaz nekaj časa poskušal opozarjati, da mi nekako ne pridemo do tega kaj je rang po pomembnosti in kako bomo to razporedili v prostoru in času. Zdi se mi za časa ministra Marušiča </font><br/>
<br/>
<b><font size="4">20. TRAK: (ES)</font></b><br/>
<br/>
<font size="4">	(nadaljevanje) je bila neka resna študija, ki je rekla, pet, šest splošnih bolnišnic in specializacij. Potem bodo lokalne skupnosti znorele in se nikamor ne premaknemo naprej. To je to neko investicijsko področje. Seveda bi lahko tudi omenjal, kot je kolegica Muršičeva, in pljučna, in intenziva v Brežicah in infekcijsko v Mariboru in kirurgija v Slovenj Gradcu itd. in še kaj. </font><br/>
<font size="4">	Na obisku od ene manjših bolnišnic priznam, ko sem se vozil domov, sem se nekako vprašal, kje smo mi, samo nekaj krpamo. Mi preko teh dveh proračunov ne gledamo, da nas dejansko več stane, ker imamo neke avstroogrske stavbe ali iz začetka dvajsetih ali tridesetih let in potem nekaj flikamo gor in dol. Zdi se mi, da bi potrebovali tudi nek ambicioznejši razmislek tipa, če rečem v ljudskem žargonu, dajmo nekaj stran in na novo zgraditi. Navsezadnje državni sekretar je iz tega posla in veste o čem govorim. Zdi se mi, da bomo morali nekako zagrabiti tudi ta razmislek, da nas te obnove, če jih kumulativno seštevamo in kdorkoli je že iz tega dela poslanec ali poslanka, se malo lahko hvali, ampak je to v bistvu razmetavanje z denarjem. </font><br/>
<font size="4">	Kar zadeva kadrov. Ali veste, urgentni centri so ena taka lepa zgodba. Sedaj bi lahko vprašal ali bo ljudi za urgenco na Ptuju ali še kje drugje? Mi smo to idejo urgentnih centrov, to je malo, če hočete, anglosaksonski,ameriški model, uvozili, ker nimajo primarnega zdravstva. Mi pa smo vmes pozabili na kadre. Ni zdravstvo edini resor, ki se nam ustavi pri betonu, če sem nekoliko kritičen. </font><br/>
<font size="4">	Cela vrsta dejavnosti je, ki so nekako malo v zraku. Dolgotrajna oskrba. Zgodba, ki se skoraj z dvajsetimi leti zamude ureja, pa smo še vedno na ravni pilotov. Dlje časa bomo odlašali, večji bodo zneski na osebo. </font><br/>
<font size="4">	Področje, bivši minister bi rekel, patologije raka je zelo zaskrbljujoče. Tu se strinjam s kolegico Dimic. Nekako to v proračunskih postavkah ni vidno, da bi temu namenjali dovolj pozornosti. Tudi zgodba negovalnih bolnišnic, zgodba paliative, ki se veže na zgodbo, da država že petnajst let ni gradila nekih domov za dolgotrajno oskrbo, kaj šele varovanih stanovanj v nekem resnem obsegu. Se mi zdi pa ob vsem skupaj prepogosto pozabljamo na preventivo. Navsezadnje mi imamo to, lepo poimenovano, Ministrstvo za zdravje, ki je nekako včasih – dobro je nekaj programov, ki so dobri, je nekaj programov, kot je tudi že kolegica Dimic povedala, prostata, pljučna z relativno ne velikimi finančnimi sredstvi, se ukvarjati s temi presajalnimi programi, ampak potem pozabimo tudi na sektorsko ujetost. Neko vprašanje, pa ne bi razširjal, poklicne bolezni, neko vprašanje koliko je naše delovno okolje zdravo. Parlament ravno ni zdravo delovno okolje, če se tako izrazim. O vseh teh zadevah razmislekov ni.</font><br/>
<font size="4">	Pa da ne bom predolg. Veliki problemi z informatiko, ne samo na zdravstvu. Sedaj priznam, z ministrom sva o tem razpravljala. Neki izdatki za IKT so pri nas dejansko primerjalno gledano minorni. Prej smo imeli neko sejo okrog evropske kohezije. Zdi se mi, da tudi te zadeve, kot infrastrukturo moramo nekako bolj resno zagrabiti. Tudi v luči tega, ker imamo zadnje čase, če si ti politično pomembna oseba ti bo pol bolnice gledalo tvoj zdravstveni karton. Tukaj bi si želel nekega estonskega pristopa. Pa mogoče nisem, tisto je že skoraj mikrofašizem, naj mi Estonci oprostijo, da vsakič, ko je vpogled v tvoj e-karton, dobiš obvestilo o tem. Vseh teh nekih premikov, </font><br/>
<br/>
<b><font size="4">21. TRAK: (ES)</font></b><br/>
<br/>
<font size="4">	(nadaljevanje) ki sem jih na kratko navedel, v bistvu tukaj ne vidim ravno in lahko odkrito povem, da bomo v Poslanski skupini Levica iskali znotraj proračuna neka sredstva, da dvignemo investicijski del vsaj za polovico, ker se mi zdi to nujno. Navsezadnje smo se vse stranke pred temi volitvami nekako in po volitvah zaobljubile, da je slovensko javno zdravstvo neka ključna tematika. Mislim, da mora to tudi v nekih višjih zneskih biti vidno v obeh predlogih proračuna. Toliko na kratko. Hvala.</font><br/>
<font size="4">	Izvolite, gospod državni sekretar. </font><br/>
<br/>
<font size="4">	</font><b><font size="4">DR. TOMAŽ PLIBERŠEK:</font></b><font size="4"> Hvala, predsedujoči. Nekaj podatkov sem še dolžan. Kar se tiče ureditve fekalne kanalizacije, merilnega mesta na območju Splošne bolnišnice dr. Franca Derganca je v bistvu predvidena vrednost 505.080 evrov. Izdan je sklep o začetku postopka. Javno naročilo je v pripravi.</font><br/>
<font size="4">	Dolžan sem podati predvidene stroške izvajanja posebnega vladnega projekta za zagotavljanje poslovne in plačilne stabilnosti javnih zdravstvenih zavodov v letu 2020. Te so v višini 340.000. Delijo se na sanacijski odbor, tehnično-administrativno pomoč in sanacijske uprave. </font><br/>
<font size="4">	Financiranje čakalnih dob v 2020 in 2021. V 2020 smo rekli 8,5 milijona evrov, v 2021 v bistvu na osnovi projekcij poslovanja naše blagajne. V letu 2020 so projekcije nastavljene tako, da se bo večina dodatno razpoložljivih sredstev, predvideno je okoli 168 milijonov evrov, v letu 2021 namenila celih 25 milijonov evrov za čakalne dobe, 9 milijonov evrov za širitev mreže na primarni ravni itd. V letu 2021 bo torej 25 milijonov evrov. Sem pa tudi povedal, bom rekel, mogoče že pri točki ena kaj si v bistvu nadejamo vse pri čakalnih dobah. Povedali smo, da v bistvu že pripravljamo za določene specialnosti, delamo na mreži. Ves čas pa želimo ohranjati zadevo, da se v bistvu lahko vsak državljan odloči kje bo storitev opravljena. Tudi Zakon o pacientovih pravicah bomo novelirali v delu, da lahko vrzeli v čakalnih dobah zapolnimo. Namreč ko je čas mogoče bran in podobnega, nekateri izpadajo, ki so v čakalnih vrstah in potem se nam zgodijo vrzeli, ki jih težko zapolnimo. </font><br/>
<font size="4">	AIT. Mogoče tako. Bom rekel, da smo začeli s projektom vzpostavitve enotnega informacijskega sistema. Pripravljamo izhodišča in na nekaterih področjih integracija zdravstveni informacijski sistem HIS, šifranti, infrastruktura. Želimo zagotoviti končno rešitev za konsolidirani informacijski sistem v zdravstvu. To je tako imenovan KIS-VZ, ki bo omogočal spremljanje bolnika kot nosilca stroškov vseh zdravstvenih aktivnosti ter zagotovil preglednost porabe denarja iz javnih sredstev namenjenih za zdravstvo. Poudarili bi, da projekt zasleduje tri cilje. Torej poslovno poročanje za ministrstvo in povezovanje poslovnih sistemov, nadgradnje izboljšave sistema e-zdravje, proučitev, poenostavitev in centralizacijo obračuna. Posledično je po vzpostavitev centralne infrastrukture. </font><br/>
<font size="4">	Likvidnostna situacija JZZ. Cilj je, kot je že omenjeno, vzpostaviti realne cene, zato imamo v okviru Ministrstva za zdravje in blagajne projekt nacionalne stroškovne analize, tako imenovan NSA. Vemo, da moramo še dodelati uteži. Sedaj v bistvu nekako delujemo s pomočjo uteži, ki so v Avstraliji. Tudi s pomočjo sredstev EU za strukturne reforme, to je tako imenovani sklad SRSS, to je tehnična pomoč namenjena državam iz Evropske unije. V okviru tega gre tudi za prenovo SPP, to je skupina primerljivih primerov, ki so v zaključni fazi. Naslednja faza pa je specialistična ambulantna dejavnost. </font><br/>
<font size="4">	</font><br/>
<b><font size="4">22. TRAK: (ES)</font></b><font size="4">	</font><br/>
<br/>
<font size="4">	(nadaljevanje) Kadri za urgentne centre. Tudi na to smo mislili, vendar kadre ni mogoče dobiti čez noč. Uvedena je bila specializacija iz urgentne medicine, vendar šele pred približno 10 leti, tako da prvi specialisti prihajajo šele v zadnjih letih. </font><br/>
<font size="4">	Samo trenutek prosim. Eno izmed ključnih vprašanj je bilo kako bi Vlada na primer zagotovila ustrezna sredstva za nujne potrebe infrastrukturne ukrepe v slovenskem javnem zdravstvu. Sredstva, ki so trenutno predlagana za proračunski leti 2020 in 2021 zadostujejo zgolj in samo za dokončanje že potrjenih investicij, kar vsi skupaj ugotavljamo. Vsa sredstva so torej razporejena med obstoječe investicije, tako da trenutno ministrstvo ne razpolaga s prostimi sredstvi, ki bi jih lahko namenilo za nove investicije. Vsi projekti, ki so trenutno uvrščeni v NRP se zaključijo s koncem leta 2021 z izjemo projekta SB Celje, bolnišnični oddelki in novogradnja, ki traja do leta 2024.</font><br/>
<font size="4">	Ob tej priložnosti naj še omenim, da je pred nami tudi nova perspektiva kohezije, ki je ena izmed temeljnih usmeritev oprema in pa infrastruktura. Tudi moram reči, da smo pripravili nabor ready to go projektov, ki jih imamo na ministrstvu in bomo pomagali v javnem interesu in pa v interesu Vlade kot pacientov, da bomo skušali sredstva, ki v drugih resorjih niso bila porabljena in so sorodna pridobiti in s tem tudi učinkovitost črpanja te perspektive izboljšali. </font><br/>
<font size="4">	Torej, če nadaljujem. Nesporno je, da bi za modernizacijo slovenskih bolnišnic potrebovali vsaj 100 milijonov evrov letno. Se pa postavlja vprašanje upravičenosti posamezne investicije. Mogoče bi še naprej dodal, da moramo vseeno vedeti, da integralna sredstva po tipih, če pogledamo, mi približno damo v transferje 72,56 %, za investicije pa 13,65 %. Malha je pač takšna kakršna je. Zato pa sem med tem govorom povedal kakšne druge vidike vidimo, kjer bi lahko prišli do tega prepotrebnega denarja. </font><br/>
<font size="4">	Postavlja se vprašanje upravičenosti posamezne investicije v posamezni bolnišnici. Tudi v povezavi z drugimi vprašanji na področju zdravstva in v tej zvezi zahteva resno presojo ob skupnem družbenem konsenzu, kateremu mora bistveno prispevati tudi Državni zbor Republike Slovenije v aktualni sestavi, ker vidim, da je pomoč na vaši strani, ob jasno določeni usmeritvi ohranitve javnega zdravja in nadaljnji razvoj zdravstva s ciljem ohranjanja kakovosti primerljive razvitim državam. Še bi lahko našteval, da ne bom predolg.</font><br/>
<font size="4">	Mogoče samo še tole. Ministrstvo za zdravje pripravlja uredbo o enotni metodologiji za pripravo in obravnavo investicijske dokumentacije na področju zdravstva. To je tisti ključ kje se bo investiralo zraven mrež, o kateri sem tudi že govoril in sofinanciranje z evropskimi sredstvi in tehnične pomoči. Hvala lepa.</font><br/>
<br/>
<font size="4">	</font><b><font size="4">PREDSEDNIK DR. FRANC TRČEK:</font></b><font size="4"> Hvala. Zaključujem razpravo in ugotavljam, da se je Odbor za zdravstvo seznanil s predlogom Proračuna Republike Slovenije za leto 2020 in predlogom Proračuna Republike Slovenije za leto 2021 s svojega delovnega področja. S tem zaključujem obravnavo o predlogu proračunov. Odbor bo pripravil mnenje, ki ga bo poslal Odboru za finance kot matičnemu delovnemu telesu. </font><br/>
<font size="4">	Predlagam, da pri obravnavi Predloga proračuna na seji matičnega delovnega telesa kot predstavnica našega odbora predstavi mnenje kolegica Andreja Zabret, ki se s tem strinja. Tudi mi se s tem strinjamo. </font><br/>
<font size="4">	Zaključujem 2. in 3. točko dnevnega reda in 18. nujno sejo ter vam vsem skupaj želim lep vikend. Hvala.</font><br/>
<br/>
<b><font size="4">Seja je bila zaključena 11. oktobra 2019 ob 14.50 uri.</font></b>
</root>