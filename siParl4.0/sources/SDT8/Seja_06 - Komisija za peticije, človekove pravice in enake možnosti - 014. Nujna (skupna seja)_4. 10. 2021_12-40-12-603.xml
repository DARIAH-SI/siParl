<root>
<h5 class="label"><span>Vsebina zapisa seje (v pregledu)</span></h5><div align="center">
<p><b><font size="4">REPUBLIKA SLOVENIJA</font></b><br/>
<b><font size="4">DRŽAVNI ZBOR</font></b><br/>
<b><font size="4">KOMISIJA ZA PETICIJE, ČLOVEKOVE PRAVICE IN ENAKE MOŽNOSTI</font></b><br/>
<b><font size="4">1. nadaljevanje 14. nujne seje</font></b><br/>
<br/>
<b><font size="4">in</font></b><br/>
<br/>
<b><font size="4">ODBOR ZA KULTURO</font></b><br/>
<b><font size="4">1. nadaljevanje 41. nujne seje</font></b><br/>
<br/>
<b><font size="4">(4. oktober 2021)</font></b><br/>
</p></div><br/>
<b><font size="4">Sejo sta vodili Nataša Sukič, predsednica Komisije za peticije, človekove pravice in enake možnosti, ter Violeta Tomić, predsednica Odbora za kulturo. </font></b><br/>
<b><font size="4">Seja se je začela ob 14.02.</font></b><br/>
<br/>
<b><font size="4">1. TRAK: (NM)</font></b><br/>
<br/>
<b><font size="4">	PREDSEDNICA NATAŠA SUKIČ: </font></b><font size="4">Spoštovane in spoštovani.</font><br/>
<font size="4">	Začenjam nadaljevanje 14. nujne seje Komisije za peticije, človekove pravice in enake možnosti. Članice in člane komisije ter vabljene prav lepo pozdravljam.</font><br/>
<font size="4">	Obveščam vas, da so zadržani in se seje ne morejo udeležiti naslednji člani oziroma članice komisije: Vojko Starović, nadomešča ga poslanec Bandelli; poslanca Černigoja nadomešča Tadeja Šuštar Zalar; in poslanca Kovačiča poslanka Tina Heferle.</font><br/>
<font size="4">	Besedo sedaj predajam predsednici Odbora za kulturo, Violeti Tomić.</font><br/>
<br/>
<font size="4">	</font><b><font size="4">PREDSEDNICA VIOLETA TOMIĆ: </font></b><font size="4">Najlepša hvala, Nataša.</font><br/>
<font size="4">	Jaz začenjam nadaljevanje 41. nujne seje Odbora za kulturo. Vse vabljene, ravno tako članice in člane prav lepo pozdravljam.</font><br/>
<font size="4">	Obveščam vas, da so zadržani in se današnje seje ne morejo udeležiti naslednji člani odbora: Felice Žiža in Zmago Jelinčič Plemeniti. Na seji pa kot nadomestni člani odbora s pooblastili sodelujejo: gospa Janja Sluga nadomešča mag. Branislava Rajića iz kvote nepovezanih; z Liste Marjana Šarca Rudi Medved nadomešča poslansko Jerco Korče; in iz kvote SDS Nada Brinovšek nadomešča Jožeta Lenarta. To je vse, kar je pooblastil ta trenutek.</font><br/>
<font size="4">	In besedo vračam Nataši Sukič, predsednici Komisije za peticije, človekove pravice in enake možnosti. Prosim.</font><br/>
<br/>
<font size="4">	</font><b><font size="4">PREDSEDNICA NATAŠA SUKIČ: </font></b><font size="4">Najlepša hvala, Violeta.</font><br/>
<font size="4">	Naj povem, da so bili na sejo vabljeni mag. Meira Hot, predstavnica vlagateljev zahteve, dr. Vasko Simoniti, minister za kulturo, Marjan Dikaučič, minister za pravosodje, Peter Svetina, varuh človekovih pravic, predstavniki aktiva delavk in delavcev v kulturi ter predstavnik</font><br/>
<br/>
<b><font size="4">2. TRAK: (NM) – 14.05</font></b><br/>
<br/>
<b><font size="4">	</font></b><font size="4">(nadaljevanje) Mirovnega inštituta. S strani vabljenih so se opravičili Peter Svetina, varuh človekovih pravic zaradi službene poti v tujino, je pa posredoval svoj govor v pisni obliki in mislim, da ste ga prejeli na e-klopi, in pa dr. Iztok Šori v imenu Mirovnega inštituta.</font><br/>
<br/>
<font size="4">	</font><b><font size="4">Nadaljujemo s prekinjeno 1. točko dnevnega reda in edino točko dnevnega reda – Neonacizem ni v javnem interesu,</font></b><font size="4"> ki jo obravnavamo na podlagi zahteve za sklic skupne nujne seje Komisije za peticije, človekove pravice in enake možnosti ter Odbora za kulturo poslanskih skupin SD, LMŠ, Levice, SAB in nepovezanih poslancev z dne 2. septembra 2021.</font><br/>
<font size="4">	Seja je bila prekinjena na predlog vlagateljev zahteve, potem ko je sejo predčasno zapustil vabljeni minister za kulturo, dr. Vasko Simoniti in ker na seji ni bil prisoten niti minister za pravosodje, ki se je sicer predhodno opravičil. Na seji 13. septembra 2021 je predstavnica vlagateljev zahteve mag. Meira Hot že podala nekaj uvodnih besed. Nato je minister za kulturo, dr. Vasko Simoniti podal svoje mnenje in stališče o obravnavani zadevi. Temu je sledilo več postopkovnih predlogov. </font><br/>
<font size="4">Zdaj pa sejo nadaljujemo in dajem besedo najprej preostalim vabljenim, in sicer k besedi vabim Zlatka Rateja, državnega sekretarja na Ministrstvu za pravosodje.</font><br/>
<font size="4">	Izvolite.</font><br/>
<br/>
<font size="4">	</font><b><font size="4">ZLATKO RATEJ: </font></b><font size="4">Hvala za besedo. </font><br/>
<font size="4">Spoštovani poslanke in poslanci, spoštovani minister!</font><br/>
<font size="4">	Zdaj v sami, v svoji današnji razpravi se kot predstavnik Ministrstva za pravosodje ne morem opredeliti do konkretnega postopka odločanja o podelitvi statusa nevladne organizacije, ne gre ravno prav, ne gre neposredno za delokrog našega ministrstva. O tem je namreč odločalo Ministrstvo za kulturo v skladu s svojimi resornimi pristojnostmi. Lahko pa z vidika veljavne ureditve povem, da je Slovenija država ustavne demokracije, kar vsebuje tudi zahtevo po spoštovanju človekovih pravic in temeljnih svoboščin. V Sloveniji je zagotovljena svoboda izražanja, ki pa jo je dopustno omejiti, ko gre za izražanje, ki je protiustavno. Tu imam v mislih spodbujanje k narodni, rasni, verski ali drugi neenakopravnosti ali razpihovanju narodnega, rasnega, verskega ali drugega sovraštva in nestrpnosti ter spodbujanje k nasilju in vojni, kot to določa 63. člen Ustave. S kazenskopravnega vidika je prepoved sovražnega govora, kot je določeno v Kazenskem zakoniku, dopustna omejitev svobode izražanja. Po prvem odstavku 297. člena Kazenskega zakonika je kaznivo javno spodbujanje ali razpihovanje sovraštva, nasilja ali nestrpnosti, ki temelji na narodnostni, rasni, verski ali etični pripadnosti, spolu, barvi kože, poreklu, premoženjskemu stanju, izobrazbi, družbenem položaju, političnem ali drugem prepričanju, invalidnosti, spolni usmerjenosti ali katerikoli drugi osebni okoliščini in je dejanje storjeno na način, ki lahko ogrozi ali moti javni red in mir ali z uporabo grožnje, zmerjanja ali žalitev. Z novelo Kazenskega zakonika KZ-1B je bila leta 2012 v tretjem odstavku 297. člena v okviru zakonskih znakov izrecno vključena tudi objava na spletnih straneh, ki postaja prevladujoče javno komunikacijsko sredstvo in s tem tudi sredstvo za storitev kaznivega dejanja javnega spodbujanja sovraštva, nasilja in nestrpnosti. Z navedenim dopolnilom je bil odpravljen dvom, ali sredstva javnega obveščanja vključujejo tudi spletne strani kot javni del spleta, kar vključuje možnost kaznovanja tudi za urednika(?) oziroma tistega, ki ga je nadomeščal. Od leta 2014 naj povem, da je bilo za to kaznivo dejanje izrečenih 18 obsodilnih sodb. Toliko zaenkrat.</font><br/>
<font size="4">	Hvala za pozornost.</font><br/>
<br/>
<font size="4">	</font><b><font size="4">PREDSEDNICA NATAŠA SUKIČ: </font></b><font size="4">Najlepša hvala.</font><br/>
<font size="4">	Kot rečeno, varuh človekovih pravic se je za danes opravičil, je pa posredoval svoj govor, ki ga bom sedaj prebrala:</font><br/>
<font size="4">	»Spoštovani. Ko sem prejel vabilo na današnjo skupno sejo in si prebral zahtevo za njen sklic, sem ugotovil, da me pravzaprav niti ne preseneča več, kam smo kot družba prišli. Zato bom takoj na začetku kar najbolj jasen. Neonacizem ni</font><br/>
<br/>
<b><font size="4">3. TRAK: (NM) – 14.10</font></b><br/>
<br/>
<b><font size="4">	</font></b><font size="4">(nadaljevanje) in tudi nikoli in nikdar ne bi smel biti v slovenskem javnem interesu, nacizem ali pa katerikoli drug totalitarizem. Biti bi moralo vendarle vsakomur jasno, da kaj takega pač ne more biti del naše narodne samobitnosti, ki smo si jo Slovenci, kot navaja preambule naše Ustave, izoblikovali v večstoletnem boju za narodno osvoboditev. Javno označevanje Hitlerja za heroja je početje, ki je enostavno nesprejemljivo. Verjamem, da si ne dovolim preveč, če rečem, da se vsi tukaj danes s tem lahko strinjamo, moram pa obenem tudi spomniti, da ta in tej podobne izjave zadnjega časa niso nastale kar naenkrat, pa tudi ne kar v nekakšnem vakuumu. Sam jih vidim bolj kot produkte zdaj že dalj časa zaskrbljujočega javnega diskurza. Da ima na to velik vpliv zlasti politika, se nedvomno zavedate. In ne glede na to, koliko je ob posameznih priložnosti ta vpliv politike videti odkrit in direkten, spet drugič pa bolj prikrit in posreden, si želim, da se v nobenem primeru pri tem ne bi tako zlahka pozabljalo, kot se vse prevečkrat zdi, da se celo namenoma pozablja, kakšno družbeno odgovornost to nosi s sabo. Vse težje se je prepričevati, da to ni več zgolj kratkoročna politična računica. Vsi moji predhodniki in sam smo kot institucija varuha že v preteklosti obsodili na primer tvitanje o streljanju beguncev, ki bi se meji približali na manj kot 500 metrov, ali pa grafite o klanju Kristjanov in podobno. Tudi sam sem po nastopu mandata kot varuh človekovih pravic že večkrat opozoril na nesprejemljivo raven javnega diskurza. Nedvoumno sem javno na primer obsodil pozive k smrti prvega med ministri in njegovega premierja »ubij Janšo, smrt Janšizmu in smrt Janši« na tako imenovanem shodu proti koaliciji sovraštva in pri tem povedal, da so pozivi k linču ali ubijanju za demokratično družbo in človeštvo nesprejemljivi ter da na takšen diskurz ne smemo nikdar pristati in se nanj navaditi. Ali pa na primer v obdobju, ko je bilo v nekaterih medijih mogoče zaslediti vse več stališč, ki so napeljevala k očiščenju družbe ali naroda, kot na primer zapis v Demokraciji, da bo bog ustavil virus, ki bo najnaprednejšo belo raso rešil pred uničenjem. Sem javno opozarjal, da ima svoboda izražanja meje tam, kjer pretirano poseže v pravice drugih, posamezniki pa, da morajo biti odgovorni za svoje besede, uredniki pa, da takšnim vsebinam odrečejo prostor, in še veliko bi lahko našteval. Pa vendar, kako naj bi še verjel, da bo še tako dobro obrazložena kritika tovrstnih izjav kogarkoli v resnici spreobrnila, ko pa se moramo danes zbrati tu razpravljajoč v parlamentu o javnem interesu neonacizma. Zato bom ob tej priložnosti sklenil tako, da ponovim, da nosilci javnih funkcij s svojim vedenjem dajemo legitimnost določenim oblikam izražanja in vedenja. Apeliram, pravzaprav prosim torej k skrbni izbiri besed prostih nestrpnosti zaradi narodnosti, rase, vere, pa tudi političnega prepričanja oziroma katerekoli druge osebne okoliščine. V tej družbi moramo enostavno znova ozavestiti, da bodo posledice naših besed in dejanj nemalokrat lahko bistveno večje kot pa kratkoročni navidezni uspehi, ki nam jih prinese tak diskurz.«</font><br/>
<font size="4">	Toliko, to nam sporoča torej varuh človekovih pravic. Sedaj pa k besedi vabim Jašo Jenulla, predstavnika aktiva delavk in delavcev v kulturi. Izvolite. / oglašanje iz dvorane/ Postopkovno? Ja, kolegica.</font><br/>
<br/>
<font size="4">	</font><b><font size="4">ALENKA JERAJ (PS SDS): </font></b><font size="4">Gospa predsedujoča, jaz bi ponovno apelirala, da nam pojasnite, v kakšnem svojstvu je gospod Jenull tukaj. Vi ste rekli, da predstavlja aktiv delavk in delavcev v kulturi. Mene zanima, a je to društvo, zavod ali kaj je to, kdo ga je pooblastil, ker nikjer ne piše, da je on kakšen predsednik ali kaj podobnega, da ga je pooblastil, imajo ne vem glavni odbor, ne vem, po statutu katerem delajo, kakšno ureditev imajo. Namreč gospod Jenull tedensko krši zakone te države, ko prireja </font><br/>
<br/>
<b><font size="4">4. TRAK: (NM) – 14.15</font></b><br/>
<br/>
<b><font size="4">	</font></b><font size="4">(nadaljevanje) proteste, ki jih ne prijavi, moral pa bi jih, po zakonu jih je dolžan prijaviti na…</font><br/>
<br/>
<font size="4">	</font><b><font size="4">PREDSEDNICA NATAŠA SUKIČ: </font></b><font size="4">Spoštovana kolegica, to ni tema današnje seje.</font><br/>
<br/>
<font size="4">	</font><b><font size="4">ALENKA JERAJ (PS SDS): </font></b><font size="4">Seveda je, seveda je.</font><br/>
<br/>
<font size="4">	</font><b><font size="4">PREDSEDNICA NATAŠA SUKIČ: </font></b><font size="4">To je tema vzporedne seje, ki poteka na Odboru za notranje zadeve in za pravosodje. Mi pa danes tukaj govorimo o konkretnem primeru vpisa v register neke nevladne organizacije…</font><br/>
<br/>
<font size="4">	</font><b><font size="4">ALENKA JERAJ (PS SDS): </font></b><font size="4">No, saj jaz sprašujem, kje…</font><br/>
<br/>
<font size="4">	</font><b><font size="4">PREDSEDNICA NATAŠA SUKIČ: </font></b><font size="4">… ki izrazito koketira z neonacizmom. Tako da kolegica, izrekam vam opomin. To, kar zdajle počnete…</font><br/>
<br/>
<font size="4">	</font><b><font size="4">ALENKA JERAJ (PS SDS): </font></b><font size="4">Prosim, da mi poveste, v kateri razvid je vpisan aktiv…</font><br/>
<br/>
<font size="4">	</font><b><font size="4">PREDSEDNICA NATAŠA SUKIČ: </font></b><font size="4">… je zloraba postopkovnega predloga. Zelo jasno piše…</font><br/>
<br/>
<font size="4">	</font><b><font size="4">ALENKA JERAJ (PS SDS): </font></b><font size="4">… aktiv. In poleg tega ste ravnokar prebrala mnenje oziroma pismo varuha človekovih pravic, ki je govoril…</font><br/>
<br/>
<font size="4">	</font><b><font size="4">PREDSEDNICA NATAŠA SUKIČ: </font></b><font size="4">Spoštovana, izrekam vam opomin…</font><br/>
<br/>
<font size="4">	</font><b><font size="4">ALENKA JERAJ (PS SDS): </font></b><font size="4">… točno o teh zadevah, ki se dogajajo na protestih, ki jih organizira gospod Jenull.</font><br/>
<br/>
<font size="4">	</font><b><font size="4">PREDSEDNICA NATAŠA SUKIČ: </font></b><font size="4">Izrekam vam opomin. Ne bova zdaj polemizirale. Nimate razprave. Rekli ste postopkovno in ste seveda zlorabili postopkovno.</font><br/>
<br/>
<font size="4">	</font><b><font size="4">ALENKA JERAJ (PS SDS): </font></b><font size="4">No, postopkovno je to ja, zakaj je povabljen na tako sejo.</font><br/>
<br/>
<font size="4">	</font><b><font size="4">PREDSEDNICA NATAŠA SUKIČ: </font></b><font size="4">Jaz vam… Jaz vse, kar vem, piše, da je predstavnik aktiva delavk in delavcev v kulturi. In to mislim, da zadošča. Lahko pa vam kolegica Violeta Tomić, ker je pač predsedujoča na Odboru za kulturo, pojasni, ker vemo, da imamo danes skupen odbor tukaj, kajne? Tako da so vabljeni tako s strani Komisije za peticije kot s strani Odbora za kulturo.</font><br/>
<font size="4">	Izvoli, Violeta.</font><br/>
<br/>
<font size="4">	</font><b><font size="4">PREDSEDNICA VIOLETA TOMIĆ: </font></b><font size="4">Ja, hvala.</font><br/>
<font size="4">	Pred sabo imam dopis Petje Grafenauer, ki je predsednica aktiva društva delavcev v kulturi, kjer pooblašča Jašo Jenulla, da sodeluje pri nadaljevanju te seje, tako kot je bil poklican prvič. Ni na nas ali pa na vas, da sodite, kdo v imenu kulturnikov lahko govori, ampak ga pošilja organizacija. Tako da prosim, da smo to zaenkrat razčistili in da gremo naprej.</font><br/>
<br/>
<font size="4">	</font><b><font size="4">ALENKA JERAJ (PS SDS): </font></b><font size="4">No, jaz vas samo obveščam, da pri tem ne bomo sodelovali. Bomo zapustili prostor, ker ocenjujemo, da nekdo, ki tedensko krši zakon…</font><br/>
<br/>
<font size="4">	</font><b><font size="4">PREDSEDNICA NATAŠA SUKIČ: </font></b><font size="4">Spoštovana, kdo vam je dal besedo? Najprej, najprej, da razčistiva…</font><br/>
<br/>
<font size="4">	</font><b><font size="4">ALENKA JERAJ (PS SDS): </font></b><font size="4">… ki tedensko krši zakone in na teh shodih neprijavljenih…</font><br/>
<br/>
<font size="4">	</font><b><font size="4">PREDSEDNICA NATAŠA SUKIČ: </font></b><font size="4">Spoštovana, ne jemljite si besede mimo procedure. A vam je kdo dal besedo?</font><br/>
<br/>
<font size="4">	</font><b><font size="4">ALENKA JERAJ (PS SDS): </font></b><font size="4">… grozi s smrtjo in tako naprej.</font><br/>
<br/>
<font size="4">	</font><b><font size="4">PREDSEDNICA NATAŠA SUKIČ: </font></b><font size="4">Ste se prijavila k besedi?</font><br/>
<br/>
<font size="4">	</font><b><font size="4">ALENKA JERAJ (PS SDS): </font></b><font size="4">In pri tem ne bomo…</font><br/>
<br/>
<font size="4">	</font><b><font size="4">PREDSEDNICA NATAŠA SUKIČ: </font></b><font size="4">Ste se prijavila? Torej boste obstruirali. Izvolite, nasvidenje.</font><br/>
<font size="4">	Gospod Jaša Jenull, beseda je vaša.</font><br/>
<br/>
<font size="4">	</font><b><font size="4">JAŠA JENULL: </font></b><font size="4">Ja, hvala za besedo. </font><br/>
<font size="4">En pozdrav poslankam in poslancem, ki niso pripravljeni poslušat vsebinskih argumentov, zakaj to društvo nikakor ne more biti v javnem interesu. Vesel sem, da je tukaj z nami zaenkrat še vedno tudi minister za kulturo tokrat. In sicer v imenu Aktiva delavk in delavcev v kulturi bi izpostavili 4 ključne točke, in sicer 1. točka je to, da je status društva v javnem interesu to društvo dobilo zaradi očitnih političnih povezav, ne pa zaradi kakršnegakoli omembe vrednega doprinosa na področju kulture. 2. točka, da je edini javni predstavnik tega društva, ki, kot vsi vemo, smatra, da je Hitler heroj, in je trenutno v zaporu zaradi nasilništva. Da pa to nikakor niso edini pokazatelji tega, kakšna so prava stališča tega društva, in to je razvidno predvsem tudi iz publikacij tega društva, ki jih imam tukaj s sabo. 3. točka je to, da seveda bi morali vsi poslanci in poslanke zagovarjati oziroma zastopati 63. člen Ustave Republike Slovenije, ki seveda prepoveduje kakršnokoli spodbujanje k sovraštvu in nestrpnosti. In v 4. točki bi pričakovali seveda, očitno se to ne bo zgodilo, da bi dejansko poslanke in poslanci zaščitili Ustavo Republike Slovenije in pokazali, da tovrstnemu diskurzu ni prostora v Sloveniji. </font><br/>
<font size="4">Pa, če gremo od začetka, Društvo za promocijo tradicionalnih vrednot ni v svojih 2 letih obstoja pridobilo niti enega samega evra za izvajanje svojih vsebin in programov. Njihovo delovanje ni pritegnilo ene same kulturne kritike, ene same recenzije, ene same nagrade ali vsaj ene medijske objave o njihovih dosežkih na področju kulture. Torej že iz tega lahko sklepamo, da kakršnikoli prijavi za društvo v javnem interesu očitno manjkajo neki ključni kriteriji, na podlagi katerih bi lahko sploh ministrstvo presodilo, če to društvo dejansko deluje v javnem interesu. Edina 2 dosežka omembe vredna tega društva sta, ki ju društvo samo navaja, sta ti 2 knjigi, Evropa narodov in pa Manifest za domovino. Na naslovnicah obeh teh 2 knjig lahko jasno vidite znak identitarnega gibanja, to je gibanje, ki je</font><br/>
<br/>
<b><font size="4">5. TRAK: (NM) – 14.20</font></b><br/>
<br/>
<b><font size="4">	</font></b><font size="4">(nadaljevanje) prepovedano tako v Franciji, kot v Nemčiji razglašeno za ekstremno desničarsko gibanje, v nasprotju z demokratično ustavo. Ta znak je na naslovnici in pa tudi na vseh straneh noter v teh knjigah, v teh publikacijah. In zdaj, kaj je vsebina tega društva, kaj so te vrednote, ki jih to društvo zagovarja? Če začnemo pri uvodu te knjige, citiramo Manifest za domovino: »V tem gibanju gre za resnično bratstvo, ki zvesto sledi prepovedanim vzorom in svojega ponosa ne nosi naprodaj.« To je v uvodu. Zdaj, kdo so ti prepovedani vzori, ki jim to bratstvo sledi, mislim, da odgovarja kar Urban Purgar sam s svojimi tviti. Na ta ponos, ki se omenja, pa je znana seveda slogan belega ponosa »white pride«, ki je tudi eden izmed značilnih sloganov ekstremno desničarskih in nacionalističnih neonacističnih gibanj. Zdaj, če prisluhnemo par direktnim citatom iz teh 2 knjig, lahko beremo na strani 64 izjavo: »Raznolikost bo ubila demokracijo.« Na strani 86: »Dovolj prodajanja laži in pametovanja o strpnosti in spoštovanju.« Na strani 97: »Kulturni marksizem je naš glavni sovražnik, je izvor vsega zla.« Na strani 98 bolj podrobno razložijo, za kaj gre pri kulturnem marksizmu: »Feminizem, multikulturalizem, neoprogresivnost in dekonstruktivizem spadajo pod okrilje pojma, ki mu pravimo kulturni marksizem.« Skratka, dobesedno je v tej knjigi navedeno, da sta multikulturalizem in feminizem izvor vsega zla. To je citat. Potem pridemo na strani 123 Manifesta za domovino, do ene zelo pomenljive izjave, in sicer citiram: »Potrebna bo upornost do te mere, da je ne bo več mogoče ignorirati. Namesto praznih besed potrebujemo dejanja, ki bodo poslala jasno sporočilo politični eliti.« Tako jasno sporočilo politični eliti je poslal recimo Anders Breivik, ko je ubil 77 večinoma mladoletnih Norvežanov leta 2011, in v njegovem manifestu prav tako kot v Manifestu za domovino je bil kulturni marksizem naveden kot največje zlo v evropski družbi. In na tej točki se lahko še spomnimo, da je član, trenutno član nadzornega odbora podmladka SDS, poslancev, ki jih seveda ni tukaj, potem tvital nekaj časa kasneje: »Breivik, we need you,« »Breivik, potrebujemo te.« In po nekem naključju je ravno ta isti Klemen Traven 22. julija letos skupaj s predsednikom Društva za promocijo tradicionalnih vrednot, takrat Urbanom Purgarjem sekal rdeče zvezde na kvazi-športnem tekmovanju, ki ga je prenašal medijski kanal SDS, organiziral ga je pa Jože Biščak, direktor založbe Nova obzorja, ki je izdala obe te 2 publikaciji. Kaj si avtorji teh 2 besedil in člani društva mislijo o Evropski uniji, je razvidno iz izjave: »Nedemokratični projekti, kot je današnja Evropska unija, ne spadajo nikamor drugam kot na smetišče zgodovine.« Najbolj odločni in eksplicitni pa so seveda v svojem odnosu avtorji do Islama, migrantov in vseh oseb muslimanske veroizpovedi. Tako lahko preberemo izjave, kot: »Tako imenovani migranti režejo glave, posiljujejo mladoletne otroke vseh spolov, koljejo po ulicah in še bolj bodo to delali.« Ali pa recimo: »Evropskost pomeni zanikanje Islama,« na 83. strani. Nadalje: »Mir je možen samo med Muslimani, nikoli med Muslimani in nemuslimani.« Na strani 94: »Mi smo potomci krščanskih vitezov, mi stojimo združeni v obrambi naše kulture in krvi, vedoč da njihov bojevniški duh še vedno živi v globinah naših duš.« Tukaj tudi na naslovnici taka zelo nazorna slika križarskega viteza z mečem. In na koncu recimo zaključuje tale Evropa narodov z: »Mi smo nova evropska rekonkvista. Od upora do rekonkviste, od rekonkviste do zmage, mi smo generacija identitete.« To je</font><br/>
<br/>
<b><font size="4">6. TRAK: (NM) – 14.25</font></b><br/>
<br/>
<b><font size="4">	</font></b><font size="4">(nadaljevanje) zaključni odstavek v tej knjigi. In zdaj še enkrat generacija identitete, kaj je generacija identitete. Je bila 11. julija 2019, ki jo je nemški urad za zaščito ustave to gibanje razglasil za ekstremistično desničarsko gibanje v nasprotju z demokratično ustavo. V Franciji je bila 3. marca letos identitarno gibanje prepovedano zaradi svojega protiustavnega in sovražnega delovanja, identitarno gibanje, ki ima svoj logo na edinih dveh izdelkih tega društva. In dejstva so povsem jasna. 63. člen Ustave Republike Slovenije pravi, protiustavno je vsakršno spodbujanje k narodni, rasni, verski ali drugi neenakopravnosti ter razpihovanje narodnega, rasnega, verskega ali drugega sovraštva in nestrpnosti. Protiustavno je vsakršno spodbujanje k nasilju in vojni. In ostaja samo enostavno vprašanje, ki pa mislim, da je bilo že odgovorjeno tukaj danes na tem odboru, namreč ali bodo poslanke in poslanci dejansko zaščitili Ustavo, zaščitili 63. člen Ustave in preprečili in pokazali, da tako, tovrstno izražanje, tovrstna stališča, tovrstne vrednote nikakor ne morejo biti v javnem interesu, nikakor ne morejo biti niti program nekega uradno prepoznanega društva. Skratka, očitno so poslanke in poslanci tukaj v tem parlamentu, ki se jim to zdijo dejansko ideje, ki so v javnem interesu in so se postavile danes na stran neonacizma in ekstremističnih desničarskih gibanj. Ljudje, prebivalci in prebivalke pa si bomo to odločitev seveda zapomnili.</font><br/>
<br/>
<font size="4">	</font><b><font size="4">PREDSEDNICA NATAŠA SUKIČ: </font></b><font size="4">Hvala lepa za vaše mnenje.</font><br/>
<font size="4">	Sedaj pa odpiram razpravo članic in članov Komisije za peticije in Odbora za kulturo k tej točki dnevnega reda. Že prejšnjič so se k razpravi prijavili štirje in naj jih navedem po vrsti: Primož Siter, mag. Marko Koprivc, Lidija Divjak Mirnik in pa Violeta Tomić. Pozneje bomo pa pobirali nadaljnje prijave in mislim, da se je poslanec Bandelli tudi prijavil k besedi. </font><br/>
<font size="4">Tako da Primož Siter, izvoli. Samo še moment. Kolegica Violeta Tomić ima še nekaj za povedati.</font><br/>
<br/>
<b><font size="4">PREDSEDNICA VIOLETA TOMIĆ: </font></b><font size="4">Poslanka Tina Heferle je pooblaščena namesto Aljaža Kovačiča iz kvote Liste Marjana Šarca.</font><br/>
<font size="4">Hvala.</font><br/>
<br/>
<b><font size="4">PRIMOŽ SITER (PS Levica): </font></b><font size="4">Hvala lepa za besedo, spoštovana predsednica.</font><br/>
<font size="4">Kolegice in kolegi, poslanke in poslanci, minister, predstavniki ministrstev, dober dan!</font><br/>
<font size="4">Začel bom, kjer je moj predhodnik končal, z besedami torej o ekstremni desnici oziroma skrajni desnici, o skrajno desnih skupinah. Zdaj jaz bi najprej opozoril, da v bistvu, kar imamo danes na pladnju, ni skrajna desnica, ni desnica. Desnica je ena politična ideja, ki zagovarja, bog pomagaj, neko organizacijo, hierarhično organizacijo, družbeno organizacijo, družbo dveh razredov, bolj konservativnih nazorov, privatizacije in tako naprej vsega, kar smo vajeni z one strani tribune. Ampak v nekem demokratičnem okolju sorazmerno legitimna politična ideja, s katero se da pogovarjat, se strinjat ali ne strinjat, iskat skupne imenovalce, ampak v vsem njenem nesmislu nekako da preživeti, dolgoročno ne, ampak okej, se da pa morebiti v nekih normalnih okoliščinah z njo diskutirat. Torej, o čemer danes govorimo, ni skrajna desnica, ni neka politična ideja. Gre za ekstremno gibanje, ki ima svojo korenino, svoje bistvo in jedro v ideji nacizma in fašizma. Tukaj imamo, pred sabo imamo ljudi, ki dejansko brezsramno zanikajo holokavst, govorijo, se obnašajo in počnejo stvari, ki jih počnejo neonacisti po vsem svetu. Zanikajo holokavst, zanikajo 6 milijonov plus smrtnih žrtev. In seveda pod pretvezo domoljubja, ki pa to ni. To ni ljubezen do domovine, to je sovraštvo do vsega </font><br/>
<br/>
<b><font size="4">7. TRAK: (NM) – 14.30</font></b><br/>
<br/>
<b><font size="4">	</font></b><font size="4">(nadaljevanje) in vseh, ki niso moj lastni kvadratni centimeter na tem planetu, do vseh, ki drugače govorijo, do vseh, ki drugače zgledajo, ki drugače verujejo, ki drugače razmišljajo, zraven pa v paket vržejo še nekaj, kot smo videli, pravljice o tem, da so, ne vem, potomci vitezov. Zato namen seje in sklepe, ki jih odbora komisija in odbor predlagata, podpiram. V delovanje tega konkretnega društva za promocijo neonacizma je treba vpogledat. In to društvo je treba likvidirat, izpisat iz registrov, jim odreči status, možnost proračunskega financiranja. In skratka, tukaj ni nobene debate in to je treba zelo hitro narediti. Ampak bojim pa se, da je problem bistveno širši, da če hočemo razumeti delo tega društva, ki jaz, ne vem, po eni taki pavšalni oceni predvidevam, da, ne vem, obsega enih par fantov entuziastov, ampak če hočemo razumeti delo tega društva, duh tega društva, moramo razumeti širši kontekst, širše družbene okoliščine, v katerih je nastalo. In zdaj poskusim razložit. Imamo, se pravi, to skupino fantov, ki so uradno domoljubi, v resnici pa neonacisti, v resnici gre za društvo za promoviranje fašističnih idej. Fantje, videli smo tisti, ki smo se udeležili kakšnih anti-proslav, ki smo se udeležili kakšnih protestov in smo te ljudi, oblečene v rumene jopiče, videli, smo videli tatuje kljukastih križev, videli smo pozdrave s stegnjenimi desnicami, videli smo, kako se na javnih forumih izrekajo v podporo lika in dela Adolfa Hitlerja. To so vse pač izmerljiva dejstva. Ampak roko na srce, kdor ve, kako te skupine, te ekipe delujejo in v tem vas toplo vabim, da preverite delo izvrstnega raziskovalnega novinarja Erika Valenčiča, kdor ima vsaj malo vpogleda v delo, zgodovino teh skupin, ve, da, roko na srce, so to zelo preprosti fantje. Tako so fantje, ki, iskreno povedano, jaz mislim, da niso sposobni realizirat ene konkretne nevladne organizacije in jo peljat, ustanovit, nabrat ljudi, spisat program, delat projekt, se prijavljat na razpise za financiranje. Tako čez oko odmerjam, da gre za zelo preprosto ekipo. Organizacija, pravne formalnosti pa terjajo nekaj intelektualnega napora. Zato seveda v organizaciji tega širšega državnega fašizma potrebujejo malo večje, malo bolj opravilno sposobne fante. Zdaj pa, se pravi fante, ki imajo več denarja, z več socialnega, širšim socialnim krogom, z več vpliva, več motiva, da iz neonacizma naredijo neko državno politiko. Tukaj pa pridejo potem močnejši fantje. Tukaj pa potem pride Vlada Republike Slovenije pod vodstvom Janeza Janše in reče, okej fantje, vi bodite mišice, mi bomo pa glava. In imamo zdaj neonacistično skupino, ki je bistveno širša, ki ima mišice, ki zna stopit na protest in težit policistom in protestnikom in tako naprej, in imamo močnejše fante, ki znajo zagotovit financiranje, znajo zagotovit, opa, morda zaposlitve, na katerih fašist dobi službo samo zato, ker je fašist, ki znajo izčrpat kredibilno komuniciranje, s tem da finančno osiromašijo tiskovno agencijo, namesto tega postavijo nekaj, za kar ti fantje sami rečejo, da je fašistična, propagandistična agencija, poznajo postavit na vrh policije svojega človeka, na vrh vojske, na vrh Sove, na vrh NPU in tako naprej, znajo celo kaznovat policiste, ki se na to mišico neonacističnega gibanja spravljajo popolnoma zakonito. In zdaj imamo eno celo tako »band of brothers« v političnem </font><br/>
<br/>
<b><font size="4">8. TRAK: (NM) – 14.35</font></b><br/>
<br/>
<b><font size="4">	</font></b><font size="4">(nadaljevanje) in družbenem neonacističnem gibanju, ki z eno tako potezo, torej legitimacije v vpis registra organizacij v javnem interesu, totalno legitimira fašizem in nacizem. Gre pa, če se vrnem k ugotovitvam Erika Valenčiča in kar je v bistvu, pri čemer citira Sovo, gre za fante, ki so povezani v skupine »blood and honour«, znana neonacistična ekipa, pa narodni blok, skupaj organizirana v rumene jopiče. In glede na to, da gre, se pravi, za preprosto ekipo ljudi z mišico, dejstvo ostaja dejstvo, zoper se opiram na pisanja in besede Erika Valenčiča, ne gre za neonaciste, ki so se organizirali v neke rumene jopiče ali pa v neko društvo, gre za neonaciste, ki so bili organizirani v rumene jopiče, pa v neko društvo. In ugotovitve so jasne, vse vezi so spisane in dane javnosti. Imamo ljudi, zdaj bom serviral z imeni in priimki iz teh skupin »blood and honour« in narodni blok, Žan Žalec, Žiga Bauer, šefi in vodje teh skupin, ki se po nekem čudežnem naključju vedno znajdejo na fotografijah z Žanom Mahničem na tej poroki, pa na onem pikniku in tako naprej. Eden mišica, drugi pa možgani. In zdaj pač povezava je jasna, povezava pač ne preseneča v bistvu nikogar, tudi če pavšalno pogledamo politike in retoriko enega in drugega naslova neonacističnih skupin in SDS. In zato se jaz sam ne čudim, da je Ministrstvo za kulturo, na vrhu katere sedi gospod Vasko Simoniti, iz vrst te iste stranke, ki flirta z neonacisti, podelilo status neonacističnemu gibanju še hitreje, kot je status enemu protestniku, recimo Zlatku odvzelo. In stvar je seveda nevarna. Jaz se bojim, da smo danes odprli eno skrinjico, kjer smo se dotaknili pri enem društvu samo enega majhnega puzla, da je problem bistveno širši, da je slika širša, da bi bilo treba status organizacije v javnem interesu odvzet še kakšni organizaciji. In to je zares nevarno danes za celotno družbo, spoštovane kolegice in kolegi. Zakaj je treba urgirat, odvzem status temu društvu, to tako ali tako, in vzet pod drobnogled vse organizacije politične, družbene, kakršnekoli, ki s to srenjo sodelujejo. Zakaj ne smemo tolerirat in počakat, da mine, pa mogoče se bo pa, ne vem, umirilo? Zakaj ne smemo biti tiho? Klima, okolje, ki ga vlada s svojim komuniciranjem, s svojo politiko ustvarja, je klima sovraštva, to je to. To je modus operandi te vlade. Je normalizacija sovraštva, predpogoj za kakršnokoli komuniciranje, katerokoli akcijo vlade v komuniciranju, je najprej sovraštvo. Vsak, ki je drugačen, vsak, ki se ne strinja z nami, ga poskušamo najprej diskreditirat, ga sploh ne poskušamo slišat, ne poskušamo ga razumet, najprej sovražimo, najprej pribijemo na križ, najprej diskreditiramo in skozi to sovraštvo pa mi zdaj v družbi iščemo tovariše, to svojo koalicijo, koalicijo sovraštva. In na takšen način se je vlada v najširšem kontekstu svojega neonacističnega pohoda spravila iskat tovariše v sovraštvu, ko je sama sovražila nevladnike - mislim, da smo danes videli en tak izjemen primer napada na neko nevladno organizacijo iz principa, preden je nevladna organizacija odprla usta – na novinarje, na kulturnike, na umetnike, na akademike, na naravovarstvenike, na okoljevarstvenike, na študente, na dijake, na protestnike tisočkrat, na parlamentarno opozicijo, na LGBT skupnost, na tiste, ki aktualna stvar iz sosednjega odbora, ki zagovarjajo ustavno pravico do prekinitve nosečnosti, kar je absurdno </font><br/>
<br/>
<b><font size="4">9. TRAK: (NM) – 14.40</font></b><br/>
<br/>
<b><font size="4">	</font></b><font size="4">(nadaljevanje) v 21. stoletju, pa na nosečnice, na muslimane, na zaposlene v domovih za starejše, dolg seznam imam, celo na epidemiologe, na druge znanstvenike, na starše otrok, na šolnike, na sindikaliste, na taksiste, na policiste, na pravnike, na sodnike, na tožilce, na ženske, na nekatolike, na antifašiste, na gasilce, na koncu na otroke. A grem še naprej s seznamom? Tako, a še sploh kdo ostane, ki ga ta vlada v Republiki Sloveniji, ki bi jo morala voditi z razumevanjem, ne sovraži? Na koncu najbrž ostane samo človek s člansko izkaznico SDS. In to je ta politika sovraštva, vseprežemajoča politika sovraštva. Nič drugega ne prihaja od te vlade kot politika in komuniciranje sovraštva, ki se je na koncu v zgodovini pojavila že nekajkrat, na koncu pa vedno zaključila v fašizmu, v represiji, v zatiranju in v nasilju. V tem kontekstu je bratenje vlade z neko tako odprto neonacistično organizacijo, kot so »blood and honour« in narodni blok in rumeni jopiči in to društvo, ki je samo formalna oblika teh siceršnjih skupin, tako prekleto nevarno zaradi normalizacije neonacizma, normalizacije fašizma, idej, ki so samo 80 let nazaj odnesle milijone ljudi v grob. In v tem cilju seveda skozi normalizacijo sovraštva vlada ne špara niti denarja. Načrtno seveda finančno krepi tudi druge organizacije, tudi druge propagandiste svojega sovraštva, svojega neonacizma, svojega fašizma in iz svojih vrst seveda in zapravlja proračunski denar za strankarske medije, za medije, ki direktno širijo torej sovraštvo. Domen Savič, tudi raziskovalni novinar, mislim, da je tukaj javnosti naredil največjo uslugo in še vedno, ko odpira te nečedne posle med vlado in mediji, ki, pri katerih vlada skozi svoje institucije oglašuje in skrbi za to, da se njihova agenda, sovražna agenda, agenda širi, pa tukaj ni samo Nova24, ki jo imamo vedno na tapeti, čeprav je mogoče zelo, mogoče najbolj plastično kaže dikcijo ali pa nagovor, ki ga ima ta vlada do ljudi, tukaj so še domovina.je, pa iskreni.net, vipavska.eu, slovenskirod.eu in tukaj in neki mali drobceni lokalni mediji, ki jih vlada financira na takšen ali drugačen način in ki vedno pripeljejo, če pogledamo lastniško strukturo, uredniško strukturo, vedno pripeljejo do nekih ljudi, ki so idejno tesno povezani z vlado ali pa celo imajo člansko izkaznico katere od vladnih strank. V širjenju agende, kolegice in kolegi, ki je zapisana v knjigah, ki jih je moj predhodnik prej izpostavil. In kot da v tem času, v tem kriznem času, kot da bi imeli denarja v državnem proračunu na pretek, kot da ne bi imeli milijardne proračunske luknje, kot da ne bi imeli idej, kako na konkreten državotvoren, socialen, javnozdravstveni način zapravit torej proračunski denar, lahko vidimo, da vlada finančno podpira ne samo domače neonacistične skupine, ne samo te neke medije, ki širijo sovraštvo, ampak tudi tuje neonacistične strani, spletne strani. Jaz sem, bral sem poročilo oziroma nek prispevek Domna Saviča in izpostavil je teh nekaj strani, ki sem jih jaz zdaj tako informativno šel pregledat, ker jih sam ne poznam. Ena recimo Breitbart, v kateri je zgodba z naslovnice par dni stara, kako je ameriška političarka Alexandria Ocasio-Cortez, ki je tako nek novi obraz ameriške leve politike, kako se dere in kako je baba histerična. A vam je to znano slučajno od kje? Ali pa kako Daily Caller, ki poziva ameriško administracijo, da kaznuje policiste, ker so varovali </font><br/>
<br/>
<b><font size="4">10. TRAK: (NM) – 14.45</font></b><br/>
<br/>
<b><font size="4">	</font></b><font size="4">(nadaljevanje) Capitol, ko se je januarja zgodil tisti napad. A vam je tudi to od kje znano, kolegice in kolegi? In potem… In pazite, proračunski denar, naš proračunski denar, ki gre v sponzoriranje teh nekih ameriških mednarodnih neonacističnih strani. Vse seveda tako v duhu enega počasnega kuhanja žabe in torej normalizacije sovraštva in te dikcije narativa sovraštva, kot je to, ta desna politika storila z demonizacijo migrantov, kar naenkrat niso bili več begunci, so bili kar migranti in vsak drugi je že posilil nekoga, pa ne vem kaj, kot to počnejo sprejemniki socialne pomoči in tako naprej in tako naprej. Samo zato, da odvračajo pozornost od nečednosti, ki jih v bistvu sami počnejo. Tako da jaz seveda obsojam obstoj tega društva. V zaključku menim, da so sklepi primerni in jih bom podprl. Poudarim pa v zaključku še enkrat, da to društvo je simptom družbenega stanja, je posledica normalizacije sovraštva, fašizma, nacizma, ki prihaja iz tamle desne tribune že zadnjih 10, 15 let. In gre dejansko za par fantov, ki jih vlada izkorišča za svoj namen, da opravijo ono stvar, ki si jo sami malo še ne upajo čisto na glas povedati, mislijo pa. So pa fantje seveda dovolj zaslepljeni, da ne vidijo, da v končni fazi jih ima Janša v svojem šahu. Tako da ne samo društvu fašističnih fantov, ki se malo spogledujejo z viteško tradicijo, pa kličejo po Breiviku in salutirajo Hitlerju in ki mogoče sami niti društva niso znali ustanovit, kolegice in kolegi, status posebnega pomena je treba odvzeti fašizmu. Status posebnega pomena je treba vzeti v bistvu fašistom v vladi.</font><br/>
<font size="4">	Hvala lepa.</font><br/>
<br/>
<font size="4">	</font><b><font size="4">PREDSEDNICA NATAŠA SUKIČ: </font></b><font size="4">Hvala lepa.</font><br/>
<font size="4">	Sedaj postopkovno, postopkovno, kolega.</font><br/>
<font size="4">	Ja, izvolite.</font><br/>
<br/>
<font size="4">	</font><b><font size="4">MARIJAN POJBIČ (PS SDS): </font></b><font size="4">Hvala, predsednica.</font><br/>
<font size="4">	V imenu Poslanske skupine Slovenske demokratske stranke v Komisiji za peticije, človekove in enake možnosti napovedujem obstrukcijo. Napovedujem obstrukcijo zaradi tega, ker tukaj v parlamentu danes razpravljajo tisti, ki najbolj hujskajo in najbolj škodujejo tej državi in delijo naše državljanke in državljane na naše in vaše. To je sramotno in v taki zgodbi Slovenska demokratska stranka ne bo sodelovala.</font><br/>
<br/>
<font size="4">	</font><b><font size="4">PREDSEDNICA NATAŠA SUKIČ: </font></b><font size="4">Hvala lepa, kolega Pojbič.</font><br/>
<font size="4">	Gremo naprej z razpravo. Kolegica, tudi postopkovno?</font><br/>
<font size="4">	Izvolite.</font><br/>
<br/>
<font size="4">	</font><b><font size="4">TADEJA ŠUŠTAR ZALAR (PS NSi): </font></b><font size="4">Tudi v Novi Sloveniji napovedujemo obstrukcijo tako v Odboru za kulturo kot v Komisiji za peticije in človekove pravice zaradi vseh zavajanj, nestrpnosti tako vabljenih kot razpravljavcev.</font><br/>
<font size="4">	Hvala.</font><br/>
<br/>
<font size="4">	</font><b><font size="4">PREDSEDNICA NATAŠA SUKIČ: </font></b><font size="4">Hvala lepa.</font><br/>
<font size="4">	Zdaj, kar se tiče Komisije za peticije, kolikor sem seznanjena, sicer vseh poslancev ta trenutek ni noter, ker sem pa tja pač potekata 2 odbora, ampak zaenkrat mislim, da smo v Komisiji za peticije sklepčni. Tako da lahko nadaljujemo z razpravo. In sicer k besedi vabim kolegico Lidijo Divjak Mirnik.</font><br/>
<font size="4">	Izvoli, Lidija.</font><br/>
<br/>
<font size="4">	</font><b><font size="4">LIDIJA DIVJAK MIRNIK (PS LMŠ): </font></b><font size="4">Hvala lepa za besedo, spoštovana gospa predsednica.</font><br/>
<font size="4">Lep pozdrav, gospod minister, gospod državni sekretar, kolegice, kolegi!</font><br/>
<font size="4">	Zdaj samo za začetek, mene žalosti, da kolegi iz SDS in NSi ne vidijo, kam njihova politika pelje, in so se celo odločili, da obstruirajo sejo, katere naslov je Neonacizem ni v javnem interesu. Zelo zanimivo. Mislim, ta njihova obstrukcija pravzaprav kaže točno na to, da vse to, o čemer danes tukaj govorimo, da je narobe, oni podpirajo, ampak okej, vsaka politična stranka ima svojo agendo, zdaj so se pač razkrili. Pa ne glede na to bom jaz svojo razpravo opravila, ker se mi zdi korektno in pošteno. In sicer takole bom povedala. V LMŠ smo že v začetku avgusta pozvali vlado, tudi ministra za kulturo ter organe pregona, naj po uradni dolžnosti preverijo delovanje Društva za promocijo tradicionalnih vrednot. Ne samo, da simpatiziranje tega bivšega predsednika društva z neofašizmom ogroža naše tradicionalne vrednote, njegova dejanja ogrožajo predvsem demokratične vrednote Republike Slovenije, za katere so mnogi, mnogi dali svoja življenja. In mlahavi odziv, sprenevedanje</font><br/>
<br/>
<b><font size="4">11. TRAK: (NM) – 14.50</font></b><br/>
<br/>
<b><font size="4">	</font></b><font size="4">(nadaljevanje) ministra za kulturo in pa seveda skrivanje za zakonskimi podlagami, da se društvu ta status v javnem interesu ne da odvzeti, mu ni prepričevalo, da izvrši minimalno moralno politično dolžnost in vsaj javno obsodi sprevržno komunikacijo tega uradnega predstavnika tega društva in seveda organe društva pozove, da odstranijo tega spornega predsednika. Ker seveda tega ni bilo, smo potem še na začetku septembra takoj ministru postavili poslansko vprašanje, kjer smo mu postavili konkretna 4 vprašanja. Zdaj odgovora še na to nimamo. Pa bom na kratko povedala, kaj smo pravzaprav tukaj zapisali in kaj smo ministra spraševali. Namreč še do danes je minister molčal, še vedno molči in ni ukrepal ob jasnih indicih, ki sprožajo resne dvome o verodostojnosti delovanja Društva za promocijo tradicionalnih vrednot, ki je za uresničevanje javnega interesa prejelo državna sredstva. Nacizem in fašizem po mnenju LMŠ nista ne v javnem interesu in nista ne tradicionalni slovenski vrednoti, temveč je njuno poveličevanje po vseh grozotah, ki sta jih povzročila, zavržno in pa nesprejemljivo, vsaj za LMŠ. Molk in pa neukrepanje ministra, čigar ministrstvo financira društvo z zdaj že bivšim predsednikom, ki z izjavami konstantno spodbuja nasilje, ki spodkopava tolerantnost do drugače mislečih ter spodkopava temeljne človekove pravice, sta pravzaprav nevarna prav tako, kot je nevarna ta igra tega bivšega predsednika, katerega imena niti ne želim izgovoriti. Odpira se Pandorina skrinjica. Legitimira se pravzaprav obstoj teh skrajnih gibanj, ki kar naenkrat postajajo sprejemljiva, ki kar naenkrat postajajo tudi vsakdanjost v 21. stoletju. In ta, od tega bivšega predsednika njegova neonacistična ideološka stališča so tako v očitanem nasprotju s temeljnimi postulati delovanja društev v javnem interesu in seveda 6. členom Zakona o nevladnih organizacijah, ki navaja, da se upravičenost do statusa presoja tudi na podlagi razvoja demokracije, varstva pred diskriminacijo in tudi varstva človekovih pravic. In kot smo danes že slišali, delo tega društva je, sta 2 knjigi, kjer se poveličuje ekstremno obnašanje, kjer se razpihuje sovraštvo, kjer se razpihuje laži in nestrpnost proti vsakemu in vsem, ki so drugačni. Zato to društvo po mnenju LMŠ seveda ne more po nobenih kriterijih biti v javnem interesu, ne more biti. Minister, tudi zato vas tukaj pozivam, da razkrijete to vlogo in pa da nam preberete te vsebinske obrazložitve te vaše odločitve o podelitvi statusa društva v javnem interesu. Vi ste namreč to vlogo tudi podpisali in jaz vas res vljudno prosim, da nam danes tukaj preberete to vlogo in vašo obrazložitev, ki ste jo podpisali, ker s tem boste ali, ko boste seveda to prebrali in javno razkrili, a, ovrgli vse to, o čemer govorimo, ali pa boste potrdili vse to, o čemer govorimo danes. Jaz srčno upam, da boste zbrali toliko poguma, da nam boste to prebrali, ker nenazadnje, če je društvo financirano z javnim denarjem in deluje v javnem interesu, potem ni enega razloga, zakaj poslanci danes tukaj te vloge in seveda odgovora nanjo ne bi dobili. Zdaj naj vas še samo mogoče spomnim, pa to, </font><br/>
<br/>
<b><font size="4">12. TRAK: (NM) – 14.55</font></b><br/>
<br/>
<b><font size="4">	</font></b><font size="4">(nadaljevanje) o čemer bom zdaj govorila, ni vaša napaka, ker se je zgodilo pred vašim prihodom in je to treba korektno povedat. Namreč to ta isto ministrstvo, ki ga vi sedaj vodite, je pred časom ugotovilo, da Carmina Slovenica ni v javnem interesu. A se spomnite, kdo je Carmina Slovenica? Vam bom prebrala. Carmina Slovenica je vokalna inštitucija iz Maribora, ki pod umetniškim vodstvom Karmine Šilec deluje kot koncertni zbor in vokalno gledališče, mednarodno priznana vokalna inštitucija iz Maribora. O gospe Karmini Šilec verjetno ne rabim razlagati, ker sem prepričana, da jo vsi v tej dvorani poznate, tudi ne rabim verjetno razlagati njenih dosežkov. Ampak to ta isto ministrstvo je pred časom ugotovilo, da Carmina Slovenica ni v javnem interesu. Takrat je bil sicer drug minister in kot sem rekla, to je treba korektno povedati. Ampak ta minister sedanji je pa ugotovil, da pa v javnem interesu so fantje, kot jih je prej imenoval Primož, ki spodbujajo, poveličujejo ekstremna obnašanja, razpihujejo sovraštvo, nestrpnost, laži proti drugačnim, ki celo trdijo, da bo raznolikost ubila demokracijo in da sta multikulturalizem in pa feminizem izvor vsega zla. Zdaj pa razumi, kdor more. In ti ta isti, kot jih imenuje Primož, fantje sami sebe imenujejo, da so neko društvo v nekem javnem interesu in da so društvo, ki spodbujajo neke tradicionalne vrednote v Sloveniji. Saj bi bilo smešno, če bi to brali kot nek strip ne vem kje. Saj bi bilo smešno, če ne bi bilo žalostno in če ne bi toliko in toliko ljudi umrlo zaradi takšnih sprevrženih idej v zgodovini, če ne bi toliko in toliko ljudi trpelo v zgodovini zaradi takšnih idej. Zato je nesprejemljivo, da se to ostro ne obsodi, in zato je za LMŠ nesprejemljivo, da se temu društvu takoj, ampak takoj ne odvzame status društva v javnem interesu. Če smo odkriti, sploh ga nikoli ne bi smelo dobiti. Zato, spoštovani gospod minister, vljudno prosim, da nam to vlogo in odgovor in to odločbo tukaj javno preberete, da se bomo prepričali o tem, kaj vi dejansko smatrate kot društvo v javnem interesu. Na tem mestu bom zaključila, ker še bo verjetno razprava dolga. Bi pa želela še enkrat poudariti, da bomo v LMŠ vse 4 predlagane sklepe seveda tudi podprli.</font><br/>
<font size="4">	Hvala lepa.</font><br/>
<br/>
<font size="4">	</font><b><font size="4">PREDSEDNICA NATAŠA SUKIČ: </font></b><font size="4">Hvala lepa, kolegica Lidija Divjak Mirnik.</font><br/>
<font size="4">	Na vrsti je kolegica Violeta Tomić. Izvoli.</font><br/>
<br/>
<font size="4">	</font><b><font size="4">VIOLETA TOMIĆ (PS Levica): </font></b><font size="4">Najlepša hvala za besedo, predsedujoča.</font><br/>
<font size="4">	Zdaj jaz nisem pričakovala ali pa mogoče celo sem, da bodo poslanci skrajne desnice, ki na žalost sedijo v aktualni slovenski koaliciji, zapustili sejo, ki govori o širjenju sovraštva. Seveda jih pa motijo vsi, ki govorimo proti širjenju sovraštva, in obračajo stvari tako spretno, da bi jih bil vesel sam Goebbels. Pa saj tudi tako je, kajti vemo, kje so se učili, mednarodno so povezani, tudi Steve Bannon, ki je ideolog Trumpov, jih je kar lepo šolal. Dobro vemo, da je najel tam blizu Rima eno graščino in je evropskim skrajnim desničarjem držal predavanja, kako ljudi zmesti, kako jih zmerjati, kako jih bombardirati z lažnimi informacijami. In rezultat je tu. Ljudje so zmedeni, so sovražni, vsak sovraži vsakogar. In situacija je res grozna. Kako neodgovorno je tako ravnanje, </font><br/>
<br/>
<b><font size="4">13. TRAK: (NM) – 15.00</font></b><br/>
<br/>
<b><font size="4">	</font></b><font size="4">(nadaljevanje) pa bo pokazala zgodovina, ki nam bo vsem sodila. In kot ste prej moj kolega rekel, vedno v zgodovini je nacizem poražen, fašizem poražen, kaj ljudem ni jasno. In vidite, da je upor ljudi, da nočemo tega, ampak ne, vas motijo ljudje, vi bi jih zamenjali. Skratka, ne razumem in temeljno vprašanje, o katerem se danes pogovarjamo, je, kako je sploh možno, da imajo v Sloveniji neonacisti društvo v javnem interesu. In potem postane popolnoma jasno, ko vidimo povezave vladajoče stranke SDS s temi tako imenovanimi fanti. Ti fantje so več ali manj, pravijo sebi, generacija identitete. Jaz bi raje rekla izgubljena generacija, kajti nihče od njih, očitno se povezujejo zato, da bi se počutili bolj suverene, bolj pomembne. In ko jim da politika oziroma predsednik vlade ali celo Ministrstvo za kulturo legitimnost, takrat tem ljudem zraste ego. In ni ga hujšega, veste, kot človeka, ki je v sebi nesrečen, nerealiziran, postavit na piedestal in mu dati moč. Takrat imate res dobro orožje v rokah. Gospod Simoniti se smeje in muza popolnoma jasno. Vedno, kadar jaz govorim, on zelo uživa, zato bom govorila še z večjim veseljem, kajti rada vam nudim užitek, minister Simoniti. Skratka, zdaj strokovno komisijo na področju knjige je postavil minister Simoniti kakor tudi vse druge komisije. O tem smo govorili in problematizirali že takrat, ko je to počel. Vendar se mi zdi pomembno in jih vprašajte po zdravju člane strokovne komisije, ki so generaciji identitete podelili status. Pa vprašajte gospoda, komisija ima 3 člane, to so Jonatan Vinkler, Paulina Tanja Korošec Kocmur, Matija Ogrin. Ti trije so se odločili, da je neonacizem v Sloveniji v javnem interesu. Knjiga Manifest za domovino, nimam knjige tako kot Jaša Jenull, kajti nikoli je ne bi hotela niti kupiti, kaj šele brati, vendar je Žan Mahnič s to knjigo tamle nasproti že v prejšnjem mandatu mahal in je izšla pri založbi SDS, Nova obzorja leta 2018. 2018 oni so vam dali knjigo, spoštovani minister, ki sploh ni bila izdana v času, ko so bili društvo. In vi ste to upoštevali. Noro do konca. Evropa narodov 2019 je izšla pri založbi Obzorja SDS. Pri tem sta sodelovala Branko Grims in Zmago Jelinčič zelo plemeniti. Skratka, čudovita družba. In društvo pa je status dobilo za obdobje dveh let, ampak veste, Zakon o nevladnih organizacijah omogoča odvzem statusa, če društvo ne izpolnjuje niti pogojev niti ne opravlja dejavnosti v javnem interesu, ampak to društvo nikoli ni opravljalo nobene dejavnosti v javnem interesu, predvsem pa to s kulturno politiko nima prav nobene veze in Ministrstvo za kulturo bi take ljudi moralo zavrniti takoj. Tako da Aleš Ernecelj se je hvalil, da je ustanovil nov fašistični medij. Kam smo prišli? Zdaj tudi Zakon o društvih, kako so sploh lahko ustanovili društvo, lepo vas prosim, če Zakon o društvih prepoveduje ustanavljanje društev, ki spodbujajo narodno, rasno, versko ali drugo neenakopravnost, nestrpnost ali sovraštvo. Predstavnik Ministrstva za pravosodje vam je ravno tako to povedal. In kaj boste storili pravosodje? Mislim, ta status je treba temu društvu odvzeti. In Društvo za promocijo tradicionalnih vrednot, zdaj pravkar odstopljeni Urban Purgar, ki je odstopljen zato, ker baje je v postopku kazenskem, menda celo zaprt, minister mi je rekel na poslansko vprašanje, da zakaj jim ne bi dal statusa, če pa niso nič narobe naredili. Kakšne vatle pa imate? Kaj je za vas narobe? A nekdo, ki sedi v zaporu, ki je pravnomočno obsojen, nekdo, ki širi sovraštvo in nestrpnost, ni nič narobe naredil? Nekdo, ki piše, glej golazen ste, golazen boste ostali, dokler se vas ne spuca.</font><br/>
<br/>
<b><font size="4">14. TRAK: (NM) – 15.05</font></b><br/>
<br/>
<b><font size="4">	</font></b><font size="4">(nadaljevanje) 90 % punc med 15. in 25. letom podpira najbolj grozljive ideje kulturnega marksizma in svojo izdajo bodo morale plačati. In zdaj gledam ženske, ki so korakale v soboto po nekem zborovanju za življenje. Ma kaj se imajo farji za vtikat v rojevanje, kaj se imajo nune vtikat v to, kdo bo imel otroke. Vemo, kaj so v zgodovini počeli. Koliko trupel se najde po raznih samostanih, otroških trupelc, koliko pedofilije. Pa dajte no. »Hitler je heroj,« a je to kultura, a je to v slovenskem javnem interesu? Pa vi, a smo pozabili, koliko žrtev fašizma in nacizma je bilo v Sloveniji, koliko ljudi je pomrlo v koncentracijskih taboriščih, največ seveda izdanih od domačih izdajalcev. In zdaj oni pozivajo, potrebujemo desno milico, domobrance, če želite, apeliram na vse domoljube, da začnete militantstvo tiho sponzorirati in podpirati. Domobrance bomo spet imeli? Krasno. In to je v javnem interesu sredi Evrope sredi 21. stoletja? Apeliram na vse Kristjane, še posebej na tiste v politiki, da se aktivno upremo LGBT ideologiji in zahtevamo njeno popolno in takojšnjo prepoved. Ma popolno in takojšnjo prepoved je treba dati ljudem, ki širijo to nestrpnost. Kar se tiče spomenikov, sem jasno povedal, kdaj jih bom jaz začel skrunit, poleti in to seveda partizanske spomenike, ne naše. In zdaj smo priča skrunitvi. In kaj bo Hojs, minister za notranje zadeve naredil, ko njegovi biseri skrunijo spomenike talcem, ljudem, ki so padli za svobodo, ljudem, ki so padli za to, da danes tukaj slovensko govorimo. In potomci partizanov, otroci, vnuki podpirate fašizem danes? Pa s čim vas ta Janša hrani? Ne razumem, kako lahko proti vsem svojim prednikom stopiš na stran tistih, ki so bili krvniki naroda. Tega nikoli ne bom razumela, pa bi bilo dobro, da mi kdo kdaj razloži. Skratka, tretji odstavek, 3. člen prvi odstavek, ni dovoljeno ustanoviti društva, katerega namen, cilj ali dejavnost merijo na nasilno spremembo ustavne ureditve, na izvrševanje kaznivih dejanj ali spodbujajo k narodni, rasni, verski ali drugi neenakopravnosti, razpihovanju narodnega, rasnega, verskega ali drugega sovraštva in nestrpnosti oziroma spodbujanje k nasilju ali vojni. Vsi ti poslanci, ki so zapustili razpravno dvorano, podpirajo rušenje ustavne ureditve Republike Slovenije. In ti isti poslanci predstavljajo vladajočo koalicijo. Kam greš Slovenija? Res, kam greš? Tako da absolutno se mi zdi pomembno, da o tem spregovorimo. Na žalost tisti, ki bi najbolj morali slišati, so odšli. A veste, zakaj so odšli? Ker nimajo enega argumenta zagovarjat protiustavno ureditev, sovraštvo, nasilje. S čim bi to zagovarjali? Kdo, o čem bi razpravljali? Seveda v pomanjkanju argumentov malo zmerjaš sklicatelje, malo zmerjaš opozicijo, pa odideš, kakopak. Kaj pa boš govoril? Gledal v oči ljudem in zagovarjal nestrpnost in pozive k umorom? Mislim, da toliko pokvarjenosti pa tudi oni ne premorejo. In zdaj, na katerih silnih knjigah je presojala ta slavna tričlanska prej imenovana strokovna komisija? Nemški obveščevalci so generacijo identitete uvrstili med skrajna gibanja. Marsikje so prepovedani, tukaj jih pa častite. In na to je opozorila tudi Pravna mreža za varstvo demokracije, da enostavno ni dopustno ustanavljati takšna društva. In me res zanima, kakšen program ima to društvo, ki je tako v javnem interesu? Naj ga pokažejo javnosti. In skrunitve spomenikov sem že omenila in se mi zdi to popolnoma</font><br/>
<br/>
<b><font size="4">15. TRAK: (NM) – 15.10</font></b><br/>
<br/>
<b><font size="4">	</font></b><font size="4">(nadaljevanje) nedopustno. Zdaj pa kot izhodišče lahko povem tudi, da je Sova v letošnjem tajnem poročilu o delu in finančnem poslovanju ocenila, da sta se neonacistični skupini Narodni blok in »Blood and honour« Slovenija lani organizirali v tako imenovane rumene jopiče kot protiutež protivladnim protestom. Skratka, nista se spontano organizirali, ampak ste jih organizirali kot orodje. In ti ubogi fantje, pa bom rekla ubogi, ker se mi smilijo, mislijo, da so pomembni, ker jim politika in vlada daje neko težo, celo denar, ampak veste, javnost mora zvedeti, kaj vi financirate in kam to Slovenijo sploh pelje. Da ne govorimo o uradnih spletnih mestih SDS, da ne govorimo o vaših medijih, ki jih je cel kup, ki izključno ne počnejo drugega, kot samo širijo sovraštvo, sovraštvo, sovraštvo. Kje so zdaj begunci? Nobenega ni, ne rabite jih. Zdaj imate oblast, ampak vedno boste našli enega sovražnika, proti kateremu boste šinfali in ki bodo ljudje zmedeni in sovražili vsak vsakega. Dosegli ste kaj? Nekaj, kar se je meni zdelo neverjetno iz zgodovine 80 let nazaj. Družine se kregajo. Starši več se ne pogovarjajo z otroci, ne pogovarjajo se med sabo bratje in sestre. SDS, če nisi za SDS, nisi nihče. Veste, ta ideologija je zelo nevarna. Ta enopartijski sistem ni tisto, za kar smo se borili in za kar smo se opredelili ob osamosvojitvi. Je pa pokojni Kramberger lepo rekel, bojte se komunistov, ki bodo postali veliki antikomunisti, ubogi Slovenci, oropali vas bodo, ker ne bodo hoteli izpustili svoje oblasti, bodo šli v prve vrste v cerkve in bodo strašni verniki postali, njih se bojte, ne tistih, ki bodo ostali to, kar so, ampak tistih, ki bodo popolnoma obrnili ploščo. Tako da Kramberger je plačal z življenjem. Upam, da ne bo več žrtev v Sloveniji vaše uničevalne, pa bom rekla, pokvarjene politike.</font><br/>
<font size="4">	Hvala.</font><br/>
<br/>
<font size="4">	</font><b><font size="4">PREDSEDNICA NATAŠA SUKIČ: </font></b><font size="4">Hvala lepa.</font><br/>
<font size="4">	K besedi se je prijavil poslanec Bandelli. Izvoli.</font><br/>
<br/>
<font size="4">	</font><b><font size="4">MARKO BANDELLI (PS SAB): </font></b><font size="4">Hvala, predsednica.</font><br/>
<font size="4">Hvala, kolegi, kar ste povedali do zdaj.</font><br/>
<font size="4">	Mislim, da je zelo jasno povedano, kam, v kakšno smer gre ta država, žalostno. Obstrukcija naših kolegov SDS in Nove Slovenije dokaže samo to, da argument, ki je danes tukaj na mizi, je še kako potreben. Je pravilen in je vredno ga obravnavat. Šli so proč, ker je tukaj gospod Jenull, če sem razumel dobro, in to me je sploh, ma ne bi rekel razočaralo, ker je beseda preplahka(?) in ker je, ampak dokazali so njihov nivo in koliko oni resnično ščitijo v končni fazi sistem, ki je sedaj tukaj. Zdaj pomislite, da moramo leta 2020/2021 tukaj v Državnem zboru se pogovarjat o nacizmu. Zdaj, jaz sem mislil, da bo to zgodovina. Naši otroci, niti ne zanima jih, kaj sploh se dogaja in kar je, jih ni zanimalo vsaj, ampak zdaj, ko vidijo to, kar se dogaja danes na ulicah, na cestah in zakaj se to dogaja, kdo je kriv, da se to dogaja, kakšni so vzroki, da se to dogaja. Potem se začnejo spraševat tudi, kaj je resnica v temu. Naši otroci bi se morali ukvarjat z drugimi rečmi, z napredkom, z rastjo, z učenjem, s pogledom na jutri. Mi pa tukaj v parlamentu danes govorimo o nacizmu in fašizmu. In sploh se sprašujemo, če je to prav, da obsojamo ali ne. Grozno. Najbolj žalostno pa je to, </font><br/>
<br/>
<b><font size="4">16. TRAK: (NM) – 15.15</font></b><br/>
<br/>
<b><font size="4">	</font></b><font size="4">(nadaljevanje) da imamo še vedno na prostosti ljudi, ki obožujejo te nedopustne doktrine, kakor je Hitler in Rupnik, eden kot klalec narodov, drugi kot prodana oseba absolutno, ki je največji izdajalec slovenskega naroda, in prihaja v Državni zbor, v Državni svet noter z majico Rupnika. In noben ni rekel nič, noben ni rekel nič, niti varnostniki, so policaji tukaj, ki ga bi morali vreči ven skozi vrata v trenutku. Sramota, žalostno, žalitev Državnega zbora. Fašizem se je začel praktično v letih 20 prejšnjega stoletja, če računamo. Zdaj je 100 let. In kako se je začel? Začel se je popolnoma na isti način s takimi oprijemi, kakor mi vidimo zdaj v tem trenutku, populistični oprijemi, neki všečni predlogi, ki so se potem praktično sprevrnile v najbolj kruta, taka genocidna dejanja naše civilizacije. Tudi »green pass« minister je bil eden od teh, veste. Tudi takrat pred 100 leti je obstajal, leta 1933 do 1935 so uvedli »green pass«. Ni bil ta »green pass«, ampak je bil drugačen dokument, ki je dajal možnost ljudem, da so lahko šli prosto kontrolirano v določene kraje. To, kar se danes dogaja tukaj. Manjka samo, veste kaj, manjka samo, da nam daste zdaj obveznost, da si tetoviramo na roke še številke, samo to manjka še, pa damo znakce, veste, trikotnik rdeč, rumen, zelen, pa oni, ki morajo biti prej likvidirani, pa potem, samo to manjka še, samo to. Ampak žalostno je, kaj vidite, ker se ne zavedate sami. Veste, naši dedje takrat, ko se je to dogajalo, oni niso se uklonili, ampak so se bojevali oni, oni so se uprli. Minister, tu je na mojem zidu v naši hiši rojstni v Komnu tu, tukaj glejte, tu je. In na take reči smo mi ponosni in bomo ponosni se borili naprej za to. Ne dvigat roko in reči, okej, to je. Saj vemo. Žalostno, tudi vi, ki prihajate s popolnoma drugačnega kroga. Za tistega, ki ne ve, kaj je spomenica. V večen spomin in slovo padlih borcev narodnoosvobodilne vojne, Bandelli Jožef. Pa ne bom bral naprej, ker vsi poznate, kaj piše gor in tako naprej. Ponosen, ponosen in vedno bom. In kaj se dogaja danes? Mi je žal, da jih ni tukaj, ker bi jih lahko tudi vprašal direktno Jerajevo, Pojbiča in druge, kaj si oni mislijo o teh ljudi, ki so zunaj, ki prihajajo na ulice proti pametnim, pametnim protestnikom, ki drugega ne delajo, kot izražajo svoje nestrinjanje s to pokvarjeno vlado. To je bistvo vsega. Pa govorim o tistih protestih, ki so ob petkih, kolesarski in vse, kar je. Ker to, kar se dogaja zdaj v sredo, pa je posledica tega, kar ste vi krivi za to reč tukaj, vi v prvi osebi. In tukaj bomo nastradali vsi, minister, vsi, eni in drugi, ker tisto je še slabši populizem, ki se ljudi sprašujejo, da ni slučajno pilotiran tudi od vas, ki zna biti. Najbolj mi gre na živce, kadar poslušam predsednika vlade, ki mi govori o levem fašizmu, o levem fašizmu. Kje ste to slišali, levi fašizem? Samo en razlog je lahko levega fašizma, da so vsi komunisti, ki so bili enkrat, so postali levi fašisti, edino to, ker dobesedno vsi glavni so bili komunisti. Saj to je javni dokument, ki vidiš. Gospod Janez Janša, Zveza komunistov Slovenije, ki je bil član, Milan Zver do 1989., Peter Jambrek do 1989., Vinko Gorenak do 1989., Zvonko Černač, </font><br/>
<br/>
<b><font size="4">17. TRAK: (NM) – 15.20</font></b><br/>
<br/>
<b><font size="4">	</font></b><font size="4">(nadaljevanje) Dimitrij Rupel, Andrej Šircelj, vsi po vrsti, vsi komunisti. / oglašanje iz dvorane/ Ja, to je dokument, to piše, to so akti, to ne rečem jaz, jaz sem prebral časopis in preberem tukaj javno, nimam kaj drugega kriti. In potem se govori o levem fašizmu. Kaj pomeni levi fašizem? Pa ne bom več o tem, ker se mi zdi, mislim, človek postane prav, pokonci dlake mi pridejo, kadar govorim o tem. Zdaj vi, minister, zadnjič ste utekli, ste ušli. Ni, da ste imeli druge obveznosti, ker obveznost je bila, da ste bili tukaj v naši dvorani, da ste poslušali do konca te razprave in kar je in povedali vaše mnenje. Tu je bila vaša naloga, ta je bila vaša naloga. In jasno se niste opredelili do tistega, kar smo vprašali, se niste. Nekaj ste tam filozofirali, da nekaj tudi vi praktično ne vem kaj, da to obsojate. Obsojate koga? Jasno niste povedali, kaj obsojate. Tukaj je treba obsojati tudi ljudi, te prave, tiste, ki so tam na vrhu, tiste, ki ste jim dali vi legitimnost, s tem da se je ustanovilo društvo, najbolj sramotno društvo, kar je tukaj, društvo, organizacija v javnem interesu je to. V čigavem javnem interesu? Mojem sigurno ne, mojem osebno sigurno ne in marsikateremu ne. Da ne govorim, kar bereš kakšenkrat komentarje, pa reči, ki ljudje sploh nimajo pojma, za kaj se gre, pa nekaj pišejo eden čez drugega, pa žalijo, pa da ne govorim, od koga vsa, kar je, ki imam milijon slik tukaj, da lahko pokažem vse, kar se dogaja, ljudi, ki pojma nimajo niti, da živijo. Je pa očitno, minister, veste, je očitno, da vi verjetno res se ne zavedate te napake, ki ste naredili, da ste podelili lahko tisti status. Jaz… Veste, katerega se moramo mi bati v Sloveniji tukaj? Najbolj se moramo bati tistih ljudi, ki zanikajo to zadevo, kar obstaja. Ti so najbolj nevarni. Tisti, ki govorijo, ma ni res, jaz ne vidim, ni to prav, to je najbolj hudo od vsega. Ker, če bi vi javno videli, kam se obrača ta zadeva, kolega Violeta točno povedala prej, pa veste, koliko jih je tistih izpisov, ma to, v katerikoli drugi državi mogoče bi sedel v zaporu že za te reči tukaj. Vi pa ga branite. Verjetno je en cilj, zakaj ga branite. Verjetno tudi vam paše, da imate take ljudi, da potem se lahko izživljate na drugačen način nad protestniki, nič drugega. Proslava, ki je bila v Idriji, priključitev Primorske matični domovini, s srcem sem bil tam, minister, da boste vedeli. Nobenega od vas ni bilo, nobenega, niti enega, niti enega, niti enega predstavnika vlade. Saj hvala bogu, da niste prišli s sramoto tja, povem pošteno. Pa pevski zbor otrok, takšen pevski zbor otrok je zapel take lepe pesmi, to bi morali videti. Ne, ne mi delat mene tako, minister… / oglašanje iz dvorane/ Jaz vam nisem nikoli naredil tako. Tudi, če si mislim… / oglašanje iz dvorane/ Tudi, če si mislim jaz o vas drugače…</font><br/>
<br/>
<font size="4">	</font><b><font size="4">PREDSEDNICA NATAŠA SUKIČ: </font></b><font size="4">A lahko prosim, minister, prosim…</font><br/>
<br/>
<font size="4">	</font><b><font size="4">MARKO BANDELLI (PS SAB): </font></b><font size="4">… nikoli nisem naredil nobenega znaka tako meni.</font><br/>
<br/>
<font size="4">	</font><b><font size="4">PREDSEDNICA NATAŠA SUKIČ: </font></b><font size="4">Minister, prosim.</font><br/>
<br/>
<font size="4">	</font><b><font size="4">MARKO BANDELLI (PS SAB): </font></b><font size="4">Jaz sem poslanec, ki lahko povem tukaj in govorim, kar je. / oglašanje iz dvorane/ In jaz vam povem, nobenega predstavnika. / oglašanje iz dvorane/</font><br/>
<br/>
<font size="4">	</font><b><font size="4">PREDSEDNICA NATAŠA SUKIČ: </font></b><font size="4">A lahko se prosim umirite vsi skupaj? Minister, prosim, vi boste dobili besedo na koncu in boste lahko odgovorili na vsa vprašanja. Prosim, da ne prekinjate razprave poslank in poslancev.</font><br/>
<font size="4">	Hvala.</font><br/>
<br/>
<font size="4">	</font><b><font size="4">MARKO BANDELLI (PS SAB): </font></b><font size="4">Saj bo »cajt«, minister, saj bo cajt, da vidite malo, kaj je. V glavnem, še enkrat bom povedal. Izredno dobra proslava, čudovita</font><br/>
<br/>
<b><font size="4">18. TRAK: (NM) – 15.25</font></b><br/>
<br/>
<b><font size="4">	</font></b><font size="4">(nadaljevanje) proslava je bila organizirana in končno smo peli v spomin prave pesmi, s srcem smo jih peli vsi, kar je bilo. Tudi, da vam dokažem, da vam povem, kam narod, kaj narod misli o vas vseh tukaj, ki vladate danes. Vi, če bi bili kaj od ministra, ki niste, ampak če bi bili kaj malega od ministra, vi bi morali takoj preklicat to odločitev, takoj. In zato se bom tudi strinjal s sklepi, ki so pisani, ker drugače pomeni, da vi odobravate to, kar oni delajo. Društva, razna društva, razni shodi, razne reči, kar se dogaja. Saj jaz ne drugega kot samo berem novice, vidite, tukaj so, tu so novice vsepovsod, ena za drugo. Samo, da enkrat Google odpreš, pa vidiš točno noter, kaj je. Pa nobena beseda z vaše strani, nobena. Nestrpnost. Kdo dela nestrpnost? Kadar smo mi bili na vladi, tega ni bilo, to se ni dogajalo nikoli, te sramote se ni dogajalo nikoli. Tako kot ste vi razdelili narod, še nikoli noben ni razdelil tako naroda, nihče, nihče. Pa lahko zijate name, mi delate tako noter, daj da vidijo drugi, da vidijo. Ne skrbeti, Marko Bandelli pove tisto, kar misli. Zato smo tukaj v parlamentu, da lahko povemo naše misli prav in da povemo to, kar mi mislimo, da je tako. Kulturni minister. </font><br/>
<font size="4">In če se na hitro zdaj povežem samo še enkrat in potem bom zaključil jaz, na dogodke, ki se dogajajo danes ob sredah. Veste, kako je žalostno to, kar se dogaja danes na ulicah tu. Jaz ne govorim odobravat, ne odobravat, cepilci, ne cepilci, me ne zanima nič, ampak ideje, ki prihajajo zdaj ven, izrazoslovje, stavki, ki pridejo ven, likvidirat politike. A veste, kdaj je bilo to, veste, kdaj se je govorilo o likvidiranju politike? A vam jaz pokažem, kdaj? Minister, saj vi, ki se zdite bolj pametni kot vsi mi tukaj, evo, tu je tabela, glejte, tu je tabelca. Na prvem mestu je bila nacistična tabela. Prva zadeva, katere kategorije so prve za likvidacijo. Prvi na vrsti so politiki. In to slišimo zdaj tukaj na ulicah. Se bojimo? Seveda se bojimo, vsi se bojimo, ker narod bo ponorel zaradi teh stvari, kar se dogajajo. Pa naj bo jasno, da jaz ne odobravam sistema in načina gospoda, ki je zdaj tu, ki ga je še danes Pahor povabil k njemu. Sramota, mu daje legitimnost za to, kar je. Pa brez mask so bili na seji. Naj bo to jasno, videno, se lahko pogleda. Mi je zelo žal. Populisti so najbolj nevarni, populisti. In to je najbolj nevarna reč, ki lahko se dogaja v naši državi. In tukaj se danes sprašujemo, nacizem, danes. Da namesto bi govorili, kako bomo spravili državo spet pokonci, 8 milijard luknje, ki boste pustili za vami, revež bo tisti, ki bo vladal naslednji krat. In vse boste rekli, kaj smo mi vse dali in naredili in vse, kar je treba, in vi niste sposobni nič. Pa prav kmalu bo spet kakšna fiskalna nova, še eno milijardo bomo morali si vzet, bomo morali se zadolžit še verjetno, kot kaže, sigurno, ne verjetno. Bo fiskalni svet tukaj bral, kako je potrebno narediti eno in drugo, bolj racionalno delat s sredstvi, z denarjem, našim denarjem, davkoplačevalskim denarjem. Namesto, da bi o tem govorili, o financah, o novi strategiji razvoja, rasti naše države, tako, moramo danes imeti tukaj sejo o nacizmu. Ma, kje smo? Mar smo normalni? Pa obstruirajte. Oni obstruirajo, ker se ne strinjajo</font><br/>
<br/>
<b><font size="4">19. TRAK: (NM) – 15.30</font></b><br/>
<br/>
<b><font size="4">	</font></b><font size="4">(nadaljevanje) s tem, kar se dogaja. Oni morajo biti tukaj v prvi vrsti in prvi obsodit, da oni nimajo nič s tem. Pa niso tega naredili, so šli proč. To pomeni, da je obratno, da vejo, za kaj se gre. In je zelo žalostno to in to je zelo žalostno in ožalosti vse, ki smo tukaj noter.</font><br/>
<font size="4">	Hvala, predsednica.</font><br/>
<br/>
<font size="4">	</font><b><font size="4">PREDSEDNICA NATAŠA SUKIČ: </font></b><font size="4">Hvala lepa, poslanec Bandelli, za razpravo.</font><br/>
<font size="4">	Še enega prijavljenega imamo trenutno in to je poslanec Samo Bevk. Izvolite.</font><br/>
<br/>
<font size="4">	</font><b><font size="4">SAMO BEVK (PS SD): </font></b><font size="4">Hvala za besedo, gospa predsedujoča.</font><br/>
<font size="4">Lepo pozdravljeni vsi prisotni!</font><br/>
<font size="4">	Današnja točka dnevnega reda je, da obudim spomin, neonacizem ni v javnem interesu, katere pobudniki smo v strankah demokratične opozicije. Seveda v povezavi s statusom Društva za promocijo tradicionalnih vrednot, ki slavi Hitlerja, kar seveda ni sprejemljivo. Nadaljujemo sejo, ki se je začela že sredi septembra. Jaz danes obžalujem, da današnjo sejo obstruirata Slovenska demokratska stranka in Nova Slovenija – krščanski demokrati. Seveda ostali podporniki aktualne vlade pa niti niso prisotni in so se opravičili tako predstavniki SMC, Desusa in Slovenske nacionalne stranke. Prav je, da osvežim tudi spomin na sklepe, ki smo jih predlagali, in sicer komisija in odbor ostro obsojata vsakršno sovražno delovanje, ki temelji na razpihovanju sovraštva, lažeh in celo grozi z likvidacijami. Komisija in odbor v drugem sklepu pozivata Ministrstvo za kulturo, da v imenu javnega interesa razkrije vlogo in vsebino obrazložitve odločitve o podelitvi statusa društva v javnem interesu Društvu za promocijo tradicionalnih vrednot. Tretjič, prav tako komisija in odbor pozivata pristojne državne inštitucije, da preverijo, ali Društvo za promocijo tradicionalnih vrednot deluje v skladu z Ustavo in zakonodajo. In še četrti sklep, obe delovni telesi pozivata Ministrstvo za kulturo, da Društvu za promocijo tradicionalnih vrednot odvzame status društva v javnem interesu. Jaz na prvi seji nisem bil prisoten. Me je pa v razpravi ministra za kulturo, dr. Vaska Simonitija zmotila njegova izjava, bom kar citiral, torej predsednica te nazadnjaške stranke, združene liste ali kako se imenuje, se pravi, da je nekdanjo združeno listo, današnje Socialne demokrate, ta sprememba se je zgodila leta 2005, označil za nazadnjaško stranko. Če pogledamo v Slovar slovenskega knjižnega jezika oziroma v pravopis, potem se beseda nazadnjaški ali pa nazadnjaška bolj povezuje v slabšalnem smislu kot nazadnjaška vlada, to je, naprej piše, konservativna, desna vlada in tako dalje, da ne bom še naprej navajal, kaj piše v tem znamenitem Franu tudi na spletni strani ZRC SAZU oziroma Inštituta za slovenski jezik. Zdaj pa, gospod minister, če pa ste z nazadnjaška mislili, da se Socialni demokrati zavzemamo za socialno pravičnost, za javno zdravstvo in šolstvo, za ločitev cerkve od države, da se bori proti razprodaji državnega premoženja, da se bori proti privatizaciji zdravstva in šolstva ter ostalih družbenih dejavnosti, da se bori za socialno in pravno državo, da se bori za svobodno izbiro in svobodo kulturne ustvarjalnosti, potem vam, gospod minister, skoraj polovico te izjave odpustim. Ampak s to »nazadnjaško stranko«, v narekovajih,</font><br/>
<br/>
<b><font size="4">20. TRAK: (NM) – 15.35</font></b><br/>
<br/>
<b><font size="4">	</font></b><font size="4">(nadaljevanje) je leta 2006 Slovenska demokratska stranka oziroma njen predsednik Janez Janša podpisal partnerstvo za razvoj. Morda pa je prav zaradi tega SDS na naslednjih parlamentarnih volitvah 2008 te volitve tudi izgubila.</font><br/>
<font size="4">	Hvala lepa.</font><br/>
<br/>
<font size="4">	</font><b><font size="4">PREDSEDNICA NATAŠA SUKIČ: </font></b><font size="4">Hvala lepa.</font><br/>
<font size="4">	Mislim, da ima postopkovno poslanec Matjaž Nemec. Izvolite.</font><br/>
<br/>
<font size="4">	</font><b><font size="4">MATJAŽ NEMEC (PS SD): </font></b><font size="4">Hvala, spoštovana predsedujoča.</font><br/>
<font size="4">	Jaz bi ob zaključku ali pa ob zboru razpravljavcev predlagal predsedujoči, da spodbudi gospoda ministra k odzivu, namreč razen neformalnega, če smem tako reči, verbalnega odziva na besede Bandellija, ko ga je ozmerjal z idiotom, barabo, mona, to smo vsi slišali, nismo bili deležni še odziva. Vemo, da ob sklicu prve seje oziroma začetka seje v sredini septembru je minister pobegnil pred dejstvi. Danes so to storili kolegi iz SDS in Nove Slovenije. Želeli bi si, da njegova prisotnost tukaj ne pomeni samo molka pred dejstvi. Prepričan sem, da ljudje morajo slišati njegovo besedo in morajo slišati, zakaj ta vlada financira neonacizem preko Ministrstva za kulturo. In zato bi vas na tem mestu prosil, če lahko povabite ministra, da odgovori na določene očitke.</font><br/>
<font size="4">	Hvala lepa.</font><br/>
<br/>
<font size="4">	</font><b><font size="4">PREDSEDNICA NATAŠA SUKIČ: </font></b><font size="4">Spoštovani poslanec.</font><br/>
<font size="4">	Sicer je po proceduri tako, da bo po zaključku naših razprav minister tako in tako dobil besedo. Sprašujem pa, minister, ali želite že zdaj morda odgovoriti na nekatera vprašanja.</font><br/>
<br/>
<font size="4">	</font><b><font size="4">DR. VASKO SIMONITI: </font></b><font size="4">Ne, ne želim.</font><br/>
<br/>
<font size="4">	</font><b><font size="4">PREDSEDNICA NATAŠA SUKIČ: </font></b><font size="4">No kakorkoli, vsekakor vas bomo pozvali ob zaključku razprav poslank in poslancev k pojasnilom, tako kot pač veleva procedura. Sedaj pa mislim, da tudi želite razpravljati, poslanec Nemec.</font><br/>
<font size="4">	Izvolite.</font><br/>
<br/>
<font size="4">	</font><b><font size="4">MATJAŽ NEMEC (PS SD): </font></b><font size="4">V politiko sem vstopil pred več kot 10 leti. Želel sem biti zmeren politik, sicer po duši socialni demokrat in vrednotah. Verjel sem, da bo napočil čas v slovenski politiki, ko se ne bomo delili samo na leve in desne, ampak se bomo delili na tiste, ki želimo z nekim pogledom v prihodnost dobrobit našemu narodu in naši državi. Ob začetku delovanja te vlade še vedno verjamem, da ta čas bo prišel, ampak z nejevoljo spremljam predvsem, oprostite izrazu, lomastenje tako ideološko kot dejansko s strani zdajšnje vlade v odnosu do državljank in državljanov in vseh tistih vrednot, ki smo jih skupaj, tako politična levica in desnica, z nekim konsenzom iskali zadnjih 30 let. Tisto, kar nas dela Evropejce, tisto, kar nas dela svobodne, je gotovo odnos do antifašizma, do antinacizma, ki se je v Evropski uniji oblikoval po koncu, ob koncu 2. svetovne vojne, in sicer v svoji najbolj žlahtni obliki in to je z uveljavitvijo in ustanovitvijo skupnosti evropskih držav, ki se je kasneje preimenovala Evropska unija. Tisto vezno tkivo evropskih držav je seveda solidarnost, je seveda spoštovanje, razumevanje različnih tako manjšin kot večin ter seveda pod okvirjem nacizma in antifašizma. Tako so nastale tudi v veliki večini skorajda ali pa vse države Evropske unije temeljijo v svojem jazu na antifašizmu. V zadnjem obdobju smo priča, v zadnjih nekaj desetletjih revitalizaciji zgodovine. To pomeni, da želimo relativizirati tisto, kar se je dogajalo na strani kolaborantov, in tisto, kar se je dogajalo na strani odpora. Ne samo v strani zaveznikov, ampak vseh tistih, ki so pripomogli k temu, da se je Evropa in celoten svet kasneje osvobodil pred jarmom totalitarizma v obliki neofašizma in neonacizma. Seveda je tukaj prostor tudi za komunizem, ampak danes ne bomo razlagali o tem. Jaz imam tukaj nek svoj odnos do tega totalitarizma. Seveda ta ni simpatizerski, ampak v svojem jazu sem antifašist in antinacist. In skozi to prizmo sem si gladil celotno politično kariero, kot Primorec seveda vedno postavljal v ospredje tudi nujno sodelovanje med narodi. Tako sem kot Novogoričan zelo ponosen, da Nova gorica gosti izjemno pomemben dogodek, to je evropska prestolnica kulture leta 2025. Ampak do tega, do tega pomembnega dogodka nas je pripeljala cela vrsta, cela vrsta</font><br/>
<br/>
<b><font size="4">21. TRAK: (NM) – 15.40</font></b><br/>
<br/>
<b><font size="4">	</font></b><font size="4">(nadaljevanje) soslednjih dejanj, ki so nas oblikovala ob meji(?) v zadnjih desetletjih. Tako sem nekoliko bolj razdražljiv ob teh novih pojavih, ki se manifestirajo v obliki populizma ali pa poveličevanja nekih totalizmov ali pa relativiziranja zgodovine. V zadnjem letu in pol kot še nikdar prej v naši državi nihče si ni upal tako odkrito ne samo prezirati ali pa podpirati, ampak celo financira ideologijo, ki je v nekaterih državah celo prepovedana, v veliki večini pa povsem nedopustna. Govorim o pojavu neonacizma. Republika Slovenija, Vlada Republike Slovenije in znotraj nje Ministrstvo za kulturo neposredno financira društvo, ki poveličuje Hitlerja, ki poveličuje nacizem ter seveda s tem vse oblike fašizma, in to na račun davkoplačevalskega denarja. Ob tej informaciji se človeku lahko zmrazi, da smo v svobodni Evropi, moderni Evropi, v državi, ki je nekoč bila simbol prosperitete na vzhodu ali pa na jugovzhodu, če želite, kontinenta, danes se soočamo z neposrednim financiranjem te naše vlade ideologije, ki je povsod prepovedana in nezaželena. Komisija Državnega zbora v letu 2014, tako imenovana Komisija za ugotovitev in oceno delovanja ekstremnih skupin je v svojem delu v letu 2014 prišla do pomembne ugotovitve. Citiram: »Načeloma desni ekstremizem v sedanjem času ne predstavlja nevarnosti za nacionalno varnost. Slednje, pozor, pa se lahko spremeni, če dobi aktivnejšo podporo nosilcev politične moči.« Torej, če nosilci politične moči pomagajo, spodbujajo ali pa celo tolerirajo ta pojav, se ta pojav razbohoti. To je ugotovila komisija Državnega zbora leta 2014. Danes, nekaj let kasneje v letu 2021 se je ta razbohotil v svoji najbolj brutalni obliki na način, da gospod Simoniti, dr. Simoniti omogoča financiranje te ideologije. Na Komisiji za nadzor obveščevalnih varnostnih služb preučujemo ta fenomen. Skupaj z izjemnim delom nekaterih preiskovalnih novinarjev so bila predstavljena nekatera dejstva in v prihodnosti bodo še nekatera druga, ki neposredno izpostavljajo vidne člane sedanje vlade v obliki povezav med vidnimi predstavniki neonacistov v Republiki Sloveniji. Kolega Primož Siter je lepo govoril o načinu ustanovitve tako imenovanih rumenih jopičev, namreč ti so sestavljeni iz dveh skupin, ki so de facto skupine, ki poveličujejo neonacizem. To so tako imenovani »blood and honour« in… / oglašanje iz dvorane/ in narodni blok. Hvala, Primož. Torej ti dve skupini sta se združili v tako imenovane rumene jopiče. Ti rumeni jopiči so nastali kot odgovor na protivladne proteste. Torej lahko govorimo o tem, da rumeni jopiči so podporniki vlade, ki poveličujejo neonacizem. Tisto, kar bode v oči, je, kot je ugotovila komisija leta 2014, da ko ta fenomen dobi aktivnejšo podporo nosilcem moči in to se ravnokar dogaja, se ta ideologija lahko razbohoti. Tako je bilo danes že govora o neposrednih povezavah s temi skupinami z državnim sekretarjem za nacionalno varnost, Žanom Mahničem iz kabineta predsednika vlade. Tako je bilo že večkrat v javnosti izpostavljena povezava med Francom Kanglerjem, to je državni sekretar na Ministrstvu za notranje zadeve, ob ustanovitvi rumenih jopičev. In mi smo tudi soočili dr. Olaja, to je direktorja slovenske policije, o neposredni povezanosti komunikacije rumenih jopičev z njim in potem reakcijo, ki jo je povzročil kot direktor policije na prošnje tako imenovanih rumenih jopičev in določenih posameznikov blizu tej skupini. Zadeve so transparentno alarmantne. Lahko vam povem, da se o pojavu tega fenomena veliko sprašujejo tudi v tujini, na ambasadah v Ljubljani. Torej smo priča</font><br/>
<br/>
<b><font size="4">22. TRAK: (NM) – 15.45</font></b><br/>
<br/>
<b><font size="4">	</font></b><font size="4">(nadaljevanje) grozotam, o katerih so naši dedki, babice, starši lahko le nehvaležno nepričakovali, če smem tako reči, da se bo kdajkoli to zgodilo. In ob vsem tem smo danes soočeni z obstrukcijo stranke SDS. Ob tem pomembnem vprašanju oni ne želijo odgovarjati na očitke, na dejstva, o povezavah, o financiranju njihove stranke z neonacizmom v Sloveniji. In seveda mi je zelo žal reči, tudi njim podrejena Nova Slovenija se dejansko obnaša na enak in identičen način ter seveda, kot je kolega Bevk izpostavil, še vse ostale predstavnike stranke Desus, SMC in nacionalne stranke, ki jih danes tukaj ni. Torej dejanja, ki povedo več kot tisoč besed. Ti ljudje, ki bi danes morali širši javnosti obrazložiti ali pa celo utemeljevati ali pa izpostaviti, da mogoče smo mi preslepljeni in da dejansko pretiravamo in da želimo poveličevati nekatera dejstva, ki nimajo nobene veze z delovanjem sedanje vlade, so se ti zavili v molk v najbolj brutalni obliki, to je z obstrukcijo. Jaz ne vem, s kakšno odgovornostjo to počno, tako kot ne vem, s kakšno odgovornostjo to počne dr. Simoniti, ki je na prejšnji seji praktično pobegnil, danes se je od tega nekaj naučil, sicer na način, da ne odgovarja na noben očitek in da ne želi se sploh pogovarjati z nami kljub temu, da je to najprimernejši zbor, kjer mora kot minister odgovarjati poslankam in poslancem na njihove očitke. Tukaj, spoštovane in spoštovani, ni kaj dodati razen to, da si Slovenke in Slovenci ne zaslužimo takšne vlade. Slovenke in Slovenci si ne zaslužimo takšnega odnosa do pol pretekle zgodovine in še posebej si ne zaslužimo takšnega odnosa do naše prihodnosti, kajti takšnih temačnih dni si ne zasluži nihče. </font><br/>
<font size="4">In dovolite, da si ob svoji sklepni besedi le zaželim, da bi slovenski narod v bodoče se ne soočal več s tako brezbrižnimi, nazadnjaškimi ali pa ozkoglednimi predstavniki oblasti, kot smo je deležni v času tretje Janševe Vlade. Zaslužimo si več in zaslužimo si bolje. Upam, da bo kmalu drugače.</font><br/>
<font size="4">	Hvala lepa.</font><br/>
<br/>
<font size="4">	</font><b><font size="4">PREDSEDNICA NATAŠA SUKIČ: </font></b><font size="4">Hvala lepa.</font><br/>
<font size="4">	Vidim, da ni več… Prosim ja, na kratko, ja. Izvoli.</font><br/>
<br/>
<font size="4">	</font><b><font size="4">MAG. MEIRA HOT (PS SD): </font></b><font size="4">Hvala lepa, predsednica.</font><br/>
<font size="4">	Zdaj, če sem prav razumela, smo nekako tudi izčrpali krog razprav. Tako da bi se kot predlagateljica vseeno v sklepni fazi priglasila k besedi. Seveda pričakujem, da bo tudi spoštovani gospod minister le podal neko vsebinsko obrazložitev, ker sem zelo podrobno brala magnetogram s prejšnje seje in nekako razen predloga, da se obrnemo na druge institucije, ki naj bi preganjale društva, ki delujejo v nasprotju s pravnim redom, torej napotil nas je na tožilstvo, da se prijavi na tožilstvo in tako dalje, se pa v nobenem trenutku ministrstvo ni izjasnilo, ali podpirate predlagane sklepe, ali obsojate izjave dotične osebe, ki pa je več ne želim imenovati javno, ker tu bi še poudarila, da en strah, ki je bil pri sklicu te seje, je bil ta, da bi delali v bistvu neke vrste promocijo nekomu, ki si tega nikakor ne zasluži. Ta strah se je na koncu izkazal tudi kot upravičen, ker je dotična oseba potem takoj na Twitterju seveda pozvala vse k ogledu te seje, na kateri bomo poslušali tudi cvetober njegovih izjav, kar je tudi narobe in tudi meni kot predlagateljici na prejšnji seji je bilo zelo težko brati njegove izjave, ker mu na nek način daješ legitimnost, zato si tega več ne želim ponavljati. Gospod minister ve, katere so te izjave. Pričakujem, da se jih seveda tudi javno obsodi, ne da bi jih spet ponavljali, ker mislim, da tej osebi ne smemo več delati nikakršne reklame na takšen ali drugačen način, ker točno to je izpadlo. Lahko samo vsi skupaj povemo, da so vse te izjave v demokratični družbi v Sloveniji v nasprotju s pravnim redom in so lahko samo obsojanja vredne. Dejstvo je, da je ta oseba to delala tudi zato, da bi v bistvu</font><br/>
<br/>
<b><font size="4">23. TRAK: (NM) – 15.50</font></b><br/>
<br/>
<b><font size="4">	</font></b><font size="4">(nadaljevanje) sebe izpostavila na način, da bo dobil svoj prostor v medijih, svoj prostor v družbi. In to mu je na žalost uspelo. In zato si želim, da do konca tega mandata več tovrstnih sej sploh ne bi rabili sklicevati, ker se ne bi več soočali s takimi situacijami. In to je seveda na vas, spoštovani gospod minister, ker je vaše ministrstvo tisto, ki je temu društvu, že dejstvo, da je društvo, je vprašljivo, ker mislim, da v osnovi bi jim bilo potrebno, bi jim ne smeli sploh dovoliti registracijo društva, ker na koncu koncev smo jasno izkazali, da deluje v nasprotju s pravnim redom Republike Slovenije. In tu smo pričakovali malo ostrejši odziv Ministrstva za pravosodje, tudi morda malo aktivnejši pristop kot zgolj to, da nam poveste, kaj je v skladu s pravnim redom prepovedano, ker to sami tudi vemo in smo to tudi povedali. Dejstvo pa je, da nas je predlagatelje, torej stranke opozicije zanima, kaj bo Ministrstvo za pravosodje tudi v tem kontekstu naredilo. Ker mi se soočamo s situacijo, v kateri je CNVOS, torej en center nevladnih organizacij zavrnilo članstvo, ker je prepoznalo protiustavno delovanje tega društva, govorimo samo o članstvu, na drugi strani je pa vlada temu istemu društvu oziroma društvu 4 oseb podelila status društva, ki deluje v javnem interesu na področju kulture. Danes vam je bilo tudi izkazano, da so se v resnici nekako lažno prijavili, ker knjige, na katerih so utemeljili svojo vlogo, so bile bodisi narejene, preden se je to društvo sploh ustanovilo, kakor tudi najbrž ne ustrezajo samemu pojmu delovanja v javnem interesu Republike Slovenije. Če pa ustrezajo, me zanima, kateri je konkretno ta javni interes, kaj je konkretno ministrstvo pri tem dotičnem društvu spoznalo kot tako pomembno, da njihovo delovanje v bistvu na tem področju presega interes ustanoviteljev in je splošno koristno. Kaj je v tem društvu tako zelo splošno koristno? Nadalje me zanima, a boste morda klicali na odgovornost komisijo, ki je potrdila na osnovi teh 2 tako imenovanih knjig, ker niti knjige niso, če mene vprašaš, ampak samo neki pamfleti, ki v bistvu potvarjajo tisto, kar je tudi kolega Siter povedal v bistvu, neko politiko, ki prihaja iz tako imenovanega zahoda, ki prej ali slej bo klavrno končala, ker vseeno svoboda je nad vsem in svoboda in dobro vselej zmaga. In to, kar tu se propagira, nedvomno ni dobro, to se vse, propagira se nekaj izjemno slabega in nizkotnega in podlega. Zato me zanima, kaj bo ministrstvo tu storilo konkretno. A boste sprožili postopek za odvzem statusa društva v javnem interesu na področju kulture? Ali priznate, da ste storili napako, ko ste temu društvu podelili ta status? Ali je šlo tu za napako? Ali pa ni šlo za napako, kar je še toliko bolj zaskrbljujoče, ker izkazano je, kako so delovali, izkazano je, kako delujejo, izkazano je, da nedvoumno ne gre za društvo, ki deluje v javnem interesu. Kvečjemu gre za društvo, ki ruši pravni red Republike Slovenije. Pa naj vas pomirim, bili so tudi prijavljeni na tožilstvo. Tožilstvo upajmo, da bo sprožilo ustrezne postopke zoper to društvo. Me pa zanima, kako lahko eno društvo 4 oseb, ker kakorkoli že berem, to društvo naj bi imelo 4 člane, tako izjemno deluje na tem področju, da se mu lahko podeli tovrsten status na podlagi tega, da organizirajo eno, dve okrogli mizi, kjer govorijo, ne bomo spet ponavljali, kaj govorijo, ker si ne zasluži, da tega tukaj to ponavljamo. Definitivno pa, definitivno pa z vsemi temi izjavami trosijo nestrpnost, širijo sovraštvo, širijo sovražni govor, žalijo, žalijo tudi predlagatelje seje, kar smo itak pričakovali že takoj ob sklicu seje. Smo lahko brali o nas na Twitterju, nekateri ne smemo biti v parlamentu, ker nismo čistokrvni Slovenci, in tako dalje. Žal živimo v demokratični državi in ta oseba naj si prebere prvo Ustavo, preden določene zadeve zapiše. Torej to je nedvomno širjenje neke nestrpnosti. Naslednja faza, ki jo te osebe sicer tudi zelo zvesto izvajajo, je, da vsak, ki si upa eno besedo reči zoper njih, ali pa vsak, ki si upa uporabiti svojo pravico do svobode izražanja, pa opozoriti na to, da so določene akcije, ki jih izvajajo, nesprejemljive, je potem</font><br/>
<br/>
<b><font size="4">24. TRAK: (NM) – 15.55</font></b><br/>
<br/>
<b><font size="4">	</font></b><font size="4">(nadaljevanje) seveda deležen diskreditacij in groženj. Tako so bili deležni tako tisti politiki, ki so si upali opozoriti na sprejemljivost, tako so bili deležni tisti aktiv kulturnih delavcev, ki so opozorili na nesprejemljivost tega, da so dobili status društva v javnem interesu, grozi se z likvidacijami in tako dalje in tako dalje in ta oseba je navsezadnje tudi zaradi določenih dejanj zdaj zaprta, kar pomeni, da tu ne moremo govoriti zgolj o neki prazni pravici do svobode izražanja, ampak je očitno tudi pripravljen substancirati svoje grožnje, torej je takim ljudem zelo nevarno podeliti neke privilegirane položaje, ki pa se je v tem primeru zgodilo. Zato bi, preden se zaključi ta seja in glasuje o teh sklepih, vseeno rada slišala izrecno ministra, kakšni so njegovi odzivi na vse danes povedano in na povedano na prejšnji seji in ali se Vlada Republike Slovenije strinja s sklepi, ki jih opozicija predlaga, pa jih bom na tem mestu še enkrat prebrala, da si osvežimo spomin, da vemo, kaj sploh govorimo. Želi, minister, da se opredelite do sklepov, ki jih predlagamo v opoziciji v sprejem danes v Komisiji za peticije. In sicer oba odbora obsojata vsakršno sovražno delovanje, ki temelji na razpihovanju sovraštva, lažeh in celo grozi z likvidacijami. Pozivamo, da v imenu javnega interesa razkrijete vlogo in vsebinsko obrazložitev odločitve o podelitvi statusa društva v javnem interesu, dotičnemu društvu, ne bom ponavljala imena. Prav tako pozivamo pristojne države institucije, da preverijo, ali to društvo sploh deluje v skladu z Ustavo in zakonodajo. In kot zadnje, predlagamo, da se temu društvu odvzame status društva v javnem interesu. In tu je v bistvu najbolj ključen vaš odgovor, vaše stališče do naših predlogov. Jaz srčno upam, da po vsem slišanem, tudi po tem, da ste na prejšnji seji tudi sami obsodili vsakršno, pa bom poimenovala kar izem, vsakršen izem, torej nacizem, fašizem, tretji izem boste sami povedali, ampak predvsem fašizem in nacizem, nacizem je navsezadnje tisti, ki je danes tisti, ki je danes seveda, vprašanje neonacizma je danes osrednja tematika tega odbora. Jaz upam, da v svojem odgovoru ne boste spet se zatekli k resoluciji o obsodbi totalitarizmov, ki smo ga sicer že leta 2009 v tem Državnem zboru se seznanili in obsodili. Navsezadnje resolucije, ki jih sprejme Evropski parlament, še niso neposredno, vsaj posredno veljavne so, ker smo vseeno država članica Evropske unije, ampak dajmo se res fokusirat na točko dnevnega reda, na dejstvo, da je dotično društvo, ki absolutno ima povezave s skrajno desnimi ekstremnimi gibanji in ki promovira neonacistične ideje, zakaj ste jim podelili status, ali obsojate, ali sedaj, ko smo vas mi seznanili z vsem njihovim početjem, morda niste bili seznanjeni, vse je možno, ali sedaj po vsem tem videnem bi delali drugače, bi jim odvzeli ta status, bomo popravili vse skupaj.</font><br/>
<font size="4">	Hvala lepa.</font><br/>
<br/>
<font size="4">	</font><b><font size="4">PREDSEDNICA NATAŠA SUKIČ: </font></b><font size="4">Hvala lepa.</font><br/>
<font size="4">	Spoštovani minister, v javnem interesu je, da odgovorite na vsa zastavljena vprašanja, ki se tičejo podelitve statusa društva v javnem interesu nekemu društvu, ki koketira z neonacizmom in ki ima na naslovnicah edinih dveh publikacij, ki sta bili podlaga za to dodelitev statusa, pravzaprav neko podobo generacije identitete, generacije identitete, ki je bila v Franciji prepovedana in o kateri je celo Sebastian Kurz izjavil pred 2 letoma, gibanje, ki širi nevarne ideologije in ekstremizem v Avstriji, ne bo tolerirano. Torej gre za jasno, jasno zadevo. Zakaj se je zgodilo na ministrstvu, da je takšno društvo na podlagi takih 2 publikacij, tudi če ta dotični ne bi izjavil, Hitler je heroj, že samo ti 2 publikaciji sta zadosten razlog, da to društvo ne bi smelo dobiti statusa v javnem interesu. </font><br/>
<font size="4">Zato prosim, minister, ker ni več prijavljenih torej poslank in poslancev k razpravi, da kot minister, to je vaša dolžnost, odgovorite na vprašanja, </font><br/>
<br/>
<b><font size="4">25. TRAK: (NM) – 16.00</font></b><br/>
<br/>
<b><font size="4">	</font></b><font size="4">(nadaljevanje) ki zanimajo ne samo nas, poslanke in poslance tukaj, ki zanimajo širšo javnost, vprašanja, ki morajo biti odgovorjena v javnem interesu. Tako da vam predajam besedo.</font><br/>
<font size="4">	Izvolite.</font><br/>
<br/>
<font size="4">	</font><b><font size="4">DR. VASKO SIMONITI: </font></b><font size="4">Hvala lepa, gospa predsednica.</font><br/>
<font size="4">	Torej skušal bom odgovoriti na to, vendar ne morete pričakovati, da če vi nekaj fokusirate, kar je bistveno, da ne bi mogel jaz ugotoviti, da bi morala biti to širša debata in celostna obravnava, da bi prišli do tiste srži problemov, ki tare pravzaprav moderen svet s takimi ali drugačnimi, kako bi rekel, pretiranostmi, ideološkimi ekstremi, ki se vlečejo pravzaprav iz nekih drugih časov. Glede nazadnjaštva seveda je to tista stranka, ki se obrača nazaj in išče alibi za svoje slabo početje 40 let v neki stvari izpred 60 in 70 let. To je nazadnjaštvo, obrnjen s hrbtom v prihodnost in nič ponujati v prihodnost in odstopiti od tiste imenitne pravzaprav zaveze oz leta 2006 naprej, ko smo v nekaterih stvareh napredovali, ste šli ta stranka nazadnjaška v ekstremizem, ki ni lasten tistemu poslancu, ki je o tem govoril pravzaprav, ampak njegovim kolegom, ki vodijo to stranko na način, ki pelje v ekstremizem in želi prikriti pravzaprav slabe namene v ideološkem, idejnem smislu in v nasilju, ki ga zagovarja. Seveda zdaj, če se bom ozrl, na vse ne bom mogel verjetno vse odgovoriti, ker je preveč prišlo. Verjamem, da bomo si vzeli čas, in upam, da mi boste, gospa predsedujoča, potem ko bojo replike, dali besedo še, da bom tudi še odgovoril na določene stvari. Najprej bi se samo na koncu gospe, se opravičujem, gospe poslanke iz vrst SD ozrl na to, kar je govorila o društvu, samo na začetku, saj se bom vrnil tudi k vsebinskim stvarem. Zdelo se mi je to izredno zanimivo in tudi pomembno za v bodočnost. In upam, da me boste podprli v bodočnosti, kajti pripravili bomo vendarle zakon, ki bo društva pravzaprav malo bolj prisilil v to, da bojo, kako bi rekel, dejavna v tisti smeri, ki bo izhajal iz količine torej članov. Mi se tukaj ukvarjamo, kot ste rekli, jaz tega ne vem, se nisem seveda za to zanimal in mi tudi ni treba to vedeti, ker je društev milijon. Govorimo tukaj o društvu, ki ima 4 člane, cela država, 2 odbora se ukvarjata v državi za 4 člane, pri katerem prepoznavate tako hudo stvar, da bojo ti 4 člani pravzaprav povzročili nekaj nezaslišanega in vrnili nas v nek čas, ki je minil in v katerega se ne da kar tako vrniti, dokler bo pravzaprav naše vodilo tisto, kar je, to je demokracija in to ustavna parlamentarna demokracija, na katero mirno prisegam. Zato vse tiste podtone, verjetno se bom vrnil, da sodelujem pravzaprav z nacisti ali da so moja delovanja nacistična in to poslušam od nekih mladcev, ki so to žalitve take, kako bi rekel, da mu je treba povedati temu mladcu, da je neumen, ker to je trajna kategorija. Medtem ko so bili v zgodovini, si bomo lahko postregli to, nekdo je govoril, da je Primorec, bomo ugotovili, koliko jih je bilo v fašizmu in koliko jih je postalo potem članov KLO, torej ljudskih odborov in potem komunistov. In boste presenečeni, boste presenečeni. Arhivi obstajajo v Vidmu, v Rimu in še marsikje. In tudi sam imam kar nekaj fotografij z ljudmi, ki so bili v fašju, tako mimogrede. Nič hudega, celo v znamenitem filmu od Franceta Štiglica Tistega lepega dne je noter ena taka situacija, ker to je en najboljših slovenskih filmov vsekakor, kjer se kažejo tam 2 ali 3 fašiste, ki so malo čudni in tako naprej, ampak so Slovenci. Tako da ne bi mislili, da ste bili čisto čisti in taki.</font><br/>
<br/>
<b><font size="4">26. TRAK: (NM) – 16.05</font></b><br/>
<br/>
<b><font size="4">	</font></b><font size="4">(nadaljevanje) In se delati zdaj in prilepovati etikete izpred 70, 80 let, to je sramota, ker teh stvari se ne dogaja v taki meri, kot želite vi prikazati in govoriti. Upam pa, da bojo društva sedaj poslej, da boste ta zakon podprli, da bojo imela vsaj 50 članov, da bojo ljudje plačevali članarino, da bojo imeli vse tiste piramidalne pravzaprav organizacijske oblike, ki bojo verificirale ta društva kot aktivna in vredna seveda podpore in javnega interesa. Sedaj je tako, da nekatera društva ne vem, jih ne poznam in tako naprej, ampak imajo po 2, 3 člane, 5, 6 recimo in se nič ne ve, ampak tukaj delamo teater političen, razumem, vem, kako to gre, iz 4 članov, ki naj bi ogrožali državo. Torej bog pomagaj. Dobro, pravilno je, lahko se tudi o tem govori. Vidim, da si radi vzamete čas za nepomembne stvari, medtem ko se za razna dejansko fašistična gibanja, ki se imenujejo, da so antifašistična in podobno, pravzaprav nič ne govori in brez in proti zakonu. Protizakonito se zbirajo, očitajo, tukaj imam celo vrsto slik in Twitterjev, kaj so vsi govorili, in protizakonito. In poslušam tukaj od nekega mladca, ki mu bom pomagaj, torej, in me spominja na Ustavo in zakonodajo, sam pa krši zakone. Torej, če si to ne boste vprašali pošteno, odkrito, potem seveda je res dialog pač nemogoč. Treba je vztrajat na pravni državi in na spoštovanju človekovega dostojanstva in ne s tako lahkoto deliti etikete o fašistih in fašizmih. Torej antifašizem, to je ena taka mantra, en kamen modrosti levičarstva, pri katerem se izgovarja pravzaprav in išče zasilni zahod, zato da prikrije vse svoje zločinsko naravo. To je bilo, leta 1934 je začel Stalin, vam lahko naredim predavanje, in kako je šlo in kako je sodeloval z Mussoliniji, kako s Hitlerji in kako so tudi v Trbovljah bili fajn fantje in tako naprej. Bodite fer in pošteni, ampak dobro.</font><br/>
<font size="4">	Zdaj pa po vrsti, če se bo le dalo, me pa lahko opozorite. Torej prvič, strinjam se z izvajanjem, ki je bilo tukaj prebrano od gospoda varuha za človekove pravice. Ne dolg tekst je, odličen, sprejemljiv in z njim se popolnoma strinjam. Sam sem zadnjič tudi povsem jasno povedal, kako in kaj in o čem razmišljam, mislim in kakšno je moje stališče do teh ekstremizmov. In prosim, če si zapomnite. Minister Simoniti ni pobegnil od ničesar, to so te, to torej kvante, kvante navadne. Torej ni od ničesar pobegnil, ampak je imel druge obveznosti, ki jih ima zelo veliko. In nič hudega, tako pač je. Ampak ne izkrivljati stvari, ker tako ne gre. Minister Simoniti je velikokrat izrazil svoje stališče glede vseh totalitarizmov, fašizma, nacizma in komunizma, ki enim gre težko iz rok, iz ust, ampak to vemo, ti antifašisti, ki predvsem je za njih značilno to, da oni že morda so antifašisti, ampak predvsem niso demokrati. In tukaj, tukaj mislim, da je samo ena gospa enkrat omenila besedo demokracija, drugače se tu izogibate, ker vam je tuje, ker s svojim antifašizmom ne želite demokracijo, ampak želite nek sistem, ki je isto nagnjen nazadnjaško v nek čas, ki je minil, ki je zal, slab in še celo nek bivši predsednik hodi zafrustriran s svojo realnostjo, ko se vidi v špegel, kako je politična podrtija. Pravzaprav hodi okoli in ščuva ponovno k nasilju in k zbiranjem, ki so protizakonita in nezakonita. Jaz sem na to večkrat opozoril. Večkrat je bila objavljena moja izjava, ki nedvoumna izraža in kaže, kako, kaj in kakšen je moj odnos do totalitarizmov vseh oblik. In to je bilo jasno napisano. In nek človek mi je celo pisal pismo.</font><br/>
<br/>
<b><font size="4">27. TRAK: (NM) – 16.10</font></b><br/>
<br/>
<b><font size="4">	</font></b><font size="4">(nadaljevanje) Zadnjič sem prepoznal, morda se motim, ampak en stavek se mi je zdel tako sveže jasen iz pisma nekega gospoda Roka Ariha, ki mi je napisal neko pismo, in sem mu odgovoril, kako gledam na to in tako naprej. Mene ni zbodlo to, da mi je pisal pismo. Pisem dobivamo polno. Zbodlo me je to, da je to verjetno, ker Rok Arih je samo eden v Sloveniji, sicer baje, da ima tako ime in priimek, drugače je pa to psevdonim znamenitega koroškega partizana, torej imenitnega kulturnika in umetnika, torej pisatelja in tudi imenitnega urednika, ki sem ga imel srečo celo tudi sam poznati, ne sicer kaj posebej posebno, ampak v bližini smo živeli, smo se pozdravili, pa kje kakšna beseda do otroka takega, ki sem bil, padla. In torej zdelo se mi je za malo, da si drznejo tisti, ki to pišejo, prevzeti torej psevdonim tako imenitnega človeka, ki je vreden spomina in velike pozitivne ocene. Ampak to zlorabljajo tisti, ki so brez zavesti, brez dostojnosti in resničnega pripadnosti do tega, da bi vedeli, kaj je upor, kaj je plemenitost in kaj je borba za svobodo. In trdim, da v vsem tem, kar sem slišal danes tukaj, zlasti od Levice in od SD, ne od gospoda Bevka, ampak od tistih drugih, da to, kar očitate drugim, delate sami, delate sami. In mislim, da je gospod Siter edino dobro rekel, da bi bilo treba status vzeti tudi še kakšni drugi organizaciji in vzeti vse pod lupo in še enkrat pregledati, kako delujejo v tem času tviti in vse tega opozarjajo to, da to ni lastno samo tej nevredni, nevredni, zaradi mene desničarski, sceni in tistim ljudem, ki to govorijo, ampak tudi Levici. Tukaj imam polno tvitov, ki jih ne želite slišat, med njimi je tudi član zveze borcev, ki ga naj bo sram, ki je do skrajnosti žaljiv, nizkoten do skrajnosti. In če bo prišlo do tega, da bomo revidirali, bomo z istimi vatli pomerili, pogledali te osebe, kam spadajo, kako, jih vzporejali s tem društvom zveze borcev in obe ukinili. Če se bo le dalo, če bo to v moji moči, bom storil. Torej, kako bi rekel, rečeno je bilo tukaj tudi, torej to želim še reči, da ko se govori o teh izmih, samo enih, mislim, da je treba to obravnavati celostno, celostno, ne parcialno, ampak zajeti vse, jih prepoznati in o njih zavzeti stališče in biti do skrajnosti strog in natančen in te zadeve, če se le da in če prestopajo meje zakonitosti, seveda naj preko tistih, ki so za to odgovorni, jih sankcionirajo in seveda primerno kaznujejo. Stalno se ponavlja, z dveh strani sem slišal, da financiramo to društvo. Moram reči, da tega društva ne financiramo in da so to laži. Mislim, da je to širila tudi gospa predsednica stranke SD. Torej mi tega društva torej ne financiramo v ničemer in nikoli in tudi nobena druga organizacija, da tako rečem, ki je v okviru ali sodi posredno v okvir Ministrstva za kulturo, tega ne financira.</font><br/>
<font size="4">	Glede tistega, če bomo to javno objavili ali kaj, vlogo in razlago, z veseljem, nobenega problema nimam. Edino jaz tukaj javno tega ne bom bral. Mislim, da so to zahtevali že nekateri poslanci in so tudi dobili to. Saj poslušajte, če je to narobe, povejte, saj nimam težav, ampak to so dobili, to je dostopno, javno, torej javno dostopno. Vam bomo poslali, če želite, in potem javno preberite recimo. Jaz pa tukaj kot en šolarček vam ne bom bral. Zdaj, če je kaj narobe, prosim, jaz,</font><br/>
<br/>
<b><font size="4">28. TRAK: (NM) – 16.15</font></b><br/>
<br/>
<b><font size="4">	</font></b><font size="4">(nadaljevanje) se je treba popravit in tako naprej. Ampak mislim, nimam težave, da bi skrivali ali karkoli. To je pač, tisti, ki so to delali, so delali po pravilih. Tako sem že zadnjič prebral opomnik, vse je »by the book«, bi človek rekel, torej po datumih razporejeno, so zelo jasne te zadeve glede postopkov in seveda ureditve. Zdaj me pa zanima, tukaj sem zdaj ene 3, 4 slišal, da so izdali 2 knjigi. Torej, me zanima, ali ste prebrali ti 2 knjigi, od prve vrste do konca, gospa, ker ste se nanje izgovarjali. Bi vas vprašal kaj iz te knjige, tako je v šoli ponavadi. Recimo, ker hočete od mene, da javno berem, recimo, a ste brali ti 2 knjigi, me zanima. Vas bom vprašal recimo…</font><br/>
<br/>
<font size="4">	</font><b><font size="4">PREDSEDNICA NATAŠA SUKIČ: </font></b><font size="4">Minister, saj smo slišali…</font><br/>
<br/>
<font size="4">	</font><b><font size="4">DR. VASKO SIMONITI: </font></b><font size="4">Niste brali, ste samo slišali. / oglašanje iz dvorane/ Tako so novo revijo ocenjevali, veste, leta 1987 so govorili po celi Sloveniji. Jaz ne primerjam tega z novo revijo, vsekakor ne. / oglašanje iz dvorane/</font><br/>
<br/>
<font size="4">	</font><b><font size="4">PREDSEDNICA NATAŠA SUKIČ: </font></b><font size="4">Minister.</font><br/>
<br/>
<font size="4">	</font><b><font size="4">DR. VASKO SIMONITI: </font></b><font size="4">Ampak hočem reči, to so te, to so te vaše neumnosti.</font><br/>
<br/>
<font size="4">	</font><b><font size="4">PREDSEDNICA NATAŠA SUKIČ: </font></b><font size="4">Minister.</font><br/>
<br/>
<font size="4">	</font><b><font size="4">DR. VASKO SIMONITI: </font></b><font size="4">Glejte, Simoniti ne bo cenzor, ne bo. / oglašanje iz dvorane/ Čakajte, dovolite, da do konca povem. Ne bo cenzor. Če je to kaj narobe, lepo prosim, naj se to pelje po poteh, ki morajo to storiti. In za to imamo vse organe v državi, upam da, sam malo dvomim, je malo, kako bi rekel, nevredno čisto popolnega zaupanja, ampak vendarle drugih institucij ni, zato vztrajajmo pri temu, da opravijo svojo dolžnost. Lepo prosim. Naj prepovejo ali karkoli, takrat bo Simoniti tudi reagiral. Na podlagi vaših teh približnih stvari, v katerih podtikate, si izmišljujete, ne vem, zakaj bi vam pa verjel. Sam pa tega ne bom bral, ker minister ne more brati 200 ne vem kakšnih NVO organizacij in podobnih stvari. Verjamem pa, da bo, da vas bojo, vas in Bandellija predlagali za ministra za kulturo in boste to vi zelo natančno brali, zlasti gospod Bandelli je načitan človek, kot sem opazil, tudi o zgodovini zelo veliko ve fašizma, torej bo z lahkoto to, bo z lahkoto to naredil in bo imel, vse pravne podlage bo našel za to. Govorimo o nacizmu, pa tistih stvareh, pa patetiki. Poslušajte, glejte, drznem si reči, da vem več o tem kot vi, več. Drznem si to reči in upam, da, torej vam povem, da vem. Sem prepričan. In tudi moje stališče je trdnejše, ko gremo v detajle, vam povem, vam povem, in tudi od gospoda Siterja. Tisto so floskule iz priročnikov za popoldanske aktiviste, kar govori. To ni nič. To so propagande za mularijo, da jih bojo pripeljali na volitve. To je vse. Naj povejo, kako bojo kaj rešili, naj povejo. Ne znajo.</font><br/>
<br/>
<font size="4">	</font><b><font size="4">PREDSEDNICA NATAŠA SUKIČ: </font></b><font size="4">Minister, samo eno opozorilo…</font><br/>
<br/>
<font size="4">	</font><b><font size="4">DR. VASKO SIMONITI: </font></b><font size="4">Okej, glejte.</font><br/>
<br/>
<font size="4">	</font><b><font size="4">PREDSEDNICA NATAŠA SUKIČ: </font></b><font size="4">Glejte, ne polemizirat s poslanci, ampak…</font><br/>
<br/>
<font size="4">	</font><b><font size="4">DR. VASKO SIMONITI: </font></b><font size="4">Jaz bi samo naprej še šel, naprej bi še šel, če lahko.</font><br/>
<br/>
<font size="4">	</font><b><font size="4">PREDSEDNICA NATAŠA SUKIČ: </font></b><font size="4">… odgovarjajte na vprašanja.</font><br/>
<font size="4">	Hvala.</font><br/>
<br/>
<font size="4">	</font><b><font size="4">DR. VASKO SIMONITI: </font></b><font size="4">Torej tukaj so imena padla, ne vem, Matija Ogrina, Jonatana Vinklerja. Neprimerno, po moje. Ne bom več kot to komentiral. Moment. Antifašizem, fašizem, bla, bla. Torej, glejte, saj da končam. Če bo treba, upam, da mi boste dali še besedo. Vsekakor 4 člani ne ogrožajo države. Če ogrožajo, prosim, naj jih organi pregona čim bolj omejijo in povzamejo vse tisto, tako kot upam, da bodo pri tudi vseh ostalih stvareh, ki se dogajajo protizakonito, reagirali. Še enkrat, o teh stvareh je treba celostno obravnavati, celostno, široko, ker so te stvari prisotne. In takrat, ko boste pripravljeni celostno govoriti in imeli jasno sliko o pojmih in, kako bi rekel, kaj kaj pomenijo in kaj se bo menilo in se nanaša na </font><br/>
<br/>
<b><font size="4">29. TRAK: (NM) – 16.20</font></b><br/>
<br/>
<b><font size="4">	</font></b><font size="4">(nadaljevanje) 80 let nazaj in vmes pravzaprav nekaj spustilo, je krivično in prikrivanje. Vi morate vedeti mimogrede, tako za stare mame malo, torej vojna, 2. svetovna vojna je šla za to, če govorimo o Evropi…</font><br/>
<br/>
<font size="4">	</font><b><font size="4">PREDSEDNICA NATAŠA SUKIČ: </font></b><font size="4">Minister, dajmo se držat teme.</font><br/>
<br/>
<font size="4">	</font><b><font size="4">DR. VASKO SIMONITI: </font></b><font size="4">Ja, se nanaša, se nanaša na temo, se nanaša na temo.</font><br/>
<br/>
<font size="4">	</font><b><font size="4">PREDSEDNICA NATAŠA SUKIČ: </font></b><font size="4">Ne bomo imeli predavanja o 2. svetovni vojni.</font><br/>
<br/>
<font size="4">	</font><b><font size="4">DR. VASKO SIMONITI: </font></b><font size="4">Se nanaša na temo. </font><br/>
<br/>
<font size="4">	</font><b><font size="4">PREDSEDNICA NATAŠA SUKIČ: </font></b><font size="4">5 minut so ponavadi omejene razlage.</font><br/>
<br/>
<font size="4">	</font><b><font size="4">DR. VASKO SIMONITI: </font></b><font size="4">Ja, to pa ne vem, to pa jaz ne vem.</font><br/>
<br/>
<font size="4">	</font><b><font size="4">PREDSEDNICA NATAŠA SUKIČ: </font></b><font size="4">Vi pa zdaj govorite, sem vam pustila.</font><br/>
<br/>
<font size="4">	</font><b><font size="4">DR. VASKO SIMONITI: </font></b><font size="4">Potem pa milo prosim, milo prosim samo še za 20 sekund.</font><br/>
<br/>
<font size="4">	</font><b><font size="4">PREDSEDNICA NATAŠA SUKIČ: </font></b><font size="4">Dobro, 20 sekund.</font><br/>
<font size="4">	Hvala.</font><br/>
<br/>
<font size="4">	</font><b><font size="4">DR. VASKO SIMONITI: </font></b><font size="4">Je bila za to, kdo bo, kako bo po vojni urejena Evropa, kako se bo. In razdelil se je svet na demokracijo in nedemokracijo. Leta 1990 je zmagala demokracija, ampak ostanki so še tako močni, da danes želijo te zadeve prikriti. To bi bilo zaenkrat vse. Se vam zahvaljujem za to, da ste mi dali besedo, da sem lahko to povedal. Aja, še to, če sem odgovoril na vprašanje. Ja, prvo vprašanje je seveda tisto, prva teza je za mene sprejemljiva. Sam bi jo seveda dopolnil še s tem, da je treba reči, da je protizakonito zbiranje nedovoljeno in podobne stvari. Drugo vprašanje je, gospa, dajte, samo pomagajte mi. / oglašanje iz dvorane/ Da se razkrije vlogo, nimam težav. Tretje vprašanje je? / oglašanje iz dvorane/ Tretje vprašanje, če delujejo ustavno. Saj to je že prijavljeno nekje, a ni? A ni? Četrto pa ne bom podpisal, dokler ne dobim. Se pa ne strinjam ne zaradi tega, ker bi dvomil v te, torej naj se ugotovi, tako kot je treba. Tožilstvo je ugotovilo nekaj, zdaj je celo na kazenskem oddelku. Poslušajte, če bo, pak odkljukam takoj z lahkoto.</font><br/>
<font size="4">	Hvala lepa.</font><br/>
<br/>
<font size="4">	</font><b><font size="4">PREDSEDNICA NATAŠA SUKIČ: </font></b><font size="4">Hvala lepa, minister.</font><br/>
<font size="4">	Preden bomo zdaj prešli k glasovanju, naj samo opozorim na 3 stvari. Ne gre za to, da 4 ljudje ogrožajo ali ne ogrožajo to državo. Gre za to, da to državo ogroža, če ima nacistično društvo status javnega pomena. Platnice knjige so dovolj, ne rabiš niti prebrati knjige, da vidiš, da gre za identifikacijo z generacijo identitete. In pa podana je s tem podlaga za financiranje. Tudi, če še niste financirali teh društev, podlaga s tem, ko so dobili ta status, je ustvarjena.</font><br/>
<font size="4">	Sedaj pa, ker vidim, da smo zaključili, bomo prešli na skupno razpravo in odločanje o predlaganih sklepih, ki so bili navedeni v zahtevi za sklic te seje, pred začetkom seje nekoliko popravljeni in sedaj ponovno razdeljeni na klop in popravljeni. Zato ker smo v Komisiji za peticije ta trenutek sklepčni in lahko glasujemo, na Odboru za kulturo pa sklepčnosti ni. </font><br/>
<br/>
<font size="4">Zato torej glasujemo o sledečih sklepih, in sicer prvi:</font><br/>
<font size="4">»Komisija za peticije, človekove pravice in enake možnosti torej ostro obsoja vsakršno sovražno delovanje, ki temelji na razpihovanju sovraštva, lažeh in celo grozi z likvidacijami.« Glasujemo torej, začetek glasovanja o tem prvem predlogu. Glasujemo.</font><br/>
<font size="4">Torej glasujejo lahko samo članice in člani Komisije za peticije. Tukaj je prišlo do napake, torej bomo ponovili glasovanje. Začetek glasovanja o prvem predlogu sklepa. Glasujemo.</font><br/>
<font size="4">Kdo je za? (?.) Kdo je proti? (?.)</font><br/>
<font size="4">Ugotavljam, da je sklep sprejet.</font><br/>
<br/>
<font size="4">Sedaj bomo glasovali o drugem sklepu: </font><br/>
<font size="4">»Komisija za peticije, človekove pravice in enake možnosti Ministrstvo za kulturo poziva, da v imenu javnega interesa razkrije vlogo in vsebinsko obrazložitev odločitve o podelitvi statusa društva v javnem interesu Društvu za promocijo tradicionalnih vrednot.« Glasujemo.</font><br/>
<font size="4">Kdo je za? (5 članov.) Kdo je proti? (Nihče.)</font><br/>
<font size="4">Ugotavljam, da je sklep sprejet.</font><br/>
<font size="4">	</font><br/>
<b><font size="4">30. TRAK: (NM) – 16.25</font></b><br/>
<br/>
<b><font size="4">	</font></b><font size="4">(nadaljevanje) Predlog tretjega sklepa: </font><br/>
<font size="4">»Komisija za peticije, človekove pravice in enake možnosti poziva pristojne državne institucije, da preverijo, ali Društvo za promocijo tradicionalnih vrednot delujejo v skladu z Ustavo in zakonodajo.« Glasujemo.</font><br/>
<font size="4">Kdo je za? (5 članov.) Kdo je proti? (Nihče.)</font><br/>
<font size="4">Ugotavljam, da je sklep sprejet.</font><br/>
<br/>
<font size="4">	In še zadnji, četrti: </font><br/>
<font size="4">»Komisija za peticije, človekove pravice in enake možnosti poziva ministra za kulturo, da Društvu za promocijo tradicionalnih vrednot odvzame status društva v javnem interesu.« Glasujemo.</font><br/>
<font size="4">Kdo je za? (5 članov.) Kdo je proti? (Nihče.)</font><br/>
<font size="4">Ugotavljam, da je sklep sprejet.</font><br/>
<br/>
<font size="4">	Sedaj ugotavljam, da smo opravili glasovanje. Na žalost Odbor za kulturo ni sklepčen. </font><br/>
<br/>
<font size="4">Predajam še besedo kolegici Violeti Tomić.</font><br/>
<br/>
<font size="4">	</font><b><font size="4">PREDSEDNICA VIOLETA TOMIĆ: </font></b><font size="4">Ja, hvala za besedo.</font><br/>
<font size="4">	Kot je rekla kolegica, na žalost v Odboru za kulturo nimamo dovolj poslank in poslancev, da bi lahko bili sklepčni. Kot ste videli, SDS in NSi, Nova Slovenija sta obstruirali sejo. Imamo pa tudi skrito obstrukcijo Slovenske nacionalne stranke, Zmaga Jelinčiča in SMC, Zdravka Počivalška, ki ju ni tukaj. In seveda obžalujem, da nimamo manjšinca tukaj. Eden bi bil dovolj na pravi strani zgodovine, pa bi danes lahko tudi mi opravili glasovanje. Če je poslance skrajne desnice zmotila prisotnost Jaše Jenulla tukaj kot predstavnika Aktiva delavcev v kulturi, pa vas vse skupaj obveščam, da bomo še enkrat sklicali ta odbor, kjer Jaša, ki je povedal svoje danes, ne bo prisoten, pa bomo še enkrat pozvali poslanke in poslance Odbora za kulturo, da o tem odločijo, ali je neonacizem v javnem interesu v po njihovem mnenju ali ne. </font><br/>
<br/>
<font size="4">Tako da s tem zaključujem 41. nujno sejo… Prekinjam 41. nujno sejo Odbora za kulturo, vas lepo pozdravljam in najavljam nadaljevanje, ko se bo zgodilo glasovanje, kajti to moramo razčistit. Slovenke in Slovenci morajo vedeti in davkoplačevalci morajo vedeti, ali je prav in kdo bo podpira to, da se financira z našim denarjem take sovražne, taka sovražna gibanja in takšne sovražne prakse, kot so neonacisti.</font><br/>
<font size="4">Hvala</font><br/>
<br/>
<b><font size="4">PREDSEDNICA NATAŠA SUKIČ: </font></b><font size="4">No, za magnetogram naj še povem tisto, kar sem pozabila povedati pred glasovanjem. Namreč v rokah imam pooblastilo, da je Lidija Divjak Mirnik torej bila prisotna na Komisiji za peticije namesto poslanca Aljaža Kovačiča. Tako da to mi je ušlo, se opravičujem za to napako.</font><br/>
<br/>
<font size="4">Kot rečeno, s tem smo zaključili to točko dnevnega reda in 14. nujno sejo komisije. </font><br/>
<font size="4">Vsem vabljenim se zahvaljujem za udeležbo na seji in vam želim lep dan. Nasvidenje!</font><br/>
<br/>
<b><font size="4">Seja se je končala 4. oktobra 2021 ob 16.31.</font></b>
</root>