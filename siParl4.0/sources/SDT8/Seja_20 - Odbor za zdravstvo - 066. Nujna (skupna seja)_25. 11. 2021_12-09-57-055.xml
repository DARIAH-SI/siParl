<root>
<h5 class="label"><span>Vsebina zapisa seje</span></h5><div align="center">
<p><b><font size="4">REPUBLIKA SLOVENIJA</font></b><br/>
<b><font size="4">DRŽAVNI ZBOR </font></b><br/>
<b><font size="4">ODBOR ZA IZOBRAŽEVANJE, ZNANOST, ŠPORT IN MLADINO</font></b><br/>
<b><font size="4">41. nujna seja</font></b><br/>
<br/>
<b><font size="4">in </font></b><br/>
<br/>
<b><font size="4">ODBOR ZA ZDRAVSTVO</font></b><br/>
<b><font size="4">66. nujna seja </font></b></p></div><div align="center"><b><font size="4">in</font></b><br/>
<br/>
<b><font size="4">ODBOR ZA DELO, DRUŽINO, SOCIALNE ZADEVE IN INVALIDE</font></b><br/>
<b><font size="4">65. nujna seja</font></b></div><div align="center"><b><font size="4">(25. november 2021)</font></b><br/>
</div><br/>
<br/>
<b><font size="4">Sejo so vodili Vojko Starović, član Odbora za zdravstvo, Primož Siter, podpredsednik Odbora za delo, družino, socialne zadeve in invalide in Iva Dimic, predsednica Odbora za izobraževanje, šport in mladino.</font></b><br/>
<b><font size="4">Seja se je začela ob 17.01.</font></b><br/>
<br/>
<b><font size="4">1. TRAK: (VP) </font></b><br/>
<br/>
<b><font size="4">	VOJKO STAROVIĆ (PS SAB): </font></b><font size="4">Vse članice in člane odborov, vabljene ter ostale prisotne prav lepo pozdravljam. Začenjam 66. nujno sejo Odbora za zdravstvo.</font><br/>
<font size="4">	Obveščam vas, da so zadržani in da se seje ne bodo udeležili, takih nimam. Imam pa pooblastila. Na seji bodo kot nadomestni člani in članice sodelovali naslednji: Marijan Pojbič namesto Jožefa Lenarta, Jure Ferjan namesto Nade Brinovšek, Leon Merjasec namesto Alenke Jeraj, Tomaž Lisec namesto Anje Bah Žibert, mag. Marko Koprivc namesto mag. Dejana Židana, Aljoša Kovačič namesto Janija Möderndorferja ter Lidija Ivanuša namesto mag. Karmen Furman. Lepo pozdravljeni.	</font><br/>
<font size="4">	Besedo dajem podpredsedniku Odbora za delo, družino, socialne zadeve in invalide Primožu Siterju. </font><br/>
<font size="4">	Izvolite.</font><br/>
<br/>
<font size="4">	</font><b><font size="4">PODPREDSEDNIK PRIMOŽ SITER: </font></b><font size="4">Hvala lepa. Lep dober večer tudi z moje strani. Začenjam 65. nujno sejo Odbora za delo, družino, socialne zadeve in invalide. </font><br/>
<font size="4">	Obveščam vas, da ni članic in članov, ki se seje ne morejo udeležiti. Imamo pa nekaj pooblastil, in sicer: mag. Branislav Rajić nadomešča poslanca Jurija Lepa, poslanec Jure Ferjan nadomešča poslanko mag. Karmen Furman, poslanka Mojca Škrinjar nadomešča poslanko Evo Irgl, poslanca Tomaža Lisca nadomešča Jožef… Se opravičujem, gospod Tomaž Lisec nadomešča poslanca Jožefa Lenarta, poslanec Jože Lenart nadomešča poslanko Andrejo Zabret in pa poslanka Iva Dimic nadomešča poslanko Tadejo Šuštar Zalar.</font><br/>
<font size="4">	Toliko v uvod seje Odbora za delo. </font><br/>
<font size="4">	Okej, še eno pooblastilo. Dr. Franc Trček nadomešča poslanca Sama Bevka.</font><br/>
<font size="4">	Toliko torej za uvod Odbora za delo. </font><br/>
<font size="4">	Besedo dajem predsednici Odbora za izobraževanje, znanost, šport in mladino Ivi Dimic. </font><br/>
<br/>
<font size="4">	</font><b><font size="4">PREDSEDNICA IVA DIMIC: </font></b><font size="4">Hvala lepa. Lep pozdrav vsem tudi iz moje strani. Začenjam 41. nujno sejo Odbora za izobraževanje, znanost, šport in mladino.</font><br/>
<font size="4">	Obveščam vas, da so zadržani in se seje ne morejo udeležiti naslednji članice in člani odbora: Luka Mesca nadomešča Primož Siter, Sama Bevka nadomešča dr. Franc Trček, Lidijo Divjak Mirnik nadomešča Jožef Lenart. Službeno se je opravičil Ferenc Horvath zaradi službene poti.</font><br/>
<font size="4">	S sklicem seje ste prejeli dnevni red seje odborov. Pod 1. točko, Neizvajanje zakonov o celostni zgodnji obravnavi predšolskih otrok s posebnimi potrebami. Ker v poslovniškem roku nismo prejeli predlogov v zvezi z dnevnim redom, je določen takšen dnevni red kot ste ga prejeli </font><br/>
<br/>
<b><font size="4">2. TRAK: (VP) 17.05</font></b><br/>
<br/>
<b><font size="4">	</font></b><font size="4">(nadaljevanje) s sklicem odborov. </font><br/>
<font size="4">	</font><br/>
<font size="4">	Prehajamo na </font><b><font size="4">1. TOČKO DNEVNEGA REDA, TO JE NEIZVAJANJE ZAKONOV O CELOSTNI ZGODNJI OBRAVNAVI PREDŠOLSKIH OTROK S POSEBNIMI POTREBAMI. </font></b><br/>
<font size="4">	Zahteva poslanskih skupin LMŠ, SD, Levica SAB in Poslanske skupine nepovezanih poslancev za sklic nujne seje odborov z dne 15. november 2021 je objavljen na spletnih straneh Državnega zbora.</font><br/>
<font size="4">	K tej točki smo vabili kot je razvidno iz samega sklica seje, zato ne bom naštevala. </font><br/>
<font size="4">	Besedo dajem predlagateljem zahteve za sklic seje, tj. predstavniku Poslanske skupine LMŠ Aljažu Kovačiču.</font><br/>
<font size="4">	Izvolite, imate besedo.</font><br/>
<br/>
<font size="4">	</font><b><font size="4">ALJAŽ KOVAČIČ (PS LMŠ): </font></b><font size="4">Hvala za besedo, predsednica. Spoštovana sovoditelja, če lahko rečem, predstavniki vlade, kolegice in kolegi in seveda spoštovani vabljeni.</font><br/>
<font size="4">	Zakon o celostni zgodnji obravnavi predšolskih otrok s posebnimi potrebami, ki se uporablja od 1. januarja leta 2019, je bil sprejet leta 2017. Zakon je v proceduro vložila poslank in poslancev iz vrst takratne koalicije in opozicije in je na plenarnem zasedanju prejel zelo veliko, široko podporo. Podprlo ga je kar 72 takratnih poslank in poslancev. Ključni cilj predloga zakona je bil zagotoviti in nadgraditi storitve zdravstvenega in socialnega varstva ter vzgoje in izobraževanja za otroke s posebnimi potrebami, za otroke z rizičnimi dejavniki in njihove družine v predšolskem obdobju, torej od rojstva do vstopa v šolo. Vendar pa danes še vedno niso sprejeti vsi podzakonski akti, ki so nujni za njegovo učinkovito izvajanje, saj veljavni zakon ne upošteva organizacije in delovanja zdravstvenega sistema. Zaradi tega so se na nas obrnili številni strokovnjaki iz tega področja in skupaj smo pripravili sklic današnje seje. Pomembno je, da se problematika naslovi in da dobi prostor v Državnem zboru. Da se prisluhne strokovnjakom, ki so se danes udeležili te seje, ki se dejansko s temi težavami srečujejo v praksi vsakodnevno. In da skupaj pozovemo pristojne k ukrepanju. V Listi Marjana Šarca in ostali opoziciji smo zato podali zahtevo za sklic skupne seje vseh treh odborov, na katere se dejansko ta problematika, ki je zelo široka, tudi nanaša.</font><br/>
<font size="4">	Za razvoj posameznika je ključno zgodnje otroštvo, celo pomembnejše kot katerokoli drugo poznejše življenjsko obdobje. Prikrajšanost v zgodnjem otroštvu pa ima lahko težke nepopravljive posledice v poznejšem življenju. Zaradi tega moramo storiti vse, da pripomoremo k temu, da se čim prej odkrijejo morebitni rizični dejavniki pri otrocih oziroma posebne potrebe, nato pa se tukaj mora zagotoviti ustrezna pomoč otroku in njegovi družini. Zato je ključno ustrezno izvajanje Zakona o celostni zgodnji obravnavi predšolskih otrok s posebnimi potrebami. </font><br/>
<font size="4">	Kot omenjeno, še niso sprejeti vsi podzakonski akti. V praksi je dejansko onemogočeno izvajanje zakona skladno z namenom, za katerega je bil sprejet. Za sprejem podzakonskih aktov je po mnenju strokovnjakov potrebna sprememba zakona, se pravi, da ga je potrebno novelirati. Ampak kljub temu smo se dejansko odločili, da zakona nismo novelirali, ampak smo sklicali današnjo sejo, da bi tudi strokovnjaki dejansko predstavili problematiko in da bi potem ministrstvo, ki je tudi dolžno za to, zagotovilo rešitve.</font><br/>
<font size="4">	Zdaj, kaj bi bilo, če smem na kratko povedati, potrebno narediti? Določiti javno mrežo centrov za zgodnjo obravnavo, izdati podzakonski akt, s katerimi bi se natančneje opredelilo naloge, mandat, strokovne kompetence in pristojnosti predstavnika družine, način njegovega sodelovanja z drugimi inštitucijami in posamezniki, dolžnost poročanja, varovanje osebnih podatkov družine, nadzor nad izvajanjem, način izbora kandidatov in način financiranja. Podpisati dogovor med ministri, pristojnimi za zdravje, delo in izobraževanje pri izvajanju zgodnje obravnave. </font><br/>
<font size="4">	Naj uvodoma zelo na kratko predstavim še težave, s katerimi se soočajo strokovnjaki na t.i. zdravstvenem področju zgodnje obravnave otrok s posebnimi potrebami. Verjamem, da bodo današnji vabljeni bolj podrobno spregovorili o tem, zato res na kratko. </font><br/>
<font size="4">	Prvič, v zakonu kot so vstopna točka navedeni le centri za zgodnjo obravnavo, zgodnja obravnava pa se izvaja tudi drugod. Mnenje, kakšno pomoč potrebuje otrok s kronično boleznijo, zaradi svojega zdravstvenega stanja pa mora podati leteči specialist in </font><br/>
<br/>
<b><font size="4">3. TRAK: (VP) 17.10</font></b><br/>
<br/>
<b><font size="4">	</font></b><font size="4">(nadaljevanje) ne razvojna ambulanta. Trenutno v razvojni ambulanti pripravljajo zapisnike tudi za otroke s sladkorno boleznijo, s srčnimi napakami in tako dalje. Tudi vstop v šolo mora ostati v pristojnosti komisije za usmerjanje, saj nimajo vsi otroci, ki pomoč v šoli potrebujejo, pri tem zagotovljene multidisciplinarne obravnave. Drugič, ni urejen naziv razvojnih ambulant. Tretjič, mreža razvojnih ambulant, centrov za zgodnjo obravnavo je nezadostna in zelo neenakomerna. Četrtič, timi so še vedno opredeljeni po desetinkah zaposlenega, na primer 0,3 zdravnika, 0,4 medicinske sestre. Zato marsikje kadrov ni mogoče zaposliti in timi ostajajo nepopolni, finančna sredstva na Zavodu za zdravstveno zavarovanje pa neizkoriščena. Petič, pomanjkanje kadrov s pedagoško izobrazbo, tako logopedov kot specialnih pedagogov. To je problem tako v razvojnih ambulantah kot tudi v centrih za zgodnjo obravnavo kot tudi vrtcih. Šestič, ob širitvi timov v razvojnih ambulantah centrov za zgodnjo obravnavo niso bila predvidena finančna sredstva za dodatne prostore. Zato se delo opravlja v izmenah, ki se večkrat tudi prekrivajo. Posledično strokovnjaki ne morejo zagotoviti zadostnega števila obravnav, saj se urniki prekrivajo tudi po več ur na dan. Sedmič, prav tako niso predvidena finančna sredstva za zadostno izobraževanje za, na primer, specializacijo logopedije in klinične psihologije, podiplomski tečaj zgodnje obravnave, ki je pri tako zahtevnem delu več kot nujno. Osmič, za terapevtsko obravnavo v razvojnih oddelkih vrtcev, kamor so vključeni otroci z največ težavami, ni ustrezno poskrbljeno. Ti otroci namreč nimajo predvidenih individualnih terapevtskih obravnav. Devetič, v vrtcih otroci kljub zapisniku multidisciplinarnega tima včasih čakajo na dodatno strokovno pomoč po celo leto ali celo več. Desetič, ker je zakon, ki ga danes obravnavamo, razvojnim ambulantam naložil dodatne zadolžitve, število ambulant in razvojnih pediatrov pa je ostalo enako, so se za prve preglede podaljšale čakalne dobe. Zaradi tega zdravniki specialisti ne morejo več izpeljati kontrolnih pregledov in njihovo pogostost, kot bi bilo strokovno potrebno.</font><br/>
<font size="4">	Skratka prva leta otrokovega življenja so usodna za njegov nadaljnji razvoj, tako biološki, telesni, kognitivni in socialni kot tudi za razvoj njegove osebnosti. Zato želimo na današnji seji spregovoriti o tem, kako pospešiti postopke, ki bi zagotovili pogoje za izvajanje Zakona o celostni zgodnji obravnavi predšolskih otrok s posebnimi potrebami. Na podlagi vseh teh pogovorov smo tudi pripravili tri sklepe, ki upam, da bomo jih soglasno danes tudi vsi potrdili. Kot sem že povedal, nismo šli z noveliranjem zakona, ker menimo, da morajo to narediti na ministrstvu v sodelovanju z vsemi strokovnjaki. Smo pa pripravili sklepe, ki nekako dajejo to zadolžitev samemu ministrstvu, se pravi sami vladi. In pač bi kar te tri sklepe prebral, da jih ne bomo na koncu.</font><br/>
<font size="4">	Se pravi prvi sklep. Odbor za izobraževanje, Odbor za zdravstvo in Odbor za delo pozivajo Vlado Republike Slovenije, da v roku treh mesecev oblikuje strokovno skupino za področje celostne zgodnje obravnave otrok s posebnimi potrebami, ki jo sestavljajo predstavniki MIZŠ-ja, MZ-ja in MDDSZ-ja, predstavniki izvajalcev zgodnje obravnave otrok s posebnimi potrebami in predstavnikov staršev teh otrok. Strokovna skupina pa naj pripravi spremembe in dopolnitve Zakona o celostni zgodnji obravnavi predšolskih otrok s posebnimi potrebami na način, da se bo zakon prilagodil razmeram v praksi. Na podlagi tega naj nato pripravi potrebne podzakonske akte in ustrezen predlog pravilnika o izvajanju zgodnje obravnave v vzgojno-izobraževalnih zavodih in drugih izvajalcih programov za predšolske otroke s posebnimi potrebami. To je prvi sklep. </font><br/>
<font size="4">	Drugi sklep. Odbor za izobraževanje, Odbor za zdravstvo in Odbor za delo pozivajo Vlado Republike Slovenije, da razširi javno mrežo centrov za zgodnjo obravnavo otrok s posebnimi potrebami na način, da bo zagotovljena strokovno ustrezna in enakomerna pokritost razvojnih ambulantnih centrov za zgodnjo obravnavo po celostni državi in da bo mogoče eno strokovno korektno izvajanje Zakona o celostni zgodnji obravnavi predšolskih otrok s posebnimi potrebami. Pri širitvi mreže naj se upošteva tudi mnenje in predloge izvajalcev. Prav tako naj se zagotovijo finančna sredstva za razširitev te mreže razvojnih ambulant z vključenimi centri za zgodnjo obravnavo.</font><br/>
<font size="4">	In tretji sklep. Odbor za izobraževanje, Odbor za zdravstvo in Odbor za delo pozivajo Vlado Republike Slovenije, da </font><br/>
<br/>
<b><font size="4">4. TRAK: (VP) 17.15</font></b><br/>
<br/>
<b><font size="4">	</font></b><font size="4">(nadaljevanje) uredi mrežo izvajalcev strokovne pomoči v vrtcih in na centrih za socialno delo. </font><br/>
<font size="4">	To so vsi trije sklepi, kjer jaz upam, da bo tudi s podporo ministrstev soglasno sprejeti. Sam pa si zdaj želim, da spregovorijo predvsem vabljeni, nas tudi širše nekako seznanijo s problematiko, ki se dnevno ukvarjajo. Toliko zaenkrat z moje strani.</font><br/>
<font size="4">	Hvala. </font><br/>
<br/>
<font size="4">	</font><b><font size="4">PREDSEDNICA IVA DIMIC: </font></b><font size="4">Hvala lepa predlagatelju.</font><br/>
<font size="4">	Sedaj dajem naprej besedo predstavniku Ministrstva za izobraževanje, znanost, šport in mladino, državnemu sekretarju Damirju Orehovcu. </font><br/>
<font size="4">	</font><br/>
<font size="4">	</font><b><font size="4">DAMIR OREHOVEC: </font></b><font size="4">Hvala lepa, predsedujoča, za besedo. Lepo pozdravljeni, kolegi iz vlade, poslanke in poslanci in pa seveda tudi ostali gostje.</font><br/>
<font size="4">	Zdaj jaz bi najprej v tem uvodu povedal tisto, kar smo na ministrstvu v tem času naredili, pa tudi tisto, kar bi še želeli narediti oziroma nekaj pa je trenutno v teku.</font><br/>
<font size="4">	Zdaj, ministrstvo je že leta 2019 pripravilo pravilnik, ki ureja metodologijo oblikovanja cen vrtcev, kjer se opredeli plačilo torej razlike stroškov delovanja razvojnih oddelkov vrtcev med ceno programa torej normalnega vrtca. In to se od 1. 9. torej krije s strani ministrstva. Od takrat je bilo v Sloveniji vzpostavljenih sedem novih razvojnih oddelkov in seveda na povedana sta še dva. Tako, da trenutno v državi deluje 59 razvojnih oddelkov, kar pomeni, da lahko ti otroci torej obiskujejo vrtcec bližje svojemu domu. In v ta namen na ministrstvu letno zagotavljamo približno 2,5 milijona. Prav tako v taisti pravilnik smo zapisali začasne normative in standarde, da seveda lahko to delo s temi otroki vsaj kolikor toliko nemoteno teče. Seveda končnih normativov brez protokolov sodelovanja med centri za zgodnjo obravnavo in vrtci ni možno - te mora seveda pripraviti Ministrstvo za zdravje, sami tega pripraviti ne moremo. Torej Ministrstvo za izobraževanje, znanost, šport in mladino je pripravilo tudi pravilnik, ki ureja povračilo prevoznih stroškov za starše, ki so vključeni v te torej prenovljene programe predšolske vzgoje, in v ta namen letno namenjamo približno 223 tisoč evrov. </font><br/>
<font size="4">	Torej zavedamo se, da na področju urejanja zgodnje obravnave otrok s posebnimi potrebami kljub temu, da smo ves čas tega na našem ministrstvu aktivni, da pač teh stvari nekako ne moremo sami, in se zavedamo, da je potrebno sodelovanje, mislim, da vseh treh ministrster, ki so danes bila omenjena. Na to smo tudi večkrat podali pobudo, ampak najbrž zaradi teh covidnih časov, vsaj kar se tiče tega mandata, nekako se to ni izvršilo. Tako si jaz razlagam. Ministrstvo za izobraževanje, ker pač to ni bilo možno, smo imenovali delovno skupino, ki so poleg predstavnikov ministrstva jo sestavljali tudi predstavnice skupnosti vrtcev in pa seveda tiste udeleženke pilotnega projekta na področju zgodnje obravnave, ki je sodelovala pri nastanku zakona. Torej delovna skupina je pripravila predlog pravilnika, ki bi urejal zgodnjo obravnavo otrok v vrtcih in pa seveda vse potrebne obrazce, ki bi olajšalo delo predvsem vrtcem. Delovna skupina je v pravilniku pripravila predloge kriterijev za vključevanje različnih skupin otrok v posamezne programe in predlagala tudi poti obveščanja in sodelovanja s starši ter opredelila pristojnosti strokovne skupine. Predlog pravilnika je bil posredovan v javno obravnavo, v medresorsko usklajevanje. V tem času smo prejeli 15 mnenj, torej v okviru te javne obravnave, ki pa so si bila med seboj precej nasprotujoča. Največ pripomb je bilo na kriterije, saj v predšolskem obdobju v centrih za zgodnjo obravnavo pri diagnostiki ne želijo, da bi bili vezani na kriterije, ki so iz področja vzgoje in izobraževanja. Nekaj pripomb je bilo tudi na to, da bi moral biti pravilnik skupen vseh treh ministrstev, kar se seveda strinjamo. </font><br/>
<br/>
<b><font size="4">5. TRAK: (VP) 17.20</font></b><br/>
<br/>
<b><font size="4">	</font></b><font size="4">(nadaljevanje) In pa seveda da je preveč obrazcev v tej zgodbi. Torej postopek sprejemanja pravilnika je ministrstvo zaradi tega tudi začasno ustavilo. </font><br/>
<font size="4">	Pripravljena so tudi izhodišča za pogajanja za zdravstveni kader, ki je financiran s strani Zavoda za zdravstveno zavarovanje Slovenije, ki ga želimo postopoma omogočiti za vse otroke v razvojnih oddelkih. Prav tako so pripravljeni predlogi za spremembe kolektivnih pogodb, ki je v medresorskem usklajevanju. V tarifni del želimo uvrstiti delovno mesto vzgojitelj za zgodnjo obravnavo, vzgojitelj za komunikacijo v slovenskem znakovnem jeziku, vzgojitelj za delo z gluhoslepimi in pa vzgojitelj v prilagojenem programu vrtca. Intenzivno se pripravljajo tudi analize, na podlagi katerih bomo poskušali pripraviti spremembe pravilnika o normativih in standardih za področje predšolske vzgoje, pri čemer bomo upoštevali tudi predloge, ki nam jih bo seveda posredovala Skupnost vrtcev Slovenije. Obremenjenost vzgojiteljev prav zaradi tega zakona, ker je vedno več teh otrok tudi vključeni v predšolsko vzgojo, se je povečala in zato je nujno, da se tukaj spremenijo normativi. Delovna skupina, ki je bila prej omenjena, zaključila svoje delo, tako da bomo sedaj nadaljevali razgovore s Skupnostjo vrtcev Slovenije, Skupnostjo občin in drugimi reprezentativnimi organizacijami. Še vedno pa si bomo, tako kot že v preteklih letih odkar je zakon sprejet, konstruktivno prizadevali sodelovati na nivoju vseh treh resornih ministrstev z namenom, da se ta zakon začne v celoti tudi udejanjati.</font><br/>
<font size="4">	Nenazadnje je treba seveda poudariti, da je ravno Ministrstvo za izobraževanje, znanost, šport in mladino tisto, ki je torej pristopilo k pobudam za ureditev tega področja in je pripravilo izhodišča ter predlagalo pilotni projekt, ki je bil financiran iz sredstev evropskega sklada. Seveda po dogovoru med ministrstvi pa se je pač zgodilo tako, da je bilo vodilno resorno ministrstvo za to področje Ministrstvo za zdravje, kjer se tudi večina teh odločitev v njihovih pristojnostih tudi dogaja.</font><br/>
<font size="4">	Toliko zaenkrat. Hvala.</font><br/>
<br/>
<font size="4">	</font><b><font size="4">PREDSEDNICA IVA DIMIC: </font></b><font size="4">Hvala lepa tudi vam.</font><br/>
<font size="4">	Dajem besedo predstavniku Ministrstva za zdravje, državnemu sekretarju Francu Vindišarju.</font><br/>
<br/>
<font size="4">	</font><b><font size="4">MAG. FRANC VINDIŠAR: </font></b><font size="4">Hvala lepa za besedo, spoštovani predsedujoči. Spoštovani gostje, poslanke in poslanci.</font><br/>
<font size="4">	Zakon o celostni zgodnji obravnavi predšolskih otrok s posebnimi potrebami, ki je bil sprejet leta 2017 in začel veljati 1. januarja 2019, je prenesel sistem zgodnje obravnave predšolskih otrok s posebnimi potrebami iz upravnega področja v celoti v zdravstveni sistem. Le-temu poleg zdravstvenih storitev nalaga okrepljeno administracijo, dodatne zaposlitve specialnih kadrov, ki jih še vedno ni zadosti na trgu dela, ter seveda novo organizacijsko strukturo, pri čemer ni upošteval obstoječe mreže specialnih izvajalcev zdravstvene dejavnosti za posamezno vrsto posebnih potreb. V zdravstvu smo storitev začeli izvajati skupaj s sopristojnima ministrstvoma, seveda v okviru danih možnosti. Prilagajali smo se spremembam v okolju, zaznavali težave, jih tudi odpravljali, ter se tudi lotili spremembe prava. Vsekakor pa se zavedamo, da delo nikakor še ni končano. </font><br/>
<font size="4">	Glede na navedbe o neizvajanju zgolj na kratko povzemam dosedanje aktivnosti in zaznane probleme. Ministrice, pristojne za zdravje, socialno varnost in izobraževanje so 23. januarja 2018 sicer podpisale dogovor o izvajanju zgodnje obravnave. Zgodnjo obravnavo smo vključili v regijsko organizirane razvojne ambulante, saj je poleg predšolskih otrok treba zagotoviti dosedanjo zdravstveno obravnavo tudi za šolarje in mladostnike s posebnimi potrebami. Zaradi pomanjkanja specialnih kadrov smo omogočili sklenitev podjemnih pogodb z le-temi. Za ureditev kliničnih poti, kompetenc izvajalcev, </font><br/>
<br/>
<b><font size="4">6. TRAK: (VP) 17.25</font></b><br/>
<br/>
<b><font size="4">	</font></b><font size="4">(nadaljevanje) administrativnih obrazcev in načina sodelovanja med deležniki smo uporabili izkušnje iz pilotnega projekta, ki se je sicer zaključil v začetku leta 2020 in je bil financiran iz evropskih sredstev. Poleg povečane dostopnosti in kvalitete obravnave pa zahteva načrt o širjenju regijske mreže razvojnih ambulant in tudi vključitev izvajalcev, ki obravnavajo specialne posebne potrebe, ter spodbujanje dodatnih kompetenc zdravstvenih delavcev in sodelavcev.</font><br/>
<font size="4">	Na podlagi navedenega Ministrstvo za zdravje podpira prvi sklep združenih odborov o tem, da se v roku treh meseceh sodelovanje deležnikov pripravijo spremembe zakona, ki ureja zgodnjo obravnavo, in da je to temelj za pripravo ustreznih podzakonskih predpisov. Podpiramo tudi drugi sklep za razširitev javne mreže centrov za zgodnjo obravnavo, vendar s pogojem, da se pri razširitvi mreže upoštevajo tudi specialni izvajalci storitev za otroke s posebnimi potrebami ni seveda omejitve na področju zdravstva.</font><br/>
<font size="4">	Hvala lepa.</font><br/>
<br/>
<font size="4">	</font><b><font size="4">PREDSEDNICA IVA DIMIC: </font></b><font size="4">Hvala lepa tudi vam.</font><br/>
<font size="4">	Sedaj dajem besedo še ostalim vabljenim na sejo. Vabljene prosim, da se zaradi magnetograma predstavite z imenom in priimkom in navedete institucijo, v imenu katere prihajate. </font><br/>
<font size="4">	Samo še povem, da imam nadomeščanje, da namesto Maše Kociper je z nami Vojko Starović.</font><br/>
<font size="4">	Preden prehajamo na razpravo vabljenih, dajem še besedo kolegu Siterju.</font><br/>
<br/>
<font size="4">	</font><b><font size="4">PODPREDSEDNIK PRIMOŽ SITER: </font></b><font size="4">Hvala lepa. </font><br/>
<font size="4">	Samo ena menjava na Odboru za delo. Poslanka Bojana Muršič nadomešča torej na Odboru za delo kolega Soniboja Knežaka.</font><br/>
<br/>
<font size="4">	</font><b><font size="4">PREDSEDNICA IVA DIMIC: </font></b><font size="4">Hvala lepa.</font><br/>
<font size="4">	Sedaj pa želi od vabljenih kdo besedo? Prosim, kar z dvigom roke. </font><br/>
<font size="4">	Ja, gospa, izvolite. Pa če se predstavite za magnetogram. Izvolite.</font><br/>
<br/>
<font size="4">	</font><b><font size="4">JANJA BOGATAJ: </font></b><font size="4">Hvala lepa za besedo. Moje ime je Janja Bogataj, sem predsednica Skupnosti vrtcev Slovenije. Lepo pozdravljene, spoštovane poslanke, poslanci, predstavniki ministrstva in pa seveda tudi vsi predsedujoči.</font><br/>
<font size="4">	Zakon o celostni zgodnji obravnavi predšolskih otrok s posebnimi potrebami je stopil v veljavo s 1. 1. 2019. V tem obdobju je bilo zagotovo narejenega zelo veliko, veliko pa bo potrebno urediti še na sistemski ravni, da se ne bo slabšala kakovost dela v vrtcih in da bo zagotovljena kakovost zgodnje obravnave otrok s posebnimi potrebami. </font><br/>
<font size="4">	Skupnost vrtcev Slovenije je najmočnejša asociacija na področju predšolske vzgoje in vključuje kar 234 samostojnih vrtcev in vrtcev pri osnovnih šolah, znotraj Skupnosti vrtcev Slovenije pa so oblikovani štirje aktivi. Dva izmed njih, to je aktiv specialno-rehabilitacijskih pedagogov in aktiv svetovalnih delavcev, pa se aktivno ukvarjata tudi s področjem zgodnje celostne obravnave. Še preden je zakon stopil v veljavo, smo bili predstaviki Skupnosti vrtcev Slovenije preko pilotnih projektov povabljeni v različna izobraževanja, delovne skupine, okrogle mize in podobne aktivnosti, kjer smo lahko sporočali svoja pričakovanja, predloge in pomisleke. Takoj, ko je zakon stopil v veljavo, pa se je tudi pri ministrstvu formirala skupina, o kateri je že govoril gospod Orehovec, znotraj katere so sodelovale tudi štiri naše predstavnice. V prvi fazi je bilo sodelovanje intenzivno in konstruktivno. Naše predstavnice so kot izkušeni praktiki prispevale pomembne predloge, pomembne za področje predšolske vzgoje in izobraževanja, in ministrstvo za znanost, izobraževanje in šport večkrat spodbujale k medresorskim pogovorom in k dialogu o tej temi. Vendar žal končni izdelek te delovne skupine, t.i. osnutek pravilnika o izvajanju zgodnje obravnave v vzgojno-izobraževalnih zavodih in drugih izvajalcih programov za predšolske otroke s posebnimi potrebami ni bil v tisti fazi nikoli usklajen z zdravstvenim sektorjem. Predstavnice skupnosti vrtcev Slovenije so predstavnike ministrstva za šolstvo tudi nenehno opozarjale, da bi morali ob pravilniku za zgodnjo obravnavo o izvajanju zgodnje obravnave v vzgojno-izobraževalnih zavodih in drugih izvajalcih programov za predšolske otroke </font><br/>
<br/>
<b><font size="4">7. TRAK: (VP) 17.30</font></b><br/>
<br/>
<b><font size="4">	</font></b><font size="4">(nadaljevanje) s posebnimi potrebami hkrati analitično in sistemsko reševati tudi normativno ureditev omenjenega področja. V ta namen smo v Skupnosti vrtcev Slovenije že predhodno pripravili tudi predlog za pripravo podzakonskih aktov k Zakonu o celostni zgodnji obravnavi predšolskih otrok s posebnimi potrebami, vendar ta vidik nekako ni bil uslišan. V Skupnosti vrtcev Slovenije menimo, da gre pri vseh podzakonskih aktih za zelo pomembne dokumente, ki so medresorske narave, zato smo si tudi želeli, da bi pri oblikovanju pravilnikov in normativov sodelovali z zdravstvenim sektorjem in socialo. Na sestankih smo bili pogosto seznanjeni, da se s predstavniki zdravstvene stroke nekako ne da sodelovati, da prihaja do oteženih odnosov v njihovi komunikaciji. Na drugi strani pa smo ravno iz zdravstvene stroke dobili več povabil na razna izobraževanja, na razlage postopkov zgodnje obravnave s strani praktikov. S predstavniki sociale pa v tem obdobju nikoli nismo sodelovali. </font><br/>
<font size="4">	In kje imamo zdaj v tem trenutku vrtci največje težave, dileme in pomisleke? Za razjasnitev področja delovanja vrtcev je v tej fazi najprej potrebno povedati, da so predšolski otroci s posebnimi potrebami vključeni v oddelke vrtca, v katerih se izvajata dva programa, in sicer program za predšolske otroke s prilagojenim izvajanjem in dodatno strokovno pomočjo. Vanj so vključeni otroci z lažjimi primanjkljaji, torej vključeni so v redne oddelke. Potem prilagojeni program za predšolske otroke ali t.i. razvojni oddelki vrtca, kamor so vključeni otroci s težjimi primanjkljaji, ovirami in več motnjami.</font><br/>
<font size="4">	Kot prvo želimo izpostaviti to, kar je bilo tudi že prej izpostavljeno, da vrtci vsekakor želimo biti aktivni in enakovredni člani multidisciplinarnega tima. V praksi se večkrat dogaja, da pač vrtci nismo enkovredni člani multidisciplinarnega tima, saj že pred samim vstopom v vrtec pogosto ne sodelujemo in pogosto opažamo, da s prihodom otroka se seznanimo pač z njegovimi težavami in ugotovimo, da otrok ni usmerjen v pravi progam. Zaradi tega nastajajo znotraj našega pedagoškega dela kar velike težave s prilagoditvami pedagoškega procesa, z zagotavljanjem ustrezne pomoči otroku. Velikokrat pa se zgodi tudi to, da multidisciplinarni tim sprejme odločitev staršev ne pa stroke, kar pa zagotovo ni v podporo otroku.</font><br/>
<font size="4">	Potem kadrovski problem. Opozarjamo že dalj časa, da na tržišču ni ustreznega strokovno-pedagoškega kadra. Soočamo se z akutnim pomanjkanjem logopedov in tudi s specialno-rehabilitacijskih pedagogov. Opažamo, da so vsi ti zelo iskani profili odšli v zdravstvo. Zdaj se nam dogaja to, da pospešeno odhajajo v šolo, kjer imajo boljše pogoje dela in tudi boljše plačilo. V naših vrstah pa opažamo precejšnje izgorevanje pedagoškega kadra, srečujemo se z dolgotrajnimi bolniškimi odsotnostmi. In pa seveda, ker nimamo ustreznih kadrov na tržišču, zaposlujemo strokovne delavce za določen čas, kar pa pomeni tudi zelo veliko flukuacijo, odtekanje pač nekih virov iz naslova izobraževanja, dodatne podpore, veliko več je potrebno časa, energije, potem prilagoditev, učenja in pa iskanja informacij. Ravnatelji na razpisih nimamo niti priložnosti in možnosti izbire kadrov, ker jih dejansko preprosto ni. S strani Skupnosti vrtcev Slovenije smo večkrat opozorili pristojno ministrstvo in pa tudi preko strokovnega sveta za splošno izobraževanje, da bi bilo nujno potrebno povečati vpis na pedagoški fakulteti, smer logopedija in specialno-rehabilitacijska pedagogika, pa se to zaenkrat še ni zgodilo. Dvanajst vpisnih mest za študijski program logopedije je občutno premalo, če želimo v prihodnosti po štirih, petih letih, ko bodo ti slušatelji zaključili študijski program, odgovoriti na že sedaj zelo velik kadrovski izziv in pa seveda populacijo otrok, </font><br/>
<br/>
<b><font size="4">8. TRAK: (VP) 17.35</font></b><br/>
<br/>
<b><font size="4">	</font></b><font size="4">(nadaljevanje) ki se srečuje z velikmi govorno-jezikovnimi primanjkljaji. V Skupnosti vrtcev Slovenije ves čas tudi opozarjamo, da se stroka v tem delu odziva prepočasi in bi bilo nujno potrebno pač te manjkajoče kadre uskladiti z univerzami.</font><br/>
<font size="4">	Potem naslednja stvar, število otrok s posebnimi potrebami v oddelku vrtca. Še vedno ostaja nerešeno vprašanje števila vključenih otrok s posebnimi potrebami v en oddelek vrtca. Oddelki vrtca se običajno oblikujejo v mesecu maju in juniju, takrat, ko zaključimo te vpisne postopke. Takrat še običajno ne dobimo vseh potrebnih podatkov o vseh otrocih in dogaja se nam, da imamo v enem oddelku ali pa v posameznem oddelku lahko tudi po 4 ali več otrok s posebnimi potrebami. Izziv je še toliko večji, če otrok ni usmerjen v ustrezen program in je s tem precej načeta tudi kakovost dela v rednem oddelku. Ker je takšen otrok znotraj te sredine, ne more dobiti dovolj visoke podpore, se tudi lahko zelo poruši njegova razvojna slika in postane težka in je pač vsesplošno moten tudi pedagoški proces. V praksi smo ta problem zaznali tako, da starši otrok, ki pač nimajo posebnih potreb, ampak so zaznali to veliko težavo znotraj oddelka, da so začeli otroke izpisovati iz rednih oddelkov in jih vključujejo v zasebne vrtce. Zasebnim vrtcem pa zakonodaja za enkrat še ne omogoča vključevanje otrok s posebnimi potrebami, zato v javnih vrtcih ne želimo, da bi se na ta račun nižala kakovost dela, zasebniki pa bi nekako ustvarjali lahko elitne vrtce. Želimo in tudi zahtevamo, da se ta zadeva na našem področju kakovostno uredi in da bomo tudi javni vrtci lahko izvajali kakovosten program predšolske vzgoje. </font><br/>
<font size="4">	Ob tem bi opozorila tudi na velike delovne obremenitve naših zaposlenih, ki že tako ob polnem številu otrok, vedeti je potrebno, da skoraj v vseh vrtcih imamo polne normative, torej upoštevaje ta fleksibilni normativ 22+2, da imajo potem še otroke s posebnimi potrebami notri, praktično nimajo nikakršnega dodatka oziroma jim ni priznan niti dan dodatnega dopusta. Ravnateljice in ravnatelji vrtcev v Sloveniji zelo aktivno opozarjajo na to prisotnost izgorevanja, na dolgotrajne bolniške, kar še dodatno otežuje sam pedagoški proces in pa seveda podporo otrokom s posebnimi potrebami, ki so vključeni v redne oddelke. Težava je tudi v tem, ko imamo enkrat oblikovane oddelke, jih ravnatelji med letom ne moremo razdruževati, ko enkrat ugotovimo, da imamo tolikšno število otrok s posebnimi potrebami na enem mestu, ker imamo … / oglašanje iz dvorane/</font><br/>
<font size="4">	Prosim? Aha.</font><br/>
<font size="4">	Ker imamo predpisane tudi normative. In tudi če za naslednje šolsko leto želimo oblikovati drugačne oddelke, je v praksi velikokrat to zelo težko izvedljivo, ker imamo še drugačne izzve s priseljeci, z dolgotrajno bolnimi otroki, v nekaterih okoljih tudi Rome in pa druge različne situacije. </font><br/>
<font size="4">	Potem naslednja težava je, da bi bilo nujno potrebno ugotoviti incidenco otrok s posebnimi potrebami in otrok z rizičnimi dejavniki v predšolskem obdobju in s tem slediti tudi normativni ureditvi za sistemizacijo vzgojitelja za zgodnjo obravnavo v vrtcu. V sedanji praksi pogrešamo delovno mesto vzgojitelja za zgodnjo obravnavo, ki bi bil imenovan kot strokovnjak in bi sodeloval v vseh postopkih zgodnje obravnave. Menimo, da bi morali pri tem, koliko vzgojiteljev za zgodnjo obravnavo potrebujemo, izhajati absolutno iz analitično pridobljenega odstotka otrok s posebnimi potrebami in otrok z rizičnimi dejavniki, ki ti pomoč potrebujejo. Hkrati pa pričakujemo, da se uskladi število ur neposrednega dela z otrokom, ki ga opravi vzgojitelj, za zgodnjo obravnavo z delovno obremenjenostjo učiteljev za dodatno strokovno pomoč in z drugimi zunanjimi pedagoškimi izvajalci iz zavodov vzgoje in izobraževanja, ki izvajajo zgodnjo obravnavo v vrtcu. Opozarjamo tudi na ohranitev pravic strokovnih delavcev, ki delajo v prilagojenem programu za otroke s posebnimi potrebami in izhajajo iz kolektivne pogodbe v vzgoji in izobraževanju, </font><br/>
<br/>
<b><font size="4">9. TRAK: (VP) 17.40</font></b><br/>
<br/>
<b><font size="4">	</font></b><font size="4">(nadaljevanje) 47. člen, oziroma iz Zakona o sistemu plač v javnem sektorju in kolektivne pogodbe za javni sektor. </font><br/>
<font size="4">	Potem naslednja stvar. Zdaj se že kar nekaj časa v širšem prostoru govori o dodatnih kadrovskih okrepitvah na področju svetovalne službe. Dejstvo je, da je tudi delo svetovalnih delavk na področju predšolske vzgoje, da se je v zadnjem desetletju močno, močno spremenilo, normativi pa ostajajo isti kot so bili pred 30-imi leti. Svetovalne delavke v vrtcu vodijo postopek vpisa otroka v vrtec, ki še zdaleč ni samo administrativni postopek, pač pa je tudi drugačne oblika sodelovanja s starši, družinami. Svetovalne delavke so pogosto članice strokovne skupine. One so tiste, ki sklicujejo tudi notranji tim. Potem nekako koordinirajo tudi vse dejavnosti med strokovnimi službami in pa tudi med vsemi ostalimi deležniki. Ker je otrok s posebnimi potrebami in otrok z rizičnimi dejavniki čedalje več, je veliko več tudi dela – organizacij sestankov, priprave poročil, zapisnikov in komunikacij z vsemi deležniki. Tako, da dejansko svetovalnim delavkam v vrtcu praktično ne ostane skoraj nič več časa za tisto njihovo redno delo in podporo strokovnim delavkam v rednih oddelkih. </font><br/>
<font size="4">	V nadaljevanju se srečujemo tudi s prostorsko stisko. V nekaterih okoljih smo s podporo financiranja ustanoviteljev dobili možnost, da se izvaja zgodnja obravnava, da se izvajajo različne obravnave otrok, ki so vključene v prilagojeni program. Potrebe otrok so različne, zato k nam vstopajo fizioterapevti, delovni terapevti, logopedi, kar pomeni, da vsem tem strokovnim službam vrtci moramo tudi zagotoviti oziroma ponuditi ustrezen prostor. Ker pa so vrtci oblikovani in grajeni tako, da so bili pač namensko grajeni za pač sam pedagoški proces, je znotraj vrtca to praktično težko zagotoviti. Znotraj oddelka pa vseh teh obravnav pogosto ni mogoče zagotoviti, ker imajo otroci pač tudi različne težave in je včasih dobro, da se umaknejo v kakšen skupni prostor. Zato vrtci velikokrat rešujemo te stiske, da jim namensko ponudimo oziroma odstopimo telovadnice, kabinete in knjižnice. Tako tudi večkrat ravnateljice in strokovne delavke opozarjajo, da se znotraj našega pedagoškega prostora umikamo zdravstvu. Potem ko prihajajo te strokovni delavci kot so fizioterapevti, delovni terapevti, je dejansko to z vidika otroka zelo v redu, ampak je pa tudi na nek način, se prekinja neka kontinuiteta dela v oddelku. In v tistem času je tudi pri otrocih, opažamo, kar nekaj več nemira prisotnega, ker je pač moten ta pedagoški proces.</font><br/>
<font size="4">	In če se za konec dotaknem še financiranja. V Skupnosti vrtcev Slovenije smo že večkrat dali predlog in pobudo, da se celotno področje posebnih potreb prenese na državo, saj imajo nekateri vrtci zelo velike stiske že pri zaposlovanju spremljevalcev. Nekatere občine ne priznavajo sklepov strokovne skupine in čakajo na zapisniki multidisciplinarnih timov, pa še takrat se pogosto ne odločijo za zaposlovanje takoj, temveč se pomoč otroku začne zagotavljati šele z naslednjim šolskim oziroma proračunskim letom, kar je pa odločno prepozno in seveda tudi ni v duhu zgodnje obravnave. Ponekod terapevte za razvojne oddelke financirajo občine, v nekaterih okoljih pa seveda teh obravnav sploh ni, ker ni niti vira financiranja prepoznavnega. V Skupnosti vrtcev Slovenije razumemo finančno obremenjenost občin, zato bi bilo vredno razmisliti, da področje financiranja posebnih potreb dejansko v celoti prevzame država. </font><br/>
<font size="4">	Za zaključek, če lahko rečem, pač v Skupnosti vrtcev ugotavljamo, da je bila sama ideja o celostni zgodnji obravnavi v temelju zelo dobra, da pa brez medsebojnega medresorskega sodelovanja in upoštevanja pobud praktikov ne bo šlo. Ne moremo si privoščiti, da bi bilo slabše kot je bilo pred sprejetim zakonom. In nikakor ne moremo pristati na enake ali celo slabše pogoje dela, ob tem, da se vsi zavedamo, da se število otrok </font><br/>
<br/>
<b><font size="4">10. TRAK: (VP) 17.45</font></b><br/>
<br/>
<b><font size="4">	</font></b><font size="4">(nadaljevanje) s posebnimi potrebami in z rizičnimi dejavniki veča in da imamo velik kadrovski problem prisoten zdaj, v tem trenutku in že kar nekaj časa in pa seveda tudi prostorski in finančni izziv. Nujno je, da se začnemo čim prej pogovarjati za isto mizo in da se pri tem ne spregleda pedagoškega vidika, predvsem pa pravic otrok. Vesela sem te spodbude, ki jo je omenil moj predhodnik gospod Orehovec, da se bomo v nadaljevanju pogovarjali in usklajevali. In prepričana sem, da bomo s skupnimi močmi lahko prišli tudi do želenega cilja.</font><br/>
<font size="4">	Hvala lepa.</font><br/>
<br/>
<font size="4">	</font><b><font size="4">PREDSEDNICA IVA DIMIC: </font></b><font size="4">Hvala lepa tudi vam.</font><br/>
<font size="4">	Glejte, preden gremo naprej, naj povem, da navadno nekako rečem in želim, da se omejimo v svojih razpravah na nekih dobrih 5 minut. Zagoto pa sem vam, gospa Bogatajeva, dala veliko večjo minutažo zato, ker se mi zdi, da ste poklicani, ker govorimo o zgodnji obravnavi predšolskih otrok. S tega naslova sem res hvala vam, da ste predstavili, nenazadnje tudi problematiko naslovili. Marsikatero, bom rekla, prošnjo ali pa poziv sem si zapisala. V svoji razpravi bom potem tudi o tem govorila. Bi pa prosila zdaj za naprej. Mislim, da smo zdaj slišali tudi to sliko, dobili videnje. Da se pa res držimo neke časovnice. Teh dobrih 5 minut mislim, da je dovolj za podati tudi vaše mnenje in izkušnje.</font><br/>
<font size="4">	Želi še kdo od vabljenih naprej besedo?</font><br/>
<font size="4">	Izvolite, gospa. Prosim, če se predstavite. </font><br/>
<font size="4">Gospa Bogataj pa se morate izklopiti. Hvala lepa. </font><br/>
<br/>
<b><font size="4">NEVENKA ZAVRL: </font></b><font size="4">Nevenka Zavrl, vodja razvojne ambulante Ljubljana-Moste, poleg tega sem pa tudi predsednica stalne strokovne skupine za otroke z motnjo v razvoju pri razširjenjem strokovnem kolegiju za pediatrijo. To stalno skupino vodim zdaj že blizu 20 let, 25 let pa delam v razvojni ambulanti.</font><br/>
<font size="4">In takoj bi rada potrdila gospe Bogatajevi. Populacija otrok, s katero delamo, se nam je zelo razširila. Ko sem jaz začela delati, so bili to, smo bili ambulante za rizične dojenčke. Imeli smo v glavnem v ambulanti nedonošenčke, tiste, ki se jim je ob rojstvu karkoli zakompliciralo in so zaradi tega imeli neke posledice, ali pa smo jih samo spremljali zaradi teh porodnih rizičnih dejavnikov. Danes je v naših ambulantah ogromno otrok z obsežnimi celostnimi motnjami. V ospredju so komunikacijsko-govorne motnje, motnje v socialni interakciji, tudi igre, stikov z vrstniki, s prepoznavanjem in uravnavanjem čustev in vedenja. Tako, da stisko sodelavk v vrtcih zelo, zelo dobro čutimo tudi v naših ambulantah in razumemo. </font><br/>
<font size="4">Tako kot vrtci, se seveda tudi mi srečujemo s hudo kadrovsko stisko. Ni pedagoškega kadra, ki bi ga lahko zaposlili. Poleg tega je tudi število ambulant tako kot je bilo pred več kot 20-imi leti, dela je pa približno ene trikrat, štirikrat več zaradi večjega števila otrok in več indikacij, ki jih zdaj obravnavamo, pa tudi zaradi tega, ker to timsko povezovanje z vrtcem, tako kot je gospa Bogatajeva povedala, vključevanje staršev v odločanje o otroku, delo z družino, poleg tega te povezave, izmenjava informacij. Tudi mi čutimo strokovne delavke vrtca kot enakovredne članice multidisciplinarnega tima, kjer se trudimo, da jih vključujemo v odločitve glede otroka. To sicer ni sistemsko rešeno, samo na osebni ravni marsikje zelo dobro teče.</font><br/>
<font size="4">Potem je težava tudi v tem, da nekateri akti niso urejeni. Še vedno prihajajo k pediatrom v razvojne ambulante samo zato, da dobijo zapisnik otroci, tako kot je bilo navedeno, na začetku s srčnimi napakami, sladkorno boleznijo in drugimi zdravstvenimi problemi, na katere, odkrito povedano, se mi ne spoznamo tako kot kolegi iz teh specialnosti, ki te otroke vodijo, in potem samo podpisujemo tisto, kar kolegi na kliniki sklenejo.</font><br/>
<font size="4">	Potem bi poudarila tudi to, da </font><br/>
<br/>
<b><font size="4">11. TRAK: (VP) 17.50</font></b><br/>
<br/>
<b><font size="4">	</font></b><font size="4">(nadaljevanje) gospod sekretar iz ministrstva je omenil ta pravilnik. Ta pravilnik, ki je prišel na dan spomladi na ministrstvu za šolstvo, je bil, se mu je na daleč videlo, da je povsem neusklajen z zdravstvom, ker so uporabljeni bili tudi povsem nekorektni strokovni termini in tudi razdelitev otrok. Zakaj je zakon o zgodnji obravnavi bil postavljen na nek način ven iz zakona o usmerjanju? Ravno zato, ker je zgodnje otroško obdobje tako dinamično, ker se nam otroci iz meseca v mesec pred očmi spreminjajo, nekaj naredi sam razvoj, nekaj naše obravnave, zato ne moremo otrok kategorizirati po določenih predalih, pač pa je nujno, da se usedemo mi, vrtec in starši in da skupaj poiščemo najboljšo možnost za otroka in družino. Prej smo slišali, da dostikrat v zdravstvu pokleknemo pred željami staršev. Če je druga alternativa, da starši otroka ne bodo dali v vrtec, kjer ne bo imel, in hočejo celo zavrniti naše obravnave, potem je logično, da to nebi bila najboljša odločitev v korist otroka. Tako, da tukaj, če sodelujemo, potem vedno najdemo neko rešitev, ki je sprejemljiva za nas, strokovno korektna, še omogoča preživetje strokovnemu kadru v vrtcu in po drugi strani je sprejemljiva za starše. Iščemo kompromise, mi se usklajujemo. Te poti sodelovanja je pa tako. Če bodo zelo ozko zapisane v raznih pravilnikih, na bodo omejile. Vsak otrok živi v drugačni družini, vsak otrok ima drugačne posebne potrebe, vsak otrok živi tudi v drugačnem okolju. Zato je naš apel, da naj začne delovati medresorska skupina. In lepo prosim, vključite nas izvajalce. Ne samo, da se delovna skupina naredi zato, da se reče, smo bili vključeni. Dajte nas slišati in upoštevati. Mi dnevno živimo v praksi, mi se dnevno med sabo povezujemo in vemo, kaj v praksi deluje, kaj je smiselno in kaj je v korist otroka in družine.</font><br/>
<font size="4">	Hvala.</font><br/>
<br/>
<font size="4">	</font><b><font size="4">PREDSEDNICA IVA DIMIC: </font></b><font size="4">Hvala lepa tudi vam za izčrpno povedano. Tudi apel smo razumeli. In seveda tudi sta bila povsem v časovnem okviru, tako da hvala lepa. Tako, da se da marsikaj povedati. </font><br/>
<font size="4">	Izvolite, gospa. Pa prosim tudi, če se vi predstavite.</font><br/>
<br/>
<font size="4">	</font><b><font size="4">ANDREJA KOVAČ: </font></b><font size="4">Lepo pozdravljeni tudi v mojem imenu. Jaz sem Andreja Kovač, vodja razvojne ambulante na Gorenjskem. </font><br/>
<font size="4">	Naša ambulanta je na štirih lokacijah, v zdravstvenem domu Kranj, Jesenice, Radovljica in Škofja Loka, zavzema pa približno 10 % populacije Slovenije. Bila sem tudi vodja evropskega projekta, tega pilotnega projekta o celostni zgodnji obravnavi otrok s posebnimi potrebami in njihovih družin. In sicer je potekal projekt od leta 2017 pa do konca 2019. Ta projekt naj bi bil osnova za zakon, vendar je bil žal zakon sprejet že v začetku izvajanja projekta. Mi smo ves čas v projektu opozarjali na pomanjkljivosti v zakonu, na potrebnost spremembe zakona, vendar se žal to ni zgodilo. Takrat v času projekta smo začeli tudi pisati podzakonske akte, ker nas je pozvalo Ministrstvo za zdravje, vendar ko smo začeli pisati podzakonske akte, smo ugotovili, da enostavno ne bo šlo, da je treba najprej zakon spremeniti, ker zakon sam, kot je zastavljen, ni upošteval ureditve zdravstvenega sistema. </font><br/>
<font size="4">	Tako, da ena od takšnih ključnih točk je bila vstopna točka, ki je za vse otroke samo razvojna ambulanta. Kar pomeni, tako kot ste že omenjali, da naj bi otroci s kroničnimi boleznimi, ki so že kompletno vodeni na kliniki, sedaj prišli še v razvojno ambulanto, da jim mi napišemo zapisnik za, recimo, pomoč spremljevalca v vrtcu. Medtem ko je to dodatna pot za tega otroka, za to družino dodatna stiska, nam pa predstavlja istočasno administrativno delo in pa poveča čakalno dobo v ambulanti. Poleg tega je razvojna ambulanta tudi edina vstopna točka za otroke, ki so bil doslej obravnavani v centrih za duševno zdravje. Tam so imeli, recimo, logopeda, specialnega pedagogoa, psihologa, bili so timsko vodeni. Tudi vsi ti ljudje so sodelovali v komisijah za usmerjanje, so pisali odločbe prej in so povsem komeptentni kader z 10-letnimi izkušnjami. </font><br/>
<br/>
<b><font size="4">12. TRAK: (VP) 17.55</font></b><br/>
<br/>
<b><font size="4">	</font></b><font size="4">(nadaljevanje) Vse otroke naj bi zdaj ponovno napotili še v razvojno ambulanto, da bi bili še pri nas pogledani, se pravi gredo ponovno za 4 mesece v čakalno vrsto, da pridejo pri nas na vrsto, naj bi se vse ponovno stestiralo, da bo v razvojni ambulanti napisan zapisnik. Skratka mi smo že v začetku projekta predlagali spremembe vsaj vstopnih točk, se pravi, da so vsaj tri vstopne točke – razvojne ambulante, centri za duševno zdravje in pa specialisti na kliniki. </font><br/>
<font size="4">	Naslednja stvar, ki je, je mreža razvojnih ambulant. Dobili smo dodatne naloge. Praktično smo povsem prevzeli delo komisij za usmerjanje. Se pravi, mi za otroke, ki so pri nas spremljani, jih celostno obravnavamo, naredimo zapisnik, prosimo za pomoč v vrtcu. To so prej delale komisije, ki so bile dodatno plačane. Zdaj to delamo mi v našem rednem delovnem času, za to nimamo nič več denarja in tudi ne noben dodaten kader. Se pravi, število pediatrov je ostalo enako kot jih je bilo prej. Velik plus je z zakonom s tem, da smo dobili širšo mrežo, tako da so v naši mreži zdaj, se pravi v naših timih še dodatno psihologi, specialni pedagogi, socialni delavci, tudi več delovnih terapevtov, logopedov. S tem je omogočena res celostna timska obravnava vsem otrokom, ki jo potrebujejo, in tudi njihovim družinam. In to je velik plus. Ampak obenem pa to pomeni, če smo imeli prej, recimo, v enem timu 6 ljudi, jih imamo zdaj 13. Teh novih 7 ljudi je treba nekam dati, to pomeni 7 novih prostorov na vsak tim. Za Gorenjsko imamo recimo 3 time. Da vam malo s številkami povem. Za eno področje na Gorenjskem, kjer imamo zdaj ravno načrte narejene, se predvideva novogradnja, to je pol tima, stane 500 tisoč evrov, polovico naj bi plačala, polovico zdravstveni dom. Sredstva za te dodatne prostore niso predvidena v širitvih timov. Vsak tim ima specialna znanja, potrebna so pač spet sredstva za specializacije za dodatna znanja – tudi ni predvideno v širitvi timov. Poleg tega pa še težko dobimo deficitarne profile, takot kot so tudi že vrtci omenili. Sploh logopedov, specialnih pedagogov ni na tržišču in ponavljamo razpise enega za drugim. Tako, da tukaj je problem, se pravi, finančni. Mogoče samo še toliko povem, kar se mreže tiče, čisto tako malo številke. Leta 2017 smo mi imeli 700 prvih pregledov na leto, leta 2020 jih imamo 900, se pravi 200 več. Vseh pregledov je bilo prej 3 tisoč 500, zdaj jih je 4 tisoč 650 – tudi bistveno več. Timskih sestankov imamo približno okrog 200, se pravi, vsak traja po 1 uro. To vse ne gre v naše redno delo. Spremenil se je procent obravnavane populacije. Prej smo v glavnem obravnavali dojenčke 70 % in 30 % predšolskih in šolskih otrok, zdaj imamo 40 % predšolskih in šolskih ravno zaradi tega, ker imamo dodatne naloge v zvezi z usmerjanjem. S tem pa se v isti čakalni vrsti čakajo dojenčki, kar pomeni, da čakajo po 4 mesece, recimo, da pridejo na prvi pregled, kar je nedopustno. Mi rešujemo problem s tem, da kličemo upokojene zdravnike na pomoč, dodatne zdravnike za pomoč prosimo pač kot zunanje sodelavce, da vsaj čakalno dobo kolikor toliko držimo. Tako, da je res nujno povečanje mreže. </font><br/>
<font size="4">	Pa še to bi omenila, ker se mi zdi pa res najbolj sporno, da zakon o celostni zgodnji obravnavi ni poskrbel za najbolj ranljivo populacijo, tj. za populacijo otrok, ki so v razvojnih vrtcih. V 14. členu zakona je sicer napisano, da naj bi se iz državnega proračuna v skladu z normativi in standardi, ki veljajo za dejavnost predšolske vzgoje, pač zagotavljala tudi sredstva za plačilo višjih stroškov delovanja razvojnih oddelkov vrtcev, kar je tudi gospod pred mano omenil. Problem je v tem, da v teh normativih in standardih in predvidenega terapevskega kadra. Tako, da v bistvu sploh ne morejo vrtci zaposliti terapevtski kader. In to pomeni, da te otroci, ki imajo največ težav, ki so vključeni v razvojne oddelke, nimajo niti možnosti imeti dodatne strokovne pomoči. Če je otrok v rednem oddelku, ima lahko, recimo, eno uro logopeda, eno uro specialnega pedagoga, če je v razvojem oddelku, to sploh ni predvideno. In te otroci, ki rabijo največ, naj bi na te dodatne obravnave hodili v zdravstveni dom, se pravi v popoldanskem času, ki včasih za težko gibalnega otroka predstavlja za starše že eno uro, da ga v evo napakirajo pripeljejo v ambulanto. In enkrat na teden naj bi šel na fizioterapijo, pa na delovno terapijo, pa k logopedu, </font><br/>
<br/>
<b><font size="4">13. TRAK: (VP) 18.00</font></b><br/>
<br/>
<b><font size="4">	</font></b><font size="4">(nadaljevanje) pa k specialnem pedagogu, pa po možnosti, če ima težave z vidom in sluhom, še h tiflopedagogu, surdopedagogu. To je nemogoče za družino. Tako, da mislim, da je to nujno, da bi bil terapevtski kader strukturiran v vrtcih v razvojnih oddelkih vrtcev. Mora biti pa strokovno kompetenten kader in je smiselno, da nekako deluje v smislu mobilnega tima iz razvojne ambulante. Ali je to plačano iz enega ali drugega ministrstva, je meni čisto vseeno, pomembno pa je, da iz državnega proračuna se poskrbi vsaj za to najbolj ranljivo populacijo. Na Gorenjskem to rešujemo tako, da smo šli od župana do župana s predstavniki društva Sonček, s predstavniki vrtcev, ravnatelji posebnih šol in prosili, da se podpre te družine. In zdaj nam v bistvu na celi Gorenjski v vseh razvojnih oddelkih to financirajo župani. Ni pa povsod v Sloveniji tako in tudi marsikje tudi mi podpisujemo pogodbe vsako leto sproti za ta terapevtski tim. Tako, da to se mi zdi res zelo pomembno.</font><br/>
<font size="4">	Tako, da zelo podpiram vse te točke, ki so bile predstavljene. Se mi zdi, da je nujna in širitev mreže, sprememba zakona za več vstopnih točk, finančna sredstva, da bomo lahko zagotavljali sploh obravnave in tudi specializacije prostore in pa predvsem terapevtski kader v razvojnih vrtcih.</font><br/>
<font size="4">	Hvala lepa.</font><br/>
<br/>
<font size="4">	</font><b><font size="4">PREDSEDNICA IVA DIMIC: </font></b><font size="4">Hvala lepa tudi vam.</font><br/>
<font size="4">	Naprej dajem. Kdo še želi od vabljenih besedo? </font><br/>
<font size="4">	Ja, gospa, izvolite. Tudi vi, prosim, če se predstavite za magnetogram.</font><br/>
<br/>
<font size="4">	</font><b><font size="4">MAG. KATJA POGLAJEN RUČIGAJ: </font></b><font size="4">Lep pozdrav. Jaz sem Katja Poglajen Ručigaj, zastopam Republiški aktiv specialnih pedagogov iz Skupnosti vrtcev Slovenije.</font><br/>
<font size="4">	Jaz bi rekla tako. Da, prvič, rabimo uvesti spremembo zakona takšnega kot je, predvsem iz vidika teh vstopnih točk, kar sta že omenili kolegici iz zdravstva, pa tudi kar se tiče vloge vrtca, se pravi opredeliti ta enakovredni položaj. drugič, vsi pravilniki, ki, se pravi podzakonski akti oziroma pravilniki, ki naj se bi sprejemali znotraj zakona, morajo biti nujno medresorsko usklajeni. Videli smo, kaj se zgodi s pravilnikom, ki pride ven in ki ni medresorsko usklajen. Tako, da tukaj res predlagam, tako kot je dr. Zavrlova rekla, eno medresorsko skupino, ki ne bo sestavljena samo iz predstavnikov ministrstva, ampak predvsem tudi iz nas praktikov, ki delamo v praksi in vemo, kako stvari tečejo. Podpiramo tudi mrežo, oziroma ne podpiramo, nujno potrebujemo mrežo strokovnih delavcev, pa naj bo to v zdravstvu ali v izobraževanju, ker brez strokovnih delavcev, ki bi izvajali zgodnjo obravnavo, mi zgodnje obravnave preprosto ne moremo izvajati, pa če so pravilniki še tako krasno zasnovani. Četrta zadeva je pa to: vrtci nismo terapevtski centri. Mi smo predvsem institucije vzgoje in izobraževanja. Seveda smo veseli, če lahko otroku nudimo dodatne storitve, predvsem tudi iz zdravstva, ampak je pa treba to uskladiti, se pravi kakšna pomoč, koliko te pomoči, z vrtcem, da mi tudi ohranimo svoj pedagoški značaj.</font><br/>
<font size="4">	Hvala. </font><br/>
<br/>
<font size="4">	</font><b><font size="4">PREDSEDNICA IVA DIMIC: </font></b><font size="4">Hvala lepa tudi vam.</font><br/>
<font size="4">	Ja, gospa, izvolite. Tudi vi, prosim, vsakič povem, no, da se predstavite. Hvala lepa.</font><br/>
<font size="4">	</font><br/>
<font size="4">	</font><b><font size="4">ANDREJA LAPANJA: </font></b><font size="4">Hvala za besedo. Andreja Lapanja, razvojna ambulanta Kranj.</font><br/>
<font size="4">	Glede na vse povedano, s čimer se, jasno, strinjam, bi mogoče dodala samo še to, da se v praksi izredno dobro usklaujemo dobesedno na osebnem nivoju. Večkrat smo danes slišali, da smo si vsi silno želeli že za časa pilotnega projekta in pa potem kasneje  ves čas medresorskega sodelovanja, ki bi bilo redno, kjer bi dejansko lahko iz prakse prenašali stvari v zakon kot tak in v vse akte, za katere smo se trudili, da bi se spremenili in prilagodili praksi. Kot je slišati, si vsi praktiki to zelo, zelo želimo in tega žal nismo dočakali do danes. Brez, da bi se v praksi tako dobro usklajevali, vsebinsko, za konkretnega otroka, za konkretno družino, mislim, da bi že zdavnaj kolabiral sistem, ki so nam ga naložili. </font><br/>
<font size="4">	Mogoče bi sama omenila samo eno od ran iz medicinskega aspekta. In sicer od nas se nekako zahteva, da za otroka opredelimo pomoč, jo strukturiramo tudi po vsebnskem delu, naj pa nebi niti povedali, kdo bi to strokovno izvajal in s kolikšnim številom ur. To pa se nam zdi strokovno zelo oporečno, saj </font><br/>
<br/>
<b><font size="4">14. TRAK: (VP) 18.05</font></b><br/>
<br/>
<b><font size="4">	</font></b><font size="4">(nadaljevanje) smo ja mi iz medicinskega foha tisti, ki določimo, kaj otrok v resnici rabi. In težava je v tem, da se uveljavljajo oziroma strukturirajo novi pedagoški kadri, katerih pa mi pravzaprav ne poznamo. To bi sodilo v bistvu ne sem, ampak dejansko na neko medresorsko skupino, kjer bi se lahko mi seznanili z znanji, ki jih ta nov kader, ki prihaja delati z našimi otroki, pravzaprav ima. Sami smo bili primorani poiskati program izobraževanja teh vzgojiteljev za zgodnjo obravnavo in vseh ostalih kadrov, ki se pripravljajo in se že izobražujejo in hkrati postanejo tudi nadomestni kader za kader, ki ga ni. Torej mi predpišemo specialnega pedgagoga za dve uri, recimo, za otroka na teden – ker ga ni, se lepo v praksi prilagodi to na način, da tisti, ki pa je, pa potem z otrokom dela. To pomeni za nas konkretno, da pojma nimamo, kdo je ta strokovnjak, ki z našim otrokom dela. Kaj je potem zdaj boljše? Da ga kar delajo naši, recimo, specialni pedagogi, ki jih imamo v ambulanti že tako preplavljene, ker jih ni, ali bo prišlo na neki točki do možnosti, da se bomo tudi sami seznanili z vsebinami in kadrom, ki dela z našimi pacienti pravzaprav? Kadra ni. Razumemo vrtce, da potem nadomeščajo. Dogaja se pa v praksi tudi tako, da se potem individualni načrt za otroka in družino napiše tako, da se ga strukturira glede na to, kar v vrtcu je kadrovsko. To pa je strokovno tako zelo oporečno, da je lahko tudi kvarno. In temu, jasno, mi zelo oporekamo. Jasno je treba opredeliti tudi, da vsi terapevti, ki sodelujejo v naših timih, potrebujejo specialna znanja. In za delovne terapevte še vedno tega ni uradno specificirano in je potrebno vse to določiti jasno opredeliti v splošnem dogovoru. Brez specialnih znanj specialnih obravnav ne bo. Ne bodo strokovne in ne bodo zadostne. Torej posojanje kadra dobesedno iz naših timov v pedagoški sektor je sporno. Včasih imam občutek, da ko se dogovarjamo, da izgleda stvar tako kot da smo na tržnici – kdo bo podelal kaj. To ni okej. Torej glede na to, da strokovnega kadra ni, tam, kjer pa mogoče celo bi lahko bil, timi so odobreni, a veste, v naravi to izgleda tako. Ena ambulanta bi lahko imela cel tim, ampak ga ne more imeti, ker nima prostora, kamor bi lahko dala novega sodelavca. Tako to izgleda. Se pravi, da če se nekdo odloči, da nam bo dal možnost, da delamo timsko, ne samo možnost, ampak zakon to sedaj od nas zahteva, mi pa tega ne moremo omogočiti, kje je težava? Težava so starši, ki so pričakovali, da bodo zdaj imeli bistveno več obravnav in bistveno bolj kvalitetno vodenje. Nekje imamo to srečo, da nam je to uspelo, ampak plačujemo visoke najemnine, ki pa vnaprej niso bile pokrite in določene. In enako, poudarjam, je rešeno terapevtska obravnava v razvojnih skupinah vrtcev, kjer je naša najbolj ranljiva populacija. Ne govorimo o tisočih otrok. To je približno 5 % naših pacientov. </font><br/>
<font size="4">	Hvala.</font><br/>
<br/>
<font size="4">	</font><b><font size="4">PREDSEDNICA IVA DIMIC: </font></b><font size="4">Hvala lepa tudi vam.</font><br/>
<font size="4">	Naprej dajem besedo. Nekaj je še vabljenih med nami.</font><br/>
<font size="4">	Ja, kar izvolite, gospa. Tudi vi, če se prijavite. </font><br/>
<br/>
<font size="4">	</font><b><font size="4">DRAGANA ŽUNIĆ: </font></b><font size="4">Dober dan. Dragana Žunić iz centra Iris. In v bistvu danes sem nekako tudi predstavnica centrov in zavodov za otroke s posebnimi potrebami, namreč govorila bom delno v imenu moje ustanove, centra Iris za slepe in slabovidne, delno bom pa tudi zagovarjala stališča drugih centrov in zavodov za otroke s posebnimi potrebami.</font><br/>
<font size="4">	V našem centru se zgodnja obravnava za slepe in slabovidne otroke, za otroke z okvaro v vidni funkciji izvaja že 12 let. Smo eni med prvimi centri in zavodi, ki je to področje razvijal. In ta 12-letna razvojna pot je potekala predvsem na podlagi projektnih aktivnosti, ki so imeli tudi podporo Ministrstva za izobraževanje, znanost, šport in mladino. In dandanes delujemo dokaj uspešno, vendar tudi naš program ima določene </font><br/>
<br/>
<b><font size="4">15. TRAK: (VP) 18.10</font></b><br/>
<br/>
<b><font size="4">	</font></b><font size="4">(nadaljevanje) pomanjkljivosti. </font><br/>
<font size="4">	In kljub podpori, recimo pa je elementov, ki bi jih izpostavila. Za naš program je to, da, recimo, kljub podpori Ministrstva za izobraževanje, znanost in šport nimamo še sistematiziranega delovnega mesta, zdaj po novem zakonu je to vzgojitelj za zgodnjo obravnavo. Jaz še vedno delam v bistvu na delovne mestu, ki se vsako leto po specifiki odobri s strani ministrstva in na podlagi rezultatov, števila otrok prejšnjega šolskega leta. Bi pa zelo, v bistvu opozarjamo in nekako s to prošnjo tudi naslavljamo predstavnike ministrstva, da se razmisli oziroma da se upoštevajo naša prizadevanja za sistematizacijo delovnega mesta in krepitev kadra na področju zgodnje obravnave. </font><br/>
<font size="4">	S tem povezano je tudi to, kot so tudi moje predhodnice rekle, dr. Kovačeva, Zavrlova, gospa Bogataj, velik primanjkljaj strokovnega kadra je prisoten tudi na mojem področju in področju tiflopedagogov. Po približno mojih informacijah, to kolikor je nam znano, je po 40-ih letih bila rapisana ena generacija tiflopedagogov, ki je pred parimi leti študij zaključila. In so vsi razpoložljivi tiflopedagogi zaposleni. Število otrok se je v zadnjih petih letih potrojilo. Število otrok, ki ga mi obravnavamo, se približuje številki 300 otrok, ki jih imamo v inkluzji, razpoložljivih pa tiflopedagogov je 10, ki jih imamo zaposlenih v naši ustanovi, drugi so pa tudi po drugih centrih. Rešujemo to na ta način, da načeloma imamo nadomestni kader, približen po strokovni plati, kot so inkluzivni pedagogi, učitelji z dokvalifikacijo in podobno, vendarle pa to ni rešitev, a ne? To je mogoče druga prošnja, da se tudi s strani ministrstva za šolstvo razmisli o razpisu oziroma akreditaciji in razpisu nove generacije tiflopedagogov. </font><br/>
<font size="4">	Tretji element, kaj bi še danes izpostavila, pa nisem slišala, da bi mogoče kdo drugi izpostavil, je pa zelo pomemben element zgodnje obravnave za centre in zavode s posebnimi potrebami. In sicer razvoj modela zgodnje obravnave, ko v bistvu povzame model v družino usmerjene zgodnje obravnave, ki temelji predvsem na obravnavi v domačem okolju otroka in družine. In predvsem financiranje je možnost in financiranje obravnav na domu v družini. Zakon to načeloma predvideva, vendar se to zaenkrat še ne izvaja in financiranje za to storitev oziroma za to aktivnost še ni. zadnjih 5 let oziroma 4 leta smo mi to financirali. Smo bili zelo veseli in tu moram poudariti, da je sploh možnost bila za financiranje, je bilo preko mreže strokovnih centrov oziroma projekta pod okriljem ministrstva za izobraževanje, znanost in šport. In smo imeli možnost v enem omejenem obsegu izvajati tudi obravnave na domu, vendar po zaključku projekta se je tudi zaključilo s financiranjem te storitve. Tako, da nekako opozarjam in spet vse deležnike oziroma vse odločevalce, vse tri sektorje nagovarjam tudi, da se to področje oziroma ta pravica, ki prihaja iz zakona in ki je že navedena v zakonu, tudi vsem družinam in otrokomm z motnjami v razvoju tudi omogoči. </font><br/>
<font size="4">	To je to, približno te elemente: sistemazacija, krepitev kadra, obravnave na domu. In ja, še nekaj pomembnega pa moram poudariti, da ne pozabim. Je tudi centri in zavodi za otroke s posebimi potrebami imamo zelo močen oziroma velik interes in potrebo za aktivnejšo vlogo pri pripravi podzakonskih aktov za zakon o zgodnji obravnavi.</font><br/>
<font size="4">	Hvala. </font><br/>
<br/>
<font size="4">	</font><b><font size="4">PREDSEDNICA IVA DIMIC: </font></b><font size="4">Hvala lepa tudi vam.</font><br/>
<font size="4">	Ja, besedo dajem naprej. Tudi prosim, če s predstavite.</font><br/>
<br/>
<font size="4">	</font><b><font size="4">JELENA KLJAJIĆ: </font></b><font size="4">Dober dan, dober večer oziroma. Jelena Kljajić, specialna pedagoginja, razvojna ambulanta, Zdravstveni dom Ljubljana Moste-Polje. </font><br/>
<font size="4">	Jaz bi se mogoče kar navezala na gospo Dragano in povezala skupaj še s sredstvi za </font><br/>
<br/>
<b><font size="4">16. TRAK: (VP) 18.15</font></b><br/>
<br/>
<b><font size="4">	</font></b><font size="4">(nadaljevanje) dodatno izobraževanje. Absolutno se strinjam z vsemi tudi prejšnjimi točkami, prostorske stiske in vse ostalo. Sama zgodnja obravnava, ta najzgodnejša obravnava poteka sicer nekoliko drugače, kakor smo mi vajeni tradicionalno. Naj bi manj potekala v ambulantah, ampak več, tako kot je že Dragana rekla, v domačem okolju s celo družino. Sama obravnava ni osredotočena samo na otroka, temveč na celo njegovo družino, na njegovo podporno okolje. Zdaj, ta zakon nam tudi omogoča, da gremo iz razvojnih ambulant v domače okolje. In jaz sama in tudi naš tim to kar precej prakticira. Je pa tako. Tukaj so potem težave, časovne težave, s storitvami težave in ostale zadeve. Ampak iz praktičnih izkušenj vidimo, da tak način dela staršem izredno veliko da, izredno veliko je nekih konkretnih napotkov. Tako, da to bi jaz kar pozdravila. </font><br/>
<font size="4">	Navezuje se pa tale oskrba v domačem okolju z dodatnim izobraževanjem. Da tudi tradicionalno izobraževanje specialnih pedagogov ne vsebuje, kolikor je meni znano, pa imam kar sveže podatke, nekih znanj in tega področja najzgodnejše obravnave otrok in družine. In bi tukaj apelirala predvsem na ta sredstva za dodatno izobraževanje, za specializacije psihologov, logopedov, hkrati pa ne pozabiti tudi na ostali pedagoški kader, in tudi ne samo pedagoški kader, tudi ostale strokovnjake v zgodnji obravnavi, ki potrebujemo na eni, bom rekla, državni ravni še dodatna izobraževanja, kako naj ta zgodnja obravnava, res najzgodnejša obravnava poteka. To ne govorim zdaj o vrtcih, govorim na primer o razvojnih ambulantah, o zavodih. Mi kot specialni pedagogi se združujemo v zbornico in v sekcijo za zgodnjo obravnavo in v bistvu samoiniciativno iščemo, smo samouki kar se teh postopkov, principov dela v zgodnji obravnavi tiče. Želeli pa bi to nekoliko bolj sistemsko rešitev. In smo absolutno pripravljeni sodelovati pri izboru, kaj jaz vem, tematik, česarkoli in pri odločitvah.</font><br/>
<font size="4"> 	Tako, da jaz bi samo toliko. Hvala. </font><br/>
<br/>
<font size="4">	</font><b><font size="4">PREDSEDNICA IVA DIMIC: </font></b><font size="4">Hvala lepa tudi vam.</font><br/>
<font size="4">	Ja, gospa, izvolite tudi vi. Prosim, če se predstavite.</font><br/>
<br/>
<font size="4">	</font><b><font size="4">SABINA SEME: </font></b><font size="4">Lepo pozdravljeni. Sabina Seme, prihajam iz Zavoda za gluhe in naglušne Ljubljana in tudi predstavljam danes Društvo logopedov Slovenije. </font><br/>
<b><font size="4">	</font></b><font size="4">Nebi želela ponavljati vsega, kar je bilo povedano. Pravzaprav se strinjam z vsemi izhodišči predstavnic tako vrtcev, razvojnih ambulant, specialnih profilov SRP področja in kolegice iz centra Iris. </font><br/>
<font size="4">	Bi pa želela mogoče tukaj povedati, da prihajamo ravno te specialni profili iz zelo različnih inštitucij in nimamo vsi enakega statusa. Jaz bi tukaj želela izpostaviti mogoče centre za sluh in govor, ki so trije v Sloveniji. In imamo ravno iz vidika financiranja dejavnosti, ki jih pač izvajamo v naših programih, tukaj mogoče razliko od tipično, kako se stvari financirajo na podorčju zdravstvenih domov ali drugih ostalih zavodov za usposabljanje otrok in mladostnikov. Z našega vidika gre za dve dejavnosti, tako področje šolstva kot področje zdravstva, vendar ta naš zdravstveni del ne vključuje samo delo z našimi uporabiki programov, ampak se vključujejo tudi otroci in mladostniki iz regionalno vseh področij v Sloveniji. In tudi naše financiranje iz tega področja je drugačno. In tukaj pri nas nastaja problem. Pravzaprav smo v mreži, pa nismo v mreži. Pokrivamo na leto več kot 10 tisoč otrok, po drugi strani smo izrazito močen, bom rekla, član vseh MDT-jev, ki so nastali ali še v preteklosti </font><br/>
<br/>
<b><font size="4">17. TRAK: (VP) 18.20</font></b><br/>
<br/>
<b><font size="4">	</font></b><font size="4">(nadaljevanje) različnih timov, ki je vedno sodeloval v neki odločitvi, kaj je za otroka najboljše tako v sklopu samega varstvenega dela, se pravi na področju predšolske populacije, in kasneje tudi v šoli. Tako, da tukaj bi želela pravzaprav to izpostaviti, da je res problem. Ko gre za neko javno financiranje, ali so to specialna znanja ali gre za financiranje specializacij, vemo, da bomo že padli na prvi točki kriterijev, da vloga za nas ne bo popolna. Zakaj? Ker se nas ne tretira kot nek javni zdravstveni zavod, smo pa zelo močno postavljeni v mreži dejansko izvajanja zdravstvene dejavnosti. Smo v bistvu hiše, ki imamo največji delež ravno logopedov in specialistov klinične logopedije. In še drugih profilov, sicer v manjšem deležu, to so psihologi in specialni pedagogi. Vendar brez medresorskega, kar so kolegice zelo povedale že prej, da se dejansko slišimo, kar želimo povedati, bomo izgubili koncept zgodnje obravnave. In tukaj je res ključnega pomena. Mi, ki smo v praksi vsak dan, vrtci in starši za dobrobit res naših otrok, predvsem pa otrok s posebnimi potrebami.</font><br/>
<font size="4">	Hvala lepa. </font><br/>
<br/>
<font size="4">	</font><b><font size="4">PREDSEDNICA IVA DIMIC: </font></b><font size="4">Hvala lepa tudi vam.	</font><br/>
<font size="4">	Zdaj imam dve … No, pa gospa, kar izvolite.</font><br/>
<br/>
<font size="4">	</font><b><font size="4">NEŽA AJDIŠEK: </font></b><font size="4">Pozdravljeni. Moje ime je pa Neža Ajdišek, prihajam iz razvojne ambulante Kranj, tukaj pa sem danes kot predstavnica Zbornice kliničnih psihologov Slovenije. </font><br/>
<font size="4">	Nebi želela ponavljati vsega pomembnega, povedanega s strani mojih predhodnikov, s čimer se v celoti seveda strinjam in soglašam. Želela pa bi res poudariti, da v praksi ne gre za neizvajanje obravnavanega zakona, temveč za njegovo neusklajenost z zmožnostmi sistema, tako zdravstvenega sistema pa tudi, kot smo slišali gospo Bogataj, sistema vzgoje in izobraževanja, predvsem predšolske vzgoje. Problematika zgodnje obravnave je res široka, terja široko strokovno diskusijo in široko medresorsko usklajevanje. To je nujen, a ne zadosten, pogoj za to, da bo zgodnja obravnava učinkovita in kvalitetna. In ne sme ostati na ravni tega, da se mi med seboj dobro poznami in dobro sodelujemo in imamo dobre kolegialne odnose. </font><br/>
<font size="4">	Kot predstavnica zbornice bi pa izpostavila predvsem dve točki, ki sta že bili izpostavljeni, pa se mi zdi, da jih je res pomembno še enkrat naglasiti. Nujno je razširiti vstopne točke za zgodnjo obravnavo, da nekateri otroci nebi ostali neobravnavani ali pa nebi bili deležni storitev zgodnje obravnave zato, ker zakon v 6. členu kot vstopno točko do zdaj predvideva samo centre zgodnje obravnave. Povsem spregledani pri prepoznavi in učinkoviti obravnavi otrok z razvojnimi težavami, odstopanji so tako ostali centri za duševno zdravje otrok in mladostnikov, ki so do sedaj v bistvu izvajali te storitve in obravnavo teh otrok in družin, pa tudi inštitucije na terciarnem nivoju, tako kot je že opozorila dr. Kovačeva. Ti otroci so bili znotraj teh inštitucij že pred tem vodeni multidisciplinarno, obravnavani s strani različnih strokovnjakov. In te dobre prakse je treba je ohraniti, ne pa jih črtati in delati preko centrov zgodnje obravnave dodatne obvode. Zgodnja obravnava stavi na učinkovito in hitro podporo in pomoč otrokom ter družinam, tako pa se izgublja pomemben in dragocen čas. Vemo, da so najboljši razvojni izidi povezani s tem, da se otrokom v občutljivih razvojnih obdobjih nudi ustrezna pomoč. Zato v obdobju dojenčka, malčka se ta čas meri v mesecih, ne v letih, včasih celo v tednih. To je treba res upoštevati in poudariti. </font><br/>
<font size="4">	Kot psihologinja pa opozarjam tudi na deficitarnost izkušenih specialistov klinične psihologije. Naši otroci, otroci, ki so obravnavani znotraj naših ambulant, družine, ki prihajajo s svojimi stiskami, potrebujejo osebe, ki so visoko strokovno podprte, ki imajo specialistična, specialna znanja. Zato je potrebno urediti financiranje seveda tudi zadostnega števila specializacij. Verjamem, da ne govorim samo v svojem imenu, tudi v imenu kolegov logopedov, v imenu kolegov specialnih pedagogov, ki potrebujejo prav tako specialistična znanja, delovnih terapevtov, kot smo že slišali.</font><br/>
<br/>
<b><font size="4">18. TRAK: (VP) 18.25 </font></b><br/>
<br/>
<b><font size="4">	</font></b><font size="4">(nadaljevanje) specialiste klinične psihologije so kompetentni za prepoznavo, za diagnostično oceno in obravnavo otrok z različnimi razvojnimi odstopanji. Torej na terenu v praksi obstaja potreba, obstaja želja in pripravljenost za dobro medsebojno sodelovanje na različnih področjih. Covidna situacija ne more biti izgovor za to, da se 2 leti po tem, ko je zakon stopil v veljavo, prej je bil pa še sprejet, ne zgodi tisto, kar se mora zgoditi – da se določila zakona popravijo tam, kjer je to potrebno, in da se potem na podlagi tega sprejme ustrezne, široko usklajene podzakonske akte čim prej, hitro, zato, da bo zgodnja obravnava imela svoj učinek.</font><br/>
<font size="4">	Hvala lepa.</font><br/>
<br/>
<font size="4">	</font><b><font size="4">PREDSEDNICA IVA DIMIC: </font></b><font size="4">Hvala lepa tudi vam.</font><br/>
<font size="4">	Sedaj pa dajem gospe. Tudi vas prosim za, če se predstavite. </font><br/>
<br/>
<font size="4">	</font><b><font size="4">SIMONA MUHIČ: </font></b><font size="4">Dober dan, lepo pozdravljeni. Jaz sem Simona Muhič, zaposlena sem v Zdravstvenem domu Mariboru kot socialna delavka v zdravstveni dejavnosti. V času projekta sem bila tudi koordinator aktivnosti za Zdravstveni dom Maribor.</font><br/>
<font size="4">	Z vsem se strinjam, kar je bilo zdaj povedano, in vse je na mestu. Tudi mi vidimo v praksi, ko zakon izvajamo, da res rabimo to. Sistemske ureditve pač ni.</font><br/>
<font size="4">	Opozorila bi pa na eno stvar. Sam projekt, pa verjamem, da tudi zakon, je bil namenjen s tem, da se da podporo družini. V sam projekt je bilo izrecno napisano, da je namenjen temu, da se zmanjšuje revščina družin otrok s posebnimi potrebami in pa socialna izključenost. In mi, tudi jaz kot socialna delavka, zmanjkuje nam časa za delo z družino. Mi se ukvarjamo z vsemi drugimi postopki, s pisanjem zapisnikov, s timskimi sestanki s koordinacijami, ko bi morali dejansko biti v družinah. Jaz, recimo konkretno, danes sem bila v treh družinah v osmih urah, jaz nisem danes naredila čisto nič drugega. Jaz nimam slabe vesti, ampak ko me bo nekdo vprašal, kje so pa storitve, na kakšen način, kje so timski sestanki, bom pa rekla, ja, delala sem z družino – ampak ne vem, če bom prišla pri zavarovalnici s tem skozi ali pa tudi včasih pri direktorju. Tako, da res ne pozabiti na to, da ta zakon je napisan zato, da se olajša družinam, ki dobijo ali pa se jim rodi otrok s posebnimi potrebami, da so one tiste, ki so na prvem mestu in ki so najbolj prizadete. Tako, da res nujno je, da se to sistemsko uredi.</font><br/>
<font size="4">	Tako, da hvala lepa. Pa dam besedo naprej.</font><br/>
<br/>
<font size="4">	</font><b><font size="4">PREDSEDNICA IVA DIMIC: </font></b><font size="4">Hvala lepa. Če se tudi izklopite. </font><br/>
<font size="4">	Imamo še koga? Mislim, da smo pa zdaj kar … Aha, še gospod, ja. Ker potem smo pa počasi, že kar gremo proti koncu vabljenih. </font><br/>
<font size="4">	Izvolite, gospod, ja. Tudi vi, prosim vas za predstavitev.</font><br/>
<br/>
<font size="4">	</font><b><font size="4">IZTOK SUHADOLNIK: </font></b><font size="4">Iztok Suhadolnik, direktor zveze Sonček, sicer pa tudi starš danes 31 let stare hčerke z najtežjo obliko cerebralne paralize. In tukaj govorim kot predstavnik organizacije tudi z lastno izkušnjo. Spoštovana predsedujoča, spoštovana predsedujoča odborov, spoštovane poslanke, poslanci, predstavniki vlade in vsi vabljeni. </font><br/>
<font size="4">	Zakon o celostni zgodnji obravnavi je bil sprejet tudi na podlagi prizadevanj in potreb staršev otrok s posebnimi potrebami. In pred 20-imi leti smo skupaj z zvezo Sožitje vlagali prve pobude, ideje, da je to potrebno urediti in vsem družinam in otrokom v Sloveniji ne glede na to, v katerem koncu Slovenije stanujejo, ne glede na to, v kakšnem statusu so, pomoč in storitve v zgodnjem obdobju, ko se družini pridruži družinski član otrok, ki ima take ali drugačne razvojne zaostanke, posebne potrebe, je lahko otrok tudi z drugimi rizičnimi dejavniki ali je dolgotrajno bolan otrok. Zdaj v zadnjem delu te razprave slišimo tudi o namenu zakona, ki je namenjen družini, drugače pa 2. člen jasno določa, da je namenjen obravnavi otroka in njegove družine v predšolskem obdobju </font><br/>
<br/>
<b><font size="4">19. TRAK: (VP) 18.30</font></b><br/>
<br/>
<b><font size="4">	</font></b><font size="4">(nadaljevanje) z namenom, da se zagotovi in spodbudi otrokov razvoj, okrepi zmogljivost družine ter spodbudi socialno vključenost družine in otroka. Navedene so storitve in izvajalci, ki so izvajalci s področja zdravstva, vzgoje in izobraževanja, socialnega varstva. Zato je zakon koncipiran s sodelovanjem vseh treh pristojnih ministrstev. In naša prvotna ideja je, da bi bilo ministrstvo, pristojno za šolstvo, vzgojo, tisto, ki bi moralo biti nosilec zgodnje obravnave, saj naši otroci niso pacienti za celo življenje, so le otroci, ki imajo take ali drugačne težave, s katerimi se srečujemo družine in moramo zaradi te situacije vlagati dodatne napore in iskati dodatne pomoč in storitve, da bodo tudi naši otroci lahko že kot otroci in nekoč kot odrasli vključeni v to družbo kot enakopravni člani. V celoti se strinjam, da nas je res ta covid čas malo zabremzal, smo pa v letu 2019 že pozivali pristojna ministrstva, seznanjali tudi vlado in Državni zbor, da se zakon ne izvaja, da  niso sprejeti podzakonski akti. In lahko danes rečemo, da je bil podpisan dogovor za ustanovitev koordinacijske skupine oziroma sveta treh ministrov, takrat ministric, ki pa mislim, da ni imel velikega učinka. In Ministrstvo za delo, družino in socialne zadeve je edino opravilo nalogo po tem zakonu s tem, da je sprejelo pravilnik o predstavniku družine. Kar sem že rekel, družina je tista, ki ima težave največje, otrok niti ne ve, da ima cerebralno paralizo, tako kot ne vedo v večini primerov njegovi sošolci oziroma učenci v vrtcu in ga lahko sprejemajo takega kot je. Zato je zgodnja obravnava obravnava, ki se mora začeti v zgodnjem obdobju s pomočjo družini in seveda tistimi storitvami, ki jih otrok potrebuje v predšolskem obdobju za čim boljši in čim uspešnejši razvoj, ki pa, dajmo si naliti čistega vina, ne bo nikoli enak kot vseh ostalim otrokom, ki nimajo nobenih težav. Tudi sam sem imel težave s sprejemanjem ob dejstvu, da je starejši sin počel vse stvari, ki jih hči nikoli ni počela in jih ne bo počela. Zato smo vztrajali na predstavniku družine, ki lahko opravlja nalogo in pomoči in svetovanja družini. In osredotočiti se zgolj na zdravstvene storitve, eventualno še na storitve vzgoje in izobraževanja v smislu specialne obravnave, brez vseh ostalih potrebnih pomoči, ki jih družina potrebuje, od psihosocialne pomoči, pomoči pri prilagoditvi bivalnega okolja, ki ga zakon določa, usposabljanje družine, svetovanje in obiske v otrokovem okolju, to je vse v zakonu napisano. In zakon po našem mnenju ni tako nemogoč za izvajanje, da ga nebi že zdaj lahko izvajali v bistveno boljši obliki. </font><br/>
<font size="4">	Me pa žalosti, da danes nisem niti enkrat slišal, da gradimo vključujočo družbo in da želimo inkluzijo kot sestavni del v tej naši državi in družbi in da je potrebno tudi za otroke v predšolskem obdobju zagotoviti možnosti vključevanja v vrtce, po možnosti v redne skupine. Seveda so lahko v teh vrtcih tudi skupine, kjer bodo otroci deležni dodatne skrbi in obravnave, vendar če bodo ti otroci sobivali in odraščali skupaj, </font><br/>
<br/>
<b><font size="4">20. TRAK: (VP) 18.35</font></b><br/>
<br/>
<b><font size="4">	</font></b><font size="4">(nadaljevanje) potem bodo vedeli, da so nekateri otroci, ki imajo težave, in da je velika večina otrok, ki nima težave. Je pa res to, kar je bilo že slišati danes v razpravi, vedno več je otrok s posebnimi potrebami in te težave se verjetno tudi za našo družbo povečujejo. Zato sem bil presenečen in me je kar malo zmrazilo, ko sem slišal, da starši izpisujejo otroke iz vrtcev in oddelkov, kjer so otroci tudi s posebnimi potrebami. Če bomo šli v to smer, bomo segregirali že od malega – in to seveda nadaljevali tudi v odraslem obdobju. Ena šola, vključujoča družba je temelj za strpno in boljšo družbo in državo. In to, kar na zahodu že zdavnaj počnejo 20, 30, 40 let in nimajo več posebnih šol, tudi v vrtce se vključujejo vsi otroci, se gradi boljša družba. Naučili so nas in povedali so nam že zdavnaj strokovnjaki iz zahodnoevropskih držav, da ima inkluzija najmanj dve koristi. Ena je, da bodo otroci s posebnimi potrebami živeli in odraščali s svojimi sovrstniki, ki nimajo nobenih težav, in bodo od njih pridobili največje možne znanje, sposobnosti, vzorce. Otroci brez posebnih potreb bodo vedeli že od malega, da je v družbi določen del otrok in odraslih, ki določenih stvari ne zmorejo in so osebe s posebnimi potrebami, oviranostmi. Tretji učinek, o katerem govorimo na zvezi Sonček in organizacijah, ki podobno razmišljajo, je pa ta, da bodo tudi starši, ki bodo imeli otroke in se jim bodo rodili otroci z razvojnimi zaostanki, oviranostmi, čemerkoli, to dejstvo lažje sprejeli, ker bodo vedeli, da so že od malega živeli in videli, da so bili z njimi v vrtcu in v šoli tudi otroci s posebnimi potrebami. </font><br/>
<font size="4">	Zato je po našem mnenju nujno potrebno ta zakon pričeti izvajati tako kot je zapisan. Lahko ga je potebno v kakšnih delih spremeniti, bistvo pa je sprememba v našem delovanju. Dokler se vsa tri ministrstva ne bodo usedla za skupno mizo in določila, kaj bodo naredila, toliko časa bo zdravstvo delalo terapije, bo delala pedagoška stroka specialne obravnave in socialna služba bo hodila po obiskih h družinam. Družina je celota, ki potrebuje vse to in ne vsakega nekaj in razdrobljeno brez koordinacije. Predstavnik družine, ki je v zakonu, je določba, ki je skoraj mrtva črka na papirju, ker starši za to niti ne vedo ali pa se za to ne odločajo, ker ne dobijo ustreznih informacij. V nekaj zelo posamičnih primerih pa se je izkazalo, da so lahko starši kot predstavnik družine, ki je starš z nekajletnimi izkušnjami, ki jih je tudi sam dal čez, tista vezna točka, tisti vezni element, ki bo različne strokovnjake in starše pripeljal do skupne rešitve, ki bo v korist in dobrobit otroka. In ne bo več slišati očitkov, da so otroci napačno usmerjeni zaradi zahtev, želja in pritiskov v bistvu staršev. Jaz verjamem, da smo starši lahko tudi nemogoči. Mi včasih zahtevamo stvari, ker imamo pač sliko, da bo tudi ta otrok tak kot je bil </font><br/>
<br/>
<b><font size="4">21. TRAK: (VP) 18.40</font></b><br/>
<br/>
<b><font size="4">	</font></b><font size="4">(nadaljevanje) pred njim ali kot bodo mogoče ostali za njim - pa temu ni tako in ne bo. Zato je predstavnik družine lahko ta povezni element in prispeva k temu, da sistem zgodnje obravnave začne funkcionirati, da so starši, postanejo tudi bolj zadovoljni, srečni s tem, ko bodo sprejeli situacijo, ko bodo videli možnosti, in da se stvari uredijo. </font><br/>
<font size="4">	Vzel sem si malo več časa za konec. Hvala za poslušanje. </font><br/>
<br/>
<font size="4">	</font><b><font size="4">PREDSEDNICA IVA DIMIC: </font></b><font size="4">Hvala lepa tudi vam. Če se še izklopite, ker imamo zadaj še gospo, ki želi besedo.</font><br/>
<font size="4">	Izvolite.</font><br/>
<br/>
<font size="4">	</font><b><font size="4">LIDIJA ŽIŽEK: </font></b><font size="4">Dober dan. Jaz sem Lidija Žižek, socialna delavka iz razvojne ambulante Celje. Nadomeščam kolegico Uršo Marzidovšek. </font><br/>
<font size="4">	Jaz bi se navezala mogoče tukaj tudi na gospoda Iztoka iz zveze Sonček. Ravno to, kar jaz kot socialna delavka tudi opažam, da primanjkuje nekih skupnostnih služb, ki bi omogočale še to dodatno inkluzijo otrok s posebnimi potrebami. Ne samo, da bi se povezovale socialne delavke oziroma koordinatorji pomoči družine, samo to zdravstvo, šolstvo in najožjo socialo, ampak tudi še kakšne druge programe v skupnosti, da starši potem bi lahko hitreje uveljavljali neke določene, čisto praktične, pomoči in dostopali do teh pomoči, da bi bilo to malo bolj prožno. Ker se mi zdi to zelo pomembno, ker tukaj tudi vidim največji manko in največjo stisko staršev oziroma družin otrok s posebnimi potrebami, ki so res zelo omejene na svojo neko ozko socialno mrežo, ker preprosto ni neki resursev v skupnosti, ki bi jim lahko ponudili, da bi na hitro skočili. Recimo, ne vem, zboli en starš, ki je samohranilec oziroma enostarševska družina. Skrbi za otroka s posebnimi potrebami. Kaj narediti v enem mesecu? Vemo, da bo ta starš ozdravel, da to ne bo dolgotrajna bolezen, ampak kaj v tistem trenutku ponuditi. In tule recimo čisto taka konkretna situacija, kaj bi se še dalo tukaj narediti. In razmišljati nenazadnje naprej, da skupnostne službe bodo tudi podlaga potem za te naše otroke, ko bodo odrasli, ko se bodo vključevali še naprej v neke programe oziroma čim bolj samostojno življenje. Dobro, vidimo, da se razvija osebna asistenca in podobno, ampak se mi zdi, da bi trebalo še bolj pristopiti tudi k temu vprašanju.</font><br/>
<font size="4">	Hvala.</font><br/>
<br/>
<font size="4">	</font><b><font size="4">PREDSEDNICA IVA DIMIC: </font></b><font size="4">Hvala lepa tudi vam.</font><br/>
<font size="4">	Mislim pa, da smo zdaj res kar izčrpali vabljene. Res prehajamo na razpravo članov in članic odbora. </font><br/>
<font size="4">	Predlagatelj, izvolite.</font><br/>
<br/>
<font size="4">	</font><b><font size="4">ALJAŽ KOVAČIČ (PS LMŠ): </font></b><font size="4">Hvala za besedo, spoštovana predsednica.</font><br/>
<font size="4">	Bi se najprej iskreno res zahvalil vsem vabljenim. Najprej, da ste si vzeli svoj, najverjetneje večina prosti, čas in ste prišli predstaviti zadeve, ki so vaša strokovna pot, ob tem pa tudi povedali vse, kar opažate v praksi, da bi se življenja teh otrok in njihovih družin, s katerimi delate, se pravi, izboljšala. </font><br/>
<font size="4">	Zdaj, vsakdo, ki pozna neko družino ali nenazadnje tudi ima otroka s posebnimi potrebami, ve, skozi kakšno pot grejo te družine. Zdaj mislim, da je Tolstoj, če se ne motim, v Ani Karenini napisal, da so vse družine, ki so srečne, enake, vse tiste, ki pa so nesrečne, pa so nesrečne po svoje. Kar želim povedati je, da so za vsemi temi družinami tudi žalostne zgodbe. In kdo nima poznanstev, pa mislim, da jih večina ima, vemo, da so to res težke zgodbe zadaj in da starši poskušajo vse narediti, ne da bi njihov otrok imel kaj več, ampak da bi imel, kot je gospod iz društva Sonček povedal, enake možnosti za nek razvoj kot ga imajo vrstniki. </font><br/>
<font size="4">	Zdaj, tudi naši sklepi dejansko, ki so pripravljeni z vami strokovnjaki, gredo v tej smeri, kar opažamo tudi pri drugih zakonih, da so praktiki ne samo na tem področju, ampak na vseh, premalo vključeni, da se po navadi vključijo neki strokovnjaki z raznih, ne vem, mogoče tudi </font><br/>
<br/>
<b><font size="4">22. TRAK: (VP) 18.45</font></b><br/>
<br/>
<b><font size="4">	</font></b><font size="4">(nadaljevanje) inštitutov, recimo, pa nočem biti do nobenega žaljiv, tudi v visokošolskem sistemu, ki s prakso nimajo toliko izkušenj. Sam zagovarjam, da moramo z vseh področij biti enakovredno zastopani, da potem lahko vsi povejo svoje, se pravi, svoje videnje in da potem pridemo do nekih zaključkov. </font><br/>
<font size="4">	Zdaj, ta tema je zelo široka, tudi zelo težka. Tudi sam zakon je zelo težek. Kdor ga gre prebirati, dejansko ga moraš zelo počasi in pozorno brati in se še pogovoriti s strokovnjaki, da dejansko razumeš, kaj bi se v praksi moralo dogajati. Zato je toliko bolj nujno, da vsa ministrstva, ki pokrivajo ta zakon, res sodelujejo. Obenem pa, kar so tudi vabljeni povedali, da se vključi čim bolj širša mreža vas strokovnjakov, obenem pa da imajo neko besedo, da lahko tudi mnenje povedo, nenazadnje sami starši, ki dejansko skrbijo za te otroke. </font><br/>
<font size="4">	Zdaj, upam, da bodo vsi ti sklepi soglasno sprejeti. Mislim, da imamo tu vsi le en cilj, in sicer da ima vsaka družina možnost, da je njihov otrok obravnavan pravočasno. Kajti na to pa so res opozorili vsi strokovnjaki, da je vsak dan lahko tu zamujen in da ga pri poznejši starosti nekega otroka ne moreš več povrniti.</font><br/>
<font size="4">	Skratka še enkrat se bi res zahvalil vsem vabljenim, da ste to res zelo strokovno področje razložili tudi na način, da je razumljiv tistim, ki niso mogoče neki psihologi, pedagogi ali pa tudi vzgojitelji, ki dejansko dnevno delate s tem otrokom. Želim si vsaj takega sodelovanja med ministrstvi kot je očitno v praksi med vami strokovnjaki. Kajti, kot ste rekli, če nebi bilo takega sodelovanja, tudi v praksi nebi bilo tako dobro. Zdaj, ko smo te sestanke delali z vami, pa me veseli predvsem dejstvo, ki je ena izmed sogovornic povedala, da smo v Sloveniji v svetovnem merilu v tem, kako hitro so dejansko ti otroki obravnavni, in upam, da zaradi nekega nesodelovanja med ministrstvi oziroma ne-volje ne bomo v tem nazadovali. </font><br/>
<br/>
<font size="4">	</font><b><font size="4">PREDSEDNICA IVA DIMIC: </font></b><font size="4">Hvala lepa.</font><br/>
<font size="4">	Imam kar nekaj prijavljenih kolegic in kolegov. Pa tudi sama kot predsedujoča naj se najprej zahvalim vsem res, ki ste prišli danes na to sejo in predstavili svoja stališča, svoje poglede in seveda predstavili tudi rešitve. </font><br/>
<font size="4">	Lahko začnem, malo sem si zapisovala, pa bom šla kot prva malo skozi, kje sem zasledila težave, kaj so težave. Zagotovo so težave, kot je povedala gospa danes, ki je z nami, Neža Ajdišek, zelo, jaz vas bom kar malo poimensko citirala, upam, da dovolite, da je seveda zagotovo težava v deficitarnosti poklicev. Tudi verjetno zaznavamo vsi. Tudi mi politiki, zato pa smo tudi seveda prepoznali to in povečali število specializacij za klinične psihologe. In sem prepričana, da se bo zadeva tudi naprej v zelo podobnem, bom rekla, koraku ali pa zelo podobno naprej šla tudi kar se tiče logopedov in mislim, da še vseh ostalih strokovnih sodelavcev, ki dejansko bi polnili te centre, razvojne ambulante. Brez teh strokovnih ljudi enostavno mi lahko rečemo, imeli bomo v Sloveniji, deset centrov, še dodatnih pet razvojnih ambulant, ampak če mi nimamo ljudi za notri, pomeni to, kar ste tudi gospa iz Kranja opozorila, da vsi potem delajo dejansko iz želje pomagati in skačejo praktično po polovici Slovenije in so dve uri tam, dve uri tam, dve uri tam. In enostavno to verjamem, da ni dolgoročno vzdržno in da ni v dobrobit ne ljudem, ki to delo opravljajo, in ne tudi otrokom in predvsem pa družinam. Opolnomočiti družino zagotovo je tisto, kar je verjetno poklicano vseh vas </font><br/>
<br/>
<b><font size="4">23. TRAK: (VP) 18.50</font></b><br/>
<br/>
<b><font size="4">	</font></b><font size="4">(nadaljevanje) in tudi vseh nas, no. Mislim, da če je družina močna znotraj sebe, je potem tudi lažje in močnejše lahko pomaga tudi svojemu otroku in se spopada z vsemi izzivi, ki pridejo, ko se pač kot starš srečaš s tem. Seveda razširiti, ste rekla, gospa Ajdišek, vstopne točke. To ste tudi, bom rekla, na Gorenjskem ste predlagali iz razvojnih ambulant, da niso samo to centri za zgodnjo obravnavo, ampak da se vključi še ostale centre, tako kot je bilo to do sedaj. Izrecno ste izpostavili tudi specialiste, da lahko tudi oni že, bom rekla, in da se to dela timsko. Gospa Bogataj je izpostavila, da kadri iz vrtcev odhajajo. Res, tudi sama imam velikokrat to informacijo. Zakaj odhajajo dobri kadri iz vrtcev, je res nek izziv za vse nas, tudi za verjetno ravnatelje vrtcev, tudi za Ministrstvo za izobraževanje, znanost, šport in mladino. Verjetno je več odgovorov. Ali je to osebni dohodek ali so to neki medsebojni odnosi ali so to pogoji dela. Ali so tudi, bom rekla, to odnosi med starši in, bom rekla, otroki. Tukaj verjamem, da so vedno večje težave. Gospa Zavrl je rekla, najboljše za otroke in družino je, da se med sabo opolnomočijo. Zapisala sem si stavek, da prepogosto se poklekne pred starši. Verjamem, da smo starši, ko se srečujemo, ko želimo svojemu otroku, ki ima posebne potrebe, pomagati, mogoče prvič nevedni kako in kaj. In potem, ko si že dvakrat, trikrat, četrtič mogoče prestavljen, ne veš, kam se obrniti, mogoče res pridemo bolj, bom rekla, zaščitniški in potem seveda tudi mogoče malo več zahtevamo. Zagotovo, sem si zapisala, da je potrebno začeti delovati na medresorski skupini vseh treh ministrstev. Zato je tudi danes ta seja sklicana, da imamo vse tri ministrstva skupaj, da so vsi v bistvu tudi dobili del, kar je bilo glede sklica, tudi gradiva. In se mi zdi, da je res potrebno tukaj na tej točki zagotoviti hitro pomoč otrokom, hitro pomoč družinam. In ja, verjamem, kot ste povedali, da je pri majhnih otrokih, pri dojenčku se čas meri verjetno v tednih, kako hitro gre ta razvoj. In če dovolj hitro pride pomoč, se da marsikaj hitro ali pa lažje zadeve odpravljati ali lajšati. Gospa Kovač je povedala, da ste bili, sodelovali, tudi pilotni projekt, ki je bil financiran s sredstvi Evropske unije, da ste želeli, da bi se z zakonom počakalo, da bi se ta ugotovitve tega projekta lahko vnesle v zakon. Ja, poslanci smo sprejeli zakon zato, ker smo rekli, da želimo zagotoviti neko, bom rekla, minimalno pomoč, neke standarde. Zato se je že leta 2017, mogoče zdaj lahko gledam nazaj, res hitelo s tem. Če bi se počakalo, bi bilo verjetno zadeva bolj kvalitetno pripravljena. Velikokrat politiki poslušamo, da s čim hitimo, pa vendarle sem prepričana, da vaše ugotovitve bodo tudi za naprej še kako prav prišle in so dobrodošle. In tudi vi pravite, da je potrebna širša mreža in da je potrebno seveda čim prej zagotoviti storitve. Ja, res zaskrbljujoče je, kar ste navedli, kako raste število potrebne specialne obravnave tako otrok kot tudi predšolskih in šolskih in da na ta račun seveda majhni oziroma dojenčki ostajajo ali čakajo v čakalnih dobah. Mislim, da so tukaj tudi predstavniki Ministrstva za zdravje slišali in da bo ta medresorska skupina </font><br/>
<br/>
<b><font size="4">24. TRAK: (VP) 18.55</font></b><br/>
<br/>
<b><font size="4">	</font></b><font size="4">(nadaljevanje) vendarle zaživela. Slišala sem, kaj vse je potrebno narediti, seveda da bomo povečali kakšne vpise specializacij, vpise specialnih pedagogov. Zagotovo je slišal tudi državni sekretar Ministrstva za izobraževanje, znanost, šport in mladino. Lahko rečem, da z njimi dobro delamo in da smo, bom rekla, v tem letu tudi zaradi tega groznega virusa, te korone, pomagali, kar se tiče predvsem na kliničnih psiholgih, da pa seveda je potrebno stvari odpravljati tudi še na drugih. </font><br/>
<font size="4">	Rečem lahko samo hvala vam. Da dejansko verjamem, da velikokrat na pogon, ki se mu reče empatija in želja pomagati drugemu, tistemu, ki je v stiski. </font><br/>
<font size="4">	Tako, da tudi gospod Iztok Suhadolnik, jaz se vam zahvaljujem za vaše besede, ko ste rekli, gradijmo vključujočo družbo, tega sem premalo slišal. Res je, mogoče res premalokrat se tudi mi izražamo v tem, da želimo, da je naša družba strpna in vključujoča družba, da moramo biti do soljudi, imeti empatijo in seveda razumeti tudi tiste, ki so najšibkejši. Seveda, da bodo otroci to razumeli, je tudi, smo tudi mi starši odgovorni do tega. Mislim, da smo mi tisti, ki prenašamo empatijo, spoštovanje, solidarnost in sočutje. In nas otroci, ko so majhni, kar vpijajo, če smo mi na tak način pripravljeni delovati. </font><br/>
<font size="4">	Tako, da jaz lahko rečem tudi predlagatelju, da bom sama podprla prva dva sklepa, ker se mi zdita, da je potrebno, da se v roku treh mesecev res začnejo stvari odvijati. In ko bojo vse te stvari, ki so zapisane v prvem sklepu, da se v treh mesecih oblikuje strokovno skupino za področje celostne zgonje obravnave otrok s posebnimi potrebami. Ko se bo to začelo, se mi zdi, da se bo potem realiziral nenazadnje tudi drugi sklep in tudi tretji sklep. Tako, da zagotovo pa sama bom podprla prvi in drugi predlog sklepa.</font><br/>
<font size="4">	Želim si, da bi bil svet lepši, da bi znali stopiti skupaj. Ker tukaj gre res za tiste, ki sami ne znajo poiskati pomoči. To sem slišala iz vaših ust. In še enkrat, glejte, poglejte, jaz se vam res zahvaljujem, da ste tukaj danes in da delate na področju, kjer starši res potrebujejo veliko, veliko poguma, znanja in želje in seveda vaše pomoči.</font><br/>
<font size="4">	Hvala.</font><br/>
<font size="4">	Sedaj pa dajem besedo naprej prijavljenim na sejo. Naslednji je kolega Branislav Rajić.</font><br/>
<br/>
<font size="4">	</font><b><font size="4">MAG. BRANISLAV RAJIĆ (PS NP): </font></b><font size="4">Hvala, gospa predsednica. Dober večer vsem.</font><br/>
<font size="4">	Ja, razlog, da smo sklicali to sejo, je pravzaprav, da vemo, da je zakon seveda stopil v veljavo, ampak da zaradi pomanjkanja podzakonskih aktov, da se enostavno ni moglo začeti z izvajanjem na način kot je bilo, seveda altruistično, zamišljeno. In še hujše, zgodilo se je, da je veliko družin z otroci, ki so bili potrebni te zgodnje obravnave, v času, ko je ta zakon stopil v veljavo, delilo ogromno veselje, da končno je nekaj premaknjeno, ampak ti otroci so že zdaj toliko pač šli naprej, da več, kljub temu da niso dobili to zgodnjo obravnavo, da niso pač deležni nje in je ne morejo biti, ker sistemsko več ne sodijo v njo. Torej mislim, da se eni čutijo zelo razočarane in pač na nek način tudi zavedene. Zato mislim, da je prav, da smo opozorili na to. Ne zaradi tega, da bi kogarkoli kritizirali v smislu, zakaj ni tega ali tega podzakonskega akta, predvsem zaradi tega, da se zbudimo, da nas to zdrami. Ker seveda vsi so zakupljeni s tem virusom in zaščito družbe pred epidemijo, ampak kljub temu pač ljudje živijo, družine, ki imajo te probleme, imajo zelo resne probleme in je prav, da nekdo - in tu smo - opozori na to, da je treba tudi temu pokloniti posebno pozornost. </font><br/>
<br/>
<b><font size="4">25. TRAK: (VP) 19.00</font></b><br/>
<br/>
<b><font size="4">	</font></b><font size="4">(nadaljevanje) Res je, da je ta zakon sprejet v dobri veri, da se bo začel izvajati, ampak je na teh korakih implementacije pač začelo štekati, da rečem, in se enostavno, kot ugotavljamo in kot sami pač utemeljujete, ne izvaja. Lahko bi rekli tudi, da mogoče v zadnjem času ni bilo politične volje, ampak jaz nebi v tej oceni bil tako oster. Zato, ker se mi zdi, da vsi lahko razumemo, da eno je politična volja, eno so neke objektivne možnost. In ni treba, ne smemo pozabiti, da gre za zelo zahtevno kombinacijo treh resorjev, kjer je vsaka koordinacija seveda trikrat težja verjetno kot ko gre za samo en resor. In zato ugotavljamo, da so slabosti v tem zakonu, da neke volje ni, da bi se hitro pristopilo k rešitvam, ki bi pospešile njegovo udejanjanje. Je pa res, da bi morali posebej po tem, kar smo danes slišali, in nekaj informacij o tem je prišlo tudi prej, da bi morali dati poudarek temu delu z družino oziroma v družini, kar je, recimo, bila glavna prednost tega oziroma tudi eden od inovacijskih pristopov v tem zakonu. Zavedamo se vsi, da so in šole in šolski resor in zdravstveni resor zelo obremenjeni in da je mogoče tudi težko pričakovati, da bi se v tem momentu na eni drugi temi tako iskali in skušali najti rešitve seveda še s tretjim resorjem, ki seveda to vse skupaj mora integrirati. Praksa pa kljub temu sporoča, da ni moč izvajati tega zakona, in zato smo tukaj, da pač opozorimo. Mi ga ne moremo sami začeti izvajati, lahko pa opozorimo. In seveda s sklepi, ki jih predlagamo, skušamo pospešiti ta proces. Res je, da tu ne manjka samo en podizvajalski akt, pravilnik ali kakšna direktiva, tu gre za en cel kup podizvajalskih aktov, ki jih je treba sprejeti. In zato je potrebna ena posebna gonilna sila. Zato se mi zdi ta ustanovitev medresorske skupine, o kateri tudi v sklepu govorimo, da je prava pot. Zato, ker so to ljudje, ki so in profili stroke, ki so najbolj seveda usposobljeni in tudi zainteresirani in motivirani. Ker še ponavljam, da smo in so zakona bili vsi veseli. Ampak naslednji korak se čaka in tukaj mislim, da moramo pač vam biti v oporo. Mi nimamo javne mreže teh centrov za zgodnjo obravnavo. Seveda to je poseben problem. Treba jih je tudi ustanoviti na način, da teritorialno zadovoljijo kompletno pokritost države, ker pač situacija, ko se zgodi, ne izbira lokacijsko, ni lokacijskih posebnosti. Torej še enkrat bi želel poudariti, da nismo se zbrali zato, da bi samo udrihali po klopeh s tem, da nič niste naredili. Narejeno je bilo veliko še s samim tem zakonom. Sigurno je pri vseh obstajala volja, da se pristopi k reševanju, ampak mislim, da zdaj je treba res obrniti hrbet malo vsemu temu, kar se nanaša na enotno skrb samo za obvladovanje epidemije, in se v tem delu, pač to ne gre celo ministrstvo, jasno, da gre samo za nekaj ljudi, ki bi se s tem ukvarjali, da je to treba najti in se v to res podati, da se čim prej preide na udejanjanje samega zakona. </font><br/>
<font size="4">	Zakaj vse to? Ker gre za otroke, ki skupaj z družinami trpijo. Niso obravnavani kot je treba. Še hujši je ta občutek, ko veste, da zakon obstaja, ampak da se po njem ne da delati. In zato je to pravzaprav imperativ, da se k temu pristopi. Ta medresorska skupina bi morala biti hrbtenica samega snovanja in izvedbe vseh teh obravnav. In vse, kar smo slišali od vabljenih, je praktično zelo dober začetek, kot nekakšna usmeritev ali skupek usmeritev, kako je treba delati oziroma kje </font><br/>
<br/>
<b><font size="4">26. TRAK: (VP) 19.05</font></b><br/>
<br/>
<b><font size="4">	</font></b><font size="4">(nadaljevanje) so problemi, katere je treba takoj obdelati v snovanju samih prijemov v delu potem novem zakonu po novih prijemih. Ja, zelo je pomembno, da se zavedamo vsi, da je obravnavo po tem zakonu lahko zagotoviti samo v eni razviti in zelo zavedni družbi, ki razpolaga tudi z dovolj sredstev. Kaže zaenkrat, da sredstva so, da tu nebi smeli pričakovati problem. </font><br/>
<font size="4">	Gospod, ki je v bližini mene, je omenjal, da ta problem vključujoče družbe. Jaz bi na drugi strani povedal, da se mi zdi, da je družba dovolj neizključujoča. Namreč sam imam otroka v šoli in imamo tudi primer, ko je otrok v razredu, ki je zelo lepo sprejet. In ko opazujem, kako tudi drugi starši tolmačijo neke epizode s svojim otrokom, ker se pač dobivamo, vidim, da je ta zelo korektna. Mislim, nočem se postavljati nad vas, samo sem želel povedati, da imam vtis, da tako kot to vidimo mogoče nekje drugje, da pri nas še vedno lahko rečemo, da smo vključujoči. In zelo je dobro, da smo taki. </font><br/>
<font size="4">	Mi seveda kot predlagatelji vse te predlagane sklepe podpiramo. Me veseli, da tudi predsednica se je izrekla, ker je na koalicijski strani, da podpira. Mogoče samo v premislek, da bi eventualno tudi podpiranje tretjega sklepa pomenilo zelo veliko. Namreč ta ureditev mreže izvajalcev strokovne pomoči v vrtcih in na centrih za socialno delo se mi zdi izjemno pomembna posebej v vrtcih. Predstavljajte si kolektiv vrtca, ki ima problematične situacije ali pač otroke, za katere skrbi - ena taka mreža, ki bi jih vključevala oziroma se pri njih oglašali strokovnjaki, bi zagotovo predstavljala eno veliko podporo samemu kolektivu, strokovnim delavcem vrtca, enako pa tudi staršem, ki bi dobili en jasen signal države, da je pač zelo zgledno poskrbljeno za obravnavo. Še v razmislek bi povedal, da bi bilo dobro premisliti o tem, o možnosti, da se ustanovi nekakšen multidisciplinarni podiplomski študij, ki bi vključeval vse te profile. Ne zaradi tega, da bi en človek, to je verjetno nemogoče, in tudi ne da bi tako strokovno kot nekdo, ki je samo to študiral, da bi se ukvarjal s tem, ampak razmišljal sem predvsem, da bi za snovanje teh mrež za nadzor in za pač svetovanje en profil, ki ima zelo dobro podiplomsko izobrazbo v vseh teh strokah ali v večini teh strok, ki pač so vključene v obravnavo otrok, da bi bilo zelo dobrodošlo. To je seveda poklic neke prihodnost, ampak če zdaj o tem mislimo. Nekoč tudi ni bilo logopedov, pa se je seveda začelo razvijati. In vidite, čez 10, 15, 20 let se potem pojavi ena čisto druga, boljša situacija. In če gledamo tako vizionarsko, mislim, da bi bilo dobro, da snovalcem programov tudi to nekako položimo na dušo. Vsekakor se ne sme izgubiti ta koncept zgodnje obravnave in mislim, da udejanjanje predlaganih sklepov ravno vodi k temu cilju.</font><br/>
<font size="4">	Hvala lepa, da ste nam danes pomagali, da to temo odpremo.</font><br/>
<br/>
<font size="4">	</font><b><font size="4">PREDSEDNICA IVA DIMIC: </font></b><font size="4">Hvala lepa tudi kolegu Rajiću.</font><br/>
<font size="4">	Naj samo povem, ker sem bila direktno izzvana, ker sem se opredelila pri tretjem sklepu. Sama nimam težav, ampak mislim, da je potrebno najprej prevetriti osnovo. Gospa Ručigaj je izpostavila danes, iz Skupnosti vrtcev Slovenije, da vrtci niso terapevtski centri, so vzgojno in pedagoške inštitucije. In mislim, da je tukaj potrebno razumeti, da trenutno nimamo dovolj kadra, ki bo vstopal lahko v vrtce. Zato se mi zdi izjemno pomembno, da res v teh treh mesecih imamo pilotni projekt, da se zadeve pogledajo. In seveda bojo potem zadeve, tretji sklep bo stekel sam od sebe. Zato se mi zdi, da če zdaj sprejmemo, mogoče so to neke lažne obljube. </font><br/>
<br/>
<b><font size="4">27. TRAK: (VP) 19.10</font></b><br/>
<br/>
<b><font size="4">	</font></b><font size="4">(nadaljevanje) Ne želim dajati nekih lažnih obljub, dokler se zadeve, bom rekla, preko prvega in drugega sklepa ne izpeljejo. Samo zato. Ker res je, vrtci so v prvi vrsti vzgojno-pedagoške inštitucije in niso namenjene kot terapevtski center. Tukaj imam, tudi gospa Kovač, o njej sem kar precej zapisala, je tudi govorila o teh razvojnih vrtcih. Zagotovo je potrebno doreči standarde in normative na tem področju in predvidevanje terapevtskega kadra. In če mi tega še nimamo, lahko sprejmemo še tak sklep in potem lahko imamo čez 2 meseca, čez 3 mesece, ko še ne bomo imeli, ali pa čez 4 mesece, če še to ne bo delovalo, že novo sejo, ampak kadra pa nimamo. Vemo, kako je s kadri. Mi, če danes začnemo, bomo imeli specialistični kader šele čez leta, ko bodo študij zaključili.</font><br/>
<font size="4">	Ja, želel je besedo predlagatelj, sem videla.</font><br/>
<font size="4">	Izvolite, kolega Kovačič.</font><br/>
<br/>
<font size="4">	</font><b><font size="4">ALJAŽ KOVAČIČ (PS LMŠ): </font></b><font size="4">Hvala za besedo še enkrat, predsednica. </font><br/>
<font size="4">	Zdaj, da se ne bomo preveč lovili okoli sklepov. Vesel sem, da boste podprli vsaj prva dva. Zdaj pa, da mogoče razjasnimo, kaj je tretji sklep: Odbor za izobraževanje, Odbor za zdravstvo in Odbor za delo pozivajo Vlado Republike Slovenije, da uredi mrežo izvajalcev strokovne pomoči v vrtcih in na centrih za socialno delo. Zdaj še enkrat bi povedal, da smo vse tri sklepe zapisali v opoziciji s pomočjo strokovnjakov. In tudi zarad tega, ker se vsi zavedamo, da postavljati neke nerealne roke ni v interesu nikomer. Zato smo tudi ta tretji sklep, nismo časovno omejili, da nebi dajali nekih rokov, ki se potem v praksi nebi morali uresničiti. Zdaj je pa logično, da se mora najprej nekaj storiti, da se potem lahko nadaljuje. Zato mislim, da ni nič narobe in ne bomo nikomur naložili nekaj, kar ne more uresničiti, če ta sklep sprejememo. Skratka, če ga že ne boste podprli, pa vsaj upam, da boste vzdržani, da bomo potem v opoziciji imeli dovolj glasov, da ga potrdimo, no.</font><br/>
<font size="4">	Hvala. </font><br/>
<br/>
<font size="4">	</font><b><font size="4">PREDSEDNICA IVA DIMIC: </font></b><font size="4">Hvala lepa.</font><br/>
<font size="4">	Ja, besedo je želel predstavnik Ministrstva za izobraževanje, znanost, šport in mladino, državni sekretar Damir Orehovec.</font><br/>
<br/>
<font size="4">	</font><b><font size="4">DAMIR OREHOVEC: </font></b><font size="4">Hvala lepa za besedo.</font><br/>
<font size="4">	Jaz bi predlagatelja vseeno vprašal, katere vrste strokovne pomoči v vrtcih je bilo mišljeno. Zdaj, če je bilo mišljeno iz področja zdravja, torej pomeni to, kar je tudi ta pilot, ki smo ga delali, vključeval. In sicer, če gre tukaj za logopede, delovne terapevte in fizioterapevte, to na nek način je potreba v vrtcih, da se lahko to zagotavlja. Ne vem pa seveda, če je dovolj kadra, da bi to bilo možno izvesti. In pa seveda s strani zdravja bo verjetno treba to v tem splošnem dogovoru tudi na nek način opredeliti. Bi pa to seveda po mojem pomagalo pri celi izvedbi, torej v samih vrtcih.</font><br/>
<font size="4">	Pa mogoče, ker sem že pri besedi, bi še samo to rekel, da kar se tiče vpisa na fakultete, mi bomo predlagali fakulteti, ki izobražuje kader logopedov in tiflopedagogov, če lahko torej se tudi število vpisanih poveča. Zdaj sicer ne vem, kakšno je potem tudi, če dijaki izberejo, se odločijo za ta študij, vsekakor pa to ne bo od danes na jutri. Saj vemo, koliko časa traja študij. Sem pa tudi slišal, da menda še kje drugje v Sloveniji razmišljajo o tem, da bi se naj še ena fakulteta, ki bi izobraževala tovrstni kader, ampak to je verjetno stvar prihodnosti.</font><br/>
<font size="4">	Kar se tiče svetovalnih delavcev se strinjam. Tukaj potekajo kar določene naloge, ki smo jih dali Zavodu za šolstvo, da preuči izhodišča in da seveda znotraj tega se tudi določi ali je potrebno tudi povečati normative oziroma torej za svetovalne delavce tudi v vrtcih tako kot na vseh ostalih področjih. </font><br/>
<font size="4">	Pa seveda še enkrat bi rekel, da res pozdravljamo torej, da se čim prej sestane oziroma ustanovi medresorska skupina. In podpiramo to, da so tudi praktiki del teh skupin medresorskih. </font><br/>
<br/>
<font size="4">	</font><b><font size="4">PREDSEDNICA IVA DIMIC: </font></b><font size="4">Hvala lepa.</font><br/>
<br/>
<b><font size="4">28. TRAK: (VP) 19.15</font></b><br/>
<br/>
<b><font size="4">	</font></b><font size="4">(nadaljevanje) Gremo naprej k prijavljenim. Naslednji je prijavljeni Franc Trček.</font><br/>
<font size="4">	Izvolite.</font><br/>
<br/>
<font size="4">	</font><b><font size="4">DR. FRANC TRČEK (PS SD): </font></b><font size="4">Hvala lepa za besedo, predsedujoča. Lep pozdrav vsem prisotnim, zlasti vabljenim. </font><br/>
<font size="4">	Jaz bom tako rekel, da bi rad po 11-ih dneh non stop nekega relativno mukotrpnega dela poslanca z ogromno črne snovi, buldožeriranja z obeh strani in tako naprej rad vsaj ta četrtek nekako bolj tvorno končal.</font><br/>
<font size="4">	Zdaj za uvod bi rekel tako. Če bi imeli mi toliko pameti kot Švicarska konfederacija in bi sektorsko ministrstvo delitev zvrnilo v enih šest, sedem horizontal, bi se verjetno o tem pogovarjali znotraj enega ministrstva. Jaz bi to ministrstvo imenoval ministrstvo za vključujočnostni vsakdan. In bi to vse, kar je tukaj notri, bilo pod enim velikim ministrstvom. Sicer bi se potem spet nekaj kregali med seboj. </font><br/>
<font size="4">	Socialni demokrati bomo vse te sklepe podprli. Naprej pa v bistvu povem, nehajmo si delati iluzije, da bo tak nek medresorsko-sodelovalni organ v tednih in v mesecih nekaj rešil. Še tam nekje na koncu prve tretjine Cerarjeve vlade je krožil nek mail, kjer je bilo taksativno navedenih 272, če imam pravilno v spominu, tozadevnih posvetovalnih organov. Verjetno jih polovica niti ne deluje, ampak jih pač na kaki seji vlade objavijo. </font><br/>
<font size="4">	Zdaj, kako to zgodbo zagrabiti pozitivno? Jaz sem zelo dobro poslušal to, kar ste vabljene, vabljeni govorili. In kar nekajkrat ste rekli, na osebni ravni, na osebnem nivoju dobro sodelujemo. Zdaj, da smo v tem stanju, v katerem smo, meni se zdi, mi v Sloveniji imamo nek velik problem z molkom stroke. Stroke predolgo molčijo vis a vis resornim politikam, vis a vis, ne vem, notranjim razmeram, kakorkoli. Ta zgodba, v katero smo prišli, se ni zgodila iz danes na jutri. Jaz kot analitični družboslovec, background uporabna matematika, mi je seveda jasno, da ko neko družbo bolj senzibiliziraš za neko področje, bo tudi statistika tega področja zrasla. Neke zadeve postanejo vidne. Zdaj, na ravni h katerem optimumu moramo stremeti, to piše v 12. členu. Individualni načrt pomoči družini. Jaz se spomnim, kako je Jasna Murgel, da ne bom rekel tri pike, da je ta zakon takrat nastal v tistem mandatu. Lahko odkrito rečem, da mi je bilo tudi zelo žal, hudo, ko ni bila izvoljena v naslednji mandat. Ker to je vse neka zgodba, ker je bil nekdo, ki je to podobno kot gospod Suhadolnik tudi osebno živel in nekako verjetno je tudi tukaj razlog, da je to vse skupaj malo zastalo. Tudi zaradi tega mi v dobri veri poslanci nekaj sprejmemo, pa si to breme malo prevalimo na izvršilno oblast in druge. In tudi dostikrat niti nimamo časa za to, kar bi bila tudi naša naloga, da gledamo, kako se nekaj izvaja. </font><br/>
<font size="4">	Zdaj, kakorkoli že obračamo, in isti problem bomo imeli z dolgotrajno oskrbo, nehajmo se slepiti, kadri. Kadri, kadri, kadri, kadri. To bo ključno. Potem se morate zavedati, da imamo blizu nas, prihajam iz štajerskega konca, iste potrebe po kadrih z dvakrat boljšimi plačami. A veste, avstrijski DSO-ji, določeni DSO-ji jih je že polovica z našega konca notri. </font><br/>
<font size="4">	Zdaj, kakorkoli mi že obračamo iz vsega tega, kar ste povedali, in vas zelo spoštujem, ki garate na tem področju, mi moramo z bolj inteligentno improvizacijo in sodelovanjem med vami priti do nekega sistema, ki bo deloval. Vprašanja, na katera si moramo odgovoriti, so v bistvu zelo enostavna, nimam pa iluzije, da bo pot do odgovorov enostavna. Kdo bo delal kaj, kje, kako, s katerimi financami. Ko rečem, s katerimi financami, pomeni, da je s tem pokrit nek resen tim, ne tam po nula dvojkicah, nula trojkicah. Da ima ta tim prostore, da neko to najemanje prostorov ti ne zajeda preveč financ in da imate tudi, kot bi jaz rekel, peneze tudi za sprotno izobraževanje. To je v bistvu </font><br/>
<br/>
<b><font size="4">29. TRAK: (VP) 19.20</font></b><br/>
<br/>
<b><font size="4">	</font></b><font size="4">(nadaljevanje) nek optimum, h kateremu moramo stremeti.</font><br/>
<font size="4">	Jaz lahko razumem dame iz vzgojno-varstvenih zavodov, da rečejo, mi nismo terapevtski karkoli že. Ampak če se nekako postavimo kot prostorski sociolog, kje naj bi se to izvajalo – v nekem domačem okolju družine in, če gremo v neko družbo, kjer bo vedno več otrok v vzgojno-varstvenih zavodih, v vzgojno-varstvenih zavodih. In mi, to je moje osebno mnenje, mi v bistvu na tem področju rabimo revolucijo, mi moramo zadevo obrniti na glavo in tam, kjer je dejansko otrok, če rečem v ljudskem jeziku, doma, doma doma, ali v vrtcu, tam se mora izvajati večina tega. Pri tem pa ne smemo pozabiti, da vsi ne živimo v nekih urbanih okoljih. Ni vse Maribor, ni vse Ljubljana, Celje ali kakorkoli, ko to rečem. In da ne bodo iz te mreže izostali nekdo, ki živijo na prepogosto periferiziranih območjih. Jaz se zelo strinjam z gospo iz Celja, ki je rekla, da mi potrebujemo neke vrste skupnostne službe. To revolucijo so izvedli, če imam prav v spominu, Finci na področju sociale, po domače povedano. Oni so šli gledat, pa so videli, da imajo 17 nekih različnih pisarn, pristopov, potem so pa ugotovili, da skoraj vsak, ki ga obravnavajo, vsaj tretjino tega zasede, če ne več, in so to na glavo obrnili. Seveda kot sociolog vem, da so to zelo zahtevne zadeve, a veste, neke okostenelosti med nami, ampak to je tak zelo lep, pa tudi na nek način zelo tragičen, primer. Mislim, štiri leta in pol je že skoraj, kar je zakon bil sprejet, tri leta bo kmalu, kar se zakon ne more izvajati. To je neko dejstvo. Ker pogosto trčimo, da smo mi nekako sektorsko ujeti, življenje v 21. stoletju pa ni sektorsko. To je nek Keynes, tam mogoče pred Keynesom, 1. sv. Vojna, procesi modernizacije. Pa da ne bom preveč zataval od te teme. Jaz popolnoma razumem in je tudi seveda legitimno, da si vsaka od strok, ki sodeluje v tem, hoče boljše delovne pogoje, hoče jasnejše normative, hoče navsezadnje več penez, ampak težko bo Državni zbor to odločal, a veste. Jaz sem že rekel za tiste zdravstvene zadeve, ko spustič, da bi zdravstveno košarico spustili v Državni zbor, si spustil atomsko bombo. Ampak o tem se oste na nek način morali zgučati sami, vi, ki na osebni ravni dobro sodelujete. Verjamem, saj morate v osnovi, ne morete pustiti na cedilu po najboljših močeh. Verjetno tudi najboljše veste, kako z kapilarnostjo nekega bolj resnega pristopa, z več financ, z nekimi bolj resnimi premisleki te zadeve razvijati. Jaz že zelo dolgo govorim, da tisto, kar smo se odločili in kar po ustavi moramo nuditi enotno po celi Sloveniji, bi jaz dal dol s pleč lokalnih skupnosti. Ne le to, celotno obvezno šolstvo, primar zdravstva in še kaj. A veste, ker potem ne bo nek izgovor, na Gorenjskem so se župani zmenili, kje drugje se niso zmenili. Zdaj, ko se vamto poslušal, mene je avstrijska klima bundis povabila v neko manjšo občino na avstrijski Štajerski, v bistvu smo v osnovi šli gledat energetsko prenovo vrtca, ampak je tam tudi župan razlagal, evo, ravno ta problem so imeli, in smo se tri, štiri občine zmenili, ker smo mi ravno vrtec dograjevali, so naredili tam dve skupini z malo več sonderpedagoginj in tako naprej za neko ruralno skupnost, kjer se je poskrbelo za to. Ampak seveda za kaj takega moramo tudi in v Državnem zboru in na lokalnih ravneh, kjer, bom odkrito, malo lažje naredijo kot v Državnem zboru, iti čez plašnice tega, kdo je iz katere stranke in kdo je iz kje drugje. To so v bistvu te neke zgodbe. </font><br/>
<font size="4">	Jaz bi v bistvu pozval, da stroke spregovorijo. Stroke na številnih področjih v Sloveniji predolgo molčijo. A veste, to izhaja tudi iz, kot rečem profesorsko, profesionalne deontologije. Zdaj jaz ne bom tukaj razširjeni strokovni kolegij. Na številnih področjih, ko sem predsedoval tem zahtevnem odboru za zdravstvo pod Šarčevo vlado, ko mi začnejo nekaj razlagati, ja, 20, 30 let se je to / nerazumljivo/. </font><br/>
<br/>
<b><font size="4">30. TRAK: (VP) 19.25</font></b><br/>
<br/>
<b><font size="4">	</font></b><font size="4">(nadaljevanje) Jaz sem vedno rekel, pa medicino študirate najbolj izobraženi ljudje, zakaj ste pa 15 let molčali, a veste. Z vsem dolžnim spoštovanjem do nas politikov, vsak od nas je samo strokovnjak za neko področje pokrivati, moramo pa vso perpleksnost vsakdanjega življenja. In nekdo mi mora seveda povedati iz številnih področij, kaj je nekako problem. Jaz srednjeročno, tako kot sem rekel, vidim seveda problem v tem, da bo to potrebno zvrniti na raven izvajanja v večji meri in vzogjno-varstvene zavode in v večji meri v neka družinska okolja, tudi na način, ne vem, skupnosti centrov in tako naprej, da nekako, ja, tukaj se nebi mogel bolj strinjati z gospodom Suhadolnikom, da smo neka vključujoča družba. A veste, saj če malo obrnem, vsak od nas je na kakem področju hendikepiran in se moramo v tem sprejemati in to našo raznolikost objeti z ljubeznijo, kot bi rekel Muki v enemu od svojih intervjujev. Nimam iluzije, da to ne bo zahtevno. Tukaj trčimo ob Webra, ob železne zakone birokracije in tako naprej. Ampak zgolj na ta način in na tem področju, če hočete, in na področju obravnave starostnikov, ker so, recimo, na Škotskem zelo dobro naredili skozi dolgotrajno oskrbo, bo treba narediti. Ker drugače bo čez mogoče mandat dva v malo drugačni strukturi neke iste ekipe, neke drugačne ekipe, malo drugače jokalo - upravičeno, da ne bo pomote - o podobnih problemih. </font><br/>
<font size="4">	Zdaj, če govorimo o nekih individualnih načrtih pomoč družini. Zdaj, ko sem to poslušal, se spomnim, evo, sosedi od moje tašče in tasta je bila gospa, relativno pozno je imela dokaj hudo hendikepirano deklico, za katero je sama skrbela. Seveda, ampak mi moramo ta načrt delati za celo življensko obdobje. In je prišla situacija, ko je gospa šla v dom starostnikov in je seveda tudi ta hčerka šla iz nekega domačega okolja v neko drugo domače okolje, če se tako izrazm. </font><br/>
<font size="4">	Skratka čaka nas ogromno dela. Tudi politika mora nekako se poglobiti v te zadeve, da jih bo sploh razumela, kako zelo v bistvu zapletene so. In ja, ni boljšega načina kot to reševati na nek vključujočnostni način, da tudi vidiš to. Zdaj po drugi strani, ko sem vas poslušal, sem se spomnil, kaj sem bil, drugi letnik faksa, za pedagoški inštitut sem neko terensko raziskavo delal. To je bilo kdaj, ja, tik pred osamosvojitvijo. Vrtec Trnovo, ko so imeli v skupini enega s posebnimi potrebami in zelo lepo integriranega. Jaz se prav spomnim, prav tako, neke pesmice so peli pa je malo plezal po meni pa me lizal za ušesom in tako naprej. Takrat sem se nekako srečal, kako se da to na nek lep, human način narediti. In seveda je verjetno treba, ne verjetno, gotovo, tudi nekaj senzibilizirati starše, ki se jim to zdi kot, joj, zdaj pa napad na naše, se opravičujem, prince in princeske. Mislim, učni proces je, ki mora nekako šibati na vse strani. Zdaj, če bi jaz bil na ministrstvu ali če bi jaz nekako se moral tega lotiti na ravni izvršilne veje oblasti, bi izhajal iz tega, kar so tukaj dame povedale, pa tudi spoštovani gospod – na osebni ravni dobro sodelujemo. Ker pač nekako seveda. In iz teh nekih dobrih izkušenj potem jih probati razumeti in iti, definitivno verjetno na glavo nekaj obračati, kar je, se upam trditi, če bi porinil na Jožefu Štefanu skozi računalnik vse te pravilnike in bi jih malo logika povezala, bi se pokazalo, da to ne morete delati. Že na tej neki bazični ravni, kako se zmanjša administraticja na sto in eni ravni. Ampak, veste, tega imamo v Sloveniji milijon. Človek leži v komi tri leta, pa bi moral na tri mesece hoditi na, na katero že, na zavod za zaposlovanje dokazovati, da je v komi – en tak najbolj nor primer, ki sem ga </font><br/>
<br/>
<b><font size="4">31. TRAK: (VP) 19.30</font></b><br/>
<br/>
<b><font size="4">	</font></b><font size="4">(nadaljevanje) v bistvu slišal. Zdaj in verjetno seveda tudi nek kader, ki ni specializiran, bo treba učiti v to smer. Zdaj če hočemo imeti neko vključujočo družbo, to pomeni, da srednjeročno bomo imeli v vsakem razredu osnovne šole ali gimnazije ali fakultete nekoga pač s hendikepom in bo to za nas nekaj najbolj normalnega. En mojih boljših študentov je bil tetraplegik. Pa je še taka zanimiva anekdota. Nekaj predavam, pa je nek čuden zvok, pa je tisti pes spremljevalec zaspal pa je smrčal. Pa sem rekel, glejte, kako ima Trček dolgočasna predavanja, še pes je zaspal. Ampak ja, skozi to se bomo morali nekako vsi skupaj prebiti. Za uvod, kot bi rekel najstarejši tukaj prisotni poslanec, nehajmo lajati eni na druge poslance. To bo že dobro izhodišče. Gospe, ki se morajo s tem dnevno ukvarjati, verjetno tudi kaki / nerazumljivo/ dvigne in ne vem kaj. Samo drugače morate vesti se eni do drugih.</font><br/>
<font size="4">	Hvala.</font><br/>
<br/>
<font size="4">	</font><b><font size="4">PREDSEDNICA IVA DIMIC: </font></b><font size="4">Ja. Gremo naprej.</font><br/>
<font size="4">	Kolega Vojko Starović ima naslednji besedo.</font><br/>
<br/>
<font size="4">	</font><b><font size="4">VOJKO STAROVIĆ (PS SAB): </font></b><font size="4">Hvala lepa, predsedujoča, za besedo.</font><br/>
<font size="4">	Glejte. Ta Državni zbor je pred časom prepoznal potrebo in nujnost, da uredi področje. In je sprejel Zakon o celostni zgodnji obravnavi predšolskih otrok s posebnimi potrebami. Je prepoznal, sprejel zakon, v katerem je povedal, kaj, kdo, zakaj, kdaj. Ni povedal, s kakšnimi denarji, je dal zadolžitve. Tri ministrstva so po zakonu zadolžena, da sprejmejo nek sporazum in da spravijo besedo v meso. In to se ni zgodilo. Vsi tu, kar sem jaz poslušal, to se ni zgodilo. To smo prepoznali nekateri poslanci in poslanske skupine in smo zopet odprli in zopet pozivamo tistega, ki je zadolžen za to narediti, to nismo mi, mi smo zakonodajna oblast, mi smo parlament, imamo izvršno oblast. Na ministrstvih teh, če seštejete, je zaposleno tisoč, toliko, ne vem koliko ljudi, nebi zdaj upal sešteti to, ampak je, jih je ogromno. Te imajo, zdaj ne vem, kdo ni opravil svoje naloge. Ali pa se niso sestali in si niso razdelili naloge. Vedno je malo problem, če je malo nejasnost. Oni bi se morali v treh mesecih po sprejemu zakona trije ministri sestati in narediti dokument, ki bi poskrbel za to, da beseda meso postane. Pa zdaj ni važno kaj, je treba zagotoviti denarje za to, v budgetu pripraviti, torej v državnem proračunu ali v občinskih, ni važno katerih, je treba povedati, kdo bo delal, kdo bo nosilec, kaj ima za narediti, katere kadre rabimo. To je treba narediti, da beseda meso postane, in to se ni zgodilo. Dajmo enostavno, to se ni zgodilo. In zdaj je največkrat, ko nas ljudje gledajo, pa tudi kakor smo sami zaslužni za to, kakor se obnašamo, mi prevzamemo to krivdo in smo črni in ne vem kaj. Mi smo zdaj se sklicali zato in smo sklicali tiste, ki izvajajo, ki so na terenu, da povedo težave. In vidimo, da zadeve ne gredo. Ni pravega razumevanja, se ne dogaja. Torej nam nekaj, kaj jaz vem, ta ministrstva tarokirajo ali nočejo to narediti ali jim nedopustijo ali so nekatere naloge, ki so bolj pomembne, pa ta ni izvršena. Zato smo danes sklicali, najdemo, smo poklicali tiste, ki največ o tem vedo, da povedo, kaj se tu dogaja. In tudi v naših sklepih smo predlagali, da to skupino na ministrsrtvu, ko se dobi, ko se ta skupina formira, da se izvajalce vključi, ker oni najbolj vedo, za kaj gre. Tisti, ki sedi za pisarno in gleda papirje, tako kot zdaj mi tu premetavamo, ne vemo. Jaz, kaj jaz vem, malce vem, ko delam tudi v dobrodelnem društvu in se srečujemo, pomagamo zavodom, kjer so taki otroci, sem se srečal tudi s Sončkom, je bilo silno prijetno, v Elerjih, </font><br/>
<br/>
<b><font size="4">32. TRAK: (VP) 19.35</font></b><br/>
<br/>
<b><font size="4">	</font></b><font size="4">(nadaljevanje) kjer te otroci igrajo, se družijo in tako naprej, kjer se vključujejo. Glejte, tudi otroci brez posebnih potreb, če so izločeni, če se ne družijo, rabijo poleg hrane, doma, toplote, rabijo tudi to druženje. Socializacijo rabijo, da odrastejo v normalne osebe, da so vključeni. Mi imamo, za primer dajmo vzeti divje otroke t.i., tisti malčki, ki so bili izgubljeni, pa so jih posvojile živali, socialne, tropi, ali so odraščali med volkovi, imamo primere, med psi, med opicami. Ampak ti otroci, če so zamudili, ker so zamudili to prvo okno, ker niso imeli besed, niso imeli pogovora, niso imeli glasbe, niso imeli likovne ustvarjalnosti, se niso razvili. In ker so izgubili to razvojno okno, se te ljudi ni znalo več socializirati v meri normalni. In so izgubljeni. In te otroci s posebnimi potrebami, če jih vključimo, če jih peljemo, če poskrbimo, jih bomo pripeljali. Tudi oni imajo te kapacitete. In s temi otroci, ne vem, ta srečanja, to so moja osebna izkušnja nekaterih, ki so, imajo pač te probleme, ampak to so, kakor se imenuje društvo Sonček, to so sončki, če jih prepoznamo kot take. To so toliko čustveno pozitivne osebe, da resno me zmeram to srečanje gane in me preseneti. Ker nimajo tega, kar imamo mi, da se pretvarjamo, manipuliramo, goljufamo, eno govorimo, drugo delamo. In oni so enotni, ker imajo malo zmanjšane kapacitete. Nimajo kapacitet za blefiranje in od njih se lahko tudi marsikaj naučimo. </font><br/>
<font size="4">Zopet ponavljam, upam, da bomo te predloge sklepov podprli, iz debate sem to tudi razumel. In je treba reči izvršilni oblasti, tem ljudem, da morajo opraviti svojo nalogo, katero smo jim naložili.</font><br/>
<font size="4">	Hvala lepa.</font><br/>
<br/>
<font size="4">	</font><b><font size="4">PREDSEDNICA IVA DIMIC: </font></b><font size="4">Hvala.</font><br/>
<font size="4">	Naprej dajem besedo Mojci Škrinjar. </font><br/>
<br/>
<font size="4">	</font><b><font size="4">MOJCA ŠKRINJAR (PS SDS): </font></b><font size="4">Hvala lepa.</font><br/>
<font size="4">	Ta zakon, o katerem danes govorimo, sem spremljala od samega začetka. Naletela sem na nekaj, to je bilo leta 2017, ko je bil sprejet, naletela sem na nekaj grdih pogledov, ko sem rekla, da se mi ne zdi dober. In se mi še danes ne zdi dober. Za kaj gre? Poglejte, najprej sem moram strinjati z gospodom predstavnikom Sončka in tudi očetom dekleta, ki ima poesbne potrebe. In to niso pacienti, to so otroci, ki imajo posebne potrebe. In ti otroci morajo dobiti pomoč. Zdaj, mi imamo že zakon o otrocih s posebnimi potrebami, ki vključuje tako otroke s predšolskega časa, kakor tudi časa šolanja v osnovni in srednji šoli. In meni se je zdelo zelo pomembno, da bi dejansko tudi te otroke, ki jih obravnava pa pričujoči zakon o zgodnji obravnavi, vključili v obstoječi zakon. Zakaj pa to? Zato, da imamo en sistem, ne pa dva sistema. Danes imamo pa zdaj dva sistema in ta drugi zakon predstavlja drugi sistem. Še huje, deli pristojnosti na tri ministrstva. In povsem jasno je, da se tri ministrstva težko usklajujejo. In zagotovo bi bilo pravilno, da bi glavni nosilec bil na področju vzgoje in izobraževanja, kajti najdlje časa se pa seveda ukvarjajo delavci, strokovni delavci z otroki s posebnimi potrebami v vsakdanjem življenju. K zdravniku jih pripeljete se ter tja, vsak dan so pa v vrtcu in tako so tudi v družini. Zato je zakon iz tega stališča zgrešen, slabo ograniziran in posledice so danes takšne kot so, ker se ne morejo tri ministrstva zmeniti. In to je celo za razumeti.</font><br/>
<font size="4">	Zdaj, absolutno bi bilo treba urediti obravnavo, neko sistematično obravnavo. </font><br/>
<br/>
<b><font size="4">33. TRAK: (VP) 19.40</font></b><br/>
<br/>
<b><font size="4">	</font></b><font size="4">(nadaljevanje) Seveda nimamo take mreže po Sloveniji, da bi imeli ustrezne centre na vsakih nekaj krajev, ampak bo treba zadeve nekako centralizirati. Če dam za zgled recimo ustanovo Cirius Kamnik, pa je Cirius Vipava podobna ustanova. V Cirius Kamniku imate vse te profile delavcev strokovnjakov, tako s področja specialnih pedagogov, navadnih pedagogov, kakor tudi medicinskih delavcev in medicinskih strokovnjakov različnih strok. Torej obravnava mora potekati v nekem centru, ki je dovolj velik, da vsebuje vse te profile. Potem pa pomoč, ki je dodeljena, to pomoč pa je potrebno seveda opredeliti v načrtu, ki vsebuje vse ukrepe, tako pedagoške kot tudi zdravstvene, in treba je opredeliti tim za spremljanje. Ta tim za spremljanje pa je seveda lahko tudi izvira iz tega centra. Pomoč pa mora teči na kraju samem, tako kot je bilo danes že večkrat povedano, tam, kjer otrok je, v vrtcu in pa v družini. </font><br/>
<font size="4">	Zdaj pravite, da ni dovolj ljudi, ki bi imeli ustrezno izobrazbo. S tem se je moč strinjati in treba je povečati vpis. Vendar pa je potrebno tudi vedeti, da nimamo centralne baze podatkov, v kateri bi seveda lahko združili te podatke o teh ljudeh oziroma teh profilih, ki lahko pomagajo pri posamični motnji, pri posamični posebni potrebi. Jaz sem prepričana, da obstaja nabor poklicev, ki sodi k neki posebni potrebi. Zdaj, karkoli že je, zraven sodi poseben specialni pedagog in poseben profil medicinskega poklica, zdravnik, sestra, karkoli že. Torej digitalizacija tukaj v tem primeru je nujna. </font><br/>
<font size="4">	In jasno je, da mora ta tim nuditi tudi pomoč družini in usposabljanje pač družine. Naj rečem še to. potrebno je prenesti zadevo na enega nosilca, spremeniti ta zakon, integrirati oba zakona. In pa postaviti centre za obravnavo in spremljanje ter vzpostaviti centralno bazo podatkov o mobilnih strokovnjakih, ki so za posamično motnjo primerni. In seveda bom rekla, da podpiram inkluzijo, kot je rekel gospod predstavnik Sončka. Inkluzija je edina prava stvar, to pomeni, da so ti otroci vključeni v normalne skupine, oprostite besede normalna, mislim navadne, bom rekla, skupine otrok. Zakaj je to dobro? Zato, ker dobijo eden od drugega znanje. Otroci s posebnimi potrebami dobijo znanje od svojih sovrstnikov, sovrstniki dobijo drugo znanje od otrok s posebnimi potrebami, vsi skupaj pa se naučijo sobivati. Kajti sobivali bodo tudi potem, ko bodo odrasli. In otroci s posebnimi potrebami odrastejo v odrasle s posebnimi potrebami, s katerimi moramo sobivati. Ne le to, tudi vsi sistemi, ki so prilagojeni za otroke s posebnimi potrebami, na koncu koncev tudi koristijo otrokom, ki nimajo posebnih potreb, ker so toliko bolj subtilni.</font><br/>
<font size="4">	Zdaj, prva dva sklepa seveda bom podprla. Tretji sklep me pa majčkeno bega. Gre za to, ker to pač, to izvajalce zožite na strokovno pomoč v vrtcih in pa na centrih za socialno delo. Glejte, treba je vključiti vse resurse, vse možnosti, ki obstajajo, pa naj se nahajajo v zdravstvenih domovih, razvojnih ambulantah, vrtcih ali pa na centrih za socialno delo. Ni toliko pomembno institucija, pomembni so timi, ki so tam, timi za obravnavo in timi za pomoč. In to je treba organizirati. Jaz vem, da je to težko delo in zahteva veliko priprav. </font><br/>
<br/>
<b><font size="4">34. TRAK: (VP) 19.45</font></b><br/>
<br/>
<b><font size="4">	</font></b><font size="4">(nadaljevanje) Mislim pa, da je treba najprej začeti s spremembo zakona in pa določitvijo nosilca za začetek, ker je pač zakonodaja nekaj časa traja, bi pa res morala vlada določiti tistega, ki bo dejansko nosilec tega postopka.</font><br/>
<font size="4">	Hvala.</font><br/>
<br/>
<font size="4">	</font><b><font size="4">PREDSEDNICA IVA DIMIC: </font></b><font size="4">Hvala.</font><br/>
<font size="4">	Gremo naprej. Prijavljen naslednji je kolega Jože Lenart, potem kot zadnji zaenkrat je pa Jure Ferjan.</font><br/>
<br/>
<font size="4">	</font><b><font size="4">JOŽE LENART (PS LMŠ): </font></b><font size="4">Hvala, predsednica, za besedo.</font><br/>
<font size="4">	Ja, če je kaj, je danes razvidno, da je bila ta seja potrebna. In hvala predlagatelju za to dobro uvodno predstavitev stanja in pa seveda tudi problemov za pospešitev procesa tega projekta. Predvsem pa hvala vsem vabljenim gostom, ki smo vas slišali iz prve roke, kajti vi ste tisti, ki pravzaprav peljete ta projekt, vi ste pionirji tega projekta, ki ga izvajate od leta 2019. In namenoma se bom vrnil v tisto obdobje, ko je začel ta zakon veljati v tej obliki. Glejte, Ministsrstvo za izobraževanje, znanost in šport je takrat pospremilo nekako ta projekti z besedami: »Januarja 2019 se je začel izvajati zakon o celostni zgodnji obravnavi predšolskih otrok s posebnimi potrebami, ki spreminja sistem nujne pomoči otrokom, ki imajo primanjkljaje, ovire oziroma motnje ali pa otrokom, pri katerih obstajajo različni rizični dejavniki za to. Z novim zakonom naj bi otroci pomoč prejeli čim prej, starši pa vse potrebne informacije na enem mestu. Razvojne ambulante se bodo postopoma preoblikovale v centre za zgodnjo obravnavo, kjer bodo otroka obravnavali različni strokovnjaki in zanj predlagali najustreznejše oblike pomoči«. Zdaj seveda jaz sem šel tudi sam gledat takrat določeno dokumentacijo, gradiva, ki je to obravnavalo. In tu imam iz obeh ministrstev, ko je bila ta predstavitev, ker se je tudi že takrat pri sami obravnavi zelo opozarjalo, da bo treba čim prej podzakonske akte sprejeti, to se pravi, da sta se oba ministrstva zavedala problematike v taki novem projektu, ki ga je treba spraviti v življenje. To gre za proces, ki traja ne samo nekaj mesecev, ampak več let. In to se tudi danes vidi, kje smo. Zdaj glejte, tudi sama epidemija, ki je praktično eno leto nekje po tem začetku tega projekta nastopila, je tudi povzročila, da so se za določene zadeve zaustavile, ker so prišli novi problemi, zaustavitev procesov in tako naprej. In prav je, da je danes do te seje prišlo, da se slišimo. In to, kar ste opozarjali, je seveda to, kar je bilo že tudi vnaprej predvideno. In prav je, da opozorite. Mislim, da je rak rana ravno te naše slovenske politike ali, če rečemo, ministrstev, da med sabo premalo sodeluje, resorji premalo sodelujejo in to je tisti glavni problem. Glejte, predstavitev teh dveh strokovnjakinj iz dveh ministrstev so takrat 2019 zaključili svojo predstavitev nekako takole: »Edina možna pot za zagotavljanje zgodnje obravnave otrok s posebnimi potrebami je pozitivna naravnanost ljudi ter sodelovanje«. To je tisto bistveno, kar sem tudi vas danes, ko vas slišimo, to poudarjate. Gre za to, glejte, na konuc koncev smo tudi družbi, ki nismo najbolj bogata, smo še vedno pod povprečjem Evropske unije. In tudi s tem moramo računati, da si potem ne moremo privoščiti vsega tega, če se seveda primerjamo z nekimi državami, ki imajo tu, kar ste tudi nekateri rekli, na višjem nivoju. Ampak to, kar smo tudi vas slišali, da delate življenjsko tisti, ki ste na terenu, da tudi ti standardi, ki so zdaj, koliko jih je, da jih tudi prekoračujete in delate tudi nekaj več kot ljudje. In to je treba slišati, to je treba videti in s tem je treba graditi in dopolnjevati. Seveda to sodelovanje, ta proces, mrežo, ki jo gradite, je pa seveda predvsem na tem področju šolstva, izobraževanja, predšolske vzgoje, seveda širšega področja zdravstva z vsemi oblikami oziroma strokovnimi, stroka, ki na tem sodeluje, s seveda to socialno podporo, predvsem so pa to, kar ste skoraj večina opozorili, tu gre za starše, sorodnike. </font><br/>
<br/>
<b><font size="4">35. TRAK: (VP) 19.50</font></b><br/>
<br/>
<b><font size="4">	</font></b><font size="4">(nadaljevanje) In tu je pomen, saj na koncu v teh celicah se vse dogaja. In tu je pomoč. In seveda, če bodo tudi starši na tem, oni so v stiski in vse to je treba njim pomagati, da potem lažje skozi ta proces grejo. Pomembno je pa seveda to, da ta oblika tega projekta gre čim bolj brez izločevanja. Tu se mi zdi tisti pomen. Glejte, ravno tu na tej predšolski vzgoji je to zelo pomembno, da tudi že otroci med sabo znajo živeti, sobivati, kajti tudi iz naslednjih korakov potem v izobraževanju in pa potem v delu je pomembno, da se ljudje med sabo razumemo, tudi tiste, ki so drugačni, ki imajo probleme. In tudi je treba, včasih se življenja rešujejo, če znaš, če ti se na to področje spoznaš in znaš pomagati. Glejte, tudi sam diabetes, inzulin, lahko človek umre, če je recimo vzgojiteljica ne zna pristopiti, pomagati ali pa v kasnejših letih tudi sodelavec ali kakorkoli ali sošolec in tako naprej in tako naprej. Zato je treba, da družba živi s tem in da čim več teh zadev znamo živeti kot ljudje v neki skupni skupnosti in tudi lažje potem delati. Če pa nekdo gleda, kar sem tudi danes nekje zasledil, malo, med katerimi, tega ni, onega ni, treba je to, treba je čisto svoje oddelke in tako naprej, to verjetno ni tista prava pot, vsaj v tem smislu tega zakona, teh potreb, ki jih imamo, da je treba tu delati v skupnosti z roko v roki. In tu je prav, da se danes slišimo, predvsem pa ministrstva, ki potem to izvršujejo, ki morajo potem seveda in finančno in organizacijsko potem pomagati izvajati, da napredujemo, da gre naprej. In vsekakor še enkrat, vi ste tisti pionirji, ki gradite tu, in tudi od vas je pomembno, da znate to zadevo prav predstaviti, v pravi obliki, da ste dovolj široki, da vidite vse tisto, kar je racionalno, realno in potem bomo dosegli tisti napredek, ki si ga želimo. Vsekakor pa moramo danes vedeti, da bo še leta trajalo. In taki procesi tudi nikoli niso zaključeni, kajti tudi razvoj družbe gre naprej in potrebe se povečujejo in vse to je treba razumeti.</font><br/>
<font size="4">	Bom se tu ustavil, kajti poslušati moramo vas kot strokovnjake. Mi smo samo tisti, ki gledamo od zunaj, eni manj, drugi več se na to spoznamo. Treba pa je seveda se večkrat takole dobiti, poslušati in potem nadgrajevati.</font><br/>
<font size="4">	Hvala lepa.</font><br/>
<br/>
<font size="4">	</font><b><font size="4">PREDSEDNICA IVA DIMIC: </font></b><font size="4">Hvala.</font><br/>
<font size="4">	Imamo še zadnjega prijavljenega. Jure Ferjan.</font><br/>
<br/>
<font size="4">	</font><b><font size="4">JURE FERJAN (PS SDS): </font></b><font size="4">Hvala predsednica, najlepša hvala za besedo. Cenjene gostje, cenjeni gosti, spoštovane poslanke in poslanci, predstavniki ministrstva in vsi, ki spremljate današnjo zanimivo in zelo pomembno razpravo.</font><br/>
<font size="4">	Jaz sem se danes oglasil predvsem z namenom, da se iskreno zahvalim vsem, ki ste uvodoma danes delili svoje mnenje, tudi svoje izkušnje, saj se s to perečo problematiko, tematiko ukvarjate tako na strokovni ravni, nekateri pa seveda tudi z osebno noto. Zato je to, kar ste danes povedali, še tako bolj pomembno in ima še toliko večjo težo, za kar se vam res iskreno zahvaljujem. </font><br/>
<font size="4">	Sam bi želel samo poudariti to, da upam in tudi verjamem, da bo dejansko po oblikovanju te strokovne skupine, kjer bodo tako predstavniki vseh treh pristojnih ministrstev, torej Ministrstva za izobraževanje, zdravstvo in pa še Ministrstva za delo in pa zraven seveda vključeni tudi tisti, ki te storitve izvajate in seveda starši otrok, da bodo dejansko nekako zaključki te strokovne skupine prinesli smernice, kam morajo iti spremembe in dopolnitve tega zakona, da bo v praksi pomenil tisto oziroma da bo uresničil namen, zakaj je bil sploh sprejet. To mislim, da je tudi eno izmed osrednjih sporočil današnje razprave in tudi sklepov, ki jih imamo pred sabo.</font><br/>
<font size="4">	Pomembno se mi zdi seveda tudi, da se omogoči s širitvijo centrov za zgodnjo obravnavo otrok s posebnimi potrebami, da bo dejansko dostopnost storitve pravočasne obravnave in strokovne obravnave povsod po Sloveniji. To je tudi eden izmed pomembnih zadev in seveda posledično to potem tudi prinaša dejansko implementacijo tega zakona. </font><br/>
<br/>
<b><font size="4">36. TRAK: (VP) 19.55</font></b><br/>
<br/>
<b><font size="4">	</font></b><font size="4">(nadaljevanje) Naj zaključim svojo kratko razpravo s tem, da zagotovo je pomembno in vi s svojim delom to vsak dan prispevate k temu, da so tudi otroki s posebnimi potrebami karseda vključeni v družbo in da ne glede na njihove mogoče nek primanjkljaj, da vendarle naredimo njihovo življenje čim bolj barvito in da jih družba sprejme takšne kakršni so. Tako, da res že tretjič, pa vendarle še enkrat, hvala. In upam in verjamem, da bodo sklepi prinesli rešitve in da bodo strokovne skupine dejansko pripravile smernice, da se bodo pripravile spremembe in dopolnitve zakona, in to v nekem doglednem času, da se bomo, upam, da že čez nekaj mesecev lahko v tem Državnem zboru pogovarjali konkretno o predlogu sprememb in dopolnitvah zakona in da bo zadeva čim prej zaživela tudi v praksi in da bo vaše delo lažje in da bodo otroci s posebnimi potrebami imeli lepše, boljše življenje.</font><br/>
<font size="4">	Hvala lepa. </font><br/>
<br/>
<font size="4">	</font><b><font size="4">PREDSEDNICA IVA DIMIC: </font></b><font size="4">Hvala lepa.</font><br/>
<font size="4">	Vsi, ki so želeli, so dobili besedo. Zato bomo prešli na glasovanje o predlaganih sklepih.</font><br/>
<font size="4">	Predlagatelj, ja. Izvolite.</font><br/>
<br/>
<font size="4">	</font><b><font size="4">ALJAŽ KOVAČIČ (PS LMŠ): </font></b><font size="4">Hvala še enkrat za besedo, spoštovana predsednica.</font><br/>
<font size="4">	Tudi sam bi se še enkrat v prvi vrsti zahvalil vsem vabljenim, kakor tudi vsem poslancem za korektne razprave. Mislim, da imamo vsi le eno željo, in sicer, da se te zadeve uredijo. In kot sem že enkrat povedal, sam si želim, da bi bili vsi trije sklepi sprejeti. Nenazadnje so bili pripravljeni s pomočjo strokovnjakov, ki se ukvarjajo s tem področjem.</font><br/>
<font size="4">	Če pa smem komentirati samo še tretji sklep, ki ga je izpostavil državni sekretar na Ministrstvu za izobraževanje, znanost in šport, tudi spoštovana predstavnica vrtcev je povedala, za katere zadeve gre. Predvsem gre za izobrazbe, ki jih pridobiš na t.i. filofozski fakulteti oziroma pedagoški fakulteti, se pravi za pedagoge, specialne pedagoge, tudi sociologe. Kajti vemo, tudi sam sem po izobrazbi med drugim tudi pedagog in ko sodelujem z različnimi šolami, vemo, na kakšnih primanjkljajih, se pravi, se gre, če neka delovna mesta zasedajo ljudje, ki niso kompetentni in, se pravi, nimajo potrebne izobrazbe. Kajti vemo, da le redki vrtci, kakor tudi potem osnovne šole, nimajo specialnih pedagogov oziroma res tistih ljudi, ki bi se podrobno ukvarjali s temi otroci in ki bi predvsem imeli znanje, da bi se na pravilen način jim posredovali znanje. In to se je na žalost prav videlo v tej covid krizi, ko so se tudi ti otroci na žalost predolgo šolali od doma, kakšne posledice je pustilo na njih. Kajti nenazadnje jim niti starši na pravilen način morali pomagati. </font><br/>
<font size="4">Se pravi, sam še enkrat se zahvaljujem vsem in upam, da bodo vsi trije sklepi šli skozi. Ob tem pa so ti sklepi le neko spodbudo, če se milo rečeno lepo izrazim, za ministrstva. Kajti ti sklepi v praksi ne bodo nič pripomogli, če kasneje ne bodo tudi realizirani. Zdaj, s strani strokovne javnosti je več kot očitno dovolj želje, znanja in moči, da pomagajo ministrstvom, da potem ministrstvo to skupaj z njimi in s starši pripravi.</font><br/>
<font size="4">Hvala še enkrat vsem. </font><br/>
<br/>
<font size="4">	</font><b><font size="4">PREDSEDNICA IVA DIMIC: </font></b><font size="4">Hvala vsem še enkrat tudi v mojem imenu kot predsedujoča. Mi je bilo v čast, da ste strokovnjaki na tem področju bili danes z nami in da ste opozarjali na določene stvari in seveda tudi predstavili, kaj je potrebno izboljšati.</font><br/>
<font size="4">	Glasovali bomo o vsakem sklepu posebej. Najprej pa bodo odločali članice in člani Odbora za izobraževanje, znanost, šport in mladino. </font><br/>
<font size="4">Na glasovanje dajem prvi sklep. Želi kdo obrazložiti glas? Ne. </font><br/>
<br/>
<b><font size="4">37. TRAK: (VP) 20.00</font></b><br/>
<br/>
<b><font size="4">	</font></b><font size="4">(nadaljevanje) Začenjam glasovanje. Glasujemo.</font><br/>
<font size="4">	Kdo je za? (15 članov.) Proti? (Nihče.)</font><br/>
<font size="4">	Ugotavljam, da je sklep sprejet.</font><br/>
<font size="4"> </font><br/>
<font size="4">	Na glasovanje dajem drugi sklep. Želi kdo obrazložiti glas? Ne. </font><br/>
<font size="4">	Začenjam glasovanje. Glasujemo.</font><br/>
<font size="4">	Kdo je za? (15 članov.) Proti? (Nihče.)</font><br/>
<font size="4">	Ugotavljam, da je sklep sprejet.</font><br/>
<br/>
<font size="4">	Na glasovanje dajem tretji sklep. Želi kdo obrazložiti glas? Ne.</font><br/>
<font size="4">	Začenjam glasovanje. Glasujemo.</font><br/>
<font size="4">	Kdo je za? (9 članov.) Proti? (Nihče.)</font><br/>
<font size="4">	Ugotavljam, da je sklep sprejet.</font><br/>
<br/>
<font size="4">	S tem zaključujem to točko dnevnega reda in tudi 41. nujno sejo Odbora za izobraževanje, znanost, šport in mladino.</font><br/>
<font size="4">	In predajam besedo predsedniku odbora za … Podpredsedinku odbora za zdrav… Ne. Predlag… Dajem Odboru za zdravstvo, ki ga danes vodi Vojko Starović.</font><br/>
<font size="4">	Izvolite.</font><br/>
<br/>
<font size="4">	</font><b><font size="4">VOJKO STAROVIĆ (PS SAB): </font></b><font size="4">Sedaj odloča Odbor za zdravstvo.</font><br/>
<font size="4">	Na glasovanje dajem prvi sklep. Ima kdo mogoče obrazložitev glasu? Če ne, glasujemo. </font><br/>
<font size="4">	Začenjam glasovanje. Glasujemo.</font><br/>
<font size="4">	Kdo je za? (15 članov.) Proti? (Nihče.)</font><br/>
<font size="4">	Ugotavljam, da je sklep sprejet.</font><br/>
<br/>
<font size="4">	Na glasovanje dajem drugi sklep. Ima kdo obrazložitev glasu? Če ne, glasujemo.</font><br/>
<font size="4">	Začenjam glasovanje. Glasujemo.</font><br/>
<font size="4">	Kdo je za? (15 članov.) Proti? (Nihče.)</font><br/>
<font size="4">	Ugotavljam, da je sklep sprejet.</font><br/>
<br/>
<font size="4">	Na glasovanje dajem tretji sklep. Kdo želi obrazložitev glasu? Če ne, začnemo.</font><br/>
<font size="4">	Začenjam glasovanje. Glasujemo.</font><br/>
<font size="4">	Kdo je za? (7 članov.) Proti? (Nihče.)</font><br/>
<font size="4">	Ugotavljam, da je sklep sprejet.</font><br/>
<br/>
<font size="4">	Zaključujem 1. točko dnevnega reda in hkrati 66. nujno sejo Odbora za zdravstvo.</font><br/>
<font size="4">	Predajam besedo podpredsedniku Odbora za delo, družino, socialne zadeve in invalide Primožu Siterju.</font><br/>
<font size="4">	Izvolite.</font><br/>
<br/>
<font size="4">	</font><b><font size="4">PODPREDSEDNIK PRIMOŽ SITER: </font></b><font size="4">Hvala lepa. </font><br/>
<font size="4">	Sedaj torej odločajo članice in člani Odbora za delo, družino, socialne zadeve in invalide. </font><br/>
<font size="4">	Na glasovanje dajem prvi sklep. </font><br/>
<font size="4">	Začenjam glasovanje. Glasujemo.</font><br/>
<font size="4">	Kdo je za? (14 članov.) Proti? (Nihče.)</font><br/>
<font size="4">	Ugotavljam, da je sklep sprejet.</font><br/>
<br/>
<font size="4">	Na glasovanje dajem drugi sklep. Obrazložitev glasu? </font><br/>
<br/>
<b><font size="4">38. TRAK: (VP) 20.05</font></b><br/>
<br/>
<b><font size="4">	</font></b><font size="4">(nadaljevanje) Začenjam glasovanje. Glasujemo.</font><br/>
<font size="4">	Kdo je za? (14 članov.) Proti? (Nihče.)</font><br/>
<font size="4">	Ugotavljam, da je sklep sprejet.</font><br/>
<br/>
<font size="4">	Na glasovanje dajem tretji sklep. Obrazložitev glasu? </font><br/>
<font size="4">	Začenjam glasovanje. Glasujemo.</font><br/>
<font size="4">	Kdo je za? (7 članov.) Proti? (1 član.)</font><br/>
<font size="4">	Ugotavljam, da je sklep sprejet.</font><br/>
<font size="4">	</font><br/>
<font size="4">	S tem zaključujem 1. točko dnevnega reda in hkrati 65. nujno sejo Odbora za delo, družino, socialne zadeve in invalide.</font><br/>
<font size="4">	Hvala lepa za sodelovanje in lahko noč.</font><br/>
<br/>
<b><font size="4">Seja se je končala 25. novembra 2021 ob 20.06.</font></b>
</root>