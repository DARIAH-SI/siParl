<root>
<h5 class="label"><span>Vsebina zapisa seje</span></h5><div align="center">
<p><b><font size="4">REPUBLIKA SLOVENIJA</font></b><br/>
<b><font size="4">DRŽAVNI ZBOR</font></b><br/>
<b><font size="4">ODBOR ZA FINANCE</font></b><br/>
<b><font size="4">17. seja</font></b><br/>
<br/>
<b><font size="4">(28. november 2019)</font></b></p></div><br/>
<b><font size="4">Sejo je vodil Robert Polnar, predsednik odbora.</font></b><br/>
<b><font size="4">Seja se je začela ob 12. uri. </font></b><br/>
<br/>
<b><font size="4">1. TRAK: (DAG)</font></b><br/>
<br/>
<b><font size="4">	PREDSEDNIK ROBERT POLNAR: </font></b><font size="4">Spoštovane gospe in gospodje, lepo pozdravljeni! Začenjam 17. sejo Odbora za finance. 	</font><br/>
<font size="4">	Obveščam vas, da nihče od članic in članov odbora ni zadržan. Prejel pa sem tri pooblastila, in sicer na seji kot nadomestni člani odbora sodelujejo poslanec Boris Doblekar namesto poslanca Andreja Širclja iz Poslanske skupine Slovenske demokratske stranke, poslanec Gregor Perič namesto poslanke Monike Gregorčič iz Poslanske skupine Stranke modernega centra in poslanec Edvard Paulič namesto poslanca Roberta Pavšiča iz Poslanske skupine Lista Marjana Šarca. </font><br/>
<font size="4">	</font><br/>
<font size="4">	Prehajamo na določitev dnevnega reda seje odbora. Dnevni red ste prejeli s sklicem seje. Ker nisem prejel predlogov za spremembo dnevnega reda, je ta določen, kot je bil predlagan s sklicem seje.</font><br/>
<br/>
<font size="4">	Prehajamo na </font><b><font size="4">1. TOČKO DNEVNEGA REDA - PREDLOG ZAKONA O SPEMEMBAH IN DOPOLNITVAH ZAKONA O PREPREČEVANJU PRANJA DENARJA IN FINANCIRANJA TERORIZMA.</font></b><br/>
<b><font size="4">	</font></b><font size="4">Predlagatelj zakona je Vlada. </font><br/>
<font size="4">	K obravnavi te točke dnevnega reda so vabljeni predstavnice in predstavniki Ministrstva za finance, Urada Republike Slovenije za preprečevanje pranja denarja in Zakonodajno-pravne službe. </font><br/>
<font size="4">	Kot gradivo ste poleg predloga zakona prejeli tudi mnenje Zakonodajno-pravne službe z dne 14. novembra 2019 in mnenje Komisije Državnega sveta za gospodarstvo, obrt, turizem in finance z dne 26. novembra 2019. </font><br/>
<font size="4">	Rok za vladanje amandmaje je potekel 22. novembra 2019. Amandmaje so vložile poslanske skupine koalicije, in sicer k 3. in 4. členu predloga zakona. </font><br/>
<font size="4">	Preden začnemo drugo obravnavo</font><b><font size="4"> </font></b><font size="4">predloga zakona, še obvestilo o dveh pooblastilih, in sicer poslanec Andrej Rajk nadomešča poslanca Franca Kramarja iz Poslanske skupine Stranke Alenke Bratušek in poslanem Zmago Jelinčič Plemeniti nadomešča poslanca Janija Ivanušo iz Poslanske skupine Slovenske nacionalne stranke. </font><br/>
<br/>
<font size="4">	Začenjamo </font><b><font size="4">drugo obravnavo </font></b><font size="4">predloga zakona. </font><br/>
<font size="4">	V imenu Ministrstva za finance je danes tu državni sekretar Alojz Stana. Izvolite, gospod državni sekretar. </font><br/>
<br/>
<font size="4">	</font><b><font size="4">ALOJZ STANA: </font></b><font size="4">Hvala, gospod predsedujoči. </font><br/>
<font size="4">	Spoštovane članice in člani odbora! Dovolite, da predstavim osnove napovedanega zakona.</font><br/>
<font size="4">	S predlogom zakona se želi odpraviti dvom Evropske komisije v zvezi z ustreznostjo prenosa 4. Evropske direktive 215/849 o preprečevanju uporabe finančnega sistema za pranje denarja ali financiranja terorizma v pravni red Republike Slovenije. Slovenija je določbe 4. Evropske direktive v svoj pravni red sicer prenesla z ZPPDFT-1, ki je začel veljati 19. novembra 2016, in z nekaterimi področnimi zakoni, pri čemer so bili vsi navedeni predpisi v Evropski komisiji notificirani že 26. 6. 2017. Evropska komisija je kljub temu izrazila pomisleke v zvezi z ustreznostjo prenosa nekaterih določb 4. Evropske direktive v uradnem opominu, </font><br/>
<br/>
<b><font size="4">2. TRAK: (DAG) - 12.05</font></b><br/>
<br/>
<b><font size="4">	</font></b><font size="4">(nadaljevanje) ki ga je Republika Slovenija prejela 8. 3. 2019. V odgovoru na opomin je Republika Slovenija navedla, da bo novela Zakona o preprečevanju pranja denarja in financiranja terorizma sprejeta v najkrajšem možnem času, vendar pa ne kasneje kot do konca leta 2019. </font><br/>
<font size="4">	Predlagana novela se osredotoča na vsebino uradnega opomina Evropske komisije in tako predlaga izboljšave besedila v smeri zagotovitve večje jasnosti. Potrebne spremembe, ki jih prinaša 5. Evropska direktiva s tega področja, pa so vsebovane v drugi noveli, ki je v javni obravnavi in je tudi precej obsežnejša. Področje preprečevanja pranja denarja ostaja med prioritetami Predsedstva Sveta EU, države članice stremijo k izboljšanju delovanja celotnega sistema, zaradi načela minimalne harmonizacije pa predstavlja implementacija posameznih odločb izziv v vseh državah članicah. </font><br/>
<font size="4">	Dovolite, da kratko predstavim bistvene rešitve v noveli. Dopolnjena je definicija pojma korespondenčni odnos, ki sedaj poleg kreditnega zajema tudi finančne institucije. Določa se, da se v primeru, ko fizična oseba izvaja poklicno dejavnost pri zavezancu, ki je pravna oseba, samostojni podjetnik posameznik ali posameznik, ki samostojno opravlja dejavnost, obveznosti izvajanja ukrepov po tem zakonu nanašajo na tega delodajalca in ne na fizično osebo. Je pa sicer zakon jasen tako glede nabora fizičnih oseb, na katere se nanaša, kot tudi glede obsega obveznosti, ki preidejo na delodajalca, saj so izrecno opredeljene kategorije zavezancev, na katere se nanaša, kot na primer revizorji, prireditelji iger na srečo, računovodje. Tretjič, dopolnjene so obveznosti glede podatkov o dejanskih lastnikih. Tako je dodano, da mora zavezanec pri ugotavljanju dejanskega lastnika tujega sklada, tuje ustanove ali podobnega pravnega subjekta tujega prava pridobiti tudi podatke o kategoriji oseb, v interesu katerih je ustanovitev takega subjekta, da lahko določi istovetnost prejemnikov koristi v času izplačila ali v času, ko prejemnik koristi uveljavi pridobljene pravice. Četrtič, dodaja se pravno podlago za odreditev prepovedi opravljanja dejavnosti zavezancu, če je bil zavezanec član poslovodstva zavezanca ali dejanski lastnik zavezanca pravnomočno obsojen zaradi storitve kaznivih dejanj v zvezi s preprečevanjem pranja denarja in financiranja terorizma, ki so taksativno našteta. Namen te določbe je osebam, ki niso primerne za izvajanje posamezne dejavnosti, onemogočiti opravljanje te dejavnosti, kar bi se v nasprotnem primeru povečalo tveganje za pranje denarja in financiranje terorizma. Pri tem členu naj dodam, da podpiramo sprejetje vloženega amandmaja, ki je bil pripravljen k temu členu sledeč mnenju Zakonodajno-pravne službe. Treba je namreč dodatno specificirati, da je predmet prepovedi le tista dejavnost, zaradi katere ima zavezanec sploh status zavezanca, in določiti, da se prepoved dejavnosti zoper notarja ali odvetnika izreče le v omejenem obsegu poslov, v zvezi s katerimi imajo navedeni zavezanci obveznost izvajanja ukrepov preprečevanja pranja denarja in financiranja terorizma. Omogoči se uporaba dodatne izjeme glede obvezne objave kršitev predpisov s področja preprečevanja pranja denarja in financiranja terorizma, ki jih ugotovi nadzorni organ. Tako se informacije o identiteti kršitelja in zavezanca ne bodo objavile v primeru, če bi takšna objava ogrozila stabilnost finančnih trgov. </font><br/>
<font size="4">	Kot je bilo že omenjeno, je od 7. 11. 2000 dalje v postopku javne obravnave že besedilo druge novele ZPPDFT-1, ki je namenjena zlasti prenosu 5. direktive številka 2018/843. V okviru te nadaljnje novele bodo lahko na ustrezen način naslovljeni širši predlogi in pripombe, ki jih zaradi omejenosti tematike današnje novele ni bilo mogoče v celoti upoštevati. Prav tako se bo lahko dodatno upoštevalo tudi nekatere ugotovitve iz mnenja Zakonodajno-pravne službe, kot je, na primer, pomislek, vezan na seznam kaznivih dejanj. </font><br/>
<font size="4">	Spoštovani! Upoštevanje navedenega predlagam, da Predlog zakona o spremembah in dopolnitvah Zakona o preprečevanju pranja denarja in financiranja terorizma podprete. 	</font><br/>
<font size="4">	Hvala.</font><br/>
<br/>
<b><font size="4">	PREDSEDNIK ROBERT POLNAR: </font></b><font size="4">Hvala, gospod državni sekretar.</font><br/>
<font size="4">	Naslednja je na vrsti predstavnica Zakonodajno-pravne službe Državnega zbora, gospa Sonja Bien Karlovšek. </font><br/>
<br/>
<b><font size="4">3. TRAK: (NB) - 12.10</font></b><br/>
<br/>
<b><font size="4">	MAG. SONJA BIEN KARLOVŠEK: </font></b><font size="4">Hvala za besedo. </font><br/>
<font size="4">	Naša služba je pripravila mnenje na podlagi 27. člena Poslovnika Državnega zbora in v njem podala pripombe k 2., 3. in 4. Členu. Amandma za 2. člen ni bil vložen, tako da naša pripomba ni bila upoštevana. Amandma k 3. členu je vsebinsko ustrezen in odpravlja pomanjkljivost na katero smo opozorili. K 4. členu so pa bile pripombe upoštevane le deloma in sicer glede obsega dopustne prepovedi upravljanja dejavnosti notarjev in odvetnikov. Pravkar je bilo posredovano pojasnilo predlagatelja, da je v javni obravnavi že naslednja novela tega zakona, ki bo v slovenski pravni red prenesla tudi spremenjeno direktivo. Opozarjamo pa, da rok za prenos te direktive v nacionalni pravni red držav članic poteče 10. januarja 2020, tako da poudarjamo, da spreminjati zakon, ki vsebuje pomembne obveznosti pravnih in fizičnih oseb dvakrat v razmeroma kratkem času z gledišča prane varnosti ni ustrezno. </font><br/>
<font size="4">	Prav tako ni mogoče sprejeti pojasnila glede tega, da je v predlaganem besedilu ustrezno prenesen seznam kaznivih dejanj, zato ponovno opozarjamo, da manjkajo nekatera hujša kazniva dejanja v zvezi s prometom mamil, psihotropnih snovi, hude premoženjska kazniva dejanja storjene v hudodelski združbi, goljufije zoper finančne interese unije, korupcije in vsa kazniva dejanja, ki se lahko kaznujejo z odvzemom prostosti ali varnostnim ukrepom v trajanju več kot enega leta. </font><br/>
<font size="4">	Hvala.  </font><br/>
<br/>
<b><font size="4">	PREDSEDNIK ROBERT POLNAR:</font></b><font size="4"> Hvala lepa. </font><br/>
<font size="4">	Sprašujem še predstavnico Urada Republike Slovenije za preprečevanje pranja denarja. Ali želi besedo? </font><br/>
<font size="4">	Gospa Branko Glojnarič, izvolite, imate besedo. </font><br/>
<br/>
<b><font size="4">	BRANKA GLOJNARIČ:</font></b><font size="4"> Hvala lepa in dober dan vsem. </font><br/>
<font size="4">	Da se ne bi preveč ponavljala z gospodom državnim sekretarjem, zavedamo se, da ni najboljša rešitev zakon v bistvu novelirati dvakrat, vendar v tem primeru ko targetiramo vsebino, ki je bila posebej izpostavljena v opominu Evropske komisije, smo se odločili, da je to najbolj primerna pot, da v tem delu ustrezno odreagiramo v Republiki Sloveniji. Seveda, naslednja novela, ki je že v javni obravnavi, je precej širša in tudi pričakujemo, da bodo določbe potem oziroma bom rekla, mnenja različnih deležnikov tudi precej bolj obširna kot so bila v primeru te novele, kot je predstavnica Zakonodajno-pravne službe povedla, dejansko v amandmajih niso bila upoštevana vse ugotovitve Zakonodajno-pravne službe, s tem, da smo želeli v bistvu dodatno pojasniti in predstaviti zakaj menimo, da v delu 2. člena novele je način ureditve, ki določa, da se obveznost nalog zavezancev v zvezi z izvajanjem ukrepov za preprečevanje pranja denarja ne, da poenostavim, ne osredotoča na zaposlene pri zavezancu, temveč da je zavezanec kot tak ne glede na pravno organizacijsko obliko v kateri dela tisti, ki je dolžan zagotoviti izvajanje teh ukrepov. To je bilo nekaj kar v našem zakonu doslej izredno ni bilo zapisano in menimo, glede na to kako je ta določba tudi v direktivi umeščena, kjer je umeščena v cel oddelek vseh teh nalog, ki jih morajo zavezanci izvajati, da predstavlja to ustrezen prenos. </font><br/>
<font size="4">	Kar se tiče določbe v zvezi z naborom kaznivih dejanj zaradi katerih je možno izreči prepoved upravljanja dejavnosti, smo precej truda vložili tudi v okviru usklajevanja s službo Vlade za zakonodajo, da bi ta nabor bil ustrezen in rešitev je pač taka kot je sedaj predložena, kot je tudi bilo že povedano, dopuščamo možnost ponovne razprave o tej temi. V kratkem glede na to, da imamo drugo novelo že v javni obravnavi, vendar pa vsekakor želimo vsebino, ki je sedaj predmet urejanja te novele zaključiti ustrezno tako, da se bomo dejansko lahko v celoti posvetili prenosu pete direktive, ker kot že rečeno, rok je blizu. Obenem bi pa še to poudarila, ko je Slovenija dobila, prejela ta opomin, smo Evropsko komisijo seznanili z rešitvami, ki so sedaj predlagane   </font><b><font size="4"> </font></b><br/>
<font size="4"> </font><br/>
<b><font size="4">4. TRAK (VI) 12.15</font></b><br/>
<br/>
<font size="4">	(Nadaljevanje) v samem zakonu in Evropska komisija je ocenila, da so te rešitve ustrezne v smislu odgovora na ta opomin. Tako da s tega vidika tudi jaz apeliram, da se na tem odboru predlog zakona potrdi, da gre lahko naprej v obravnavo. Je pa celotna materija področja preprečevanja pranja denarja in financiranja terorizma zelo kompleksna in gotovo bo več govora o tem tudi še v nadaljevanju, ko se bo druga novela nadalje obravnavala. Hvala lepa. </font><br/>
<br/>
<b><font size="4">	PREDSEDNIK ROBERT POLNAR:</font></b><font size="4"> Hvala lepa. </font><br/>
<font size="4">	Gospe poslanke, gospodje poslanci prehajamo na obravnavo členov in amandmajev. Predlagam, da po končani razpravi o členih v skladu s tretjo alinejo 128. člena Poslovnika Državnega zbora odbor glasuje skupaj o vseh členih. Ali kdo temu nasprotuje? Ne. Prehajamo na razpravo in odločanje o členih ter vloženih amandmajih na podlagi vložitvenega dokumenta.</font><br/>
<font size="4">	V razpravo dajem 1. člen, h kateremu ni vloženih amandmajev. Besedo dajem poslancu Zmagu Jelinčiču. Izvolite. </font><br/>
<br/>
<b><font size="4">	ZMAGO JELINČIČ PLEMENITI (PS SNS):</font></b><font size="4"> Hvala lepa. Jaz bom malo bolj splošno šel, ker je predsednik rekel, da ne bomo po segmentih razpravljali. </font><br/>
<font size="4">	Naša Zakonodajno-pravna služba je pripravila kar nekaj mnenj in pripomb k temu zakonu in vendar to ni upoštevano. To je velika napaka. Dejstvo je, ne vem, pri nas se kar jemlje, da Evropska komisija vse ve in vse zna. Ni res! Tam so šlampasti kot sto hudičev in treba jim je pošiljati mnenja in pa spremembe. In mislim, da to mnenje naše Zakonodajno-pravne službe bi moralo iti v Evropo. Ni treba, da se prevede, ker tam morajo imeti… Naš jezik je tudi enakopraven in naj upoštevajo ta naša mnenja. </font><br/>
<font size="4">	Naslednja zadeve, ko se govori o identiteti kršitelja, kako je lahko sploh govoriti o identiteti kršitelja, ko pa mi ne moremo dobiti nobenih podatkov o lastništvu kakršnihkoli skladov, ki kupujejo naša premoženja. Sploh ne vemo kdo kupuje. Tam zadaj so lahko teroristične organizacije, lahko so bivši naši gospodje, ki so denar ven peljali in tako naprej. Noben ne ve tega in noben na evropskem nivoju se ne spusti v to, da bi tukaj razkril. Jaz mislim, da tudi Evropejci imajo tukaj masla na glavi, tako da je za znoreti. In verjetno namerno kakšnih takih zadev nimajo. Me zanima kakšno je trenutno stanje na področju pranja denarja. Ali se kaj ve, ali se nič ne ve. Ker v Sloveniji imamo čudne načine, ena milijarda iranskega denarja je šla čez, pa nikomur nič. Noben ne odgovarja, sploh se nič ne govori o tem. Vendar je to ogromno denarja. V Sloveniji se bo lovilo tiste, ki bo, recimo, na črno zaslužil 100 evrov, tistega bodo pribili na križ in mu bodo olupili kožo. Enemu takemu gospodu, ki bo verjetno nedotakljiv, ker so zadaj zagotovo podporniki tudi s strani Evrope in njihovih inštitucij se ne bo zgodilo nič. Zato me zanima, kakšno je stanje. </font><br/>
<font size="4">	In še ena stvar. Ali imajo nevladne organizacije kakšno vlogo pri pranju denarja? O vlogi nevladnih organizacij pri pranju denarja bi se lahko zgledovali po Rusih. Oni so odkrili marsikaj in so marsikaj prepovedali. Pri nas nevladne organizacije v veliki meri dobivajo tudi denar iz tujine in v bistvu se potem prilivi denarja in stroškovni segment se nekako pokrivata. Mogoče je minimalno zaslužka, ampak če pravijo nevladne organizacije, po njihovih besedah, da okoli 700 milijonov dobijo iz tujine, kako je sedaj to? Ali kdo kaj kontrolira? Nobeden nič. In bi prosil, da mi odgovorite na ta moja vprašanja in na te pomisleke, ker to je vse skupaj čudno. Tu notri imamo tudi pri pomenu določenih zadev elektronski denar. Govori se o elektronskem denarju, ampak še vedno se ne ve, kako se bo sploh to urejalo, kako se bo pregledovalo, kako se bo sankcioniralo, kako se bo obdavčilo in tako naprej. Skratka, govorimo na pamet in vse skupaj taki izdelki evropske komisije mene spominjajo samo na to, </font><br/>
<br/>
<b><font size="4">5. TRAK: (SC) - 12.20</font></b><br/>
<br/>
<b><font size="4">	</font></b><font size="4">(nadaljevanje) da je treba uvesti totalno kontrolo nad ljudmi in pričakujem, da bo Evropsko unijo v najkrajšem času zahtevala tudi, da imamo vsi vgrajene čipe, na katerih bo tudi naš portfelj in vse skupaj gor. Mi v Slovenski nacionalni stranki tega ne bomo podprli šele, potem, ko se bodo določene stvari razčistile smo pripravljeni razpravljati o tem. </font><br/>
<font size="4">	Hvala. </font><br/>
<br/>
<font size="4">	</font><b><font size="4">PREDSEDNIK ROBERT POLNAR: </font></b><font size="4">Hvala, gospod poslanec. Naslednja ima razpravo poslanka Mateja Udovč. </font><br/>
<font size="4">	Prosim. </font><br/>
<br/>
<font size="4">	</font><b><font size="4">MATEJA UDOVČ (PS SMC): </font></b><font size="4">Hvala lepa, predsedujoči, za besedo. </font><br/>
<font size="4">	Spoštovani gostje, kolegice in kolegi! </font><br/>
<font size="4">	Saj to vsi razumemo, da pranje denarja ja družbeni pojav, ki ni nastal danes, ampak ga poznamo že dolgo dolgo časa. V globalu je tesno povedano z dejavnostjo organiziranega kriminala, trgovino z orožjem, mamili, belim blagom in podobno. V izogib plačevanju davkov sledljivosti finančnih transakcij in prikrivanju dejanskih poslov se v tem poslovanju največ uporablja gotovina. Velike vsote gotovine pa so običajno namenjene za vlaganje v nove kriminalne dejavnosti ali pa v zadnjem desetletju v zelo prisotnem terorizmu. Seveda pa se del tega denarja poskuša oprati njegovega nezakonitega izvora in ga na različne načine legalizirati. Oprati se ga želi z različnimi manevri na različne načine vse od menjave, vlaganje v sklade, v eksotične države, financiranje različnih promocij vse do vlaganja, do svobodnih podjetniških pobud v kombinaciji z velikimi vsotami gotovine, vlaganja v določene gospodarske panoge itd… Skratka, kombinacij milijon, rešitev pa ni milijon. V kombinacijami z velikimi vsotami gotovine se lahko marsikateri uspešni podjetnik znajde tudi v težavah lahko opravičeno lahko pa neopravičeno. Naš Kazenski zakonik predpostavlja, da bi podjetniki v določenih primerih morali vedeti, da denar, ki ga upravlja ni čist, zato je še toliko bolj pomembna previdnost pri gotovinskem poslovanju, posebno pozornost bi moral pri svojem poslovanju nameniti v primerih, ko gre pri poslovanju za denarne zneske in premoženja velike vrednosti. Odgovornost za ta kazniva dejanja se ugotavlja tudi s tem ali je vedel ali bi moral vedeti, da je premoženje oziroma denar, s katerim posluje pridobljen s prepovedanimi dejavnostmi kot je orožje, mamila, kupovanje umetniških slik, belo blago in še in še. Glede na pomembnost te obravnavne tematike pa bi vseeno izpostavila tudi svoje pomisleke oziroma dileme, ki so se mi odprle, ko sem prebirala gradivo, dileme pri rešitvah, ki se nanašajo na prepoved opravljanja dejavnosti zavezanca in izjeme v zvezi z razkritjem podatkov o kršitelju. V predlogu je navedeno, da se odredi prepoved odpravljanja dejavnosti zavezancev ob storitvi kaznivih dejanj s področja preprečevanja pranja denarja in financiranje terorizma, zato me zanima kdo in kdaj oziroma v kateri fazi postopka lahko odredi prepoved opravljanja dejavnosti in odloča o izjemah objave identitete kršitelja. Še posebno pa se zanima ali se prepoved nanaša na vse pravne osebe a je ta krog omejen le na manj pomembne, nekaj podobnega je že danes opozoril kolega poslanec. Pri branju gradiva sem dobila občutek, da bodo majhne pravne osebe dobile prepoved opravljanja dejavnosti, za pomembne pravne osebe pa se bo kot kaže opravljala izjema. Kako bo s prenehanjem družb, bom dala eden primer, ko se bo ugotovilo, da opravljajo pranje denarja oziroma druge finančne nezakonite mahinacije uslužbenci bank ali to pomeni tudi prenehanje opravljanja dejavnosti banke. Zanima me, da pri preiskovanju kaznivih dejanj s področja  </font><br/>
<br/>
<b><font size="4">6. TRAK: (SB) – 12.25</font></b><br/>
<br/>
<font size="4">	(nadaljevanje) organiziranega kriminala se morajo izvajati tudi finančne preiskave in možnosti uporabe obrnjenega dokaznega bremena kot je praksa to tudi v določenih državah Evropske unije. Hvala lepa vam za odgovore in pojasnila.</font><br/>
<br/>
<b><font size="4">	PREDSEDNIK ROBERT POLNAR:</font></b><font size="4"> Hvala, gospa poslanka. Sprašujem ali že kdo želi razpravljati? Izvolite, kolega Jelinčič, prosim.</font><br/>
<br/>
<b><font size="4">	ZMAGO JELINČIČ PLEMENITI (PS SNS):</font></b><font size="4"> Hvala. No, ko je kolegica govorila o obrnjenem dokaznem bremenu, dejstvo je, da je to ena v bistvu iz nacizma in iz sovjetskega časa pobrana rešitev, da moraš ti dokazati, da si nedolžen ne pa da ti obratno dokažejo, da si kriv. Mislim, da je to skrajni čas, da se to popravi, kajti v tem primeru gre lahko za politične pritiske in tudi gre za politične pritiske do določenih ljudi in pa za njihovo eliminacijo. </font><br/>
<br/>
<b><font size="4">	PREDSEDNIK ROBERT POLNAR:</font></b><font size="4"> Hvala, gospod poslanec.</font><br/>
<font size="4">	Prijavil se je še poslanec Boris Doblekar. Izvolite, prosim, imate besedo.</font><br/>
<br/>
<b><font size="4">	BORIS DOBLEKAR (PS SDS): </font></b><font size="4">Hvala, predsednik. Samo eno kratko vprašanje, pa bi prosil za odgovor. Ali bo ta zadeva, o kateri zdaj razpravljamo, meni kot državljanu omogočila, da tako kot je že prej kolega Zmago povedal, ko bom šel na banko po kredit ali lizing ali kaj podobnega, ko je treba izpolniti kup papirjev, da dokažeš od kje ti denar, pa imaš lahko na računu 500 evrov, od kje ti denar, kje si ga dobil, kam ga boš dal, neverjetno, po drugi strani pa oprana milijarda. Ali bo to kaj boljše potem ali ne? Hvala lepa.</font><br/>
<br/>
<b><font size="4">	PREDSEDNIK ROBERT POLNAR:</font></b><font size="4"> Hvala, kolega Doblekar. Še enkrat beseda Zmago Jelinčič. Izvolite, prosim. </font><br/>
<br/>
<b><font size="4">	ZMAGO JELINČIČ PLEMENITI (PS SNS):</font></b><font size="4"> Mene zanima kakšna je razlika pri zadevi pri kontroli, če en prinese 100 tisoč evrov na banko ali pa če en prinese 1000 evrov na banko. Recimo, če greš plačati neko položnico na pošto, moraš za 35 evrov povedati kje si se rodil. To je proti pranju denarja pravijo in da je to zahteva, da se preprečuje pranje denarja za 35 evrov. Idiotizem prve vrste. Me pa nekaj zanima, recimo, če ena stara mama proda ene svoje stare prstane, lahko za tisto prodano zlato dobi kvečjemu 420 evrov. Na Hrvaškem lahko v gotovini dobiš 10.000 evrov, v Avstriji tudi in tako. Pri nas pa omejujemo to, da ona lahko v gotovino dobi samo 420 evrov, češ, da bo ta stara gospa prala denar in podpirala terorizem. Še en slovenski idiotizem. Dajte že to urediti pa se dajte prilagoditi enim normalnim razmeram ne pa da na silo delate tukaj iz države en kokošnjak. Dejstvo je, da te stare mame zdaj hodijo prodajati svoje prstane in tako naprej v tujino. Država zgublja na leto na tem področju okoli 30 milijonov evrov. Če vam je vseeno vam je pač vseeno, ampak uradniki ste za to, da urejate zadevo, ne pa zato, da sedite tam pa gledate kje boste še katerega bolj »zajebali«. Mislim, dajmo se zbuditi, da naredimo državo državo, ne pa da ta kokošnjak še manjšamo. </font><br/>
<br/>
<b><font size="4">	PREDSEDNIK ROBERT POLNAR:</font></b><font size="4"> Hvala, gospod poslanec. Jaz bi prosil samo en izraz je bil tu uporabljen, ki ga ne bom ponavljal, pa je recimo temu bolj s sotočja Save in Donave in je opredeljen kot vulgaren / oglašanje iz klopi/ Ne smem ponoviti zato, ker je grdo /oglašanje iz  klopi/ to kar ste vi maloprej rekli in opozarjam / oglašanje iz klopi/ ja, saj je v redu, samo mi zdaj nismo na cesti, ampak smo v parlamentu. / Oglašanje iz klopi/ Okej, dobro, samo prosim, da se vulgarni izrazi v bodoče v razpravah ne uporabljajo.</font><br/>
<font size="4">	Zdaj pa glede na to kar je bilo povedano, najprej sprašujem državnega sekretarja z Ministrstva za finance ali želi besedo? Ne. Hvala lepa. Res je večina oziroma praktično vse je bilo namenjeno vršilki dolžnosti direktorice urada za preprečevanja pranja denarja. Gospa Glojnarič, izvolite, pa kar po vrsti lepo. </font><br/>
<br/>
<b><font size="4">	BRANKA GLOJNARIČ:</font></b><font size="4"> Kar po vrsti, se bom potrudila. </font><br/>
<br/>
<b><font size="4">7. TRAK: (VP) 12.30</font></b><br/>
<br/>
<font size="4">	(nadaljevanje)  Torej, generalno mogoče uvodoma. Prej sem že rekla, področje preprečevanja pranja denarja in financiranja terorizma je izjemno kompleksno področje. Sliši se najprej zelo specifično, ampak dejansko posega na zelo veliko različnih področij, ki zadevajo tako pravne subjekte kot tudi običajne državljane. Je pa to zelo izrazito področje, ki je regulirano ne samo v posameznih nacionalnih jurisdikcijah, ampak predvsem na mednarodni globalni ravni, za kar obstajajo tako imenovani FATF standardi, kjer se ocenjujejo tudi vse države tega sveta po teh standardih. In v okviru Evropske unije imamo pa seveda še bolj detajlno zakonodajo, kjer je vse skupaj regulirano v sedaj celo že petih direktivah, sprejet je akcijski načrt, ki se na ravni EU-ja izvaja v zvezi z zmanjševanjem oziroma obvladovanjem tveganj, ki izhajajo iz pranja denarja. Skratka aktivnosti na tem področju je zelo, zelo veliko tako na globalni kot EU ravni in seveda se to odraža potem tudi na nacionalnem nivoju. Je pa seveda vedno izziv po svoje mednarodne standarde, ki so lahko samo abstraktni potem ustrezno umestiti v nacionalni pravni red. Mi sicer menimo, da smo tovrstni predlog pripravili. V glavnem, da grem zdaj dejansko po teh vsebinskih vprašanjih. </font><br/>
<font size="4">	Kar se tiče objave identitete kršitelja. Objava identitete kršitelja se nanaša na tistega zavezanca, ki krši izvajanje dolžnosti po ZPPDFT-ju, kar pomeni, ki ne izvaja preventivnih ukrepov za preprečevanje pranja denarja. Torej v tem primeru ne govorimo o storilcih kaznivih dejanj oziroma o storilcu kaznivega dejanja pranja denarja, ampak se nanaša na izvajalca preventivnih ukrepov. </font><br/>
<font size="4">	Kar se tiče vloge nevladnih organizacij v sistemu preprečevanja pranja denarja. Ta vloga je pomembna, tudi eno posebno priporočilo FATF standardov se nanaša na področje nevladnih organizacij. In tukaj na uradu izrazito sodelujemo s pristojnimi inštitucijami, kar so konkretno Ministrstvo za javno upravo in Ministrstvo za notranje zadeve in tudi s centrom za nevladne organizacije, da ozaveščamo seveda najprej vse deležnike o tem kje je problematika s tega področja, pripravljamo pa tudi posebno analizo, ki to naslavlja v okviru Republike Slovenije, prav področje nevladnih organizacij. Tako, da aktivnosti v zvezi s tem kar potekajo. </font><br/>
<font size="4">	Kar se tiče vašega vprašanja v zvezi z elektronskim denarjem predvidevam, da mislite virtualno valuto oziroma kriptoimetje, ker elektronski denar je nekaj drugega. To področje, temu bomo mi zdaj rekli pravzaprav kriptoimetja, je seveda zelo novo ne samo v Sloveniji, ampak po celem svetu, ampak tudi tukaj se je v bistvu na globalnem nivoju že konsolidiralo neka stališča in so tudi smernice FATF vezane prav na kritpoimetje. Tudi je to vkorporirano v peti direktiv tako, da ni nobene variante, da mi tega področja nebi vključili v sistem in dejansko predstavlja tveganje za pranje denarja in financiranje terorizma. To je tudi nekaj, kar je supranacionalna ocena tveganja na Evropske unije ugotovila in tukaj enostavno moramo vključiti ta segment v okvir zavezancev, ker sicer dejansko en zelo pomemben segment izpade. No, sicer je itak spekter pa zelo širok. </font><br/>
<font size="4">	V zvezi z, če lahko kar nadaljujem z vsem, kar sem si zapisala, kar ste vi vprašali, z obrnjenim dokaznim bremenom. Torej to je ena zadeva, ki je v Sloveniji implementirana v ZOPNI-ju in kjer je tožilstvo tisto, ki izvaja postopke na podlagi tega zakona. Urad za preprečevanje pranja denarja pa ima svojo vlogo kot sodelujoči v finančnih preiskovalnih skupinah in seveda v skladu z zakonom izvaja svoja pooblastila znotraj teh skupin.</font><br/>
<font size="4">	Potem kar se tiče razlik pri zneskih 100 tisoč in tako naprej v zvezi s tem katere podatke je potrebno posredovati pristojnim zavezancem, ki izvajajo transakcije. Podatki so opredeljeni v našem ZPPDFT-ju, zneskovne meje se pa nanašajo na tisoč evrov, ko govorimo o </font><br/>
<br/>
<b><font size="4">8. TRAK: (VP) 12.35</font></b><br/>
<br/>
<font size="4">	(nadaljevanje) občasnih transakcijah, kjer gre dejansko za zelo bančno-vezane transakcije in pa seveda 15 tisoč evrov, kjer nastopi potreba po pregledu stranke. Obstaja pa ena neposredno veljavna uredba Evropske unije, ki govori o informacijah, ki spremljajo prenose sredstev, kjer morajo tudi vmesni ponudniki plačilnih storitev zagotoviti v celi verigi izvajanja plačilnih storitev, da so podatki o nalogodajalcu in prejemniku ves čas organom na razpolago. Tako, da to je v bistvu en del, kjer mi z nacionalno zakonodajo tega niti ne moremo drugače urediti. </font><br/>
<font size="4">	Kar se tiče zlata, tukaj sem si jaz zapisala »omejitev gotovinskega poslovanja«. Je to v našem zakonu, ampak meja 420 evrov ni kriterij, ki bi izhajal iz zakonodaje o preprečevanju pranja denarja. To je meja, ki izhaja iz davčnega področja in ga ne želim dodatno komentirati, ker ga ne bom verjetno znala prav komentirati, lahko pa povem, da omejitev gotovinskega poslovanja je v zvezi s tveganji, ki izhajajo iz gotovinskega poslovanja pomembna tudi na našem področju. In v Sloveniji je ta meja postavljena na 5 tisoč evrov. Se pravi subjekt, ki prodaja blago oziroma nudi storitve, od svoje stranke ne more sprejeti gotovinskega plačila, ki je višje od 5 tisoč evrov. to je znesek, ki je določen v našem zakonu.</font><br/>
<font size="4">	Potem upam, da sem s tem odgovorila na vsa vaša vprašanja. </font><br/>
<font size="4">	Da nadaljujem. Navedli ste načine oziroma sredstva kako se pere denar, ne? To so v veliki meri seveda gotovinske transakcije in pa tudi vlaganja v različna, mi temu rečemo jurisdikcije, ki so, ki imajo povečano tveganje za pranje denarja. Zato tudi imamo seznam tako imenovanih visoko tveganih tretjih držav in pa seveda seznam tistih držav, ki so iz različnih razlogov zaznane kot potencialno lahko tvegane s tega vidika, kot na primer off-shore področja kot jih po domače imenujemo, seveda področja, ki imajo nižje davčne stopnje, potem tudi področja, ki so znana po izraziti proizvodnji mamil in drugih snovi. Na podlagi tega se oblikuje en tovrsten seznam držav in zavezanci, ki morajo izvajati preventivne ukrepe po zakonu, seveda morajo večjo pozornost nameniti tistim poslovnim razmerjem in transakcijam, kjer so vključene te visoko tvegane ali pa tudi, bom rekla s povečanim tveganjem zaznane države. </font><br/>
<font size="4">Kar se tiče izvajanja ukrepa prepovedi opravljanja dejavnosti. Predvideno je v predlogu, ki se danes obravnava, da bo to prepoved izrekel Urad za preprečevanje pranja denarja. Je pa seveda prepoved opravljanja dejavnosti namenjena ravno preprečevanju tega, da bi, poenostavljano povedano, kriminalci lahko izvajali dejavnost, ki predstavlja dejavnost točno določenih sektorjev zavezancev. S tem, da v tem predlogu zakona teh sektorjev zavezancev ne širimo. Nabor, kakršen je tukaj predstavljen, je identičen naboru v evropski direktivi. Kar se tiče finančnega sektorja, ki je seveda spet zelo natančno, zelo kompleksno reguliran tudi na ravni Evropske unije, seveda obstaja tudi vrsta možnosti v okviru konkretne finančne zakonodaje na kakšen način se tudi lahko doseže seveda na nek način prepoved opravljanja  dejavnosti, ampak v tem delu se v okviru našega zakona omejujemo na tiste zavezance, ki so tudi v direktivi v tem delu opredeljeni. Mogoče lahko samo še to rečem v tem delu, da so za finančni sektor tudi v našem zakonu globe postavljene v primerih kvalificiranih storitev prekrškov precej, precej višje kot za nefinančni sektor in v tem primeru seveda je možen tudi odvzem licence že po ZPPDFT-1, kar pa seveda je potem v pristojnosti posameznega nadzornika. </font><br/>
<font size="4">Kar se tiče odločanja o tem ali se identiteta kršitelja ne objavi. To je seveda v pristojnosti tistega nadzornega organa, ki </font><br/>
<br/>
<b><font size="4">9. TRAK: (NB) - 12.40</font></b><br/>
<br/>
<font size="4">	(Nadaljevanje) bo do take situacije v konkretnem postopku prišel, ki bo ugotovil, da obstaja kateri izmed razlogov, ki utemeljujejo takšno ne objavo in bo moral seveda o tem v konkretnem primeru tudi odločiti. Kot veste, je v sistemu preprečevanja pranja denarja nadzorni sistem zelo razvejen, saj je kar 8 različnih nadzornih organov, ki nadzirajo različne skupine zavezancev, ampak v tem delu je to vezano na posameznega nadzornika, ki posameznega zavezanca nadzoruje in seveda ugotovi konkretno kršitev. </font><br/>
<font size="4">	V zvezi z Zakonom o odvzemu premoženja nezakonitega izvora sem nekaj že povedala. Ne vem, če sem s tem tudi vam odgovorila. V redu. Potem mislim nekako sem šla skozi vaša vprašanja. </font><br/>
<font size="4">	Kar se pa tiče dokazovanja izvora sredstev, kar je bilo zdaj na koncu še izpostavljeno. Seveda, ko govorimo o pranju denarja, imamo vedno opravka z denarjem, ki izhaja iz nelegalnih aktivnosti. In zavezanci morajo imeti skladno s svojo oceno tveganja jasno opredeljeno politiko in tudi postopke, na kakšen način bodo v svojih poslovnih razmerjih in pri svojih transakcijah preprečili, da bi sredstva nelegalnega izvora lahko prišla v njihov sistem in bi se s tem lahko oprala. Tako, da dokazovanje izvora sredstev ni nekaj kar je apriori zahtevano kot osnovni ukrep v vsakem primeru, ko zavezanec sklene poslovno razmerje ali izvede transakcijo, je pa seveda dolžan glede na svoje specifike zagotoviti, da ustrezno preverjata izvor sredstev takrat, ko je zaznano višje tveganje. </font><br/>
<br/>
<b><font size="4">	PREDSEDNIK ROBERT POLNAR:</font></b><font size="4"> Hvala lepa gospa Glojnarič. </font><br/>
<font size="4">	Prejel sem še eno pooblastilo in sicer, poslanec Željko Cigler nadomešča poslanca Primoža Siterja iz Poslanske skupine Levica. </font><br/>
<font size="4">	Najprej ima repliko poslanec Jelinčič, za njim razpravo poslanec Mesec. </font><br/>
<font size="4">	Kolega Jelinčič. Prosim. </font><br/>
<br/>
<b><font size="4">	ZMAGO JELINČIČ PLEMENITI (PS SNS):</font></b><font size="4"> Hvala lepa. </font><br/>
<font size="4">	V zvezi s tem, ali jaz, lahko dobimo zagotovimo, da v Sloveniji ni pranja denarja. Ja. Konec koncev, ker mene zanima, koliko je tistih bank v Sloveniji, ki jih mora vaša inštitucija kontrolirati. Na spletni strani Banke Slovenije je navedenih dvanajst bank. Zdaj pa, kaj kontrolirate, koliko kontrolirate pa predvsem, ali lahko zagotovite, da ni pranja denarja v Sloveniji. </font><br/>
<font size="4">	</font><br/>
<b><font size="4">	PREDSEDNIK ROBERT POLNAR:</font></b><font size="4"> Hvala gospod Jelinčič. </font><br/>
<font size="4">	Repliko ima še poslanka Mateja Udovč. </font><br/>
<font size="4">	Prosim. </font><br/>
<br/>
<b><font size="4">	MATEJA UDOVČ (PS SMC):</font></b><font size="4"> Hvala. </font><br/>
<font size="4">	Jaz sem vaš odgovor razumela, tudi vem kaj se s to spremembo prenaša, ampak vseeno me zanima, se pravi, za majhne družbe ste jasno povedali kaj se bo zgodilo z deooji, z espeji, kdo odgovarja, ampak pomislek, saj banka je bil samo primer, jaz sem povzela samo primer, imamo tudi druge družbe, ki so, bi rekli mogoče, strateškega pomena, pa ki so pomembne družbe, pa da jih ne imenujem, pomeni da one pa bodo izvzete. Kdaj razmišljate, da bi tudi njim prepovedali, pod istimi pogoji kot majhnimi podjetniki pa espeji. </font><br/>
<font size="4">	Hvala lepa. </font><br/>
<br/>
<b><font size="4">	PREDSEDNIK ROBERT POLNAR:</font></b><font size="4"> Hvala gospa poslanka. </font><br/>
<font size="4">	Glede na repliki, prosim vas, gospa Glojnarič, da takoj odgovorite. Izvolite. </font><br/>
<br/>
<b><font size="4">	BRANKA GLOJNARIČ:</font></b><font size="4"> Hvala lepa. </font><br/>
<font size="4">	Gospodu Jelinčiču bi skoraj odgovorila s proti vprašanjem, ali lahko zagotovimo, da v Sloveniji nihče ne stori nobenega kaznivega dejanja, ki generira premoženjsko korist… </font><br/>
<br/>
<b><font size="4">	PREDSEDNIK ROBERT POLNAR:</font></b><font size="4"> …Dajte gospa, prosim vas, odgovorite neposredno na to kar vas je poslanec vprašal. Vprašal vas je, ali v Sloveniji obstaja pranje denarja ali ne, pa se prosim decidirano opredelite do tega vprašanja. </font><br/>
<br/>
<b><font size="4">	BRANKA GLOJNARIČ:</font></b><font size="4"> Gotovo ne moremo izključiti, da pranja denarja obstaja. / oglašanje iz ozadja/ Poglejte, pranje denarja je v končni fazi potrjeno s strani sodišča, ki ugotovi storitev tega kaznivega dejanja. Trenutno imamo v Sloveniji približno 100 pravnomočnih obsodb za kaznivo dejanje pranja denarja kot samostojno kaznivo dejanje, tako da, pregoni se dogajajo. Toliko. </font><br/>
<br/>
<b><font size="4">	PREDSEDNIK ROBERT POLNAR:</font></b><font size="4"> Dobro. </font><br/>
<font size="4">	Zdaj še prosim, če… / oglašanje iz ozadja/ Samo… / oglašanje iz ozadja/ </font><br/>
<br/>
<b><font size="4">	ZMAGO JELINČIČ PLEMENITI (PS SNS): … </font></b><font size="4">/ izključen mikrofon/ </font><br/>
<br/>
<b><font size="4">10. TRAK: (VP) 12.45</font></b><br/>
<br/>
<font size="4">	(nadaljevanje) ….koliko jih nadzirate? Na spletni strani Banke Slovenije jih je 12, ne?</font><br/>
<br/>
<font size="4">	</font><b><font size="4">BRANKA GLOJNARIČ: </font></b><font size="4">Tako je. Banka Slovenije je kot centralna banka primarni nadzornik nad bančnim sistemom in seveda tudi preverja izvajanje ZPPDFT-1 v okviru bančnega sektorja. In tam seveda se preverja vse, kar ZPPDFT-1 zahteva, se pravi vse ukrepe od pregleda stranke naprej, od ocene tveganja naprej in tako dalje. Tako, da v tem delu ni nobenih parcialnih izvzemov. </font><br/>
<font size="4">	Kar se pa tiče razmisleka ali bi v tem, bom rekla v tej dopolnitvi, ki se nanaša na prepoved opravljanja dejavnosti, vključili tudi recimo večje inštitucije bom rekla glede na vašo pobudo bomo o tem lahko razmislili zdajle v okviru priprave naslednjega osnutka druge novele zakona. Je pa seveda treba upoštevati ravno to, da velike inštitucije imajo svojo sektorsko zakonodajo, ki omogočajo, bom rekla podoben ali istovrsten ukrep na podlagi drugega zakona. In tukaj je potrebno potem ugotoviti kako pravzaprav sistemsko umestiti tako, da ne prideta v kolizijo dva različna zakona.</font><br/>
<br/>
<font size="4">	</font><b><font size="4">PREDSEDNIK ROBERT POLNAR: </font></b><font size="4">Hvala, gospa Glojnarič. </font><br/>
<font size="4">	Zdaj nadaljujemo z razpravo. Najprej je na vrsti poslanec Mesec, za njim poslanec Bandelli.</font><br/>
<font size="4">	Kolega Mesec, prosim.</font><br/>
<br/>
<font size="4">	</font><b><font size="4">LUKA MESEC (PS Levica):</font></b><font size="4"> Hvala za besedo in lep pozdrav.	Bom kratek. Mi načeloma podpiramo rešitve novega zakona o preprečevanju pranja denarja in financiranja terorizma, ker ocenjujemo, da bo transparentnost večja. Imam pa vseeno v bistvu dve vprašanji.</font><br/>
<font size="4">	Zdaj, v prvi različici novele, ki je bila v javni obravnavi, je bilo določeno, da urad za preprečevanje pranja denarja kršiteljem ob storitvi kaznivih dejanj s področja preprečevanja pranja denarja ali financiranja terorizma odredi prepoved opravljanja dejavnosti za 3 leta. zdaj v zakonu, ki smo ga dobili na mizo po končanju te javne obravnave, pa ste namesto pač tega, da urad odredi prepoved opravljanja dejavnosti kršiteljem napisali, da nadzorni organ »lahko odredi«. In me zanima zakaj ta »lahko«. Zakaj pač ni obstala prvotna verzija, zakaj ste dodali lahko? </font><br/>
<font size="4">	Drugo pa, sicer to zelo podpiramo, da zdaj zavezancem nalaga dodatne obveznosti s pridobivanjem podatkov o tujih skladih in drugih osebah glede pač, ker pač to pripomore k večji transparentnosti čezmejnega poslovanja. Me pa zanima zakaj ste se odločili, da v novelo vključite izjemo, da se ne razkriva podatkov o kršitelju, če bi objava informacij o identiteti kršitelja ogrozila stabilnost finančnih trgov. Zakaj je notri prišla ta določba? Se pravi, če, ne vem, ocenite, da bo razkrivanje informacij identitete kršiteljev ogrozilo stabilnost finančnih trgov, so očitno potem pač lahko kršitelji nad zakonom, če beremo to neposredno. Tako, da me zanima zakaj se je to na ta način zapisalo v zakon.</font><br/>
<font size="4">	Hvala.</font><br/>
<br/>
<font size="4">	</font><b><font size="4">PREDSEDNIK ROBERT POLNAR: </font></b><font size="4">Hvala lepa.</font><br/>
<font size="4">	Poslanec Marko Bandelli, imate besedo. Prosim.</font><br/>
<br/>
<font size="4">	</font><b><font size="4">MARKO BANDELLI (PS SAB): </font></b><font size="4">Hvala, predsednik, za besedo.</font><br/>
<font size="4">	Ja, mislim, na nekatere izjave gospe, ne vem točno po imenu kako se imenuje, ampak-</font><br/>
<br/>
<font size="4">	</font><b><font size="4">PREDSEDNIK ROBERT POLNAR: </font></b><font size="4">Branka Glojnarič, kolega Bandelli.</font><br/>
<br/>
<font size="4">	</font><b><font size="4">MARKO BANDELLI (PS SAB): </font></b><font size="4">Se mi, mislim, dvignejo lasje po koncu. Ker kako ni a priori določeno, da mora dokazovati? Seveda mora dokazovati, saj to vi zahtevate dokazuje katerikoli izvor svojega denarja, kam pride, kam ne pride. Mislim, to je, ne mi govoriti take reči, ker ta zakon in ti zakoni so narejeni nalašč, da lahko država čim več dobi notri denarja in sredstev, tudi poštenega, ki je obrnilo dokazno breme na rameh tistega, ki je kontroliran, če bi tako rekli. In tu veste sama za kaj se gre. Dam en klasičen primer, na primer fizične osebe, ne ? Da se razumemo, ker ljudje, ki nas gledajo, morajo razumeti za kaj se tukaj gre in tukaj ne vem, če so bile narejene spremembe ali ne, ampak to bomo tudi videli potem ko bo šlo naprej ta zadeva. Mi imamo uzakonjeno v Sloveniji gotovinsko poslovanje. Imamo ali ne? Imamo. In če ti dvigneš s tvojega računa 5 tisoč evrov in greš kupovati avto in tistih 5 tisoč evrov,</font><br/>
<br/>
<b><font size="4">11. TRAK: (VP) 12.50</font></b><br/>
<br/>
<font size="4">	(nadaljevanje) tisti avto ti ni bil všeč in ga ponovno daš na račun. In vi pridete kontrolirati in Furs, če pride kontrolirati, je to dvakrat dvignjen denar drugič, ko ga dvigneš gor, pa je isti denar. In ti moraš dokazovati obrnjeno dokazno breme. In če ni to, ti poberejo 70 % tega denarja. In to vam povem primere od oseb, ki so to imele, so imele. To je sramota tega zakona, tukaj nimaš nobene pravne osnove, da se ti zaščitiš do tega. Jaz sem dal samo en primer zdaj tukaj, pa veste koliko je takih primerov? Potem pa ukinimo gotovinsko poslovanje, dajmo samo kartico tukaj, ko gremo dol v menzo, 2 evra 20 pa vlečimo kartico vsakič. Pa zakaj imamo gotovinsko poslovanje, če ti si kontroliran za vsak evro, ki ga dvigneš in ga potem daš gor? Mislim, mene je to razjezilo, ker sem slišal ljudi, ljudje, ki so se zgražali na ta račun kako niso zaščiteni, popolnoma nimajo nobene varnost, tukaj nič. Morajo dokazovati od kje izvor tistega denarja. Ma, saj je isti denar, pa isti dan je bil dvignjen lahko iz računa, isti dan. In veste koliko je takih primerov? Vam jaz povem koliko jih je, jih naštejem lahko, poznam jaz 10 ljudi, ki je to bilo deležni te zadeve, pa se obračajo na nas poslance. Pa naredimo nekaj na tem zakonu, ker to je kraja, državna kraja do fizičnih oseb, če že imamo gotovinsko poslovanje. Potem pa ukinimo gotovinsko poslovanje. Zakaj imamo knjižice, varčevalne knjižice? Ukinimo varčevalne knjižice. Saj, človek gre na banko, s svojega računa dvigne 5 tisoč evrov in ne gre na varčevalno knjižico isti dan lahko naveže denar, dvakrat dvignjen denar. Dokaži, od kje je prišel tisti denar, ma, saj je moj denar, dvignjen iz iste banke. To se dogaja. To se dogaja in tukaj lupate vi narod, poštenega človeka. Kakšne so tukaj zdaj, kako se on lahko zaščiti v tem primeru. Pazite, 70 %, 70 % je v tem primeru kazen. Absurdni zakon, ki je bil sprejet takrat, to moramo začeti spreminjati. To je kraja. In tega ne bomo dovolili. In tu bomo, če bom jaz še v parlamentu, bom predstavil jaz določene spremembe tukaj. S strokovnjaki bomo pokazali, ker to ni prav, ni prav. Potem pa kradejo bankah, pa se obrača denar milijonski, z Irana in ne vem kar je treba, pa vse ponikne in noben ne ve za nič, noben ne ve za nič, nobenega krivca. Potem gremo sprejeti in imamo brezvezne naše komisije, brezvezne naše komisije, ki stanejo toliko – in kaj pride tam? »Se ne spomnim. Ne vem. Tega nisem vedel. Tega nisem se spomnil«. Ma, fantje moji, ma saj nismo taki butci tukaj v tem parlamentu, vsaj eni ne. Pa se spravimo na poštenjaka, ki je šparal lahko ne vem koliko časa in dedek mu da denar za avto, pa ga položi na banko, pa potem ga dvigne še enkrat in noče kupiti, tisti avto mu ni všeč in pride davčna, Furs njega dobesedno, da ne bom rekel izraza. J…, ne? In to je resnica in to mi ne boste govorili, da ni res, ker to so mi potrdili na Fursu, da je res, da se tako dogaja. in tukaj hočem, da se vsi in tukaj nima veze, če je leva, desna tukaj stran, tu smo vsi na istem, na isti strani pisani za to. In tu bomo morali nekaj spremeniti v temu. Ta zakon, tukaj je treba spremeniti nekaj, ker ni pošten.</font><br/>
<font size="4">	Hvala, predsednik. </font><br/>
<br/>
<font size="4">	</font><b><font size="4">PREDSEDNIK ROBERT POLNAR: </font></b><font size="4">Hvala, gospod Bandelli.</font><br/>
<font size="4">	Tako. Dajem besedo gospe Branki Glojnarič, da pojasnite najprej na vprašanji za poslanca Mesca in da se odzovete na razpravo poslanca Bandellija. </font><br/>
<font size="4">	Prosim.</font><br/>
<br/>
<font size="4">	</font><b><font size="4">BRANKA GLOJNARIČ: </font></b><font size="4">Hvala lepa.</font><br/>
<font size="4">	Torej, če začnem s tem kako se je spreminjalo besedilo od osnutka, ki je bil dan v javno obravnavo, do takrat, ko je bil predlog predložen v Državni zbor. Seveda je bilo kar nekaj usklajevanj z Ministrstvom za pravosodje in z Službo vlade za zakonodajo predvsem z vidika, da se upošteva seveda tudi še Zakon o odgovornosti pravnih oseb za kazniva dejanja, kjer je podoben ukrep tudi možen in se s tem v bistvu omogoči upoštevanje postopov na sodiščih, ki podoben ukrep lahko že izvedejo oziroma izrečejo. In potem nadzorni organ lahko v konkretnem primeru ugotovi ali bo to prepoved opravljanja dejavnosti odredil ali ne.</font><br/>
<font size="4">	V zvezi z razlogom zakaj se dopolnjuje razlog, da se identiteta kršitelja ne objavi, ko gre za ogroženost stabilnosti finančnega trga, je to v bistvu razlog, ki je eksplicitno naveden v direktivi, poznamo ga v slovenskem pravnem redu tudi v določenih finančnih zakonih. </font><br/>
<br/>
<b><font size="4">12. TRAK: (VP) 12.55</font></b><br/>
<br/>
<font size="4">	(nadaljevanje) Stabilnost finančnih trgov mora zagotoviti centralna banka in tudi morebitno ogroženost lahko ugotovi centralna banka. Tako, da ta pojem je vendarle nekaj, kar ima neko substanco v okviru centralnega bančništva in se v tem primeru seveda lahko pridobi tovrstno oceno. Tako, da to je razlog zakaj se dopolnjujejo ti razlogi, ker v bistvu v tem delu ni bilo dovolj, da imamo ta razlog v okviru finančnih zakonov že naveden kot možen razlog za neobjavo identitete kršitelja, ampak je bilo potrebno to izrecno navesti tudi v zakonu, ki ureja preprečevanje pranja denarja. </font><br/>
<font size="4">	</font><br/>
<font size="4">	</font><b><font size="4">LUKA MESEC (PS Levica): </font></b><font size="4">Replika.</font><br/>
<br/>
<font size="4">	</font><b><font size="4">PREDSEDNIK ROBERT POLNAR: </font></b><font size="4">Ja, samo kasneje, kasneje.</font><br/>
<font size="4">	Vi kar nadaljujte, gospa.</font><br/>
<br/>
<font size="4">	</font><b><font size="4">BRANKA GLOJNARIČ: </font></b><font size="4">Potem kar se tiče dokazovanja izvora sredstev bi jaz želela samo opozoriti, da se tukaj v bistvu prepletajo navedbe vezane na različne postopke. Imamo davčne postopke, kjer Furs seveda po svojih pravilih - in znanju konec koncev – ugotavlja izvor sredstev in poziva svoje zavezance tudi k dokazovanju, vendar temelj za to postopanje ni zakon o preprečevanju pranja denarja. To bi želela na tem mestu nekako poudariti.</font><br/>
<font size="4">	Kar se pa tiče obrnjenega dokaznega bremena kot ga pa je uvedel Zakon o odvzemu premoženja nezakonitega izvora, je pa to spet nekaj, kar je vezano na postopke, ki jih postopkovno vodi tožilstvo in spet ni temelj zakon o preprečevanju pranja denarja. </font><br/>
<font size="4">Če govorimo o substanci, ki jo ureja zakon o preprečevanju pranja denarja, je izvor sredstev nekaj, kar so zavezanci dolžni ugotoviti v primeru povečanega tveganja, ki ga neko poslovno razmerje ali neka transakcija za njih predstavlja.  </font><br/>
<br/>
<b><font size="4">PREDSEDNIK ROBERT POLNAR: </font></b><font size="4">Hvala lepa.</font><br/>
<br/>
<b><font size="4">MARKO BANDELLI (PS SAB): </font></b><font size="4">Replika.</font><br/>
<br/>
<b><font size="4">PREDSEDNIK ROBERT POLNAR: </font></b><font size="4">Ja, ja, samo po vrsti lepo počasi.</font><br/>
<font size="4">	Najprej eno pooblastilo. Poslanec Nik Prebil nadomešča poslanko Andrejo Zabret iz poslanske skupine Lista Marjana Šarca. </font><br/>
<font size="4">	Gospe in gospodje, imamo dve repliki in eno razpravo. Najprej ima repliko poslanec Luka Mesec.</font><br/>
<font size="4">	Kolega Mesec, prosim. </font><br/>
<br/>
<font size="4">	</font><b><font size="4">LUKA MESEC (PS Levica): </font></b><font size="4">Ja, hvala.</font><br/>
<font size="4">	Jaz nikakor ne morem sprejeti te razlage. Glejte, tukaj se dobesedno pogovarjamo o kršitvah kot je financiranje terorizma. In potem pač imamo v zakonu člen, ki določa, da če recimo pač ugotovi nadzorni organ, da je, ne vem, neka velika banka, recimo Deutsche Bank ali BMP Paribas financirala terorizem ali pa da obstaja utemeljen sum, ne bo razkrila podatkov o identiteti kršitelja, ker bi to zamajalo stabilnost finančnih trgov. Jaz ne vem, od kdaj je stabilnost finančnih najpomembnejši družbeni cilj, ki je nad prepovedjo financiranja terorizma in nad prepovedjo pranja denarja. Pač, to je nesprejemljivo. Mislim, to dobesedno pomeni, da iz tega zakona izvzemate pač vse velike banke – ki so bile med krizo prevelike, da bi propadle, zdaj so pa očitno pač prevelike, da bi jih sploh nadzorovali. O tem se pogovarjamo. Mislim, ali lahko sploh velik kršilec pride potem v določbe tega zakona? Mislim, saj kakršnakoli objava, ne vem, kršitve velike banke bo lahko prišla ob kritiko, da bo pa to ogrozilo finančne trge ali pa stabilnost finančnih trgov. Pač neka, ne vem, novička o Deutsche Bank lahko takoj zamaje stabilnost finančnih trgov, ker bodo pač njihove delnice izgubile vrednost. </font><br/>
<font size="4">Pač, to je nesprejemljivo. Jaz tega zakona absolutno ne morem podpreti, če se to ne črta. </font><br/>
<br/>
<b><font size="4">PREDSEDNIK ROBERT POLNAR: </font></b><font size="4">Hvala lepa. Prosim vas, če ugasnete mikrofon. Hvala.</font><br/>
<font size="4">	Kolega Bandelli, replika. Prosim.</font><br/>
<br/>
<font size="4">	</font><b><font size="4">MARKO BANDELLI (PS SAB): </font></b><font size="4">Bom zelo kratek, hvala. </font><br/>
<font size="4">	Jaz sem omenil to zadevo, ker mislim, da bo zdaj še slabše v tem trenutku, ko smo dobili novega direktorja Petra Jenka, za Furs govorim zdaj tukaj. Veste, kaj mu je naložilo? Petletni mandat začenja z velikim bremenom, piše, saj mu je država zaradi davčne reforme naložila vplačilo dodatnih 74 milijonov. Kaj to pomeni zdaj, povejte vi meni. Človek pride na Furs z nalogo, da mora olupiti še državljane še za 74 milijonov, verjetno od teh polovico poštenih, ki ne morejo dokazovati take in drugačne zadeve. To je naloga za novega direktorja Fursa? To rabimo mi? To je naša država, to slika naše države danes. </font><br/>
<br/>
<b><font size="4">13. TRAK: (VP) 13.00</font></b><br/>
<br/>
<font size="4">	(nadaljevanje) Mislim, jaz se vam opravičujem, ker sem toliko mal čustven, ampak to ni pošteno do državljanov. Pa kako država naloži novemu direktorju Fursa, naj dobi 74 milijonov ven? Ma, kaj smo tu nori? Naloži, da delamo pošteno, da je vse v redu, kako bomo lahko prišli do ugodnosti, kako bomo lahko prišli do drugih reči, ne, da dobi 74 milijonov. Na kakšen način? Na tak kot sem vam prej povedal. To je edini način, da bo prišel do tega denarja – da bodo pošteni ljudje morali plačevati notri nepošteno, obdavčeno že. Ker to je edini način, da bodo dobili denar notri, ne od velikih firm, koncernov in od bank pa, ki so največji lopovi tukaj, kar lahko glede tega govorimo sigurno, začenši s kreditiranjem, ko so začeli dajati točno osebam in rečim in vse, kar je bilo treba, ampak pustimo, ni to debata tukaj.</font><br/>
<br/>
<font size="4">	</font><b><font size="4">PREDSEDNIK ROBERT POLNAR: </font></b><font size="4">Glejte, kolega Bandelli, dnevni red imamo. Točka dnevnega reda je Zakon o preprečevanju pranja denarja in financiranju terorizma.</font><br/>
<br/>
<font size="4">	</font><b><font size="4">MARKO BANDELLI (PS SAB): </font></b><font size="4">Sem zaključil, predsednik. Hvala.</font><br/>
<br/>
<font size="4">	</font><b><font size="4">PREDSEDNIK ROBERT POLNAR: </font></b><font size="4">Ja, hvala lepa. In to, kar ste vi zdaj govorili, ni v zvezi z dnevnim redom. To vas moram opozoriti. Če ste pa pri tem malo bolj vehementni, pa to ni nič moteče. </font><br/>
<font size="4">	Gospa Glojnarič, izvolite. Zlasti na tisto, kar je izpostavil poslanec Mesec, vas prosim, da se opredelite. </font><br/>
<br/>
<font size="4">	</font><b><font size="4">BRANKA GLOJNARIČ: </font></b><font size="4">Ja, saj bom kratka. </font><br/>
<font size="4">	Ta kriterij ogroženosti stabilnosti finančnega sistema je nekaj, kar je eksplicitno v direktivi o preprečevanju pranja denarja navedeno. Se pravi gre za evropsko zakonodajo. Tudi opomin Evropske komisije se izrecno nanaša na točno ta kriterij, ker ni bil, po njihovem, ustrezno prenesen v naš nacionalni pravni red. In zaradi tega ga pač zdaj tudi dodajamo v zakon o preprečevanju pranja denarja. Se pravi tukaj je manevrski prostor na nek način dosti majhen. </font><br/>
<br/>
<font size="4">	</font><b><font size="4">PREDSEDNIK ROBERT POLNAR: </font></b><font size="4">Hvala lepa. </font><br/>
<font size="4">	Kolega Mesec, želite replicirati ali razpravo? </font><br/>
<br/>
<font size="4">	</font><b><font size="4">LUKA MESEC (PS Levica): </font></b><font size="4">Replicirati.</font><br/>
<br/>
<font size="4">	</font><b><font size="4">PREDSEDNIK ROBERT POLNAR: </font></b><font size="4">Ja, izvolite, imate repliko. </font><br/>
<br/>
<font size="4">	</font><b><font size="4">LUKA MESEC (PS Levica): </font></b><font size="4">Ja, hvala za besedo. </font><br/>
<font size="4">	Zdaj glejte. Kot sem prej rekel, to pomeni pač, enostavno: če so bile banke med krizo prevelike, da bi propadle, so zdaj očitno postale prevelike, da jih nadzorovali. Prevelike, da bi prišle pod zakonsko okrilje. Samo napisal sem v Google »Deutsche Bank money laundering« in dobil prvo novico, da je Deutsche Bank letos aprila bila osumljena pranja 20 milijard denarja, ne? Zdaj, če bi pač imeli tak zakon kot ga bomo mi zdaj dobili, pač nebi razkrivali tega, ker bo hudo ogrozilo pač njeno stabilnost in posledično stabilnost evropskih finančnih trgov, ker gre za eno od največjih finančnih inštitucij v Evropi. O tem govorimo. </font><br/>
<font size="4">To, da je bilo zdaj pač to del direktive, tega pa ne morem kupiti, ker pač, saj Evropska unija ne funkcionira tako, da mi dobimo direktivo, ampak se jo najprej v Bruslju pripravlja, kje tudi naši predstavniki sedijo in potem se na podlagi dogovora tam pripravi direktivo. Tako, da ste bili od začetka v to vpleteni in ne od takrat, ko smo dobili direktivo na mizo. </font><br/>
<font size="4">Toliko.</font><br/>
<br/>
<b><font size="4">PREDSEDNIK ROBERT POLNAR: </font></b><font size="4">Hvala lepa. </font><br/>
<font size="4">Nadaljujemo z razpravo.</font><br/>
<font size="4">Poslanka Mateja Udovč, prosim.</font><br/>
<br/>
<b><font size="4">MATEJA UDOVČ (PS SMC): </font></b><font size="4">Hvala lepa. </font><br/>
<font size="4">Kolega Bandelli me je spodbudil, da še nekaj vprašam, kar je gospa odgovarjala. Namreč se bom navezala, da ko je izpostavil vprašanje državljanov, da zaradi pranja denarja morajo določene transakcije ali pa dokazovati, pa ste odgovorila, da pač gre lahko tudi za davčne. Pa mene zdaj zanima, ko kakšen državljan plačuje na okencih nad tisoč evrov, pa da recimo v mojem imenu plača ali pa v imenu nekoga drugega, mora za tisoč evrov, saj veste, dokazila pa osebne dokumente, izpolnjevati obrazce, pa tudi, če moj oče plača zame, a ne, strošek položnice za otroka za malico v šoli, saj to je samo kot primer ane, ima en kup novih dokazil pa obrazcev za izpolnjevati oziroma dokazovanje. Ko pa vpraša zakaj je to, pa uslužbenec, bančni uslužbenec na okenčku odgovori »veste, to je zaradi preprečevanja pranja denarja«. Pa me zdaj zanima katera institucija bo dala bankam jasna navodila, da bodo uslužbenci na okenčekah dajali točne podatke ali gre to zaradi davčne zakonodaje ali gre to iz zakonodaje pranja denarja. </font><br/>
<font size="4">Hvala lepa.</font><br/>
<br/>
<b><font size="4">PREDSEDNIK ROBERT POLNAR: </font></b><font size="4">Hvala, gospa poslanka. </font><br/>
<br/>
<b><font size="4">ZMAGO JELINČIČ PLEMENITI (PS SNS): </font></b><font size="4">Replika. </font><br/>
<br/>
<b><font size="4">PREDSEDNIK ROBERT POLNAR: </font></b><font size="4">Ja, zdaj trenutno replike ne morete imeti, lahko imate razpravo. Kolega Jelinčič, izvolite. </font><br/>
<br/>
<b><font size="4">ZMAGO JELINČIČ PLEMENITI (PS SNS): </font></b><font size="4">Hvala, zelo kratko. </font><br/>
<font size="4">Gospa, rekli ste, da se banke slovenske same nadzirajo. Jaz mislim, da bi jih moral urad nadzirati, ne pa bančni sistem </font><br/>
<br/>
<b><font size="4">14. TRAK: (VP) 13.05</font></b><br/>
<br/>
<font size="4">	(nadaljevanje) sebe ščiti in potem jasno, da ničesar ne ugotovi. Tukajle je delo za urad.</font><br/>
<br/>
<font size="4">	</font><b><font size="4">PREDSEDNIK ROBERT POLNAR: </font></b><font size="4">Hvala, gospod Jelinčič.</font><br/>
<font size="4">	Tako, gospa Glojnarič, izvolite. Podajte odgovore. </font><br/>
<br/>
<font size="4">	</font><b><font size="4">BRANKA GLOJNARIČ: </font></b><font size="4">V zvezi z vprašanjem kateri področni zakoni zahtevajo kakšne podatke oziroma kdo bo v bistvu bankam ali pa drugim zavezancem povedal na kakšen način naj te ukrepe izvajajo. To so pristojni nadzorni organi, konkretno za banko je to pač centralna banka, Banka Slovenije, ki je tudi dolžna smernice pripraviti za banke v tem smislu. In seveda znotraj vsake banke pa mora biti vzpostavljen sistem usposabljanja zaposlenih, da razumejo kakšne naloge imajo v okviru izvajanja teh ukrepov - po ZPPDFT-ju, da ne bom preveč posegla na davčno področje. </font><br/>
<font size="4">	Kar se pa tiče nadzora. Nadzor v finančnem sektorju je v Sloveniji pač razdeljen na tri ključne finančne nadzornike in Banka Slovenije kot centralna banka ni ena izmed poslovnih bank, ampak je pač nadzorni organ nad poslovnimi bankami v Sloveniji. Urad seveda zelo sodeluje z vsemi nadzornimi organi, tudi z Banko Slovenije, tudi v primeru izvajanja nadzora. Tako, da tukaj vam lahko zagotovim, da ne živimo vsak na svojem koncu ulice, ampak se izmenjajo podatki in pripravijo v bistvu te aktivnosti v sodelovanju.</font><br/>
<br/>
<font size="4">	</font><b><font size="4">PREDSEDNIK ROBERT POLNAR: </font></b><font size="4">Hvala lepa. </font><br/>
<font size="4">	Razprava, poslanec Matjaž Han. </font><br/>
<font size="4">	Prosim. </font><br/>
<br/>
<font size="4">	</font><b><font size="4">MATJAŽ HAN (PS SD): </font></b><font size="4">Samo kratko razmišljanje, ko tole poslušam.</font><br/>
<font size="4">	Prav je, da je zakon, prav je, da so neke direktive in tako naprej. Ampak po drugi strani pa in države in ta bančni sistem ljudi na nek način spodbujajo, da imajo denar doma. pa bom povedal zakaj. Ni bilo dolgo nazaj, ko je ta Državni zbor sprejel, če se spomnite, varstveni dodatek in tako naprej in so ljudje denar dvigovali iz bančnih računov zato, da nebi padli v neke cenzuse. Po drugi strani imamo banke, ki zaračunavajo, že počasi bojo zaračunavale ležerino. Imamo banke, ki jim ljudje več ne zaupajo. In enostavno starejša generacija je bolj na nek način mirna, če ima denar, bom rekel zdaj »doma v štumfu«. In to so večina ljudi, ki so prigarali, da so prišli do teh sredstev, ki so šparali. Včasih tudi ne moremo verjeti kako lahko ljudje, ki imajo majhne dohodke toliko denarja privarčujejo in seveda mi jih potem, najlažje takim ljudem pobirajo, kakor je rekel Bandelli in tako naprej, denar na tak način. </font><br/>
<font size="4">Tako, da vsi verjetno se v tej državi ne ukvarjajo s terorizmom. Vem, da nisem čisto nič pripomogel k tej razpravi, samo življenje ima dve plati. </font><br/>
<font size="4">Hvala lepa. </font><br/>
<br/>
<b><font size="4">PREDSEDNIK ROBERT POLNAR: </font></b><font size="4">Hvala, kolega Han.</font><br/>
<font size="4">Zaključujem razpravo o 1. členu. </font><br/>
<font size="4">V razpravo dajem 2. člen, h kateremu ni bilo vloženih amandmajev. Ni razprave.</font><br/>
<font size="4">In zdaj dajem v obravnavo amandma k 3. členu predloga zakona. Ali želi kdo razpravljati? Ne.</font><br/>
<font size="4">Zato začenjam glasovanje o amandmaju k 3. členu. </font><br/>
<font size="4">Začenjam glasovanje. Glasujemo. </font><br/>
<font size="4">Kdo je za? (10 članov.) Kdo je proti? (Nihče.)</font><br/>
<font size="4">Ugotavljam, da je amandma sprejet.</font><br/>
<br/>
<font size="4">V obravnavo dajem amandma k 4. členu predloga zakona. Želi kdo razpravljati? </font><br/>
<font size="4">Začenjam glasovanje o amandmaju k 4. členu. </font><br/>
<font size="4">Začenjam glasovanje. Glasujemo.</font><br/>
<font size="4">Kdo je za? (10 članov.) Kdo je proti? (Nihče.) </font><br/>
<font size="4">Ugotavljam, da je amandma sprejet.</font><br/>
<br/>
<font size="4">In v obravnavo dajem 5. do vključno 7. člen predloga zakona, h katerim ni bilo vloženih amandmajev. Ni razprave.</font><br/>
<font size="4">Tako, da zaključujem razpravo o členih.</font><br/>
<br/>
<b><font size="4">15. TRAK: (VP) 13.10</font></b><br/>
<br/>
<font size="4">	(nadaljevanje) In v skladu s prej sprejeto odločitvijo odbora prehajamo na glasovanje o vseh členih skupaj.</font><br/>
<font size="4">	Začenjam glasovanje. Glasujemo.</font><br/>
<font size="4">	Kdo je za? (9 članov.) Kdo je proti? (1 član.)</font><br/>
<font size="4">	Ugotavljam, da so členi sprejeti.</font><br/>
<br/>
<font size="4">	S tem zaključujem obravnavo predloga zakona na Odboru za finance. Vsi sprejeti amandmaji bodo vključeni v dopolnjen predlog zakona, ki bo sestavni del poročila odbora. Predlagam, da kot poročevalec odbora na seji Državnega zbora nastopim sam. </font><br/>
<font size="4">In na ta način zaključujem 1. točko dnevnega reda. </font><br/>
<br/>
<font size="4">Prehajamo na </font><b><font size="4">2. TOČKO DNEVNEGA REDA, TO JE PREDLOG ZAKONA O POROŠTVU REPUBLIKE SLOVENIJE ZA OBVEZNOSTI DRUŽBE 2TDK IZ NASLOVA KREDITOV IN DOLŽNIŠKIH VREDNOSTNIH PAPIRJEV NAJETIH OZIROMA IZDANIH ZA FINANCIRANJE IZGRADNJE 2. TIRA ŽELEZNIŠKE PROGE DIVAČA-KOPER IN ZA OBVEZNOSTI DRUŽBE DARS IZ NASLOVA KREDITOV IN DOLŽNIŠKIH VREDNOSTNIH PAPIRJEV NAJETIH OZIROMA IZDANIH ZA FINANCIRANJE IZGRADNJE DELA 3. RAZVOJNE OSI</font></b><font size="4">. Predlagatelj zakona je vlada. </font><br/>
<font size="4">Državni zbor je na 12. redni seji 19. oktobra letos opravil splošno razpravo o predlogu zakona ter sprejel sklep, da je ta primeren za nadaljnjo obravnavo. </font><br/>
<font size="4">K obravnavi te točke so vabljeni: predstavnice in predstavniki Ministrstva za infrastrukturo, Ministrstva za finance in Zakonodajno-pravne službe. </font><br/>
<font size="4">Prejeli smo tudi dodatno gradivo k predlogu zakona, in sicer: mnenje Zakonodajno-pravne službe; mnenje Komisije Državnega sveta za gospodarstvo, obrt, turizem in finance; pojasnilo Ministrstva za infrastrukturo k mnenju Zakonodajno-pravne službe; in pregled amandmajev.</font><br/>
<font size="4">Rok za vlaganje amandmajev k predlogu zakona je potekel 22. novembra letos. Amandmaje so vložili: poslanska skupina Slovenske demokratske stranke, in sicer k 1., 3., 4., 5., 6. in 10. členu predloga zakona z dne 18. 11. s spremembo amandmaja k 6. členu z dne 21. 11.; poslanska skupina SDS je vložila tudi amandma k naslovu predloga zakona z dne 21. novembra; amandmaje so vložile tudi poslanske skupine koalicije, in sicer k 3., 5. in 6. členu predloga zakona z dne 22. novembra.</font><br/>
<font size="4">Pričenjam drugo obravnavo predloga zakona. </font><br/>
<font size="4">In dajem besedo ministrici za infrastrukturo gospe Alenki Bratušek.</font><br/>
<font size="4">Izvolite.</font><br/>
<br/>
<b><font size="4">MAG. ALENKA BRATUŠEK: </font></b><font size="4">Najlepša hvala. Lep pozdrav. Mislim, da sem kot ministrica za infrastrukturo prvič z vami na tem odboru, ker to pač ni naš matičen odbor, ampak kakorkoli, kot predlagateljica, ki je ta zakon predlagala vladi, sem danes z vami. </font><br/>
<font size="4">Pred vami v drugem branju je zakon za dva velika infrastrukturna projekta v naši državi, to je železniška povezava Divača-Koper in cestna povezava oziroma del cestne povezave 3. razvojne osi od koroške do Bele krajine. Skupna vrednost projektov, ki so vključeni v ta zakon, je 700, skupna vrednost projektov je milijardo devetsto štirinajst, od tega zakon predvideva poroštvo v višini 777 milijonov – 417 za progo Divača-Koper in 360 milijonov za 3. razvojno os. Skozi predstavitev bom še enkrat pokazala malo bolj konkretne številke in skušala odgovoriti tudi na zastavljena vprašanja oziroma pomisleke, ki so se pojavljali ob splošni razpravi, ki smo jo imeli v Državnem zboru. </font><br/>
<font size="4">Če najprej pogledamo nov tir Divača-Koper. Gre za 27 kilometrov dolg odsek, od tega je 20 kilometrov tunelov. Izbrana trasa je bila določena že daleč nazaj. Jasno želim povedati dve stvari. </font><br/>
<br/>
<b><font size="4">16. TRAK: (VP) 13.15</font></b><br/>
<br/>
<font size="4">	(nadaljevanje) Eno je, da je Ministrstvo za infrastrukturo že dalo pobudo – o tem se v javnosti veliko govori – pobudo na Ministrstvo za okolje in prostor, da ta proga ne bo ostala sama, ampak bo ta proga tako rekoč dvotirna oziroma bosta dve progi. Seveda pa je za isto drugo novo treba še kar nekaj postopkov, da bomo prišli do faze, da lahko začnemo graditi. Dejstvo pa je, da bodo trije največji tuneli, ki so bili prvotno predvideni za servisne cevi, zgrajeni v dimenzijah, da bodo že zadoščali za tunel pri novi progi. In teh tunelov, ker gre za tri največje, to so tuneli, predori 1, 2 in 8, je v bistvu več kot polovica predorov hkrati s to prvo progo zgrajena tudi že za nov dodaten tir. Finančna konstrukcija za to progo Divača-Koper je zelo jasno določena v investicijskem programu, ki je bil potrjen na vladi. 417 milijonov je predvideno iz zadolževanja, 250 milijonov evrov je predvideno iz evropskih nepovratnih sredstev, 400 milijonov je predvideno iz kapitalskega deleža (v tem trenutku je to v celoti zagotovljeno v državnem proračunu) in še delček povečanja kapitala iz naslova pribitka k cestnini, ki se ga že pobira. Pomembno se mi zdi poudariti, da je poroštvo predvideno za seveda 417 milijonov, kot sem rekla, kar pomeni 35 % vrednosti investicije. </font><br/>
<font size="4">	3. razvojna os. Tukaj je označena cela, da ne bo dvoma. 3. Razvojna os pomeni cestno povezavo od koroške do Bele krajine. To, kar se mogoče malo slabo, ampak se vseeno vidi, v poroštveni zakon so v tem trenutku vključeni odseki, ki so na tem grafu označeni z rdečo barvo. Zakaj samo te? Zato, ker smo se odločili, da v ta zakon vključimo samo projekte, ki že ali pa, ja, projekte, ki že imajo potrjen investicijski program. Posebej želim poudariti, da je pravzaprav prvič na tak način pripravljen poroštveni zakon, prvič poroštveni zakon temelji na tako natančnih podatkih kot jih imate zdaj v zakonu. finančna konstrukcija: 50 % dolga oziroma zadolževanja in 50 % lastna sredstva – Dars. Se pravi je tukaj poroštvo Republike Slovenije v višini do 50 % vrednosti investicije. Seveda je treba jasno povedati, da ko se bodo dokumenti za 3. razvojno os postopoma zdaj pripravljali in bodo v fazi, da bodo lahko vključeni v poroštveni zakon, bo potrebna novelacija poroštvenega zakona tudi z ostalimi odseki. Ko govorimo o gradnji 3. razvojne osi in ko me sprašujejo kdaj se bo začela – ta se je pravzaprav že začela, res pa je, da na jugu, ne na severu, ampak kakorkoli, pravzaprav gradnja 3. razvojne osi se je že začela. </font><br/>
<font size="4">S tem zakonom, če bo – in jaz verjamem, da bo – podprt, pa bomo za projekt Divača-Koper v celoti zaprli finančno konstrukcijo. Za 3. razvojno os pa, tako kot sem rekla, za ta dva odseka v tem trenutku, ki sta v poroštveni zakon vključena, ampak seveda bo treba v nadaljevanju tukaj narediti določene spremembe.  </font><br/>
<font size="4">Tukaj sem želela jasno pokazati vpliv obeh teh investicij na javne finance, ker mislim, da je mogoče </font><br/>
<br/>
<b><font size="4">17. TRAK: (VP) 13.20</font></b><br/>
<br/>
<font size="4">	(nadaljevanje) neko nerazumevanje kaj pomeni, da se investicije financirajo preko teh dveh družb, ki sta sicer v stoprocentni lasti države - ena je Dars in druga je podjetje 2TDK - in ne skozi proračun. Sektor država, v sektor država je vključeno, bom rekla tako rekoč vse, kar paše pod državo – državni proračun, občine, ZPIZ, zdravstvena blagajna, podjetja, ki po klasifikaciji pašejo sem notri, javni zavodi, javne agencije in vse to. Kot sem rekla, podjetja, ki po klasifikaciji spadajo v sektor država, zato je znotraj sektorja država tudi podjetje 2TDK. Če pogledamo številko za katerokoli leto, jaz sem potem naredila naprej primerjavo za leto 2021 in bom tudi zdaj, bom rekla na teh številkah delala ali pa govorila naprej, skupni odhodki sektorja država v letu 2021 bodo po ocenah ministrstva za finance znašali približno 22,7 milijarde. Od tega, se pravi znotraj teh 22,7 milijarde, je 10 milijard in pol – zaokrožam številke – državnega proračuna in približno 300 milijonov evrov podjetja 2TDK. Dars v sektor država ni vključen. Veste, da že več let, 10, 15 let potekajo debate, razprave z Eurostatom, to je evropski statistični urad, ali je prav, da podjetje Dars ni vključeno ali bi moralo biti vključeno v sektor država. Zaenkrat je tako kot je in mislim, da prav prejšnji teden smo ali pa so z Eurostatom opravili redne letne pogovore in do nadaljnjega Dars ostaja klasificiran tako kot je, se pravi izven sektorja država. Veliko je bilo, bom rekla vprašanj o smiselnosti gradnje drugega tira preko podjetja 2TDK. Lahko seveda o tem naredimo razpravo, debato, bi bilo treba, nebi bilo treba, ampak pomembno se mi zdi poudariti eno stvar, zato sem tukaj naredila primerjavo. Prej sem kazala, da je podjetje 2TDK država in povečuje odhodke sektorja država. To je dejstvo. Če bi ne imeli podjetja 2TDK in bi bilo treba to investicijo speljati skozi državni proračun, bi – tukaj imam podatke za leto 2021 – državni proračun za leto 2021, ki ste ga sprejeli, znaša 10 milijard 455, če bi morali še 2. tir, progo Divača-Koper sfinancirati iz proračuna, bi za vse ostalo v proračunu ostalo 300 milijonov evrov manj - 10 milijard 156. Tako, da tukaj se v bistvu vidi razlika v vplivu na proračun in vplivu na javne finance. Za investicije je bilo kar veliko razprave tudi tukaj v Državnem zboru za državne ceste, za ostale železniške projekte in verjetno si težko predstavljamo, da bi lahko v tem proračunu našli še 300 milijonov evrov za projekt Divača-Koper.</font><br/>
<font size="4">	Še ena stvar se mi zdi pomembna, da jo poudarim. To je vprašanje sodelovanja zaledne države – da ali ne. Dejstvo je, da vlada dokončne odločitve o tem ali bo kapital, ki je potreben, da se ga vplača podjetju 2TDK, v celoti zagotovila sama, se pravi samo Republika Slovenije, ali še kakšna druga država ali pa kak drug partner. Ko sem prevzela ministrstvo, so določeni dokumenti povezani z pogovori, o pogovorih z Madžarsko imeli oznako tajnosti. Meni kot ministrici se seveda to ni zdelo primerno, </font><br/>
<br/>
<b><font size="4">18. TRAK: (VP) 13.25</font></b><br/>
<br/>
<font size="4">	(nadaljevanje) zato smo oznako tajnosti umaknili. In ta dokument, ki sicer je tudi Državnem zboru tako, da ga lahko vsi pogledate, jasno govori o treh stvareh s katerimi se jaz, kot ministrica, nikakor ne morem strinjati. To je, prva točka, da je Madžarski bil obljubljen nek donos, po moji oceni relativno velik donos, in investicijski program, ki sem ga dobila na mizo, je upošteval obljubljen donos Madžarski v višini 2,8 % letno. Lahko si izračunate kaj to pomeni na 200 milijonov evrov. To govorimo kar o milijonih na letni ravni, ob tem seveda, da se kapital na koncu po preteku koncesijskega obdobja Madžarski tudi vrne, izplača. Tako, da je na nek način v mojih očeh to bilo mogoče malo bolj drago posojilo. Druga stvar, ki me je zbodla, je, da se del izvedbe postopkov javnih naročil izvede v Sloveniji in del se jih izvede na Madžarskem. Glede na to, da smo v Evropski uniji in bi morala, bi morala, vsaj tako bi moralo biti, veljati enaka pravila v Sloveniji in na Madžarskem, me je to res, bom rekla malo zbodlo. In tretja stvar, da bi Madžarski znotraj, se pravi v območju pristanišča, zagotovili najem, dolgoročni najem 50 tisoč kvadratnih metrov zemljišč. Glede na to, da ima že Luka Koper velike probleme z zemljišči, se je tudi ta stvar meni zdela tako rekoč nesprejemljiva. Še nekaj drugih stvari je v tem dokumentu navedenih, ampak jaz vedno izpostavljam te tri, zato sem jih tudi danes tukaj izpostavila. Kot sem pa rekla, dokument nima več oznake tajnosti in mislim, da ga imate tudi v Državnem zboru in si ga lahko vsi pogledate, če ne, vam ga pa tudi mi lahko zagotovimo. </font><br/>
<font size="4">	In še ena stvar se mi je zdela pomembna, da vam jo danes pokažem, to so izdana poroštva v naši državi od leta 1996 do leta 2019, to so seveda podatki Ministrstva finance. Skupaj je bilo izdanih poroštev za 17,1 milijardo evrov, od tega 3,9 milijarde za Dars. In še mogoče bolj pomemben podatek, podatek o unovčenih poroštvih – če izvzamemo leto 2013 in 2014, ko sta v podatkih o unovčenih poroštvih kar dva velika zneska povezana z sanacijo bank, če to izvzamemo, ker ta dva temeljita na nekih izrednih dogodkih, je v vseh teh letih unovčenih poroštev za 0,7 % izdanih. To kažem zato, ker sem prepričana, da je verjetnost unovčitve poroštev, ki so danes pred vami, praktično nič oziroma jih ni. In še podatek o, niti en sam evro ni bil unovčen za poroštva, ki so bila dana podjetju Dars. </font><br/>
<font size="4">	Toliko mogoče za začetek. Amandmaji, ki so pripravljeni in podpisani s strani koalicijskih poslancev, odgovarjajo na, bom rekla mnenje Zakonodajno-pravne službe. Imate pa pred sabo tudi mnenje Ministrstva za infrastrukturo oziroma odgovore na mnenje Zakonodajno-pravne službe in seveda tudi na vložene amandmaje, ki se nanašajo oziroma ki jih je vlagala poslanska skupina SDS. In ti amandmaji bi pravzaprav črtali iz tega zakona poroštvo za projekt Divača-Koper, kar bi pomenilo, da bi bila ta gradnja oziroma gradnja tega projekta, te proge držaja. Ocena, ki smo jo naredili, je, da bi bil strošek zadolževanja, seveda skozi obdobje, za približno 100 milijonov evrov dražji, </font><br/>
<br/>
<b><font size="4">19. TRAK: (VP) 13.30</font></b><br/>
<br/>
<font size="4">	(nadaljevanje) če bi sploh – to je naslednje vprašanje – podjetje 2TDK brez poroštva sploh dobilo možnost zadolžitve. Evropska investicijska banka je jasno povedala, da brez poroštva ne bo dala posojila in vedeti morate, da je poroštvo Evropske investicijske banke daleč, daleč najcenejše kar se ga da dobiti v tem trenutku na trgu. </font><br/>
<font size="4">	Hvala.</font><br/>
<br/>
<font size="4">	</font><b><font size="4">PREDSEDNIK ROBERT POLNAR: </font></b><font size="4">Hvala, gospa ministrica.</font><br/>
<font size="4">	Iz Ministrstva za finance dajem besedo državnemu sekretarju.</font><br/>
<font size="4">	Gospod Alojz Stana, izvolite.</font><br/>
<br/>
<font size="4">	</font><b><font size="4">ALOJZ STANA: </font></b><font size="4">Hvala.</font><br/>
<font size="4">	Mislim, da je bilo več ali manj vse zelo eksaktno podano in povedano s strani gospe ministrice. </font><br/>
<font size="4">Jaz bi se samo fokusiral delno na tole, da je res tema, tako kot je bilo povedno, da zakon, kateri je danes pred nami, je v principu zelo natančen. Izhajamo iz tega, da zakon vsebuje vse tri IP-je, se pravi zelo natančno opredeljuje finančno konstrukcijo in pa tudi zavzema stroške. In zakon tudi zelo jasno opredeljuje kaj se zgodi v primeru, če se poroštvo unovči in daje zelo dobro osnovo za podpis poroštvene pogodbe. </font><br/>
<font size="4">Jaz mislim, da iz tega vidika nima Ministrstvo za finance kaj dodati in smo tudi v svojem soglasju, ki smo ga dali 8. 10., se opredelili, da predlog, kateri je šel s strani MZI-ja naprej, je v celoti usklajen z nami.</font><br/>
<br/>
<b><font size="4">PREDSEDNIK ROBERT POLNAR: </font></b><font size="4">Hvala, gospod državni sekretar.</font><br/>
<font size="4">Zdaj dajem besedo predstavnici Zakonodajno-pravne službe</font><br/>
<font size="4">Državnega zbora.</font>
<ul>
<ul><font size="4">Gospa Helena Rus, izvolite.</font><br/>
<br/>
<b><font size="4">HELENA RUS: </font></b><font size="4">Hvala za besedo.</font></ul>
</ul>
<font size="4">Naša služba je podala pisno mnenje na predlog zakona. V mnenju smo imeli pripombe oziroma vprašanja k posameznim členom predvsem v primerjavi z nekaterimi drugimi zakoni, s katerimi je Republika Slovenija dala poroštvo. Tako na primer v zvezi z izrecno vključitvijo stroškov v okvir poroštva, v zvezi z dodatnim pribitkom na donose na dolžniške vrednostne papirje ter za izrecno določitvijo načina zavarovanja. Kot je že povedala ministrica, je Ministrstvo za infrastrukturo glede nekaterih naših pripomb podalo pisna pojasnila, glede drugih pa so vloženi amandmaji koalicijskih poslanskih skupin. </font><br/>
<font size="4">Na amandmaje koalicijskih poslanskih skupin kot tudi na amandmaje poslanske skupine SDS nimamo pripomb. </font><br/>
<font size="4">Hvala. </font><br/>
<br/>
<b><font size="4">PREDSEDNIK ROBERT POLNAR: </font></b><font size="4">Hvala lepa.</font><br/>
<font size="4">Gospe poslanke, gospodje poslanci, odboru predlagam, da po končani razpravi o členih, v skladu s tretjo alinejo 128. člena poslovnika Državnega zbora, glasuje skupaj o vseh členih. Ali kdo temu nasprotuje? Ne. </font><br/>
<font size="4">Prehajamo torej na razpravo in odločanje o členih ter vloženih amandmajih.</font><br/>
<font size="4">V razpravo dajem 1. člen in amandma poslanske skupine Slovenske demokratske stranke. Prvi se je prijavil k razpravi poslanec Jani Ivanuša.</font><br/>
<font size="4">Prosim. </font><br/>
<br/>
<b><font size="4">JANI IVANUŠA (PS SNS): </font></b><font size="4">Lep pozdrav vsem skupaj, še posebej gostom na drugi strani mize.</font><br/>
<font size="4">Jaz bi v okviru razprave tri vprašanja podal.</font><br/>
<font size="4">In sicer sprašujem ministrico za infrastrukturo gospo Bratuškovo zakaj sta obe poroštvi v istem zakonu? To je moje vprašanje.</font><br/>
<font size="4">	Potem, kdo so konkretno te tuje družbe, ki bi naj povrnile investicijo? Družbe, ki bodo poslovale s pristaniščem in uporabljale progo, kdo so te, če jih mogoče lahko bolj konkretno poveste kdo so ti oziroma te? </font><br/>
<font size="4">	In seveda tretje vprašanje: ali gospodarska diplomacija že privablja neke nove tuje naložbe oziroma družbe, ki bodo uporabljale pristanišče Koper?</font><br/>
<font size="4">	To so tri kratka vprašanja, pa prosim odgovore na njih.</font><br/>
<font size="4">	Hvala lepa. </font><br/>
<br/>
<font size="4">	</font><b><font size="4">PREDSEDNIK ROBERT POLNAR: </font></b><font size="4">Hvala, gospod poslanec.</font><br/>
<font size="4">	Nadaljujemo z razpravo. Boste malo kasneje, prosim. Kolikor sem videl, sta se prijavila poslanca Rosec in Perič. Ali še kdo želi se prijaviti k razpravi? Dobro. Poslanec Franc Rosec je prvi na vrsti.</font><br/>
<font size="4">	Izvolite.</font><br/>
<br/>
<font size="4">	</font><b><font size="4">FRANC ROSEC (PS SDS): </font></b><font size="4">Hvala za besedo, gospod predsednik.</font><br/>
<font size="4">	Zdaj, namen vložitve našega amandmaja je bil, kot je bilo tudi že v sami razpravi, bi rekel ob prvem branju napovedano, da mi podpiramo vsekakor izgradnjo 3. razvojne osi, ker ta ima splošno podporo tudi javnosti. Medtem, ko se nam zdi poroštvo za 2. tir sporno, predvsem iz naslova, če se malo dotaknem, bi rekel nujne seje odbora z 18. aprila 2017, ko </font><br/>
<br/>
<b><font size="4">20. TRAK: (VP) 13.35</font></b><br/>
<br/>
<font size="4">	(nadaljevanje) se je pač obravnaval predlog Zakon o izgradnji, upravljanju in gospodarjenju z drugim tirom železniške proge Divača-Koper. Tu, če zdaj to magnetogram beremo, se je šlo, bi rekel čisto neka druga zgodba. Notri se opredeljuje javno-javno partnerstvo, potem, da bo in bi rekel vložek investicijski države nekje 200 milijonov, ker več ne, ker smo omejeni s fiskalnim pravilom. Potem se računa na evropska sredstva oziroma od EIB banke kredit, katerega bo poroštvo bo ne, bi rekel poroštvo države, ampak bo to investicijski sklad evropski in pa opredelilo se je, da bodo tudi k projektu pozvane, bi rekel te zaledne države. Zdaj tu nekje, če gledamo 2017 april, ni nekaj, bi rekel veliko let preteklo, ampak zdaj je pa zgodba, bi rekel čisto drugačna, smo čisto v drugih pozicijah. Zdaj, ministrica je prej res omenila nekje, da tu je neki dokument bil, zdaj kako je bil, ali da je to vedel samo minister za infrastrukturo ali je to bila tudi vlada oziroma to kje se je ta dokument zadrževal, to nisem ravno najbolj razumel ali je imel samo / nerazumljivo / minister notri v nekemu predalu skritega, je pa dejstvo, da bi se mi morali danes pogovarjati, bi rekel med ločeno poroštvo, vsaj eno za izgradnjo 3. razvojne osi. Ker zdaj smo slišali, da bomo imeli pač, bi rekel novelacijo teh poroštev z vsakim odsekom, ki se bo še gradil v kasnejši fazi, poleg tega pa mislim, da bi namesto, da govorimo o nekem drugem tiru, morala vlada predložiti, bi rekel nek načrt, bi rekel modernizacije naše železniške infrastrukture in predlagati nek zakon poroštveni, ki bi vključeval tudi ta 2. tir. Zdaj pa spet govorimo o nekih segmentih, o majhnih segmentih govorimo. Malo tira bo, pa malo ceste bo, malo na severu, malo na jugu, da pač ne bo, bi rekel, da bo neko ravnotežje pri sami izgradnji. Saj pravim, ko to gledaš, se v enemu, bi rekel v enemu letu se zgodilo, bi rekel neka presenečenja, nekaj se odkrije tako in drugače, potem pa ko gledaš tule notri v teh magnetogramih, se velikokrat, ta je bil izpostavljen, da se nekje projekt drugega tira poistosveti z TEŠ6. Tudi to / nerazumljivo / in da so , bi rekel investicijski programi, jih potrjuje vlada. Se pravi, da bomo spet mi poslanci bomo to kaj se bo dogajalo bomo izvedli potem, bi rekel čisto post festum. </font><br/>
<font size="4">Nadalje bi rekel pri drugemu tiru se pojavi že, bi rekel kar majhna dilema že pri samem začetku izgradnje. Vemo, da tisti kilometer, ko se je začel graditi, je prišel takoj aneks, napoved aneksa za podražitev, mislim, da je bilo nekje milijon 300. To je bilo eno pisno poslansko vprašanje mislim, da gospoda Trčka, da je to dal, potem pa so pa zanimivi pa notri odgovori, ki jih je poslanec dobil na to njegovo vprašanje. Namreč v teh odgovorih piše, da lahko pride pri gradnji vedno do situacij, ki jih projektant ne predvidi. Se pravi, da lahko pride do nekega večjega obsega del in prideš takoj avtomatsko do tega, da je, bi rekel sama dokumentacija oziroma projekt slabo izveden. Sicer se dopušča, da lahko se projekt potem nekje, tako je bilo v odgovoru zapisano, da se lahko popravi, nekje korigira za 30 oziroma tudi evropska zakonodaja celo do 50 % osnovne pogodbene vrednosti. Ampak zanimivo je to, ko je, bi rekel obrazložitev zakaj je prišlo do tega podražitve, da pač projektant ni opravil kompletne analize, bi rekel zemljine oziroma strukture tal tam, ko je bila v začetni fazi in jih je potem naredil izvajalec, ki je potem ugotovil, da bo moral pač neke zadeve drugače narediti. In pridemo do nekega zelo zanimivega odgovora, da pač je zaradi tega, ker pač je bila izvedena, bi rekel projektna dokumentacija slabše oziroma ni bila popolno oziroma ni bilo analiza kaj vse nas tam pričakuje, pa smo še na začetku prvega kilometra </font><br/>
<br/>
<b><font size="4">21. TRAK: (VP) 13.40</font></b><br/>
<br/>
<font size="4">	(nadaljevanje) tega tira, da lahko zaradi tega izvajalec dobi poplačilo zato, ker je dela moral zaustaviti, ker ni mogel dela izvajati. Potem je treba narediti novo projektno dokumentacijo in vse skupaj pride, da se enkrat zamaknejo stroški, se presežejo, potem se pa tudi rok premakne oziroma se podaljša. Zdaj, tu je bil en odgovor notri, potem pridemo že kar do drugega vprašanja, ko je ta, bi rekel ta oporni zid. Tu zdaj se bo, mislim, da bomo naredili celo znanost ali je tista referenca ustrezna ali ni ustrezna. In ravno ti dvomi, ki se pojavljajo, bi rekel na tem projektu drugi tir, tu mislim, da vzbujajo, bi rekel res neke zadeve, ki niso, bi rekel, kako bi rekel, iz trte izvite. </font><br/>
<font size="4">In se moramo vprašati kakšna bo tendenca, če že na začetku nekih, bi rekel majhnih del oziroma na začetku nekih faz, ko so samo neka dela, se lahko dostopa do tega projekta oziroma do tira, ko so to čisto osnovna manjša dela, prihaja do takih zapletov. Mislim, da bomo mi in presegli časovno in stroškovno tudi to predvideno investicijo. In to je tisti problem. </font><br/>
<font size="4">Zdaj, če gremo pa v to tretjo razvoj os. Zdaj smo dali, bi rekel nekje pač to fazo Velenje, Velenje-Slovenj Gradec. Zdaj, Korošci so že dolgo časa odrezani dejansko bi rekel od ostale Slovenije, zdaj se tu nekaj daje malo, bi rekel malo neko upanje, ampak če gledamo tudi sam projekt druga cev. Avstrijci so v tem času, bi rekel bolj kot ne gotovi z vrtino oziroma s tisto svojo gradnjo, mi pa še kar dokumentacijo premetavamo sem in tja in delamo. In zdaj nekje tudi to poroštvo ne zagotavlja, da se bodo naša dela izvedla, bi rekel v nekem terminskem planu, ni nobene garancije, da ne bo pritožbe na pritožbo dokler ne bo ta pravi izbran in da bo investicija v tej fazi tudi vsaj stroškovno nekje v mejah, ki so začrtane. Namreč zdaj se spet pojavlja vprašanje, pa bom rekel posebej za 2. tir, ki leži, bi rekel na tem kraškem področju, ali imamo mi to traso dejansko toliko podrobno / nerazumljivo / ,da vemo kaj nas tam čaka. Da ne bomo že kar na začetku odkrili neko presenečenje tako kot smo ga pri tistem kilometru in bo avtomatsko prišlo do zastoja projekta, do podražitve in vsega tega skupaj, kar bo posledica tega. Mislim, a tu imamo analizo komplet narejeno?</font><br/>
<font size="4">Potem bi še vprašal še neke zadeve. Zdaj, če Dars, kakšni so stroški Darsa, če dobi poroštvo oziroma brez poroštva kakšni so to stroški Darsa? Vemo, da bo moral nekaj plačevati za poroštvo. Ali lahko on dobi bolj ugoden kredit ali ne, ali je to bolj ugodno za njega ali ni bolj ugodno za njega. Vem, ministrica se smeji, da bo rekla, da pač bolj ugodno je za Dars, če dobi poroštvo, ampak to so zadeve mislim, ki bi morali odgovoriti. </font><br/>
<font size="4">Ampak predvsem pa na to, ali imamo to traso drugega tira pod nadzorom, da vemo kaj nas tam čaka. Ta sondiranja potem, ko se  opravijo, je potem naknadno, to je bilo celo v tistem odgovoru zdaj s kilometri napisano, da je bolje, da to analizo terena opravi izvajalec. Zdaj, če bomo delali tistih 27 kilometrov oziroma tretjo razvojno os po takšnem načelu, ne bomo mi nikoli fertik. In to je čisto dejstvo. </font><br/>
<font size="4">In mi smo vedno rekli, da bi bilo dobro in tudi je bilo v tistem našem stališču, da bi obravnavali tretjo razvojno os posebej zakon, ki ga podpiramo, medtem, ko pa smo pri zakonu za poroštvo za drugi tir skeptični. Žal zdaj se ne moreš odločiti ali boš glasoval za enega ali za drugega, ker si pa zdaj, bi rekel prestavljen, podstavljen pred dejstvo – če boš proti enemu, boš proti obema. In tu mislim, da je bilo malo nefer s strani predlagatelja, da je dal, bi rekel oba dva zakona v isto smer. Imamo železniško infrastrukturo, ki je čisto druga specifika kot pa cestna. Da tu pride z predlogom zakona za drugi tir kot za tretjo razvojno os ni bilo najbolj dobro in po mojem mnenju je to pač malo izsiljevanje poslancev.</font><br/>
<font size="4">Hvala.</font><br/>
<br/>
<b><font size="4">22. TRAK: (VP) 13.45</font></b><br/>
<br/>
<font size="4">	</font><b><font size="4">PREDSEDNIK ROBERT POLNAR: </font></b><font size="4">Hvala, gospod poslanec.</font><br/>
<font size="4">	Zdaj je bilo toliko vprašanj izpostavljenih pri prvih dveh razpravah, da bom dal besedo ministrici za infrastrukturo.</font><br/>
<font size="4">	Izvolite, gospa Bratušek. Imate besedo.</font><br/>
<br/>
<font size="4">	</font><b><font size="4">MAG. ALENKA BRATUŠEK: </font></b><font size="4">Najlepša hvala.</font><br/>
<font size="4">	Zakaj obe poroštvi v enem zakonu? Ustava jasno določa, da mora biti zakon. Jaz sem že na seji Državnega zbora povedala, da po moji, po naši oceni ne samo, da ni nič narobe, da je celo dobro, da so ti projekti zbrani na enem mestu. In če ste si prebrali mnenje Zakonodajno-pravne službe, tudi ne polemizira oziroma ne postavlja tega niti malo pod vprašaj. </font><br/>
<font size="4">	Katere družbe se bodo vozile po tem tiru, to je vprašanje. Ne odloča ne ministrstvo, ampak upravljavec tega tira oziroma naprej tudi upravljavec ostale proge tako, da jaz to težko odgovorim. Lahko pa povem, da je današnja oziroma obstoječa proga toliko zasedena, da bi verjetno Luka Koper lahko oddelala še kaj več, pa ne more. </font><br/>
<font size="4">	Tisto glede gospodarske diplomacije pa nisem čisto dobro razumela. Jaz sem povedala, da so pod prejšnjo vlado potekali pogovori. Pokazala sem, kaj mene v tistem dokumentu, ki mimogrede je vlada sprejela, to so kot vladno gradivo in tudi v Državni zbor, na sejo oziroma na Odbor za zunanje zadeve je ta dokument bil posredovan, ker se je predvidevalo, da se bo to reševalo z državno pogodbo. To je še eden od dodatnih zapletov. Eno državno pogodbo povezano z gospodarsko družbo imamo danes kot država, to je NEK in Hrvaška, pa vemo koliko problemov, zapletov, izzivov nas v povezavi s tem čaka. </font><br/>
<font size="4">	Zelo jasno sem tudi povedala, da je predvideno 400 milijonov dokapitalizacije, da zato, da je finančna konstrukcija zaprta, je v tem trenutku vse predvideno iz proračuna Republike Slovenije. Če se bo vlada odločila, da katerakoli druga zaledna država je še pripravljena sodelovati in v kakšni obliki, bo vložek Republike Slovenije lahko temu primerno manjši. Jaz mislim, da bolj transparentno prikazati vseh podatkov, kot jih prikazujemo odkar sem postala ministrica, praktično ne moremo. Investicijski program je objavljen na spletni strani cel, ne samo določeni izseki. To je obsežen dokument in dejstvo je, dejstvo je, da se skozi izvajanje investicije tudi ta dokument lahko spreminja. </font><br/>
<font size="4">Jaz verjamem, gospod Rosec, da imate vi veliko izkušenj s TEŠ-6, slabih, ja, se strinjam, se zelo strinjam. In jaz si upam trditi, da je ta projekt daleč od zgodb, ki so se peljale ob gradnji TEŠ-a 6. </font><br/>
<font size="4">Aneksi oziroma tudi tako bom rekla: strinjam se, da potrebuje Slovenija en širok dokument modernizacije slovenskega železniškega omrežja, absolutno se strinjam. Za to sem tudi ustanovila delovno skupino, katere rezultat naj bi na nek način bila ta dolgoročna strategija. Vedeti je pa treba, da so ti projekti, ne samo ta Divača-Koper, ampak sploh projekti obnove in gradnje železniške infrastrukture, dragi projekti, zelo dragi, bistveno dražji kot je gradnja ali pa obnova cest. Zato bo seveda, ko bomo prinesli plan te modernizacije, potrebno povedati tudi od kje bomo nek konstanten vir za modernizacijo slovenskih železnic zagotovili. In tukaj ne govorimo o milijonu, 10 milijonih, ampak govorimo o stotinah milijonov, da ne rečem verjetno tudi o milijardi ali pa še </font><br/>
<br/>
<b><font size="4">23. TRAK: (VP) 13.50</font></b><br/>
<br/>
<font size="4">	(nadaljevanje) milijardah. Dejstvo je, da so naše železnice po veliki večini stare. Drugo dejstvo pa je, da se je v zadnjih treh letih kar nekaj na tem področju naredilo. </font><br/>
<font size="4">	Kar se tiče aneksov, to, kar ste brali, se nanaša, kot sem razbrala iz vaših besed, še na izvlečni tir. In to je aneks, ki je bil podpisan pred mojim prihodom na ministrstvo. Ko sem postala ministrica, sem dobila na mizi aneks za 2 milijona in pol – to pa že gre v moj mandat – ki ga seveda nismo podpisali. In čeprav je bilo kar nekaj govora okrog tega, ampak se absolutno strinjam, da aneksi ne smejo in niso v tem mandatu nekaj samoumevnega. Ob koncu leta bom naredila analizo koliko se je število aneksov v letu 2019, se pravi to je v letu, za katerega sem v celoti odgovorna, zmanjšalo v primerjavi s preteklimi leti, že zdaj vam pa lahko povem, da je ta številka večja kot 50 %. Tako, da jaz mislim, da sem več kot dokazala, da se tudi brez aneksov da. Če pa kdo trdi, da se da čisto brez, da se da investicijo vredno milijardo dvesto načrtovati do evra natančno brez kakršnihkoli sprememb, pa jaz mislim, da tisti bi pa res krepko zavajal ljudi. Meni je pomembno, da to ni nekaj samoumevnega. In kot sem rekla, ob koncu leta vam bom s številkami dokazala, da je temu res tako. Še enkrat pa že zdaj lahko povem, da je število aneksov v letošnjem letu 50 %, najmanj 50 % nižje kot je bilo v preteklosti. </font><br/>
<font size="4">	Kar se tiče Karavank in razpisa, to sicer ni zdaj tema tega poroštvenega zakona-</font><br/>
<br/>
<font size="4">	</font><b><font size="4">PREDSEDNIK ROBERT POLNAR: </font></b><font size="4">To, gospa, kar preskočite, ker-</font><br/>
<br/>
<font size="4">	</font><b><font size="4">MAG. ALENKA BRATUŠEK: </font></b><font size="4">Se strinjam, da bi bilo treba postopek javnih naročil na nek način dodelati. Ali to pomeni nov zakon ali to pomeni kaj drugega vam ne znam povedati, nismo pristojni za zakon o javnih naročilih, ampak to, kar se dogaja, je nenormalno.</font><br/>
<font size="4">	Druga stvar, ki je nenormalna, pa je povezana s projektom Divača-Koper, je pa ta, da občina ne dovoli, občina ne dovoli preveriti ali je zid, ki je bil dan v razpis za referenco, globok toliko oziroma visok, samo v zemlji, toliko kot izvajalec navaja. Občina z javnim denarjem, svojim in evropskim, naredi zid in zdaj ne dovoli izvajalcu, ki je bil določen s strani državne revizijske komisije, da se to preveri. To pa res lahko rečemo, da živimo v državi, ki bi ji skoraj lahko rekli Butale. To ni njihov denar, to je javni denar, pa ne dovolijo. In ne vem kako bo državna revizijska komisija splezala iz tega, to je njihova naloga, jaz si samo želim, da se to naredi čim prej. </font><br/>
<font size="4">Dejstvo je, da so posojila s poroštvom najcenejša. Jaz nimam zdajle pri sebi podatka pod kakšno, po kakšni ceni se država v tem trenutku zadolžuje, ampak jaz mislim, da še vedno najceneje od vseh v Republiki Sloveniji. Tako, da ga ni, da bi se lahko zadolžil brez poroštva države v tem trenutku, ko je boniteta naše države, jaz bom kar rekla odlična. In zato bi verjetno v družbah, ki so v stoprocentni lasti države – obe te dve družbi sta v stoprocentni lasti države, kar pomeni, da tako ali tako država posredno jamči za njih – bi bilo skoraj neodgovorno se zadolževati po višjih cenah, če bi se sploh lahko. Dars zagotavlja, da ne bo uspel dobiti kredita brez poroštva, za podjetje 2TDK je pa tako logično, da ga nima pravzaprav s čim, podjetje 2TDK nima s čim tega posojila zavarovati.</font><br/>
<font size="4">	Tako, da to je to. vsi podatki so vam na voljo, res nič, odkar sem prevzela ministrstvo ni stvari, ki je nebi bili pripravljeni </font><br/>
<br/>
<b><font size="4">24. TRAK: (VP) 13.55</font></b><br/>
<br/>
<font size="4">	(nadaljevanje) pokazati ali pa povedati, ker gre za javni denar. To ni privatna investicija, gre za pomembni dve investiciji, ki se vlečeta že ne leta, ampak desetletja in je prav, da so se stvar premaknile naprej.</font><br/>
<br/>
<font size="4">	</font><b><font size="4">PREDSEDNIK ROBERT POLNAR: </font></b><font size="4">Hvala, gospa ministrica.</font><br/>
<font size="4">	Nadaljujemo z razpravo.</font><br/>
<br/>
<font size="4">	</font><b><font size="4">FRANC ROSEC (PS SDS): </font></b><font size="4">Samo še nekaj, mislim-</font><br/>
<br/>
<font size="4">	</font><b><font size="4">PREDSEDNIK ROBERT POLNAR: </font></b><font size="4">Ne, zdaj ne, kolega Rosec. Lahko se prijavite k razpravi. Tako, da vas lahko tudi kar zabeležim.</font><br/>
<br/>
<font size="4">	</font><b><font size="4">FRANC ROSEC (PS SDS): </font></b><font size="4">Ker nisem dobila ena dva odgovora. </font><br/>
<br/>
<font size="4">	</font><b><font size="4">PREDSEDNIK ROBERT POLNAR: </font></b><font size="4">Če je replika, potem imate na voljo tri minute. Bo to dovolj?</font><br/>
<br/>
<font size="4">	</font><b><font size="4">FRANC ROSEC (PS SDS): </font></b><font size="4">Bo, bo.</font><br/>
<br/>
<font size="4">	</font><b><font size="4">PREDSEDNIK ROBERT POLNAR: </font></b><font size="4">Izvolite.</font><br/>
<br/>
<font size="4">	</font><b><font size="4">FRANC ROSEC (PS SDS): </font></b><font size="4">Zdaj bi samo nekaj vprašal. Okrog tega zidu je sporno. Kdo pripravlja reference? Namreč tisti, ki je pisal reference, je najbrž preverjal koliko je možnih izvajalcev. Zdaj, če ti narediš reference tako, da dobiš samo enega možnega izvajalca, da vse ostale izločiš, imamo to vprašanje.</font><br/>
<font size="4">	Potem rekli ste, da bo Dars dobil s poroštvom bolj ugodni kredit. Se pravi, če bi on vzel kredit pri bankah kot Dars, bi bili stroški večji kot pa bo to kolikor on prispeval v proračun na račun poroštva, kolikor sem zastopil. Mhm, okej.</font><br/>
<font size="4">	Potem bi pa imel še samo eno vprašanje. Glede na to, da se je delež države v tem drugem tiru povečal iz 200 milijonov na 400 milijonov, ali je bilo teh 200 milijonov vzetih iz NRP-jev? Namreč veliko teh investicij, ki so bile v prejšnji fazi opredeljene, da se bodo izvajale, je zdaj manko. Tudi sam mislim, da je Tomaž Willenpart, je poudaril oziroma nekje sem prebral, da nekje fali, mislim manjka za te izgradnje nekih cest nekje 250 milijonov na letni ravni. Zdaj pa sprašujem ali smo jih dali iz teh? Ja, nekje smo morali vzeti. Ker tam pa tudi ni denarja, zato sprašujem. Če smo rekli »okej, pustimo mi podeželje, bo pač še počakalo 2 leti, pa naj se vozijo po tistih uničenih cestah, pa damo to sem notri« ali zakaj je tistih, od kod je tistih 200 milijonov prišlo? Oziroma, če ni tam prišlo, zakaj jih tam potem ni?</font><br/>
<font size="4">	Hvala.</font><br/>
<br/>
<font size="4">	</font><b><font size="4">PREDSEDNIK ROBERT POLNAR: </font></b><font size="4">Hvala, gospod poslanec. Boste dobili odgovor. </font><br/>
<font size="4"> 	Zdaj bomo nadaljevali z enim razpravljavcem. Na vrsti je poslanec Gregor Perič.</font><br/>
<font size="4">	Kolega Perič, izvolite.</font><br/>
<br/>
<font size="4">	</font><b><font size="4">GREGOR PERIČ (PS SMC): </font></b><font size="4">Hvala za besedo, predsednik. Lep pozdrav vsem. </font><br/>
<font size="4">	Bom kar začel zelo konkretno. In sicer mene veselijo številna zagotovila, ki smo jih deležni, da tokrat ne bo tako, torej z vidika teh poroštev, da se ne bodo unovčevala oziroma, da se ne ponovijo tiste stare prakse, ki smo jih bili pri kakšnem večjem projektu tudi deležni. Upam, da bo temu res tako. Ker namreč govorimo ne samo o poroštvih za 777 milijonov evrov, ampak govorimo tudi o dveh projektih, ki smo jih spravili sicer v en poroštvenih zakon, ta dva projekta pa sta skupaj težka preko dveh milijard evrov, zato je vsaka razprava tukaj dobrodošla oziroma bom rekel tako, sem celo presenečen, da je glede na težo teh projektov, glede na njihov finančni učinek oziroma obremenitev proračuna tako ali drugače, posredno, neposredno te razprave je relativno malo, ker vemo, koliko se uspemo pogovarjati tudi o precej manjših zneskih.</font><br/>
<font size="4">Tudi sam sem nekoliko začuden nad tem in to smo tudi v SMC-ju že večkrat izpostavili, da smo v en zakon stisnili dva poroštvena kredita za dva projekta, ki imata skupnega predvsem to, da sta infrastrukturna, medsebojno pa sicer kaj pretirano nista povezana, ker je eden železniški, drugi pa avtocestni in imata številne vidike, ki ju predvsem razlikujejo. Če že, je nekaj ekonomika pri gradnji drugega tira in o tem je bilo veliko debate tudi kam ta ekonomika vse sega, tudi krepko preko slovenskih državnih meja, torej ta pozitivni učinek se bo krepko prelival tudi preko slovenske meje še drugam. Zato je tudi smiselno bilo govoriti - in po moje je še vedno – o nekih partnerstvih z zalednimi državami, če govorimo torej o drugem tiru. Na drugi strani je pa tretja razvojna os, ki z vidika neke ekonomike in tako tudi naše institucije ugotavljajo, je ta ekonomika sicer slabša, kar pa ne pomeni, da ima številne druge pozitivne socialne, logistične in še kakšne vidike, da razvijamo tudi območja, ki so sedaj v Sloveniji bila že predolgo zapostavljena. </font><br/>
<br/>
<b><font size="4">25. TRAK: (VP) 14.00</font></b><br/>
<br/>
<font size="4">	(nadaljevanje) Zato gre tudi moje vprašanje, sicer nekaj pojasnil smo slišali tudi s strani ministrice, tudi vprašanje Zakonodajno-pravni službi Državnega zbora, kako v tej službi vidite spoj teh dveh projektov znotraj enega zakona. Ker pravna služba na vladi je imela v tem smislu kar nekaj pridržkov oziroma ni izrazila nekega pretiranega navdušenja, če se skušam diplomatsko izraziti. Na sami razpravi, ko smo o tem zakonu že govorili v Državnem zboru, sem bil sicer nekoliko presenečen, ker je ministrica dejala in mislim da je to letelo predvsem na drugi tir, da ni bilo nič narejeno, če se prav spomnim citata. Jaz se s tem ne strinjam, mislim, da se nihče ne strinja in tudi ministrica je danes že večkrat povedala, da je bilo marsikaj narejeno in da se tudi sama veseli teh nadaljnjih korakov naprej. In bilo je povedano še to oziroma vlada ni imela čisto jasnih pojmov, ko smo to obravnavali na plenarki, čemu je namenjen 2TDK. Torej danes smo tudi slišali neka pojasnila ali ga potrebujemo ali ga ne potrebujemo, torej na vladi ugotavljate, da to podjetje potrebujemo, čeprav, če vemo zakaj je bilo ustanovljeno, danes ugotavljamo, da dejansko ga sploh nebi potrebovali, ker bi lahko te aktivnosti izvajali v sklopu Darsa. Zakaj to govorim? Ker odpira se tudi vprašanje z vidika poroštvenega kredita glede samega Darsa kako se bo v prihodnje obravnavale vse te finančne obremenitve, ki so obešene na Dars kot tak, z vidika javnega oziroma državnega dolga. V tem trenutku Dars še ni predmet tega, torej ne sodi še pod sektor država, se pa zelo realno utegne zgoditi, da bo v nekem trenutku točno tja pristal. Navsezadnje o tem priča tudi specifika, ker Dars je ena tistih redkih podjetij, ki je še izjema v tem smislu. Saj oziroma velika, res velika večina držav v Evropski uniji ima to zadevo urejeno drugače oziroma so ta podjetja potem oziroma njihove obremenitve finančne že vključene v državni javni dolg. Kaj to pomeni? Čisto praktično pomeni, da kadar se bodo ti krediti od Darsa znašli kot javni dolg državi, bo preprosto država kot taka imela manj manevrskega prostora za zadolževanje in vsako nadaljnje zadolževanje bo tudi normalno dražje v kolikor ne bomo z neko zelo visoko hitrostjo uspeli naš javni dolg zmanjševati. Tu pa vemo, da je to možno predvsem, če so neki ugodni ekonomski pogoji. Strinjam se s tem, da so danes ugodni ekonomski pogoji za neka zadolževanja, kako se bo pa v prihodnje to razvijalo in koliko bo potem tudi država Slovenija bila sposobna te kredite tako ali drugače, posredno ali pa neposredno financirati, pa bomo videli. Tukaj tega še nihče v tem trenutku ne ve. Jaz bi si obenem tudi želel, da kadar bo ali 2TDK ali pa Dars koristil ta poroštva in najemal kredite, da bo vse finančne operacije, ki stojijo za tem, izpeljal na tak način, da bo to čim bolj racionalno in ekonomsko upravičeno izvedeno, ker vemo, da do lahko ti odstotki tu, pol odstotka tam, znesejo oziroma predstavljajo zelo visoke stroške in obremenitve. Tako, da tukaj bo tudi na pristojnih odborih in komisijah znotraj Državnega zbora potrebno posvetiti ustrezno pozornost, da ne navijamo stroškov po nepotrebnem. </font><br/>
<font size="4">	Če se osredotočim na zaključku še na drugi tir in na to večno debato ali zaledne države da ali ne vključiti v konstrukcijo, finančno konstrukcijo samega projekta. Tako, tudi v koalicijski pogodbi imamo neko navedbo, neko zavezo, da bo vlada ugotovila oziroma koalicija ugotovila ali se splača ali se ne splača, ali se splača kakšna druga rešitev. Zdaj neke študije, neke analize v tem smislu, v smislu nekega papirja, nekega dokumenta celovitega </font><br/>
<br/>
<b><font size="4">26. TRAK: (VP) 14.05</font></b><br/>
<br/>
<font size="4">	(nadaljevanje) vsaj jaz nisem videl. Sicer smo bili deležni poslanci različnih interpretacij podatkov in ocen, ampak zelo konkretno zelo malo. Če se pa dotaknem tistega, kar je bilo dogovorjeno oziroma dogovarjano s samo Madžarsko, danes vidimo, da, če sem malo ciničen, bi bilo morda celo bolje, da bi javna naročila izpeljali vsa v tujini, ker vidimo koliko težav, koliko zapletov že z merjenjem nekih zidov imamo, kako Avstrijci projekte, ki jih istočasno štartamo že zaključujejo, mi pa še nismo uspeli zakopati niti prve lopate. In tudi ko govorimo o samih zemljiščih luke, bi rad še enkrat poudaril informacijo, da je Madžarska naša soseda. To dejstvo ne bomo mogli na noben način spremeniti, tudi če morda komu to ni najbolj pogodu. Da je naša šesta največja zunanjetrgovinska partnerica, da je drugi največji partner Luke Koper z vidika poslovanja in je nam, mislim, da mora biti vsem v strateškem interesu, da je to povezano, da je povezanost z Luko Koper karseda dolga, dobra in dolga, torej dolgoročna. S tem, ko so se pa Madžari odločili in 100 milijonov evrov investirali samo na drugo stran meje, torej v zaledje tržaške luke in kupili, ne govorimo o nekem najemu, kot smo se pogovarjali pri nas, ampak kupili 320 tisoč kvadratnih metrov zemljišča, je to sigurno nekaj, kar ne koristi ne Sloveniji, torej ne Luki Koper, ne našim železnicam, ampak je nekaj, kar preusmerja fokus iz koprskega pristanišča na tržaško. Zato v tem smislu mislim, da to ni bila ravno zmaga Slovenije in pozivam vse, da kadar govorimo o nekih tujih investitorjih in kadar presojamo strateške odločitve države kot take, to naredimo na nek pameten način, ker tako kot smo to počeli v zadnjem obdobju, je nek jasen signal, da si nekih tujih investitorjev ali pa nekih dolgoročnih strateških partnerstev, vsaj takih resnih ne, pa tudi nekega dodatnega tujega kapitala, na nek način skoraj ne želimo ali pa ga ne potrebujemo, ker lahko stvar izpeljemo sami. Res je, kakšno stvar lahko izpeljemo tudi sami, ampak če jo želimo sami izpeljati, potem, če želimo izpeljati še kakšno drugo stvar, bo to trajalo veliko dlje kot si lahko privoščimo. Ker dajmo se malo ozreti naokoli. Konkurenca ne počiva, videli smo tudi kako zelo aktivne in spretne so države v naši okolici, ko so nas kar en lep čas blokirali pri dajanju posojil na Evropski investicijski banki. Tako, da jaz mislim, da potrebujemo predvsem neka strateška partnerstva, ki nas bodo pognala naprej. </font><br/>
<font size="4">Ali bo se izkazalo, da je bil ta poroštveni zakon za oba projekta skupaj dobra rešitev ali ne verjamem, da bo pokazal predvsem čas. Jaz bi rad še enkrat poudaril, da v SMC-ju ne želimo in ne nameravamo zavirat ne enega ne drugega projekta, kot se nekateri potem tudi oglašajo oziroma sprašujejo ali bomo to podprli ali ne bomo podprli. Ja, bomo podprli oba poroštvena zakona oziroma projekta, torej zakon kot tak. Sem pa v tem smislu - in to bi rad še enkrat izpostavil - previden, ker ni vse tako zelo enostavno kot se morda zdi. In tudi, če lahko z vidika ene ožje bilance enega projekta vidimo nek prihranek, potem z vidika nekega širšega sistema, torej delovanje ekonomije kot neke celote v nekem širšem okolju, to utegne tudi biti kaj drugega kot prihranek. </font><br/>
<font size="4">Bi pa prosil še torej Zakonodajno-pravno službo za njihov pogled na vprašanje, ki sem ga izpostavil z vidika obeh projektov v zakonu.</font><br/>
<font size="4">Hvala.</font><br/>
<br/>
<b><font size="4">PREDSEDNIK ROBERT POLNAR: </font></b><font size="4">Hvala,gospod poslanec. </font><br/>
<font size="4">Gospa ministrica, izvolite. Imate besedo.</font><br/>
<br/>
<b><font size="4">MAG. ALENKA BRATUŠEK: </font></b><font size="4">Bom šla po vrsti.</font><br/>
<font size="4">Kar se tiče reference za projekt Glinščica. Po zagotovilih podjetja 2TDK vsaj deset podjetij v Sloveniji, slovenskih, izpolnjuje to referenco. </font><br/>
<br/>
<b><font size="4">27. TRAK: (VP) 14.10</font></b><br/>
<br/>
<font size="4">	(nadaljevanje) To so njihove trditve, jaz bom dodala samo to, da če se ti na javno naročilo prijaviš z neko referenco, ta referenca mora stati. Tako, da se mi res prav farsa zdi kaj se v tem trenutku z vsem tem dogaja, zato sem prej izpostavila te meritve, ki jih ne dovolijo. In si sploh ne znam predstavljati kako jih lahko občina, ki z javnim denarjem dela, ne dovoli. To je zame nedopustno. </font><br/>
<font size="4">	Kar se tiče te dokapitalizacije podjetja 2TDK sem imela pripravljen celo graf, da bi vam pokazala kaj je razlika. Proračun slovenski sestavljajo tri bilance: a, b in c. A pomeni bilanca prihodkov in odhodkov, b prejemkov in izdatkov in c bilanca zadolževanja in odplačil. In to, kar vi sprašujete, bom zelo vesela, če mi boste povedali kje je naš sodelavec rekel, da bi še 250 milijonov evrov rabil, ker tega meni niso povedali, tako da to bom zelo vesela, če mi poveste kje je to izjavo dal. O teh 250 milijonih oziroma investicijah za državne ceste, ta denar je v a bilanci. Dokapitalizacija podjetja 2TDK je v b bilanci. Se pravi nič investicije niso bile prikrajšane, ker je dokapitalizacija nekaj višja, če lahko tako rečem. Če pa nebi bilo podjetja 2TDK in bi ta tir gradili iz proračuna, potem bi pa morali prikazati celotno investicijo v bilanci a in bi zažirala v vse to, to je tisto, kar sem prej na grafu skušala pokazati. Tako, da ne plače, pokojnine, ostale investicije, socialni transferi zaradi dokapitalizacije podjetje 2TDK niso nič manjši. Obseg investicij v državnem proračunu, če ga vzamete v roko sprejeti proračun, je približno na nivoju sprejetega proračuna leta 2018. Res je, da zaradi namenske postavke se ta denar malo preliva iz leta v leto, ampak to ne drži, da so zaradi tega nižje investicije. Še enkrat pa prosim, da mi poveste kje, ker bom seveda v službi tudi želela ugotoviti kaj bi s temi 250 milijoni, če bi jih bilo mogoče dobiti, moji sodelavci še lahko naredili, ker meni pač takšnih informacij niso dali. </font><br/>
<font size="4">	Kar se tiče poroštev je mogoče vseeno bolje, da državni sekretar da številke, ampak, glejte, še enkrat samo to poudarjam, da je dejstvo, da se ceneje kot z državnim poroštvom ne da zadolžiti. To je matematika, ki ni prav huda znanost, ampak to je dejstvo. In mogoče še enkrat, če sem bila prej nekako narobe razumljena ali pa je bil kdo hud tudi zaradi mojega izvajanja na seji Državnega zbora, tudi v preteklem mandatu je bilo za projekt drugega tira narejeno kar nekaj pomembnih korakov – sprejet je bil zakon, ustanovljeno je bilo podjetje, pridobljeno je bilo gradbeno dovoljenje, vse to so mejniki na katerih smo mi lahko začeli pospešeno graditi zgodbo naprej. </font><br/>
<font size="4">	Mogoče toliko, zdaj pa-</font><br/>
<br/>
<font size="4">	</font><b><font size="4">PREDSEDNIK ROBERT POLNAR: </font></b><font size="4">Ja, v redu. Hvala, ministrica. </font><br/>
<font size="4"> </font><br/>
<b><font size="4">MAG. ALENKA BRATUŠEK: </font></b><font size="4">-če še državni sekretar poroštvo, ali pa če kasneje. </font><br/>
<br/>
<b><font size="4">PREDSEDNIK ROBERT POLNAR: </font></b><font size="4">Kar se tiče finančnega dela, gospod državni sekretar na Ministrstvu za finance Alojz Stana.</font><br/>
<font size="4">Izvolite. </font><br/>
<br/>
<b><font size="4">ALOJZ STANA: </font></b><font size="4">Hvala lepa.</font><br/>
<font size="4">Jaz bi mogoče začel z razlago kaj poroštvo sploh je, da si ga vsi pravilno razlagamo. Poroštvo mora vsebovati štiri kategorije. Prva je cena, koliko smo izpostavljeni. Druga je čas, kako dolgo smo izpostavljeni. In tretja je namen, za kaj dajemo. In četrta je zavarovanje, če pride do unovčenja poroštva. Stvar je v principu zelo enostavna.</font><br/>
<font size="4">Zdaj, če pogledamo ta oba poroštvena zakona, pa temeljita na dokumentaciji, katera zelo visoko kotira in vse te podatke vsebuje, to pa je investicijski program. Investicijski program določa kje se gradilo, kako se bo gradilo in pa finančna konstrukcija je zaprta. </font><br/>
<br/>
<b><font size="4">28. TRAK: (VP) 14.15</font></b><br/>
<br/>
<font size="4">	(nadaljevanje) To pomeni, da kar je bilo prej povedano, kar je gospa ministrica izpostavila, da je poroštveni zakon zelo definiran, je temu res tako. </font><br/>
<font size="4">Zdaj, če pa pogledamo dve družbi, o katerih dveh govorimo, sta pa med njima kar precej velike razlike. Če rečemo 2TDK, namenska družba, katera je ustanovljena, ima edino kapital s katerim je dokapitalizirana in nima nobenih drugih osnovnih sredstev. S čim naj jamči za milijonske zneske kredita, za katere se mora pa zadolžiti. Se pravi mora biti zadaj poroštvo, da lahko sploh z bankami kontaktira in sprejema oziroma jemlje te kredite. Na drugi strani imamo pa družbo Dars, katera je že v preteklosti dosti gradila. Ima trenutno okrog 2,2 milijardi kreditov in se bo zopet morala zadolžiti za novo infrastrukturo katero bo gradila in še ni zgrajena. In tudi ona boniteto, katero ima iz preteklosti, ni 3A, se pravi tudi potrebuje poroštvo, da se lahko zadolži. Zdaj, tukaj notri spekter, katerega pa imamo, je pa različen. Na eni strani je banka, katero vsi poznamo, EIB, katera v principu ima najcenejše vire. Potem, da se cela zgodba pa zaključi, je pa treba še dejansko vzeti tudi komercialne banke. In komercialne banke delajo pod drugimi pogoji kot pa EIB, ker vira, kreditnega finančnega vira nima tako ugodnega. Zdaj pa komercialna banka v trenutku, ko daje kredit, ona tudi faktor rizika upošteva – komu da kredit, na kakšno obdobje in kako dolgo. Zdaj, ko je poroštvo, je prva razlika v tem, da imaš ročnost daljšo in druga možnost, katero imaš, da imaš tudi v poroštvu, kar bo, v členu 3 je definirano, možnost refinanciranja kredita. In pomeni, da iz tega vidika, se potem bodo dve različni obrestni meri – ena bo ta, ki je EIB, ki bo najbolj ugodna, banke se bodo pa tej zelo približale, drugače pa do kredita sploh prišlo nebi. No, in razlika tukaj notri je sigurno več kot pa 100 pik. Za koliko bo točna razlika, bo pa takrat, ko bodo pogodbe zaključene, pa jih bomo lahko primerjali kaj je na trgu, kaj je pa zmenjeno. Lahko edino rečem, da je že, družba 2TDK je že v fazi zbiranja komercialnih ponudb, bilo je tudi objavljeno. Zelo daleč je tudi z EIB banko, saj to je že, bi rekel znano in tudi ste bili informirani. Ne moramo pa še v tem trenutku reči kakšne bodo obrestne mere, ker pogajanja še pa niso zaključena. Samo, da si predstavljamo kaj poroštvo sploh pomeni. </font><br/>
<font size="4">In zdaj, ko je poroštvo narejeno, poroštveni zakon, ko je sprejet. V poroštvenem zakonu še čisto nič ne pove v principu. Potem, ko je to vse skupaj narejeno, je pa treba z vsako banko podpisati poroštveno pogodbo in v tej poroštveni pogodbi so pa vsi odnosi potem definirani med obema partnerjema. In v principu torej pa pomeni, da verjetnost, tako kot so konstrukcije narejene, ker je tudi treba narediti vzdržnost za, bi rekel družbo katera financira, je verjetno zelo velika, ne moremo reči 120 %, 100 % je največ, ampak zelo velika, da do poroštva, unovčenja poroštva ne pride. Zaradi tega je tudi notri možnost reprogramiranja kreditov upoštevana. In če boste pogledali člen 3, boste tudi videli letnice do kdaj je poroštvo izdano.</font><br/>
<font size="4">Samo toliko, da lažje razumemo kaj v principu vsebinsko, o čem se vsebinsko danes pogovarjamo. To je samo inštrument, da se lahko ti dve investiciji v teh dveh podjetjih, nekaj zaradi minulih stvari, nekaj pa zaradi tega, ker je firma na novoustanovljena in nima nekega imetja, da se investicije lahko potem sploh sprovedejo. To je osnova tega poroštva. </font><br/>
<font size="4">Hvala.</font><br/>
<br/>
<b><font size="4">PREDSEDNIK ROBERT POLNAR: </font></b><font size="4">Hvala, gospod državni sekretar.</font><br/>
<font size="4">Zdaj glede na razpravo poslanca Periča prosim še gospo Heleno Rus iz Zakonodajno-pravne službe Državnega zbora, da pojasni stališče službe glede uvrstitve obeh projektov v isti zakon. </font><br/>
<font size="4">Gospa Rus, prosim.</font><br/>
<br/>
<b><font size="4">HELENA RUS: </font></b><font size="4">Hvala za besedo.</font><br/>
<font size="4">Z vidika naših pristojnosti nismo podali pripomb, da se predlog zakona nanaša tako na drugi tir kot na tretjo razvojno os. Ustava v 149. členu določa, da poroštvo države za kredit dovoljuje le na podlagi zakona. Ustavno sodišče se do vprašanja ali lahko en zakon dovoljuje več poroštev sicer še ni izrecno opredelilo, iz komentarja ustave pa izhaja, da bi lahko bil sprejet zakon, ki bi dal več poroštev, pod pogojem, da je spoštovana zahteva po določnosti oziroma določljivosti.</font><br/>
<font size="4">Hvala.</font><br/>
<br/>
<b><font size="4">PREDSEDNIK ROBERT POLNAR: </font></b><font size="4">Hvala lepa.</font><br/>
<br/>
<b><font size="4">29. TRAK: (VP) 14.20</font></b><br/>
<br/>
<font size="4">	</font><b><font size="4">HELENA RUS: </font></b><font size="4">Aha, mogoče še samo to, ja, da o primernosti rešitve predloga zakona pa se v skladu s poslovnikom ne moremo presojati.</font><br/>
<br/>
<font size="4">	</font><b><font size="4">PREDSEDNIK ROBERT POLNAR: </font></b><font size="4">Dobro, v redu, hvala.</font><br/>
<font size="4">	Nadaljujemo z razpravo. Imamo prijavljene štiri razpravljavce, bom povedal vse štiri. Najprej poslanec Rajh, za njim poslanec Mesec, potem poslanec Cigler in poslanec Jani Prednik.</font><br/>
<font size="4">	Kolega Andrej Rajh, prosim. Izvolite, imate besedo.</font><br/>
<br/>
<font size="4">	</font><b><font size="4">MAG. ANDREJ RAJH (PS SAB): </font></b><font size="4">Hvala lepa, predsedujoči.</font><br/>
<font size="4">	Po skoraj 40 letih prerekanj in umeščanj v prostor, smo danes prišli do te točke, da lahko pospešeno nadaljujemo z izgradnjo dveh ključnih razvojnih projektov za Slovenijo, to je projekt drugega tira in tretje razvojne osi. To sta projekta, ki bosta zagotavljala izkoriščanje, polno izkoriščanje geostrateškega položaja Republike Slovenije. Spomnimo se, Slovenija leži na križišču petega in desetega prometnega koridorja. Gospodarske aktivnosti po celem Balkanu, pa tudi Aziji, preko katere poteka ta koridor vse gor do zahodne in severne Evrope, se krepijo in Slovenija bo s temi infrastrukturnimi projekti izkoriščala svoj geostrateški položaj in tako zagotavljala nadaljnji razvoj kvalitetnih delovnih mest z visoko dodano vrednostjo, poudarjam, visokokvalificiranih delovnih mest z visoko dodano vrednostjo. Glede na to, da se promet na teh koridorjih krepi, pa je to tudi predstavlja možnost, da se tovorni promet prenese iz cest na železnice. Vemo, da je obstoječa proga Divača-Koper zasedena in da ne more prenesti novih dodatnih obremenitev in za mene je to ključnega pomena. Po drugi strani pa imamo možnost, da koroško končno povežemo z matično domovino na način, ki je kvalitetnejši kot je zdaj. Zdaj je koroška z Avstrijo boljše povezana kot s Slovenijo in to je nedopustno. Priča smo begu možganov, priča smo tesnejšemu povezovanju koroške s sosednjo Avstrijo kot s matično Slovenijo in ta tretja razvojna os bo ta proces, ki smo mu priča, preobrnila. </font><br/>
<font size="4">	Kar se drugih zadev tiče, bi se rad odzval na določene navedbe glede sodelovanja zalednih držav pri ključnem infrastrukturnem projektu drugega tira. </font><br/>
<font size="4">	Jaz podpiram pač predlog ministrstva, ki je ocenilo, da trenutno ne kaže, da je sodelovanje Republike Madžarske bolj koristno kot rešitev, ki jo predstavlja sama. Spomnimo se, da ima Madžarska, po kreditnem ratingu Standard &amp; Poor, rating BBB, Slovenija pa AA-. Torej to pomeni, da se mi zadolžujemo ceneje kot Madžari. Madžarom bi po prejšnjem predlogu plačevali skoraj 3 % obrestno mero in na koncu bi njihov vložek morali vrniti, torej po skoraj 50 letih, hkrati pa bi jim morali zagotoviti dela na infrastrukturnem projektu v znesku 200 milijonov evrov. To je tako kot da nekoga prosimo, da dela in mu za to še plačamo. Mi imamo svojo gradbeno operativo, ki je ta dela zmožna v večjem delu - razen tunelov - opraviti sama.</font><br/>
<font size="4">	Kar se tiče poroštev, ki bi jih, kot nekateri predlagajo, da jih naj Dars začne najemati sam, oziroma kreditov. Moramo se zavedati, da ima Dars posojila sklenjena pri različnih inštitucijah. In v primeru, da bi on šel na novo individualno sklepati nove kredite, bi moral predhodno skleniti dogovore z vsemi kreditojemalci in to je praktično nemogoče. Praktično, verjetno jim več kot 10 kreditov ali 15 sklenjenih in v bistvu taki dogovori bi te projekte še dodatno oddaljili, Slovenija pa tega časa nima. Mi moramo te projekte začeti izvajati, če ne želimo, da se prometni tokovi preusmerijo drugam. Vemo, da Avstrija zelo močno pospešuje izgradnjo </font><br/>
<br/>
<b><font size="4">30. TRAK: (VP) 14.25</font></b><br/>
<br/>
<font size="4">	(nadaljevanje) železniške infrastrukture v bistvu preko koroške, preko avstrijske koroške in Italije do Trsta. Tudi Hrvati gradijo svojo infrastrukturo in ni časa, da bi karkoli, ni časa, torej ni pravilni čas, da bi mi v projekt, ki je verificiran s strani stroke, po več kot 30 letih šli zminirati in postaviti na, začeli štartati iz nove točke. </font><br/>
<font size="4">Jaz se s predlogom vlade in ministrstva strinjam in ga bom podprl. </font><br/>
<br/>
<b><font size="4">PREDSEDNIK ROBERT POLNAR: </font></b><font size="4">Hvala, gospod poslanec.</font><br/>
<font size="4">Nadaljujemo z razpravo. Na vrsti poslanec Luka Mesec, za njim poslanec Željko Cigler. </font><br/>
<font size="4">Kolega Mesec, izvolite. Prosim.</font><br/>
<br/>
<b><font size="4">LUKA MESEC (PS Levica): </font></b><font size="4">Hvala za besedo in lep pozdrav.</font><br/>
<font size="4">Zdaj, jaz moram, tako kot so že nekateri moji predhodniki, najprej protestirati zaradi načina obravnave tega zakona. Namreč to, da izdajamo en poroštveni zakon za tri različne infrastrukturne projekt, pač eden na južnem delu tretje razvojne osi, drugi severni del tretje razvojne osi in tretji, drugi tir, je nesprejemljivo. Pač, ne moramo se o tem skupaj odločati, ker so te stvari precej nepovezane med sabo, posebej tretja razvojna os in drugi tir. Pač lahko bi se strinjali s tretjo razvojno osjo, pa če imamo problem z drugim tirom, ne moremo podpreti zakona. In tukaj se strinjam, da gre za izsiljevanje poslancev. </font><br/>
<font size="4">Zdaj se bom pa opredelil do vsakega od teh projektov posebej. </font><br/>
<font size="4">Najprej kar se tiče tretje razvojne osi. Moram naprej povedati, da v Levici nismo nikoli nasprotovali projektu tretje razvojne osi. Vedno smo podpirali, da sta zapostavljeni regiji Bela krajina in koroška povezani z osrednjo Slovenija, da dobita povezave do avtocestnega križa in da njuni prebivalci s tem dobijo tudi boljše možnosti za zaposlitve, za razvoj regij in tako naprej. In Levica ni nikoli ovirala teh projektov. že 20 let se govori o tretji razvojni osi in leta 2019 smo na točki, kjer se še nikjer ni zasadila lopata. Zdaj, če boste se vprašali, Jani Prednik se smeje, ker dela kampanjo na koroškem, češ, da pač Levica ruši ta projekt, mu moram odgovoriti, da zaradi Levice se niti za en dan niso podaljšali postopki do zdaj – niti za en dan, na nobeni točki nismo ovirali umeščanja postopkov tras v državni prostorski načrt, nismo sodelovali s civilnimi iniciativami na ustavnem sodišču in tako naprej. Smo pa zadnjih 5 let odkar smo vstopili v parlament vedno jasno zagovarjali, da je treba iskati optimalno varianto. In trasa, ki jo je zdaj izbralo ministrstvo, je daleč od optimalne. Moramo pač pogledati ceno, moramo pogledati druge stroške in moramo pogledati izvedljivost tega projekta. </font><br/>
<font size="4">Zdaj najprej, če se ustavim pri ceni. Trasa, ki jo je izbralo ministrstvo, bo stala – po njenih lastnih ocenah, mislim lastnih ocenah ministrstva – 720 milijonov evrov brez DDV-ja in stroškov financiranja, kar pomeni, da bo to najverjetneje najdražja cesta v državi. Kilometer ceste bo stal 37 milijonov evrov, kar je dražje od recimo gradnje avtoceste preko Trojan, kjer je kilometer ceste stal 35 milijonov evrov. Se pravi izbrali ste najdražjo varianto od tistih, ki so bile na razpolago. </font><br/>
<font size="4">Drugič, na tej trasi se bo baje rušilo, tako beremo, 147 objektov, od tega preko 40 hiš s prebivalci bo treba izseliti. Če se vprašamo koliko je to izvedljivo, pač se lahko ozrete po drugih infrastrukturnih projektih v Sloveniji, pa boste videli. V Škofji Loki so gradili obvoznico, ki se je zataknila za par let samo zaradi, mislim, da enega kmetijskega zemljišča. V občini Železniki, od koder sem tudi sam, se je gradnja obvoznice ustavila zaradi tega, ker je ena občanka se pritožila, da ji gre cesta čez vrt, dobila je pač neke procesne napake, zaustavila pridobivanje okoljevarstvenega dovoljenja in s tem gradbenega dovoljenja - in stvar stoji. </font><br/>
<br/>
<b><font size="4">31. TRAK: (VP) 14.30</font></b><br/>
<br/>
<font size="4">	(nadaljevanje) Tukaj se pa govori o 160 objektih in preko 40 bivanjskih hišah. A imate privoljenja prebivalcev za to? So dali zeleno luč, da se izselijo, da rušite te objekte? Imate pridobljena privoljenja na kmetijskih zemljiščih? To opozarjam, da se vse tukaj lahko zaplete.</font><br/>
<font size="4">	Drugo, česar se ne upošteva, je, da gre stvar čez rudniške površine. In tukaj številni geologi in geografi opozarjajo na možnost vdiranja in na neprimernost tega terena za gradnjo take ceste. Tudi tukaj zaenkrat nimamo garancij, da bo stvar stekla gladko, da ne omenjam tega, da se bo povozilo 120 hektarjev enih od najboljših zemljišč v državi, medtem ko so obstajale druge opcije za gradnjo povezave na koroško, ki ne bi povzročale takšnih stroškov naravi. </font><br/>
<font size="4">In to je bilo stališče Levice v zadnjih 5 letih. Skratka iskati varianto, ki ne bo najdražja cesta v državi, iskati varianto, kjer ne bo treba podreti 160 objektov in iskati varianto, kjer ne bo treba povoziti 120 hektarov rodovitne zemlje. Opcije so obstajale. Veste, da je bilo pač v igri več tras, ne samo ta F22, ki se jo je zdaj izbralo. Ampak, ponavljam, zaradi ravnanja Levice, zaradi problematiziranja te trase iz razlogov, ki sem jih naštel, se gradnja ceste na koroško ni podaljšala niti za en dan. Če kdo trdi obratno, ga pa izzivam naj to dokaže. </font><br/>
<font size="4">Drugo, če se dotaknem južnega kraka tretje razvojne osi. Zdaj, v poroštvenem zakonu je samo projekt od Novega mesta do Osredka, kar pomeni, da cesta ne gre do Bele krajine in da bo Bela krajina še naprej odrezana. Tukaj tudi moram povedati, da smo v prejšnjem mandatu bili z bivšim ministrom za infrastrukturo, ministrom Gašperšičem, večkrat na sestankih in minister Gašperšič je med drugim dal javno zavezo za začetek gradnje povezave z Belo krajino. Zdaj je preteklo 4, 5 let in spet smo pred zakonom, kjer povezave do Bele krajine ni. </font><br/>
<font size="4">In če grem na koncu na drugi tir. Pri drugem tiru vidimo največji problem v tem zakonu, da se kljub temu, da je Madžarska lani jeseni odstopila od projekta, se pušča odprte možnosti za njen ponoven vstop ali pa za vstop zalednih držav, kar je bilo tudi omenjeno v predhodnih razpravah, tudi ministričinih. Tukaj bi se malo ozrl nazaj. Ministrica Alenka Bratušek je lani, preden je postala ministrica, na zaslišanju Odbora za infrastrukturo izjavila, da ocenjuje, da je država sposobna in mora biti sposobna izpeljati takšen projekt sama in s tem se strinjam. In s tem smo se strinjali tudi mi. Kakorkoli, vlada je kasneje komunicirala precej drugače. Januarja letos je rekla: »investicija bo financirana z različnimi viri, največji del bi predstavljal kapitalski vložek Slovenije, višina katerega pa je odvisna od morebitne participacije druge zaledne države«. In ko smo začeli s prvo obravnavo tega zakona o poroštvu, je bil na obisku na Madžarskem premier Marjan Šarec, ki se je z Orbanom pogovarjal tudi o drugem tiru, kjer je Orban dejal takole: »če se bo situacija v Sloveniji spremenila, če bodo Slovenci o tem projektu začeli razmišljati drugače, je Madžarska pripravljena vstopiti«. Torej me zanima ali je Madžarska spet v igri. Na kakšen način razmišlja ministrstvo in Vlada Republike Slovenije o Madžarski in drugih zalednih državah danes? Od tega odgovora, ki ga boste mi dali na to vprašanje, je odvisno ali bomo v Levici podprli amandma SDS, ki bi črtal projekt drugega tira iz tega poroštvenega zakona, ali ne. Torej vas prosim za natančen odgovor. </font><br/>
<font size="4">Tretja zadeva, ki me zanima, pa je financiranje projekta tretja razvojna os. Zdaj, iz zakona je razvidno, da bo Dars, da bo država dala za 50 % gradnje Darsu poroštva, ostali denar pa naj bi Dars pridobil sam. </font><br/>
<br/>
<b><font size="4">32. TRAK: (VP) 14.35</font></b><br/>
<br/>
<font size="4">	(nadaljevanje) V tem smislu pa me zanima kje bo Dars dobil ta denar, če lahko zagotovite, da bo ostal, kot je ministrica na začetku te točke zatrdila, zunaj dolga države, se pravi, da ga ne bosta Surs ali pa Eurostat prekvalificirala dolga Darsa v dolg sektorja države. In ali imate kakšne ocene koliko dodatnega denarja bo Dars zbral zaradi gradnje teh dveh novih odsekov oziroma ali bo to lahko vplivalo na ceno vinjet? </font><br/>
<font size="4">	Hvala.</font><br/>
<br/>
<font size="4">	</font><b><font size="4">PREDSEDNIK ROBERT POLNAR: </font></b><font size="4">Hvala, gospod poslanec.</font><br/>
<font size="4">	Gospa državna sekretarka na Ministrstvu za infrastrukturo Nina Mauhler, ali želite odgovoriti takoj ali malo kasneje? </font><br/>
<br/>
<font size="4">	</font><b><font size="4">NINA MAUHLER: </font></b><font size="4">Lahko takoj.</font><br/>
<br/>
<font size="4">	</font><b><font size="4">PREDSEDNIK ROBERT POLNAR: </font></b><font size="4">Izvolite, kar. Imate besedo.</font><br/>
<br/>
<font size="4">	</font><b><font size="4">NINA MAUHLER: </font></b><font size="4">Najlepša hvala.</font><br/>
<font size="4">	Najprej gospodu Mescu iz Levice, pa bom šla od zadaj naprej, se pravi najprej drugi tir. </font><br/>
<font size="4">	Ponovno poudarjam, da je trenutna finančna konstrukcija zaprta oziroma bo s tem poroštvom dokončno zaprta, brez vključitve zalednih držav. Vključevanje zalednih držav v tem trenutku ni predvideno. Ministrica je prej že podala razloge zakaj ne, zakaj pogovorov z Madžarsko nismo nadaljevali. Zdaj, če boste izrecno želeli, jih lahko še enkrat ponovim, če ne, ne. Ponovno bi izpostavila vire, se pravi 400 milijonov evrov je predvidenega vplačila v kapital s strani Republike Slovenije iz b bilance, kot je ministrica pojasnila, 122 milijonov z naslova pobranega pribitka k cestnini, 250 milijonov z naslova nepovratnih evropskih sredstev, 250 milijonov evrov z naslova zadolževanja pri EIB in SID banki in pa 167 milijonov potem iz naslova zadolževanja pri komercialnih bankah. Torej, ne, ni predvideno v tej finančnih konstrukciji sodelovanje zalednih držav. </font><br/>
<font size="4">	Zdaj, kar se pa tiče tretje razvojne osi jaz opažam, da pravzaprav imajo vsi težavo bolj kot ne z odsekom od Šentruperta do Velenja, torej z odsekom, ki zdaj v tem poroštvenem zakonu ni obravnavan, ampak vseeno. Trase ni izbiralo ministrstvo, uredba o DPN-ju za ta odsek je bila sprejeta na vladi dne 12. januarja 2017. Mi projekt zgolj nadaljujemo. Cena na kilometer, o tem smo že tudi govorili, odsek Vranjsko-Blagovica, ki je bil doslej eden najdražjih odsekov, je bil zgrajen v višini nekje 35,9, se pravi 36 milijonov evrov po kilometru, seda je pa najdražji odsek na tretji razvojni osi ocenjen na okoli 33 milijonov. Se pravi ni, v tem trenutku ne moremo govoriti o nekih hudih razhajanjih. Kar se pa tiče rušencev na tem spodnjem odseku severnega dela, za rušitev je predvidenih 46 objektov. Tu ne gre za objekte, za same novogradnje, za hiše, gre za pomožne objekte, za gospodarske lope, za gospodarska poslopja, pomožna gospodarska poslopja. Za 26 teh rušencev je Dars že sklenil pogodbe o odkupu. Problematični so v tem trenutku trije objekti. Meni je tudi zelo žal, da se niste odzvali povabilu k predstavitvi tega projekta, mi smo zagotavljali v preteklih 14 dneh prisotnost projektanta, ki je nekaterim poslanskim skupinam, ki so to želele, tudi zelo jasno, zelo konkretno pravzaprav pojasnil zakaj ta odločitev za F2.2. Bilo je več tras, bile so F1, F2, F2.1, F2.2, F3, ki je bila tudi zelo atraktivna, bistveno bolj kot F6, potem F4, F5, F6. Iz tehnično-prometnega vidika in pa tudi z vidika posega na kmetijska zemljišča je bila pač potem izbrana varianta F2.2. Če boste želeli v nadaljevanju, mi se ponovno želimo, če ste seveda za to, vam spet argumentirati zakaj, skupaj s projektantom, zakaj je bila izbrana točno ta trasa. Za južni krak, samo od Novega mesta do Osredka. </font><br/>
<br/>
<b><font size="4">33. TRAK: (VP) 14.40</font></b><br/>
<br/>
<font size="4">	(nadaljevanje) Ja, samo za ta krak je bil IP sedaj potrjen. V drugi fazi se bo gradila cesta Osredek-Maline, se pravi govorimo o predoru skozi Gorjance. Za naprej do Bele krajine pa smo trenutno v fazi sprejetja DPN-ja in smo pred fazo oziroma je DPN že sprejet, smo pa pred fazo, da začnemo s študijami variant. Nismo pa še sprejeli odločitve kdo bo investitor potem od Malin naprej, ampak to so vse postopki, ki bodo sledili, kar pomeni, da bo Bela krajina v prihodnje tudi povezana in bo na nek način zaključevala to celoto, se pravi celotno tretjo razvojno os. Financiranje tretje razvojne osi je predvideno na način, ki ga je ministrica prej že predstavila. Se pravi do 50 % se daje poroštvo za kredite Darsa. Dars se bo zadolževal pri komercialnih bankah, pogovarjajo se tudi z EIB, tudi zadolževanje pri EIB-ju ni izključeno. Razlika 50 % bo pa šla iz naslova preteklih zadržanih oziroma neizplačanih dobičkov Darsa.</font><br/>
<font size="4">Zdaj, koliko dodatnega denarja z naslova cestnin bo pa pobranega, vam pa, si vam pa pravzaprav ne upam zdaj podajati neke ocene in bi bilo treba res iti v IP te napovedi pregledovati. Če se strinjate, bi vam v nadaljevanju to lahko informacijo tudi podali. </font><br/>
<font size="4">Hvala.</font><br/>
<br/>
<b><font size="4">PREDSEDNIK ROBERT POLNAR: </font></b><font size="4">Hvala, gospa državna sekretarka. </font><br/>
<font size="4">Nadaljujemo z razpravo. Na vrsti je poslanec Željko Cigler in za njim poslanec Jani Prednik. </font><br/>
<font size="4">Kolega Cigler, prosim.</font><br/>
<font size="4">Gospe in gospodje, še eno opozorilo, prosim. Danes razpravljamo o poroštvenem zakonu, ki se nanaša tudi na tretjo razvojno os in v okviru tretje razvojne osi na dva odseka – Velenje-jug-Slovenj Gradec-jug in Novo mesto-Osredek. In naj razprava ostane v tem okviru, prosim.</font><br/>
<font size="4">Kolega Cigler, izvolite.</font><br/>
<br/>
<b><font size="4">ŽELJKO CIGLER (PS Levica): </font></b><font size="4">Spoštovane, spoštovani. Hvala lepa za besedo.</font><br/>
<font size="4">Najprej bi rad rekel, govorim bo predvsem o tretji razvojni osi, da cesta tretje razvojne osi, državna cesta od A1 do Dravograda predstavlja en cel odsek in za njo, mi bi morali danes govoriti o tej trasi in za njo imeti za njo predložen tudi investicijski program. Ne, da se ta zadeva deli.</font><br/>
<font size="4">Drugič, kot je zdajle državna sekretarka podala odgovore kolegu Mesecu, je povedala približno takole: naš interes je, da se ti trije projekti sprejmejo in na tem delam in to argumentiramo, kako so pa postavljeni v prostor, to pa nismo delali mi in te odgovornosti mi ne prevzemamo. Res je, to je delo Ministrstva za okolje in prostor, kako pa to delo ministrstva oziroma ta oddelek pri vladi, bi rekel oziroma temu ministrstvu opravlja, pa vidimo, ko smo imeli na zadnji seji Državnega zbora razpravo o kanalu C-0, ko smo govorili o Magni in zdaj, ko govorimo o tretji razvojni osi ali drugem tiru. </font><br/>
<font size="4">Drugič, rad bi rekel naprej tole. Absolutno se strinjam z ministrico, ko je rekla, da moramo velik del prometa, zlasti potniškega, preusmeriti in to mobilnost na železnico in da je za to potrebno zagotoviti tudi sredstva za modernizacijo, da bodo vlaki po Sloveniji lahko vozili hitro in pogosteje. Sprašujem samo nekaj. Koliko je še prostora za potniške vlake ob tem, da se močno povečuje transport, tovorni promet iz Luke Koper preko cele države? Sigurno pa se tukaj ni treba bati preusmerjanja prometnih tokov v druge države, ker uporabnina tirov v Sloveniji je tako nizka, da v nobeni od sosednjih držav daleč stran od tega, da bi bila. </font><br/>
<font size="4">Jaz moram reči, da v Levici absolutno podpiramo, da je treba z gradnjo tretje razvojne osi nadaljevati tako, da bo čim prej zgrajena. Rad bi pa povedal to, da je zgrajena na tak način, da so postavljeni pogoji za to. Trasa, ki je zdajle od avtoceste od Šentruperta do Slovenj Gradca pripravljena, gre po kmetijskih zemljiščih, gre po Krasu, po kraškem terenu gore Oljke, nadaljuje po ugrezninskem polju okoli Velenja in potem – za </font><br/>
<br/>
<b><font size="4">34. TRAK: (VP) 14.45</font></b><br/>
<br/>
<font size="4">	(nadaljevanje) kar se zavzemajo društvo kolesarjev iz koroške – po Graški Gori podira gozdove in na tem terenu se bodo gradili zahtevni inženirski objekti kot so tuneli, kot so viadukti in tako naprej. To bo trasa aneksov. Kdaj bo ta trasa lahko zgrajena tako kot je zdajle zastavljena in če bo, je pa drugo vprašanje. In večkrat smo že poudarili, tudi jaz sem povedal v Državnem zboru in tudi že na Odboru za infrastrukturo, Državni zbor je leta 2016 sprejel strategijo in resolucijo o razvoju prometa v Republiki Sloveniji do leta 2030. In nalaga, ugotavlja, da imamo kilometrov avtocest na prebivalca skoraj največ v Evropi, hkrati pa imamo zanemarjene državne in regionalne ceste in da je treba te ceste posodobiti, modernizirati, ker omogočajo praktično isto brzino, hitrost gibanja kot jo predstavljajo načrtovane ceste kot je ta draga in očitno zelo zahtevna cesta tretje razvojne osi od A1 do Slovenj Gradca.</font><br/>
<br/>
<font size="4">	</font><b><font size="4">PREDSEDNIK ROBERT POLNAR: </font></b><font size="4">Dravograda.</font><br/>
<br/>
<font size="4">	</font><b><font size="4">ŽELJKO CIGLER (PS Levica): </font></b><font size="4">Dravograda, hvala, hvala Robert. </font><br/>
<br/>
<font size="4">	</font><b><font size="4">PREDSEDNIK ROBERT POLNAR: </font></b><font size="4">Prosim.</font><br/>
<br/>
<font size="4">	</font><b><font size="4">ŽELJKO CIGLER (PS Levica): </font></b><font size="4">In pri tem, kot pišejo zdajle mediji, za to, da bo ta draga varianta na kateri bo, kot ugotavljajo uradni števci prometa, manj kot 9 tisoč vozil se dnevno premikalo po štiripasovnici, zato je treba z zemlje zbrisati celo naselje Podgora, se pravi 43 bivališč oziroma 148 objektov se bo tam podrlo. In jaz moram reči, da vladin predlog žal preprečuje doseganje cilja hitre prometne razbremenitve koroške in te hitre povezave, ker deluje praktično kot ena zavestna preprečitev dobre in izvedljive rešitve prometne izoliranosti Korošcev. </font><br/>
<font size="4">In zato mislimo, da je treba ta zakon, skozi ta poroštveni zakon vladi naložiti nadaljnje ustrezno ukrepanje, da se ponovno ne zaide v stranpoti. </font><br/>
<font size="4">Kaj mora vlada, kaj moramo vladi naložiti v tem poroštvenem zakonu? Da povsod, kjer je to možno, se drži in nadgradi obstoječi koridor trase državne ceste Arja vas-Dravograd, da se usposobi, da je za to potreben, da se usposobi za varen promet s hitrostjo več kot 90 kilometrov na uro. Drugič, da se na zadostni oddaljenosti zaobide večja mesta in naselja in na ta način omogoči hiter promet, da se minimalno posega v nova področja, ki niso namenjena prometu, še posebej gozdove in kmetijska zemljišča. In cesta mora prevzeti sto procentov vsega prometa iz koroške, ki bo sedaj praktično v dveh tretjinah še vedno stal na stari cesti s hudo luknjo, tretjina pa bo šla po novi cesti. In za traso in potrebno novega umeščanja v prostor. To so te realne zadeve, ker gre za rekonstrukcijo obstoječe državne ceste in to smo v Državnem zboru stališča Levica že večkrat povedali.</font><br/>
<font size="4">In še to bi rad rekel. Poleg tega, da je ta poroštveni zakon zaobšel strategijo in resolucijo, ki sem jih prej omenil, se tudi pri tem delu avtoceste ni upoštevalo uredbe o enotni metodologiji za pripravo in obravnavo investicijske dokumentacije iz javnih sredstev, ki, v 5. členu ta dokument točno govori, da predpisuje, da je treba preučiti tudi vključitev nadgradnje obstoječe ceste v primerjavo variant. To tukaj ni bilo narejeno. </font><br/>
<font size="4">Drugo bi pa rad povedal tole. Poglejte, pravna, formalna in vsebinska podlaga za poroštveni zakon je in bi morala biti investicijski program v katerem je prikazano načrtovanje financiranja investicije in to, ki se zahteva poleg ostalih virov, tudi posojilo za katerega bo dati potrebno poroštvo. Poslanci bi smeli odločati oziroma lahko odločamo o poroštvenem zakonu samo in izključno tako, da bi sočasno kot obrazložitev predloga zakona o poroštvu dobili tudi vse potrebne informacije iz investicijskega programa na vpogled za vsak projekt, ki je danes tukaj pred nami, pred poslanci. Brez vpogleda v investicijski program – in tega nimamo, mi nimamo vpogleda v njega – razpravljamo praktično o mačku v žaklju, govorimo o enem gradbenem objektu tukajle, z gradbenim dovoljenjem. In tako nimamo vpogleda v posledice sprejema poroštvenega zakona, s katerim de facto nekje potrjujemo konkreten projekt kot tak, njegov potek v prostoru, postavitev v prostor, predvidene stroške in učinke na promet, vplive na okolje in nenazadnje tudi na rušitev, kot sem prej rekel, enega celega naselja. </font><br/>
<br/>
<b><font size="4">35. TRAK: (VP) 14.50</font></b><br/>
<br/>
<font size="4">	(nadaljevanje) In s potrditvijo tega zakona o poroštvu prvič bi dobili možnost odločanja o poteku projekta, če bi videli investicijski program v njegovi funkciji in učinkih in s tem zakonom, ko ga pa zdajle brez investicijskega programa obravnavamo, pa se odgovornost za pripravo in izbiro projekta in celotno zadevo v celoti prenese na poslance.</font><br/>
<font size="4">Zraven bi rad povedal še, pa dodal dve stvari. Trenutek, prosim.</font><br/>
<br/>
<b><font size="4">PREDSEDNIK ROBERT POLNAR: </font></b><font size="4">Saj, kolega Cigler, dokler vi iščete dokumentacijo, lahko morda nadaljujemo razpravo, pa potem dobite besedo.</font><br/>
<br/>
<b><font size="4">ŽELJKO CIGLER (PS Levica): </font></b><font size="4">Imam. Lahko.</font><br/>
<br/>
<b><font size="4">PREDSEDNIK ROBERT POLNAR: </font></b><font size="4">Izvolite, hvala.</font><br/>
<br/>
<b><font size="4">ŽELJKO CIGLER (PS Levica): </font></b><font size="4">Hvala lepa. </font><br/>
<font size="4">Kar se tiče vprašanja o unovčitvi poroštev Republike Slovenije, ki se daje za to cesto do Darsa, bi rad povedal, da za to, da bomo izvedeli na katere realne prometne obremenitve računa Dars, rabimo podatke. Za koliko se bo podražil kamionski prevoz iz Gorenja in koroških podjetij zaradi cestnine? Drugič, za koliko se bodo podražili kamionski prevozi iz Gorenja in koroških podjetij, ja, to sem rekel. Bomo potem mogoče slišali zgodbo o zmanjševanju konkurenčnosti koroškega gospodarstva in gospodarstva iz / nerazumljivo / regije? Te podatke, te podatke je potrebno dobiti.</font><br/>
<font size="4">Hkrati bi še pa opozoril na zadnjo zadevo. Vsem poslancem nam je prebivalec iz velenjske občine oziroma sosednjega dela poslal pismo, v katerem nas opozarja, da je vložil, da je zaradi tega, ker je v uredbi o državnem prostorskem načrtu, ki je bila sprejeta leta 2013, vpisana parcela, ki ni in ni nikoli bila vpisana v zemljiško knjigo in preči tudi njegove parcele, da je zaradi tega vložil upravni in upravno-pravni spor. Skratka zadeva je živa in karkoli mi danes sprejmemo, se lahko po razsodbi sodišča, bo potrebno spreminjati, sprejeti spremembe tega zakona. Zato je mnenja, da bi moral predlagatelj zakona o poroštvu izvzeti iz 4. člena odsek ceste, ki se ureja z uredbo in je v presoji pred ustavnim sodiščem oziroma pred upravnim sodiščem. Ker rad bi še tole povedal. Ko je bila zadnjič razprava na Odboru za finance, ko sej je proračun sprejemal, predvsem glede odlagališča nevarnih odpadkov, ki leži med šoštanjskim in velenjskim jezerom Ležen.</font><br/>
<br/>
<b><font size="4">PREDSEDNIK ROBERT POLNAR: </font></b><font size="4">Ležen.</font><br/>
<br/>
<b><font size="4">ŽELJKO CIGLER (PS Levica): </font></b><font size="4">Hvala. Je državna sekretarka s finančnega ministrstva dr. Saša Jazbec rekla: »na pravno neobstoječi projekt ni mogoče naložiti pravice porabe iz državnega poroštva«. Taka je uredba za cesto od Velenja juga do Slovenj Gradca, v katero ni vpisana pravilna parcela.</font><br/>
<font size="4">Hvala.</font><br/>
<br/>
<b><font size="4">PREDSEDNIK ROBERT POLNAR: </font></b><font size="4">Hvala, gospod Cigler.</font><br/>
<font size="4">Naslednji razpravljavec na vrsti je poslanec Jani Prednik in za njim poslanec Jože Lenart.</font><br/>
<font size="4">Kolega Prednik, izvolite.</font><br/>
<br/>
<b><font size="4">JANI PREDNIK (PS SD): </font></b><font size="4">Predsednik, hvala. </font><br/>
<font size="4">Bom začel na način, da bom povedal, da sta ob te temi – in drugi tir in tretja os – verjetno že tako dolgočasni, da smo se mi naveličali o tem debatirati, kaj šele tisti, ki nas gledajo. In dragi Luka, jaz te spoštujem, spoštujem tudi kolega Ciglerja, ampak, da mi rečeš, da si jaz delam kampanjo po tem, ko končno želim, da se da to dol z dnevnega reda, da se bomo nehali o tem pogovarjati in da končno v tej državi začnemo nekaj graditi, ne samo govoriti, je bom rekel malo nepošteno do mene. Jaz nikoli, nikdar, Luka, nisem rekel, da vi zavirate projekt. Nikoli tega nisem rekel, je pa res, da projekta ne podpirate, kar je v nadaljevanju kolega Cigler večkrat povedal. Dejal je, seveda ti si rekel, da cesto podpirate, kolega je pa rekel, da zaradi pretoka prometa avtocesta tam ni smiselna. Ti si že na enem izmed odborov pol leta nazaj bil na nek način proti temu, da se širi avtocesta, kar je tudi kolega Cigler dejal in podkrepil s tem, da imamo največ avtocest. To pomeni, da se avtoceste naj nebi več gradile-</font><br/>
<br/>
<b><font size="4">PREDSEDNIK ROBERT POLNAR: </font></b><font size="4">Kolega Prednik, jaz vas prosim, vi imate zdaj razpravo, ne polemiko z tistim kar sta razpravljala predhodna razpravljavca. In vas prosim, da se osredotočite na to, kar je tema dnevnega reda, se pravi poroštveni zakon.</font><br/>
<br/>
<b><font size="4">JANI PREDNIK (PS SD): </font></b><font size="4">Zelo sem osredotočen.</font><br/>
<br/>
<b><font size="4">36. TRAK: (VP) 14.55</font></b><br/>
<br/>
<font size="4">	</font><b><font size="4">PREDSEDNIK ROBERT POLNAR: </font></b><font size="4">Pa da vi izpostavite svoje stališče glede tega. Če bodo potem replike, si boste replicirali. Prosim. </font><br/>
<br/>
<font size="4">	</font><b><font size="4">JANI PREDNIK (PS SD): </font></b><font size="4">Zelo sem osredotočen na tretjo os, ki je del tega poroštvenega zakona. Mimogrede, umeščanje, kot je omenjal kolega Cigler, pa ni del tega zakona. </font><br/>
<font size="4">	Kar se tiče poroštva. Poroštvo je, že ministrica in državna sekretarka sta večkrat ponovili, da je pač to pogoj za začetek gradnje vseh teh projektov. Mi imamo tudi v Resoluciji o nacionalnem programu razvoja prometa v Republiki Sloveniji do leta 2030 napisano, da pač za Dars je treba sprejeti to poroštvo. In v bistvu sploh nebi smeli debatirati poroštvo da, poroštvo ne. Mimogrede, v tujini gredo poroštveni zakoni mimo, da niti politika ne trzne, kaj šele javnost, ker je to tehnični zakon, ki je pač podlaga za to, da se nadaljujejo takšni ali drugačni procesi. In da imamo mi v parlamentu silne debate sedaj že v bistvu pol leta o poroštvu, bom rekel je graja za celotno politiko oziroma delujemo verjetno tudi v tujini zelo neresno. </font><br/>
<font size="4">	Ampak, predsednik prosim ne me prekiniti, zdaj se moram tudi odzvati na manipuliranja, laži, zavajanja ali pa nevednost, da bi zgradili na neki drugi trasi sedaj, ko smo v bistvu že tik pred tem, da začnemo graditi to cesto, da bi na neki drugi trasi zgradili prej, je laž. To je laž in zavajanje. In ko se omenja rušence, rušenci so na čisto vseh trasah. Če nekdo misli, da na eni drugi trasi ne bo rušencev in ne bo neke kolateralne škode, se moti. In mi lahko cene, cene trase, ene in tiste na Arjo vas primerjamo samo na podlagi študije variant iz leta 2008 in trasa na Arjo vas je bila za 20, 22, 23, naj me ministrstvo potem popravi, dražja. In to je edina študija oziroma primerjava na kateri mi lahko primerjamo, vse ostalo je zavajanje in govorjenje na pamet. </font><br/>
<font size="4">	Iz razprave kolega Ciglerja me veseli, da je kar naenkrat pri tej temi Levici tudi mar za gospodarstvo, nikoli nisem slišali, da bi se zavzemali za gospodarstvo. Sedaj jim je mar, kar mi je všeč. </font><br/>
<font size="4">	Cena. Cena ni najdražja. Cena, kot je gospa Mauhlerjeva povedala, je bila na nekaterih drugih odsekih dražja. Je pa treba vedeti, da je tu pač geografija, teren izredno zakompliciran in imamo en kup viaduktov, imamo en kup tunelov. To za sabo pač prinese, da je cena pač takšna, kot je. Če bi mi poslušali eno stranko v parlamentu, ki izrecno nasprotuje vsemu, potem nebi nič gradili, nebi imeli ne hidroelektrarn, ne vetrnih elektrarn, ne nuklearke, nebi imeli ne cest, nič nebi imeli. Jaz se s tem pač ne strinjam in bom to non stop ponavljal. V končni fazi pa, ko pridemo do glasovanja, poglejte, dragi kolegi iz Levice, to je naprava, ki ima plus in minus. In samo to šteje, če stisneš plus si za, če stisneš minus, si proti. Vse ostalo govoričenje popolnoma, popolnoma brezveze. In mi moramo tudi ljudem v tej državi enkrat že povrniti zaupanje tako v sistem kot v politiko kot v vse ostalo, da ko nekaj govorimo, potem tudi naredimo. In jaz si ne delam nobene kampanje, hočem dati to cesto in tudi drugi tir dol z dnevnega reda, da se o tem ne bomo več pogovarjali in da se končno začne to že enkrat graditi.</font><br/>
<font size="4">	Hvala lepa.</font><br/>
<br/>
<font size="4">	</font><b><font size="4">PREDSEDNIK ROBERT POLNAR: </font></b><font size="4">Hvala, gospod poslanec.</font><br/>
<font size="4">	Replika, poslanec Luka Mesec. Prosim.</font><br/>
<br/>
<font size="4">	</font><b><font size="4">LUKA MESEC (PS Levica): </font></b><font size="4">Hvala. </font><br/>
<font size="4">	Še enkrat. ta projekt stoji že 20 let in nikjer ni bila zapičena lopata. Levica ga ni podaljšala niti za en dan. In, kolega Prednik, lahko mi pač probate dokazati obratno, ampak boste zelo težko.</font><br/>
<font size="4">	Drugo, pravite že pol leta imamo razpravo v DZ. Ne, že 20 let govorimo o tej trasi, o tej cesti. In kar je zdaj treba narediti, je se pogovoriti o tem ali je stvar optimalna. Mi smo 5 let opozarjali na to, da ni bilo narejenih primerjalnih študij drugih tras, da bi sploh imeli pač cene in ocene o katerih bi se lahko pogovarjali in med njimi primerjali. In tako smo dobili cesto, ki bo najverjetneje po kilometru ena od najdražjih v državi. A je to optimalno? A je to dobro za javne finance? A je to smiselno? Ne vemo, ker sploh ni narejenih primerjalnih ocen na drugih trasah. </font><br/>
<font size="4">In ko govorite, da je pač projekt prišel do točke, kjer je treba stisniti plus ali minus. </font><br/>
<br/>
<b><font size="4">37. TRAK: (VP) 15.00</font></b><br/>
<br/>
<font size="4">	(nadaljevanje) Glejte, ta država je bila pri številnih infrastrukturnih projektih na enak način postavljena pred zid. Tudi pri TEŠ6 so vsi govorili, pa je prepozno, da bi ga ustavljali in potem smo dobili pač največjo koruptivno zgodbo. In zato imamo razprave v parlamentu, da na take nevarnosti opozorimo. Tukaj smo opozorili na to, da je projekt izjemno drag, na to, da je projekt v nekaterih pogledih vprašljivo izvedljiv in na to, da je projekt problematičen z okoljskega vidika in da obstajajo pač alternative, več alternativnih tras na katerih ministrstvo vseh teh zadnjih 5 letih, ko se o tem pogovarjamo, ali pa v zadnjih 20 ko se o tem govori, sploh ni naredilo ocen, da bi lahko kompetentno med njimi primerjali. V tem pa je problem in na ta način se pa težko pogovarjamo o racionalnih odločitvah politike. </font><br/>
<br/>
<font size="4">	</font><b><font size="4">PREDSEDNIK ROBERT POLNAR: </font></b><font size="4">Hvala, gospod poslanec. </font><br/>
<font size="4">	Nadaljujemo z razpravo. Na vrsti je poslanec Jože Lenart, za njim poslanec Franc Rosec. </font><br/>
<font size="4">	Kolega Lenart, prosim.</font><br/>
<br/>
<font size="4">	</font><b><font size="4">JOŽE LENART (PS LMŠ): </font></b><font size="4">Hvala lepa, predsednik.</font><br/>
<font size="4">	Prvič, želim se zahvaliti tako Ministrstvu za infrastrukturo kot Ministrstvu za finance za zelo nazorne strokovne predstavitve investicijskih projektov samih sistemov financiranja, samo sestavo poroštva, potega vsega tega, je bilo dovolj na voljo. Tudi sami smo si lahko na spletnih straneh odprli vse te dokumente in dodatno smo dobili vse odgovore na vprašanja, ki smo jih imeli. In danes tu govoriti, da tega ni bilo, je, bom rekel s tistih, od tistih poslancev je to čista malomarnost.</font><br/>
<font size="4">	Drugič. Slovenija potrebuje drugi tir. Zakaj? Če želimo ujeti hitri vlak razvoja Evrope, moramo napraviti tudi infrastrukturo takšno, železniško, da bomo lahko spadali v ta del Evrope, drugače se nas bodo izogibali, ker poznamo kako gredo, kateri koridorji se razvijajo, kateri pa ostajamo na mestu.</font><br/>
<font size="4">	Tretjo razvojno os potrebujemo od Avstrije do Hrvaške predvsem zaradi uravnoteženega regionalnega razvoja, do katerega imamo seveda tiste regije, ki smo degradirane, vso pravico. To smo si tudi zapisali v več dokumentih. Prve faze, ki so bile, ki so zdaj umeščene, kot je ta severni del in pa tudi na dolenjskem tisti odsek, so zelo premišljeno postavljene in tam kjer je to najbolj primerno. To so dejstva in jaz ne vem zakaj lahko proti temu danes ne vem kakšna vprašana postavljamo. </font><br/>
<font size="4">Tretjič, v vseh dokumentih ima Slovenija zapisano, da ležimo na zelo strateški legi in potrebujemo infrastrukturo za razvoj. Ampak v praksi pa tudi danes vidimo kako nam to gre in kako zaostajamo. Ne znamo in tudi politika bremza z današnjo razpravo, kot je razvidno. </font><br/>
<font size="4">Četrtič. Sama struktura financiranja, ki je zelo pomembna, domači kapital, tuji kapital, nepovratna sredstva, tu zadaj so mednarodne finančne institucije, Evropska investicijska banka. Tisti, ki smo prebrali te dokumente, smo videli kako strogi kriteriji so postavljeni in kakšni so odgovori in ti sklepi in da je to potrjeno. In temu pač mi, ki smo tukaj, ne vem ali je kdo takšen strokovnjak, da lahko tu ne vem kakšno ekspertizo in analizo dela. Jaz temu pač verjamem čisto iz preprostega razloga, ker vse te mednarodne finančne institucije, ki so tudi prispevale in nepovratna sredstva in te ugodne kredite, v to nebi šle, če nebi bili kazalci takšni. Pa jih tudi nismo sami delali, so to bili priznani strokovnjaki zunanji. </font><br/>
<font size="4">Petič. Samo poroštvo je bilo danes tu predstavljeno iz vseh vidikov – kaj, zakaj, kako, ne bom ponavljal. </font><br/>
<font size="4">Šestič. Transparentnost izvajanja, številni ste se okrog tega opletali. Imamo mehanizme. Seveda to je pa naša naloga od tu naprej, da to spremljamo. Danes govoriti nazaj, da se vračamo nazaj, te različne študije, ki so bile postavljene. Seveda so bile, to je bilo že zdavnaj narejeno strokovno in vsaka študija ima pluse in minuse. </font><br/>
<br/>
<b><font size="4">38. TRAK: (VP) 15.05</font></b><br/>
<br/>
<font size="4">	(nadaljevanje) Katerakoli študija bi danes bila tu na mizi, bi lahko vsakdo od nas potem rekel kje so tiste slabe točke, ampak neka varianta je morala. Enkrat je cena, stroški, drugič nastrada ekologija, drugič se izognemo, ne vem, določenim predelom, ki bi radi bile to vključeno, ampak neka varianta je bila sprejeta in jaz verjamem, da je bila najbolj racionalna. In danes ti nejeverni Tomaži, ki ne vem kaj, laično razmišljajo pa se bi vračali nazaj, je to popolnoma brezpredmetno. Te faze so šle že zdavnaj skozi. In upam, da bomo danes toliko zreli, da bomo to točko potrdili in gremo naprej. Še enkrat, samo spremljanje transparentnosti izvajanja pa je naša naloga in to bomo spremljali. Tudi ministrstva se zavedajo, zadaj so tudi odgovornosti. To pa je tisto, kar nadalje moramo spremljati.</font><br/>
<font size="4">	Hvala lepa.</font><br/>
<br/>
<font size="4">	</font><b><font size="4">PREDSEDNIK ROBERT POLNAR: </font></b><font size="4">Hvala, gospod poslanec.</font><br/>
<font size="4">	Nadaljujemo z razpravo. Na vrsti je poslanec Franc Rosec. Za njim poslanec Andrej Rajh.</font><br/>
<font size="4">	Kolega Rosec, prosim.</font><br/>
<br/>
<font size="4">	</font><b><font size="4">FRANC ROSEC (PS SDS): </font></b><font size="4">Hvala za besedo, predsednik. </font><br/>
<font size="4">	Imam še samo eno kratko vprašanje. Glede investicijskega programa, ki je bil narejen za drugi ti, me samo zanima koliko je bilo opravljenih geoloških raziskav na tej trasi. Da ne bomo priča tveganju, da bi se tam ponovila zgodba na tistem kilometru trase, ko je bila. Zdaj, da ne bi potem bili priča po sprejetju tega poroštva pa začetku nekih del, da bomo imeli pač NIP-1, 2, 3, 4, 5, 6, 7. Samo to me zanima.</font><br/>
<font size="4">	Hvala.</font><br/>
<br/>
<font size="4">	</font><b><font size="4">PREDSEDNIK ROBERT POLNAR: </font></b><font size="4">Hvala, gospod poslanec.</font><br/>
<font size="4">	Nadaljujemo. Bo malo kasneje ministrica odgovorila. </font><br/>
<font size="4">	Kolega Rajh, izvolite. Imate besedo.</font><br/>
<br/>
<font size="4">	</font><b><font size="4">MAG. ANDREJ RAJH (PS SAB): </font></b><font size="4">Jaz bi rad samo dodal nekatera razmišljanja, ki jih v bistvu bom artikuliral kot projektant. </font><br/>
<font size="4">	Vsi procesi umeščanja v prostor so zelo komplicirani in so pri nas predpisani z zakonom. Torej pri nas ni mogoče preskočiti kakršnegakoli postopka. Vključena je javnost, medsebojno soprimerjanje ustrezne variante in ministrstvo je šlo še v tem koraku tako daleč, da je rešitve, ki jih je predlagalo, predstavljalo tudi po poslanskih skupinah. Tisti, ki smo jih želeli, smo jih slišali, poslušali in bili zelo zadovoljni. Nekateri niso bili zraven na teh predstavitvah, ampak verjamem pa, da če bi prisluhnili ministrstvu, če bi slišali argumente, teh pomislekov danes, ki so artikulirani, nebi bilo. </font><br/>
<font size="4">	Hvala lepa.</font><br/>
<br/>
<font size="4">	</font><b><font size="4">PREDSEDNIK ROBERT POLNAR: </font></b><font size="4">Hvala, gospod poslanec.</font><br/>
<font size="4">	Zdaj pa vas prosim, gospa ministrica, če odgovorite še na vprašanje, zadnje, ki ga je poslanec Rosec izpostavil.</font><br/>
<br/>
<font size="4">	</font><b><font size="4">MAG. ALENKA BRATUŠEK: </font></b><font size="4">Najlepša hvala. Se opravičujem, tega sem spustila, je bilo že prej postavljeno enako.</font><br/>
<font size="4">	Jaz nimam številke koliko konkretno raziskav je bilo narejenih, lahko vam pa zatrdim, da jih je bilo narejeno bistveno več kot je to pri ostalih projektih potrebno, ker je to zahtevala tudi Evropska komisija, Evropska investicijska banka. Je pa ta teren glede na to, da smo tudi avtoceste delali tam, že nekaj raziskan, se pravi lahko uporabimo ali pa so lahko uporabili tudi tiste. Ampak odgovor je, številke vam ne znam povedati točno koliko. Je pa to – tako nam 2TDK zagotavlja – več kot je v povprečju projektov geoloških raziskav narejenih. In ocenjujejo, da je, bom rekla velika verjetnost, da problemov na tej trasi naj nebi bilo. </font><br/>
<br/>
<font size="4">	</font><b><font size="4">PREDSEDNIK ROBERT POLNAR: </font></b><font size="4">Hvala lepa. </font><br/>
<font size="4">	Kolega Doblekar, izvolite, imate razpravo.</font><br/>
<br/>
<font size="4">	</font><b><font size="4">BORIS DOBLEKAR (PS SDS): </font></b><font size="4">Hvala, predsednik. </font><br/>
<font size="4">	Prosim za odgovore. Na začetku pa samo moje mnenje, da bi bil že zdavnaj čas, da bi se te projekti začeli delat, ne da se sploh pogovarjamo o tem spet o poroštvih in tako naprej. Torej projekti so nujni, že zdavnaj bi morali biti narejeni. Se pa, razpravljam pa kot poslanec, ki sem izvoljen od ljudi, ki te stvari gledajo, opazujejo in zahtevajo od nas, da zakaj se že ne dela. In zato govorim. </font><br/>
<font size="4">	Poroštvo me še enkrat zanima, bi rad jasen odgovor zakaj za oba projekta skupaj, zakaj ni to ločeno, zakaj ste to združili skupaj. Ljudje pravijo zakaj nas posiljujete s tem, naj bo poroštvo za tretjo razvojno os posebej, za drugi tir, </font><br/>
<br/>
<b><font size="4">39. TRAK: (VP) 15.10</font></b><br/>
<br/>
<font size="4">	(nadaljevanje) za 2TDK, ki je pa še bolj kot ne vse v oblakih in ko vemo, da bo ta projekt tako drag, da bi, ne vem, lahko kaj za ta denar naredil še kaj drugega, potem pravijo »naj pridejo Kitajci, pa naj to že naredijo« pa »že zdavnaj bi bilo narejeno«, pa pravijo naj Madžari pridejo. Ljudje to poslušajo, gledajo, narejeno ni še nič, mi se še kar pogovarjamo. </font><br/>
<font size="4">Nadomestna kmetijska zemljišča, me zanima ali ste našli kakšna nadomestna kmetijska zemljišča zato, ker bo tam toliko in toliko zemljišč uničenih. Vemo, da pri kakšnemu kmetu, ki bi rad nekaj delal ali pa spremembo namembnosti naredil, mora imeti nadomestno zemljišče, ne? Ni tukaj debat, ne? Ne vem, zakompliciramo pri nekomu, ki bi rad hišo doma delal ali pa ki je kupil sosednjo parcelo pa nek breg, nek pašnik, bi rad hišo gradil, pa je ne more, ker mora najti nadomestno zemljišče in tako naprej, kup komplikacij. Tukaj je pa ogromno zemljišč po teh trasah, kmetijskih, pa se kaj dosti ne sekiramo, čeprav bi lahko bilo celo drugače s tem projektom kakor smo slišali že v več primerih, ampak ne bom šel v to smer.</font><br/>
<font size="4">Dejstvo je tudi, da so cene obeh projektov zelo visoke, enormno draga projekta. Če malo pogledamo cene gradenj cest ali pa železnic po Evropi ali pa po svetu mislim, da smo eni najdražjih. Takšne številke o katerih se mi tukaj pogovarjamo na kilometer ceste ali pa železnice, če greš malo pogooglati, jih ne najdeš kmalu. </font><br/>
<font size="4">In pa še to bi rad, da pojasnite državljankam in državljanom in predvsem uporabnikom cest, se pravi vsem voznikom po cestah, predvsem tudi vsem tistim, ki vozijo tovornjake. Ni jih bilo malo, ki so se obrnili na mene, pa so rekli »a zdaj bomo pa mi dražjo cestnino plačevali zato, da boste vi delali železnico?«. Dajte to ljudem pojasniti kako to poteka, saj ste že povedali razdelilnik iz kje vse bodo finančna sredstva prišla za to gradnjo, ampak bi rad, da to javno poveste še enkrat, da tako razložite, da bodo ljudje, uporabniki, plačniki cestnin tudi razumeli. Ne, da bom jaz poslušal okrog »aha, zdaj bom pa jaz plačal večjo cestnino ali pa dražjo vinjeto ali pa ne vem kaj vse zato, da boste vi delali železniški tir, ki je neznansko, pregrešno drag«. To bi rad, da pojasnite, da poveste vsem zakaj ste se tako odločili in pa ali je to upravičeno ali ni. Ne, da bomo potem mi poslanci za vsakim vogalom, ki smo pač z ljudmi, vsak dan to poslušali. </font><br/>
<font size="4">Toliko z moje strani.</font><br/>
<font size="4">Hvala.</font><br/>
<br/>
<b><font size="4">PREDSEDNIK ROBERT POLNAR: </font></b><font size="4">Hvala, gospod poslanec.</font><br/>
<font size="4">Gospa ministrica, izvolite. Imate besedo.</font><br/>
<br/>
<b><font size="4">MAG. ALENKA BRATUŠEK: </font></b><font size="4">Hvala. </font><br/>
<font size="4">Kar se tiče zakona, eden ali dva, je poleg mene tudi gospa iz Zakonodajno-pravne službe povedala, da ni ovir, da bi temu bilo tako. Dejstvo je, da ustava zahteva zakon za poroštvo in dejstvo je, da ustava zahteva, da je, pa ne samo ustava, to pa mislim, da je tudi ena odločitev ustavnega sodišča, da je zelo določno zapisano koliko poroštva bo država dala. Tako, da izpolnjuje ta predlog, ki je pred vami, vse, kar slovenska ustava zahteva. Zakaj smo se ali pa sem se tako odločila, sem pa tudi že povedala – ker gre za dva pomembna infrastrukturna projekta. In tudi z vidika preglednosti mogoče nebi bilo slabo, da bi država imela samo en poroštveni zakon, kjer bi bila notri zapisana vsa poroštva, ki se dajejo.</font><br/>
<font size="4">Kar se tiče virov, ki se, s katerih se bo ta proga Divača-Koper poplačala, prav v celoti poplačala, to so trije viri: pribitek k cestnini, nov vir, to je taksa na pretovor v Luki Koper in zvišana uporabnina za železnice. Domnevam, da, ker nisem jaz pripravljala zakona o drugem tiru, to je bilo sprejeto mislim, da </font><br/>
<br/>
<b><font size="4">40. TRAK: (VP) 15.15</font></b><br/>
<br/>
<font size="4">	(nadaljevanje) leta 2017, če se ne motim, je bilo tako določeno. Jaz moram reči, da so tudi meni avtoprevozniki povedali, da je to z njimi bilo usklajeno takrat. Bil je dogovor za nekaj stvari, ki jih zdaj urejamo, kako bo, bom rekla država kompenzirala to, ampak ta pribitek je bil z prevozniki dogovorjen in usklajen. In sama ocenjujem, da takšen način, da se železniška infrastruktura tam, kjer se seveda lahko, ta tir vemo, da je gospodarsko zelo, zelo izkoriščen, poplača sama. In to vse je tudi zelo natančno upoštevano v investicijskem programu do zadnjega leta koncesije. </font><br/>
<font size="4">	Kar se tiče pa kmetijskih zemljišč, pa domnevam, da gre to za drug projekt, to je tretja os. Tukaj pa lahko rečem, da sem prepričana, ker tudi odločitev o tem, da bo trasa, govorimo o trasi, ki sicer ni vključena v ta poroštveni zakon še, da je vlada takrat preučila vse možnosti, da bo čim več kmetijskih zemljišč oziroma čim več kmetom zagotovila tudi nazaj kmetijska zemljišča. Jaz nisem sodelovala pri sprejemanju odločitve, da je ta trasa najboljša, tako da težko komentiram. Sem pa prepričana, da Dars zdaj vodi postopke tako kot jih je treba in tudi, kot jaz vem, se je za veliko večino ljudi ob tej trasi tudi našel nek ustrezen dogovor. Dialog se vodi vseskozi. Verjetno je treba še enkrat poudariti, da je tudi sam postopek kako je ta trasa bila umeščena v prostor, preverjalo ustavno sodišče in ugotovilo, da je bil postopek skladen z ustavo. </font><br/>
<font size="4">	Toliko z moje strani.</font><br/>
<br/>
<font size="4">	</font><b><font size="4">PREDSEDNIK ROBERT POLNAR: </font></b><font size="4">Hvala, gospa ministrica. </font><br/>
<font size="4">	Zaključujem razpravo o 1. členu. </font><br/>
<font size="4">	In dajem na glasovanje. Vendar preden preidemo na glasovanje, gospe in gospodje, ena opomba. V kolikor amandma poslanske skupine SDS k 1. členu ne bo sprejet, postanejo amandmaji istega predlagatelja k 3., 4., 5., 6., 10. členu ter naslovu predloga zakona brezpredmetni.</font><br/>
<font size="4">	Začenjam glasovanje o amandmaju k 1. členu. Glasujemo.</font><br/>
<font size="4">	Kdo je za? (4 člani.) Kdo je proti? (10 članov.)</font><br/>
<font size="4">	Ugotavljam, da amandma ni sprejet.</font><br/>
<br/>
<font size="4">	V razpravo dajem 2. člen predloga zakona, h kateremu ni bilo vloženih amandmajev. </font><br/>
<font size="4">	Zdaj dajem v obravnavo amandma poslanskih skupin koalicije k 3. členu pod zaporedno številko 2 na pregledu amandmajev. Ali želi kdo razpravljati? </font><br/>
<font size="4">	Začenjam glasovanje o amandmaju k 3. členu. </font><br/>
<font size="4">	Kdo je za? (9 članov.) Kdo je proti? (Nihče.)</font><br/>
<font size="4">	Ugotavljam, da je amandma sprejet.</font><br/>
<br/>
<font size="4">	V razpravo dajem 4. člen, h kateremu ni bilo vloženih amandmajev. Ni razprave.</font><br/>
<font size="4">	Dajem v obravnavo amandma k 5. členu, in sicer poslanskih skupin koalicije, pod številko 2. Ali želi kdo razpravljati?</font><br/>
<font size="4">	Začenjam glasovanje. Glasujemo.</font><br/>
<font size="4">	Kdo je za? (8 članov.) Kdo je proti? (Nihče.)</font><br/>
<font size="4">	Ugotavljam, da je amandma sprejet.</font><br/>
<br/>
<font size="4">	V obravnavo dajem amandma k 6. členu, prav tako poslanskih skupin koalicije, pod zaporedno številko 2. Želi kdo razpravljati? </font><br/>
<font size="4">	Začenjam glasovanje. Glasujemo.</font><br/>
<font size="4">	Kdo je za? (9 članov.) Kdo je proti? (Nihče.)</font><br/>
<font size="4">	Ugotavljam, da je amandma sprejet. </font><br/>
<br/>
<b><font size="4">41. TRAK: (VP) 15.20</font></b><br/>
<br/>
<font size="4">	(nadaljevanje) In zdaj dajem v obravnavo 7. do vključno 12., h katerim ni bilo vloženih amandmajev. Ni razprave.</font><br/>
<font size="4">	Na ta način, gospe in gospodje, smo zaključili razpravo o členih in vloženih amandmajih. </font><br/>
<font size="4">V skladu s prej sprejeto odločitvijo odbora prehajamo na glasovanje o vseh členih skupaj.</font><br/>
<font size="4">	Obrazložitev glasu? </font><br/>
<font size="4">	Ja, izvolite, poslanec Mesec. Obrazložitev glasu. </font><br/>
<br/>
<font size="4">	</font><b><font size="4">LUKA MESEC (PS Levica): </font></b><font size="4">Hvala za besedo.</font><br/>
<font size="4">	Opozicija je, kot veste, nadzornik vlade. Opozicija gleda vladi pod prste, opozicija kritizira vladne odločitve, ki niso dobre ali pa ki niso optimalne. In pri infrastrukturnih zadevah si upam reči, da je pritisk Levice v prejšnjem mandatu, ko smo govorili o udeležbi Madžarske v drugem tiru, močno pripomogel k temu, da Madžarske trenutno ni v igri za drugi tir. Kakorkoli, glede na to, da zakon pušča opcije za udeležbo zalednih držav odprte, ga v tej točki ne moremo podpreti.</font><br/>
<font size="4">	Druga stvar zaradi katere ne moremo podpreti tega zakona, pa je trasa glede severnega dela tretje razvojne osi. Kot rečeno, mi smo tretjo razvojno os vedno podpirali in smo bili vedno na stališču, da morata Bela krajina in koroška dobiti povezavo z avtocestnim križem. Kakorkoli, v zadnjih petih letih debat se nismo premaknili s točke, da bi se naredile enakovredne študije ostalih variant trase do koroške in trenutno imamo na mizi traso, ki je izjemno draga. Gre za eno od najdražjih cest v Sloveniji. Kot sem prej rekel, je celo dražja kot je bila gradnja avtoceste čez Trojane. Po drugi strani je po ocenah številnih geografov, geologov stvar vprašljivo izvedljiva zaradi terena po katerem bo ta trasa šla, kjer so rudniške površine, možnost vdiranja in tako naprej. Skratka to je drugi razlog. </font><br/>
<font size="4">	Tretji razlog zakaj ne moremo zakona podpreti, pa je belokranjski krak, kjer je zaenkrat v zakonu opredeljena samo trasa med Novim mestom in Osredkom, ne pa do Bele krajine.</font><br/>
<font size="4">	To so trije razlogi-</font><br/>
<br/>
<font size="4">	</font><b><font size="4">PREDSEDNIK ROBERT POLNAR: </font></b><font size="4">Kolega Mesec, obrazložitev glasu je dve minuti. Prosim. </font><br/>
<br/>
<font size="4">	</font><b><font size="4">LUKA MESEC (PS Levica): </font></b><font size="4">Tako, saj sem zaključil. Zaradi katerih bomo v Levici temu zakonu nasprotovali. In še enkrat poudarjam, da nasprotujemo naprej pač takšnim postopkom, da se več različnih, popolnoma različnih infrastrukturnih projektov daje v isti zakon. Vsakega je treba obravnavati posebej in za vsakega morajo biti na mizi različne variante, da se lahko o tem kompetentno in informirano odločamo.</font><br/>
<br/>
<font size="4">	</font><b><font size="4">PREDSEDNIK ROBERT POLNAR: </font></b><font size="4">Hvala lepa.</font><br/>
<font size="4">	Začenjam glasovanje o vseh členih zakona skupaj. 	</font><br/>
<font size="4">Začenjam glasovanje. Glasujemo.</font><br/>
<font size="4">	Kdo je za? (10 članov.) Kdo je proti? (2 člana.)</font><br/>
<font size="4">	Ugotavljam, da so členi sprejeti.</font><br/>
<br/>
<font size="4">	S tem zaključujem obravnavo predloga zakona na Odboru za finance. Vsi sprejeti amandmaji bodo vključeni v dopolnjen predlog zakona, ki bo sestavni del poročila odbora. Predlagam, da kot poročevalec na seji Državnega zbora nastopim sam. Ni nasprotovanja. </font><br/>
<font size="4">	S tem zaključujem to točko dnevnega reda. </font><br/>
<br/>
<font size="4">	Gospe in gospodje, prehajamo na </font><b><font size="4">3. TOČKO DNEVNEGA REDA, TO JE LETNO POROČILO UPRAVLJANJA KAPITALSKIH NALOŽB REPUBLIKE SLOVENIJE IN SLOVENSKEGA DRŽAVNEGA HOLDINGA ZA LETO 2018. </font></b><font size="4">Odbor za finance bo poročilo obravnaval kot matično delovno telo v skladu s četrtim odstavkom 41. člena poslovnika državnega zbora. poročilo je Slovenski državni holding poslal na podlagi 67. člena Zakona o Slovenskem državnem holdingu. Zakon tudi določa, da SDH enkrat letno, najpozneje do 31. oktobra, Državnemu zboru Republike Slovenije posreduje letno poročilo o poslovanju v preteklem letu. </font><br/>
<font size="4">Odbor je v zvezi s to točko dnevnega reda prejel tudi: mnenje Komisije Državnega sveta za gospodarstvo, obrt in finance z dne 27. novembra.</font><br/>
<br/>
<b><font size="4">42. TRAK: (VP) 15.25</font></b><br/>
<br/>
<font size="4">	(nadaljevanje) K tej točki so vabljeni: predstavniki Slovenskega državnega holdinga; in Ministrstva za finance. </font><br/>
<font size="4">	Za uvod dajem besedo predsedniku uprave Slovenskega državnega holdinga, gospodu Gabrijelu Škofu.</font><br/>
<font size="4">	Gospod Škof, izvolite.</font><br/>
<br/>
<font size="4">	</font><b><font size="4">GABRIJEL ŠKOF: </font></b><font size="4">Hvala lepa. Spoštovane članice in člani Odbora za finance.</font><br/>
<font size="4">	Slovenski državni holding je v drugi polovici oktobra letno poročilo o upravljanju kapitalskih naložb Republike Slovenije in SDH-ja za leto 2018 že peto zaporedno leto poslal Državnemu zboru. To je poročilo, ki smo ga pripravili na podlagi Zakona o Slovenskem državnem holdingu in kot dobro prakso predvidevajo tudi smernice OECD-ja. Zraven smo vam poslali tudi letno poročilo, ki ga SDH pripravi na podlagi Zakona o gospodarskih družbah in s katerim se je že seznanila vlada kot skupščina. </font><br/>
<font size="4">Preden izpostavim bistvene agregatne podatke iz poslovanja družb obeh portfeljev, želim poudariti, da predstavljajo družbe s kapitalsko naložbo Republike Slovenije in SDH zajeten del slovenskega gospodarstva. Uresničujejo tudi pomemben javni interes na različnih področjih in zaposlujejo okoli 71 tisoč 200 ljudi. Prispevajo ekonomske koristi tudi v drugih panogah in pomembno prispevajo k državni blagajni in blaginji velikega števila ljudi. Zato vlogo upravljavca državnega premoženja jemljemo resno in odgovorno, ob tem predvsem skrbimo, da je država dejavna in profesionalna lastnica svojih kapitalskih naložb. Od družb s kapitalsko naložbo države pričakujemo uspešno, dobičkonosno in gospodarno poslovanje, ustvarjanje vrednosti ter v veliko primerih tudi učinkovito izvajanje posameznih javnih služb z uravnoteženim, stabilnim in trajnostnim razvojem z ekonomskega, družbenega in okoljskega vidika. </font><br/>
<font size="4">Ekonomsko-finančno uspešnost SDH se ocenjuje po dveh agregatnih kazalnikih, in sicer čisti dobičkonosnosti lastniškega kapitala, t.i. ROE, ter višini izplačanih dividend. Če potegnemo črto pod rezultate za leto 2018, lahko rečemo, da je bilo poslovanje družb s kapitalsko naložbo Republike Slovenije in SDH agregatno gledano zelo uspešno. Če je bilo na ravni portfelja za leto 2017 najbolj uspešno leto odkar imamo centralizirano upravljanje, takrat se je dosegel 6,5 % ROE celotnega portfelja, je bilo leto 2018 drugo najbolj uspešno z 6,2 ROE - s pomembno opombo, če nebi bil portfelj pomembno spremenjen (prodaja NLB-ja), bi bil rezultat celo najuspešnejši do sedaj, saj bi dosegli celo 6,7 % ROE. S tem rezultatom smo seveda tudi presegli cilj v letnem načrtu upravljanja, ki nam ga je zastavila Vlada Republike Slovenije in je znašal 6,1 %.</font><br/>
<font size="4">Upravljavski portfelj SDH je izjemno koncentriran. Že tako visoka koncentracija naložb pa se je zaradi prodaje deleža v NLB še povišala. 10 največjih naložb je predstavljalo skoraj 79 %, 20 največjih pa že več kot 96 % knjigovodske vrednosti celotnega portfelja. Največja naložba v portfelju - družba Dars, ki ima močno regulirano dejavnost – predstavlja skoraj eno tretjino vrednosti in ključno vpliva na dobičkonosnost na ravni portfelja kot celote. Zaradi prodaje NLB se je povečal tudi delež strateških naložb, ta je konec leta 2018 znašal že več kot tri četrtine portfelja. S prodajo Abanke se bo delež strateških naložb še povečal in bo znašal že 82 %. </font><br/>
<font size="4">Če naredimo prerez po klasifikaciji naložb, so strateške naložbe dosegli 5 % ROE, pomembne naložbe 10,6 % ROE, portfeljske naložbe pa 8,8 % ROE. Tukaj velja poudariti, da so vsi navedeni ponderirani. Rezultat je dosežen kljub dejstvu, da tri četrtine portfelja Republike Slovenije in SDH predstavljajo, kot rečeno, strateške naložbe, katerih prioritete je predvsem doseganje strateških ciljev, torej uresničevanje pomembnih družbenih interesov, ki se pogosto izključujejo s ciljem visoke donosnosti lastniškega kapitala. SDH podpira razvoj, uspešnost in učinkovitost poslovanja družb iz portfelja in s svojimi odločitvami na skupščinah družb sledi odgovornemu pristopu glede politike dividend z ustreznim ravnotežjem tako med dividendno donosnostjo in razvojnimi potrebami teh družb. </font><br/>
<font size="4">Državni proračun in SDH sta v letu 2018 za poslovno leto 2017 prejela rekordno višino dividend, in sicer 487,3 milijona evrov. V letošnjem letu pa sta Republika Slovenija in SDH za poslovno leto </font><br/>
<br/>
<b><font size="4">43. TRAK: (VP) 15.30</font></b><br/>
<br/>
<font size="4">	(nadaljevanje) 2018 prejela 250,4 milijona evrov dividend, temu pa bomo dodali še za 2,5 milijona dividend / nerazumljivo /, ko bodo prejete. Tu je potrebno tudi jasno poudariti, da je bilo lani izjemno leto zaradi izrednih dividend Telekoma Slovenije in Nove ljubljanske banke, ki jih upoštevamo kot enkratne dogodke in jih v prihodnje ne bo več. Letošnja izplačila pa so višja kot je določal cilj v LNU, znesek pa se vrača na raven poslovnega izida leta 2016. Iz tega sledi, da je bila tudi dividendnost kapitala portfelja dobra – znašala je 2,5 %. </font><br/>
<font size="4">	In še zadnji pomemben agregatni podatek. Zaradi prodaje NLB se je zmanjšala skupna knjigovodska vrednost kapitalskih deležev v neposredni lasti Republike Slovenije in SDH. Konec leta 2017 je znašala 10,9 milijard, medtem ko je konec leta 2018 znašala 10,1 milijarda evrov. Vpliv prodaje Abanke in dodatnih 10 % NLB pa po je letos znižal pod 10, in sicer na 9,8 milijard evrov. </font><br/>
<font size="4">	Ko govorimo o letu 2018, je potrebno povedati še nekaj besed o prodajnih postopkih, kajti večina dejanj SDH v zvezi s prodajo kapitalskih naložb, se je v letu 2018 nanašala na prodajo 65 % lastniškega deležna Republike Slovenije v Novi ljubljanski banki, ki je bila v novembru 2018 zaključena po metodi javne ponudbe delnic. V juniju 2019 je SDH uspešno zaključil še prodajo 10 % lastniškega deleža -1 delnice NLB, in sicer po metodi pospešenega postopka zbiranja ponudb dobro poučenih vlagateljev. Republika Slovenija tudi po zaključku privatizacije NLB s 25 % lastniškim deležem in 1 delnico ostaja največja posamična delničarka banke. SDH je v letu 2018 intenzivno izvajal tudi dejanja v zvezi s prodajo 100 % lastniškega deleža Abanke, na podlagi katerih je v juniju 2019 z Novo KBM sklenil pogodbo o prodaji in nakupu, čakamo samo še na zaključek postopka prodaje, t.i. closing. Republika Slovenija ostaja največja posamična delničarka NLB in s tem zagotavlja, da bančna skupina ostaja samostojna slovenska finančna inštitucija, ki bo še naprej podpirala razvoj slovenskega gospodarstva. </font><br/>
<font size="4">	SDH tudi v prihodnje pričakuje ustvarjanje vrednosti in donosa za delničarje. Priliv iz naslova prodaje kapitalskih naložb je tako v letu 2018 znašal 670,5 milijona evrov. </font><br/>
<font size="4">V zadnjem času je bilo precej govora o izvajanju turistične strategije, zato nekaj bistvenih podatkov tudi o tem. SDH je skladno s Strategijo trajnostne rasti slovenskega turizma 2017-2021 zadolžen za izvedbo ukrepa, ki nosi naslovno opredelitev »prestrukturiranje hotelskih podjetij v državni lasti«, ki vključujejo naložbeni načrt in načrt upravljanja. Pri pripravi strateškega dokumenta smo si postavili tri ključne cilje konsolidacije in prestrukturiranja turističnih družb. In to so: povečanje vrednosti in donosnosti turističnega portfelja v državni lasti, uresničitev različnih sinergij med državnimi družbami in razvoj turistične dejavnosti v skladu s strategijo trajnostne rasti slovenskega turizma v obdobju 2017 do 2021, ki jo je sprejela Vlada Republike Slovenije. En del aktivnosti, ki se tičejo finančne analize vseh turističnih družb in predlog avtomizacije turističnega porfelja, so potekale že v letu 2018, letos pa smo na SDH na podlagi sklepa Vlade Republike Slovenije z dne 14. februar letošnjega leta pripravili še naložbeni dokument za naložbo Istrabenz turizem, v katerem so izkazane dolgoročne sinergije v primeru povezovanja omenjene družbe z drugimi turističnimi družbami ter tudi ekonomski učinki namenske družbe, na katero bi se prenesla družba Istrabenz turizem. SDH je navedeni dokument pripravil ob upoštevanju predhodno izdelane poglobljene finančne analize vseh turističnih družb s kapitalsko naložbo države. Vlada Republike Slovenije je konec maja kot skupščina SDH-ja potrdila tudi ta dokument. Skladno s strategijo turizma je SDH zato pripravil osrednji dokument, to je LNUO oziroma letni načrt upravljanja za turizem, ki vključuje načrt konsolidacije, upravljanja in prestrukturiranja turističnih družb v državni lasti. Vsebina dokumenta je pripravljena ob upoštevanju usmeritev, ki izhajajo iz strategije turizma in prej omenjenega sklepa Vlade Republike Slovenije ter dodatno ob upoštevanju </font><br/>
<br/>
<b><font size="4">44. TRAK: (VP) 15.35</font></b><br/>
<br/>
<font size="4">	(nadaljevanje) rešitev, ki so bile analizirane in sprejete za namen izdelave naložbenega dokumenta. Nadzorni svet naše družbe je dokument potrdil dne 17. julija 2019, sedaj pa ta že nekaj časa čaka na potrditev s strani Vlade Republike Slovenije. s potrditvijo tega dokumenta bo SDH pridobil podlage za izvajanje aktivnosti na področju turizma – dokler tega ni, se ne more narediti kaj dosti naprej. Izveden je bil tudi nakup dobrih 20 % delnic družbe Terme Olimija. V postopku je dokončni prevzem družbe Terme Olimija. </font><br/>
<font size="4">	Moram povedati, da družbe, ki jih ima že sedaj v upravljanju SDH, izboljšujejo poslovanje, vlagajo v obnovo kapacitet ter dvigujejo dodano vrednost. Pomembno vlogo pri doseganju rezultatov imajo poleg ugodnega gospodarskega okolja ter dobrega dela uprav, nadzornih svetov ter zaposlenih državnih družb tudi resorna ministrstva, ki igrajo zelo pomembno vlogo predvsem pri strateških in pomembnih naložbah ter na koncu SDH, ki skrbi, da je država aktiven, odgovoren in skrben gospodar premoženja. Izpostavimo lahko, da SDH preko različnih upravljavskih aktivnosti izvaja vsa lastniška upravičenja in družbam v okviru postavljenih razvojnih ciljev zastavlja ambiciozne strateške in ekonomsko-finančne cilje ter tekoče nadzoruje njihovo uresničevanje. </font><br/>
<font size="4">Ni odveč poudariti kako SDH izvaja vlogo aktivnega upravljavca naložb, in sicer. </font><br/>
<font size="4">Prvič, selekcija usposobljenih nadzornikov, ki izpolnjujejo vse zakonske in druge kriterije pomembne za dobro korporativno upravljanje. </font><br/>
<font size="4">Drugič, dejavne priprave na skupščine in izvajanje pravic delničarja na transparenten način. Pri tem z družbo KAD kot soupravljavcem pri nekaterih skupnih naložbah tvorno sodelujemo in se usklajujemo. Še posebno intenzivno je to sodelovanje pred skupščinami. Vsako leto pred skupščinsko sezono pripravimo izhodišča za glasovanje na skupščinah, kjer na transparenten način povzamemo čemu bomo sledili. Dokument tudi javno objavimo. </font><br/>
<font size="4">Tretjič, spremljanje tekočih in letnih rezultatov poslovanja ter načrtovanje poslovanja. Do sedaj je bilo uveljavljeno četrtletno poročanje SDH-ju, od lanskega leta pa je bilo za vse družbe v 100 % lasti države uvedeno mesečno poročanje in spremljanje mesečnih realizacij planov. Za družbe, kjer ima država pomemben delež, SDH skladno z zakonskimi možnostmi še naprej uveljavlja prakso izvajanja periodičnih sestankov z nadzornimi sveti kakor tudi z upravami, tako glede tekočega poslovanja kot tudi glede načrtovanja poslovanja družb. </font><br/>
<font size="4">Četrtič, implementacija dobre prakse korporativnega upravljanja preko pravnih aktov, ki jih pripravlja SDH. SDH temu ne želi samo slediti, ampak soustvarjati dobro prakso in stalno nadgrajevati sistem korporativnega upravljanja. Ravno sedaj je bil sprejet tudi nadgrajeni kodeks upravljanja, na včerajšnji seji nadzornega sveta naše družbe. </font><br/>
<font size="4">Petič, merila za merjenje uspešnosti poslovanja in ciljni finančni in strateški kazalnik za vsako družbo. Za večino družb SDH pripravi letni načrt upravljanja, kjer se opredelijo ciljni kazalniki, tako finančni kot tudi strateški kjer gre za strateške družbe. Pri tem uporabljamo tudi benchmark orodja. Doseganje teh ciljev transparentno predstavimo v vsakokratnem letnem poročilu. Namen določanja ključnih ciljnih kazalnikov uspešnosti je zagotoviti ambiciozne, a uresničljive cilje, učinkovito spremljanje njihovega uresničevanja in merjenje uspešnosti poslovanja družb. </font><br/>
<font size="4">Da je bil v zadnjih nekaj letih na splošno narejen velik napredek pri upravljanju kapitalskih naložb države, kažejo ne samo bistveno izboljšani rezultati in višji standardi upravljanja, temveč to dejstvo prepoznavajo tudi mednarodne organizacije, predvsem OECD in Evropska komisija.</font><br/>
<font size="4">Želim vas še seznaniti, da je včeraj nadzorni svet SDH podal soglasje k spremembam kodeksa upravljanja, kar sem že omenil, kjer uvajamo precej novosti, ki bodo prav tako pripomogle k dvigu korporativnega upravljanja na ravni družb. Izpostavil bi le nekaj najpomembnejših vsebinskih sprememb, in sicer. </font><br/>
<font size="4">Spremembe pri politiki raznolikosti. Politika oziroma politiko raznolikosti oblikuje in sprejme nadzorni svet družbe, pri čemer je vselej obvezno vključiti raznolikost z vidika spola, nato pa še druga merila, ki pa jih družba določi sama. V izjavo o upravljanju se vključi tudi poročilo o izvajanju in doseženih rezultatih izvajanja politike raznolikosti, opredelitev vidikov raznolikosti, cilje in pa sam način izvajanja. </font><br/>
<br/>
<b><font size="4">PREDSEDNIK ROBERT POLNAR: </font></b><font size="4">Ja. Kar izvolite, kar izvolite.</font><br/>
<br/>
<b><font size="4">GABRIJEL ŠKOF: </font></b><font size="4">Hvala. </font><br/>
<font size="4">Uvedba politike notranjega nasledstva. Kodeks na tem področju na novo ureja </font><br/>
<br/>
<b><font size="4">45. TRAK: (VP) 15.40</font></b><br/>
<br/>
<font size="4">	(nadaljevanje) politiko, ki je metodičen proces prepoznave, priprave in izbora najprimernejših notranjih kandidatov družbe za poslovodne funkcije v družbi. Ključna razloga za uvedbo politike nasledstva v določeni družbi sta dva: primerna politika notranjega nasledstva namreč družbi omogoča pripraviti in vzgojiti svoj notranji kader tako kot najbolje ustreza potrebam družbe, in drugo, v primeru nepredvidenih dogodkov je družba bolje pripravljena na tranzicijo v poslovodstvu. Politika notranjega nasledstva družbi omogoča dolgoročno kadrovsko planiranje in prepoznavanje perspektivnih kadrov tudi za ostale funkcije, ki niso nujno poslovodne. </font><br/>
<font size="4">	In pa še sprejem letnega načrta dela nadzornih svetov in revizijskih komisij. Predvsem na novo se priporoča, da nadzorni sveti in revizijske komisije sprejemajo na začetku leta letni načrt svojega dela za poslovno leto, ki vsebuje časovni razpored sej in predvideno vsebino sej. Letna načrta nadzornih svetov in revizijskih komisij morata biti usklajena s ključnimi datumi v finančnem koledarju. </font><br/>
<font size="4">	Potem pa še dopolnitev priporočil o preglednosti poslovanja in poročanju. Dodatno je priporočilo o odgovornem poročanju in postopnem razvoju kakovosti zunanjega poročanja. Natančnejše so bila opredeljena tudi načela kakovostnega poročanja, s tem se med drugim spodbuja preglednost in odgovornost, celovitost pregleda položaja družbe in uspešnost poslovanja ter drugo.</font><br/>
<font size="4">	In pa še nazadnje spremembe poglavij v etičnem kodeksu in korporativni integriteti. SDH tukaj pričakuje, da bodo imele vse družbe sprejet kodeks etike. Na področju korporativne integritete so bile dodane naslednje usmeritve oziroma priporočila, ki bistveno zvišujejo standarde ureditve korporativne integritete v družbah, in sicer. Imenovanje pooblaščenca za skladnost poslovanja in integriteto z opredelitvijo njegovih nalog. Potem identifikacija tveganj na področju korupcije, protipravnega ali neetičnega delovanja, priprava načrta integritete ali protikorupcijskega programa, opredelitev področji na katerih naj se načrti integritete nanaša in pa sprejem ukrepov za obvladovanje tveganj, vzpostavitev sistema zaznave in obravnave nepravilnosti ter zaščite prijavitelja, izobraževanje na področju skladnosti poslovanja in integritete. SDH pričakuje, da družbe iz državnega portfelja kodeks uporabljajo kot referenčni kodeks, spoštujejo njegova priporočila in vsa odstopanja pojasnijo v letnih poročilih. Družbe naj bi spremembo kodeksa upoštevale pri poročanju za poslovno leto 2020. Tudi v prihodnje se bo kodeks nadgrajeval in dopolnjeval skladno z razvojem dobrih praks katerim sledi SDH.</font><br/>
<font size="4">	V nadaljevanju bi želel izpostaviti še nekaj poudarkov za naprej.</font><br/>
<font size="4">	Vizija SDH je ustvarjanje vrednosti kapitalskih naložb za lastnika, torej za državo. Naše strateške usmeritve smo razdelili na tri stebre: na preobrazbo, osredotočenost in ustvarjanje vrednosti. V določeni meri smo že uspeli prestrukturirati portfelj. V zadnjih treh letih smo zaključili prodajo večine za prodajo določenih naložb s ciljem osredotočenosti na ključne, pomembne in strateške naložbe. Znotraj SDH imamo pri upravljanju vzpostavljene štiri stebre: energetiko, promet, finance ter gospodarstvo in turizem, vse z namenom, da se krepi znanje znotraj panog, fokusiranje na industrijo, spremljanje konkurence, primerljivih panog in predvsem, ključno, pogled za naprej kaj nas čaka v prihodnosti, ali so sprejete strategije in poslovni modeli ustrezni. SDH zato kot upravljavec kapitalskih naložb poleg korporativnih aktivnosti vezanih na tekoče poslovanje in kratkoročno poslovno načrtovanje družb posebno pozornost namenja tudi strateškim usmeritvam družb, kar pomeni, da od družb pričakuje pripravo razvojno naravnanih strategij, upoštevaje hitro spreminjajoče-se poslovno okolje in trajnostno naravnanost. SDH ima pri strateškem načrtovanju poslovanja družb v upravljanju različno aktivne vloge, vse je odvisno od statusne oblike družbe, deležna lastništva in strateškosti kapitalske naložbe. Glavno vodilo je veljavna strategija upravljanja kapitalskih naložb države, vendar pa SDH pri tej nalogi upošteva in preveri tudi vse druge pomembne dejavnike, kot so značilnost in trendi razvoja posamezne panoge v kateri družba deluje, konkurenca in konkurenčnost na trgu, seveda pa tudi specifičnost družbe in morebitno reguliranost dejavnosti. </font><br/>
<font size="4">	Splošni cilji, ki jih zasledujemo pri družbah so: uspešno, dobičkonosno, gospodarno poslovanje; ustvarjanje vrednosti in v mnogih primerih učinkovito opravljanje nalog posebnega javnega interesa. Prav tako pa sodelujemo v denacionalizacijskih postopkih in zagotavljamo zanesljivo ter </font><br/>
<br/>
<b><font size="4">46. TRAK: (VP) 15.45</font></b><br/>
<br/>
<font size="4">	(nadaljevanje) popolno poravnavo vseh zakonskih obveznosti upravičencem. Poslanstvo pri prodajah naložb je transparentno in učinkovito vodenje vseh postopkov na mednarodno primerljiv način, z enako obravnavo vseh investitorjev in ob prizadevanju, da se pri prodaji doseže čim boljši ekonomski učinek.</font><br/>
<font size="4">	Centralizirano, neodvisno in strokovno upravljanje je osnovni pogoj za dobre rezultate, kar je nedvomno v javnem interesu. SDH ima robustno izdelan sistem korporativnega upravljanja, korporativne integritete in zunanjega nadzora. To se kaže v obstoju nadzornega sveta in njegovih komisij, katerih naloga je nadzirati upravo, člane nadzornega sveta imenuje Državni zbor Republike Slovenije, potem v obstoju notranjih kontrol, notranjega revizorja družbe in pooblaščenca za skladnost in integriteto, ki je zakonska kategorija, potem še razkritjih in transparentnostih, saj SDH kot vsaka gospodarska družba pripravlja revidirano letno poročilo in kot javna družba tudi polletno poročilo. Prav tako dodatno poroča Državnemu zboru četrtletno in letno o upravljanju v preteklem letu. SDH je sprejel tudi kodeks korporativnega upravljanja SDH, ki vsebuje zapis dobre prakse korporativnega upravljanja in ga pri svojem poslovanju upošteva tudi SDH. Zagotovljen je seveda tudi dodatni zunanji nadzor, ki ga izvaja računsko sodišče. Nadzor nad posameznimi segmenti poslovanja zagotavlja tudi Komisija za preprečevanje korupcije ter druge pristojne inštitucije. </font><br/>
<font size="4">	Tako ocenjujemo, da je bil v zadnjih letih dosežen znaten napredek pri upravljanju kapitalskih naložb države z merljivimi učinki za lastnika. Zastavljeni model upravljanja deluje, zato predstavlja primerno podlago tudi v prihodnje, potrebno pa ga je seveda sprotno kakovostno nadgrajevati ter si prizadevati, da bo čim manj naložb v lasti države zaradi delovanja po posebnih zakonih izvzetih iz upravljanja s strani SDH, saj za to ni pravih ekonomsko-strokovnih razlogov. Prav tako je potrebno omeniti, da trenutno veljavni Zakon o Slovenskem odškodninskem skladu določa obveznost SDH, da do konca leta 2020 neodplačno prenese vse pomembne in strateške naložbe na Republiko Slovenijo. S tem postane SDH praktično v celoti finančno odvisen od financiranja iz proračuna, s čimer pač izgubi en del svoje neodvisnosti. Zelo pomemben vidik zmanjšanja premoženja, ki terja pomislek o ustreznosti izvršitve tega zakona konec leta 2020, je zadnje čase izkazana s prihodnjo nepredvidljivostjo nastanka in višine obveznosti z naslova denacionalizacije. </font><br/>
<font size="4">SDH kot centralni upravljavec družb s kapitalsko naložbo države ima dovolj znanja in izkušenj, da izvede uspešno konsolidacijo državnih turističnih družb in s tem doseže realizacijo državne strategije trajnostne rasti slovenskega turizma za obdobje 2017-2021. Z aktivnostmi bo SDH pričel nemudoma po tem, ko bo Vlada Republike Slovenije s potrditvijo letnega načrta upravljanja podala zeleno luč. SDH bo, kot doslej, tudi v prihodnje proaktiven, skrben in odgovoren upravljavec državnega premoženja. </font><br/>
<font size="4">Se zahvaljujem za pozornost. Zdaj smo na voljo za odgovore na vprašanja. </font><br/>
<font size="4">Hvala.</font><br/>
<br/>
<b><font size="4">PREDSEDNIK ROBERT POLNAR: </font></b><font size="4">Hvala, gospod Škof.</font><br/>
<font size="4">Preden nadaljujemo sem prejel še eno pooblastilo, in sicer poslanec Samo Bevk nadomešča poslanca Janija Prednika iz poslanske skupine Socialnih demokratov. </font><br/>
<font size="4">Ali želi besedo predstavnik ministrstva za finance? </font><br/>
<br/>
<b><font size="4">ALOJZ STANA: </font></b><font size="4">Čisto na kratko.</font><br/>
<br/>
<b><font size="4">PREDSEDNIK ROBERT POLNAR: </font></b><font size="4">Gospod Alojz Stana, izvolite.</font><br/>
<br/>
<b><font size="4">ALOJZ STANA: </font></b><font size="4">Jaz bi mogoče tole, kar je bilo zelo izčrpno povedano, sploh ne mislim dopolnjevati, bom pa povedal z drugega zornega kota, dejansko da bomo si znali predstavljati tole, kar je bilo povedano. </font><br/>
<font size="4">Če se vrnemo v leto 2014, je bila knjigovodska vrednost deležev, katerega je takrat imel SDH, 11,6 milijarde evrov in pa 1,8 je bil ROE, pa približno 173 milijonov je bilo izplačanih dividend. Potem se je, reciva je minilo leto 2015, ga ne bom omenil, pa 2016, pa 2017, pa 2018 in vse, kar je bilo danes povedano, kaj vse je SDH v tem času naredil, kako se je, bi rekel pozicioniral, katera znanja je pridobil, s katerimi veščinami tole dela, na koncu lahko vidimo, pa bom samo omenil, da sta bile prodani dve veliki banki in - smo vsi veseli – brez zapletov. Te stvari niso bile enostavne. Dejansko vodijo razgovore z vsemi upravami, iščejo poti kako pripeljati podjetja do boljših rezultatov oziroma kako jih nadzorovati, </font><br/>
<br/>
<b><font size="4">47. TRAK: (VP) 15.50</font></b><br/>
<br/>
<font size="4">	(nadaljevanje) da bodo dosegle to, kar je želeno. Dejansko en kup dokumentov imajo narejenih po katerih merijo svojo uspešnost, merijo uspešnost podjetij in dejansko pritiskajo še na nove kazalce, da bi bila podjetja pod večjo kontrolo katero uspešnost je dejansko možno doseči in da se približajo dejansko možnem. In to je zgodba katere, če po podatkih pogledamo, vidimo, da je večina podatkov katere imamo od leta 2014 pa do leta 2018, pozitivno nadgrajenih. </font><br/>
<font size="4">In se mi zdi, da kljub zelo izčrpnemu poročilu sem samo želel tole dodati, da vodi v tole smer, da dejansko je delovanje SDH-ja popolnoma skladno z OECD-jem in je glavni cilj dosežen, da dejansko smo ločili upravljanje državnega podjetja od dnevnih političnih aktivnosti. Samo tole. </font><br/>
<font size="4">	Hvala. </font><br/>
<br/>
<font size="4">	</font><b><font size="4">PREDSEDNIK ROBERT POLNAR: </font></b><font size="4">Dobro, hvala lepa gospodu državnemu sekretarju.</font><br/>
<font size="4">	Zdaj bom, gospe in poslanke in gospodje poslanci, odprl razpravo o poročilu. Preden pa začnemo, moram povedati: letno poročilo se nanaša na leto 2018 in to je tema. Kdo želi razpravo? Poslanec Andrej Rajh vidim, da se je že prijavil.</font><br/>
<font size="4">	Kolega Rajh, prosim.</font><br/>
<br/>
<font size="4">	</font><b><font size="4">MAG. ANDREJ RAJH (PS SAB): </font></b><font size="4">Hvala lepa, predsedujoči, za besedo. </font><br/>
<font size="4">	Moje vprašanje ali pa pobuda se nanaša na poslovanje Pošte Slovenije. Prihajam iz Maribora, kjer ima to podjetje sedež in to podjetje je edino v Sloveniji v stanju zagotavljati univerzalno poštno storitev. Imamo pa en zelo velik problem, ki se mu reče diskriminatorna obravnava. To je edino javno podjetje, ki mora zagotavljati dobiček. In ga zagotavlja. Spomnimo se, da SDH nima enakih vatlov pri Slovenskih železnicah, ki dobijo za izvajanje javne storitve izvajanja potniškega prometa subvencijo od države. Spomnimo se, da država subvencionira izvajanje številnih, torej javnega potniškega prometa, avtobusnega prometa pri privatnikih. Spomnimo se, da regulira cene bencina, spomnimo se, da določa ceno omrežnine na področju električnega trga. Spomnimo se, da določa omrežnino na področju dobave toplote. Spomnimo se, da občine in tudi država določajo višino omrežnine na področju vodooskrbe. Pošta Slovenija skladno s poštno direktivo opravlja javno funkcijo, javno storitev in ta direktiva omogoča določeno fleksibilnost državi. In ni prav, da pošta na področju zagotavljanja javne storitve, ki mora biti dostopna vsem pod enakimi postopki in pogoji, mora pri zagotavljanju te funkcije zagotavljati dobiček, Slovenske železnice pri izvajanju potniškega prometa pa dobijo državno subvencijo. Jaz želim, da se za vse kriterije za podjetja postavijo primerljivi vatli in da se tudi v primeru pošte pogledajo prakse iz tujine. V tujini, v Evropskih državah države subvencionirajo izvajanje univerzalne poštne storitve, pri nas pa to izgleda kot, da je to tržna dejavnost – pa ni. </font><br/>
<font size="4">Zato prosim za vaš komentar. </font><br/>
<br/>
<b><font size="4">PREDSEDNIK ROBERT POLNAR: </font></b><font size="4">Hvala, poslanec Rajh. </font><br/>
<font size="4">Samo trenutek. </font><br/>
<font size="4">Ja, gospod Škof, izvolite. Imate besedo.</font><br/>
<br/>
<b><font size="4">GABRIJEL ŠKOF: </font></b><font size="4">Hvala. </font><br/>
<font size="4">Kar se tiče pošte in pa različnega, po vaših navedbah različnega obravnavanja njenega poslovanja do nekaterih družb v portfelju SDH-ja, lahko potem sledeče. Univerzalna poštna storitev katero ste omenili, ni v domeni regulacije SDH-ja, ampak to regulira regulatorni organ AKOS. In on tudi določa višino cene in pa kvaliteto storitve. Tako, da na to SDH nima nobenega vpliva. Seveda pa pošta ne opravlja samo te dejavnosti univerzalne poštne storitve, ampak tudi različne komercialne dejavnosti, in sicer na popolnoma konkurenčnem trgu, kjer tudi drugi izvajalci te storitve izvajajo. In naloga SDH-ja je, da skrbi preko nadzornega sveta, da družba posluje dobičkonosno in ustvarja ustrezen donos v okviru te komercialne dejavnosti.</font><br/>
<br/>
<b><font size="4">PREDSEDNIK ROBERT POLNAR: </font></b><font size="4">Hvala lepa. </font><br/>
<br/>
<b><font size="4">48. TRAK: (VP) 15.55</font></b><br/>
<br/>
<font size="4">	(nadaljevanje)  Ni več interesa za razpravo. </font><br/>
<font size="4">Aja. Kolega Ivanuša, ni problema, samo izvolite. Imate razpravo.  </font><br/>
<br/>
<b><font size="4">JANI IVANUŠA (PS SNS): </font></b><font size="4">Hvala lepa, predsedujoči. Jaz se sicer nisem mislil vključiti v razpravo.</font><br/>
<font size="4">Gospod Škof je res podal to zelo podrobno poročilo, ampak me je pa zbodlo to, kar je pa zdaj rekel državni sekretar. Se pravi to me je pa malo zbodlo, ker je omenil tisti dve banki. Saj vemo, ena je bila tudi 2018 prodana, prej druga, se pravi mariborska. Ampak, da pa je rekel, da ni bilo problemov pri prodaji, pa se strinjam, da jih ni bilo, kajti so pa bile banke dokapitalizirane, se pravi mariborska banka z 800 milijoni, prodana pa za 250. Tako, da verjamem, da ni bilo problemov pri prodaji, pa še to zelo nekim neznanim skladom ameriškega porekla, ampak okej. To sem hotel samo malo, da smo vse pod ceno prodali, tudi ljubljanska banka. Knjigovodska cena je bila milijardo 400, bila je dokapitalizirana, prodana je bila pod 700 milijoni evrov. In to je tisto, kar bode mene, da pač »ni bilo problemov« – seveda ni bilo problemov, če je bilo pod ceno prodano.</font><br/>
<font size="4">Hvala lepa.</font><br/>
<br/>
<b><font size="4">PREDSEDNIK ROBERT POLNAR: </font></b><font size="4">Okej, hvala lepa. To je zdaj kar se tiče prodaje Nove kreditne banke Maribor, je časovno odmaknjeno in ni vezano na letno poročilo SDH-ja za 2018. </font><br/>
<font size="4">Kar se tiče prodaje Nove ljubljanske banke pa izvolite, gospod državni sekretar. Imate besedo.</font><br/>
<br/>
<b><font size="4">ALOJZ STANA: </font></b><font size="4">Jaz sem želel v svojem pojasnilu edino izpostaviti, da so postopki tekli zelo transparentno in da v samem postopku prodaje ni bilo nobene zadrege oziroma sami postopki niso bili moteni.</font><br/>
<font size="4">In druga stvar, katera je, bili so vodeni tako transparentno, da se je iskalo optimalno ponudbo, katera je prišla. In ponudba je bila tista, katera je prišla pač potem kot najvišja, najbolj ustrezna, tudi sprejeta. Zavedati se pa moramo, da smo banke morali prodati zaradi dogodkov v preteklosti.</font><br/>
<font size="4">Hvala.</font><br/>
<br/>
<b><font size="4">PREDSEDNIK ROBERT POLNAR: </font></b><font size="4">Hvala lepa.</font><br/>
<br/>
<b><font size="4">JANI IVANUŠA (PS SNS): </font></b><font size="4">Samo malo, replika.</font><br/>
<br/>
<b><font size="4">PREDSEDNIK ROBERT POLNAR: </font></b><font size="4">Kolega Ivanuša, izvolite. Imate besedo.</font><br/>
<br/>
<b><font size="4">JANI IVANUŠA (PS SNS): </font></b><font size="4">Gospod državni sekretar, vse je prav, kar ste povedali. Ampak jaz nisem govoril o nobeni nestransparentnosti. Tako, da samo, da smo si na jasnem. </font><br/>
<font size="4">Hvala lepa.</font><br/>
<br/>
<b><font size="4">PREDSEDNIK ROBERT POLNAR: </font></b><font size="4">Smo razumeli, kolega Jani. In imate prav, tu ni kaj, ne. </font><br/>
<font size="4">Zaključujem razpravo o poročilu. </font><br/>
<font size="4">In po zaključku razprave ugotavljam, da se je Odbor za finance seznanil z letnim poročilom upravljanja kapitalskih naložb Republike Slovenije in Slovenskega državnega holdinga za leto 2018. </font><br/>
<font size="4">In na ta način tudi zaključujem to točko dnevnega reda. </font><br/>
<br/>
<font size="4">Zdaj prehajamo na </font><b><font size="4">4. TOČKO DNEVNEGA REDA, TO JE 33., 34. IN 35. POROČILO O POROŠTVU REPUBLIKE SLOVENIJE IN ODOBRENI FINANČNI POMOČI IRSKI, PORTUGALSKI REPUBLIKI IN HELENSKI REPUBLIKI. </font></b><font size="4">V okviru te točke gre za obravnavo poročila, ki ga je vlada Državnemu zboru posredovala na podlagi šestega odstavka 4. člena Zakona o poroštvu Republike Slovenije za zagotavljanje finančne stabilnosti v evroobmočju. Na podlagi navedene določbe vlada četrtletno obvešča Državni zbor o danih poroštvih in o odobrenih posojilih oziroma o odobrenih posameznih obrokih posojil državi članici evroobmočja, ki se financirajo iz instrumentov financiranja zavarovanih s poroštvom Republike Slovenije. </font><br/>
<font size="4">K tej točki so vabljeni: predstavniki Ministrstva za finance.</font><br/>
<font size="4">In dajem besedo državnemu sekretarju, gospodu Alojzu Stani.</font><br/>
<font size="4">Prosim. </font><br/>
<br/>
<b><font size="4">ALOJZ STANA: </font></b><font size="4">Hvala, predsedujoči.</font><br/>
<font size="4">33., 34., 35. poročilo o poroštvu Republike Slovenije in odobreni finančni pomoči Irski, Portugalski Republiki in Helenski Republiki. Dovolite, da vam na kratko predstavim vsebino treh združenih poročil za leto 2019 o poroštvu Republike Slovenije in odobreni finančni pomoči Irski, Portugalski Republiki in Helenski republiki, ki ga vlada redno predlaga v obravnavo Državnemu zboru. Najprej bi predstavil stanje glede finančne pomoči državam, nato pa še višino poroštva Republike Slovenije, ki je bilo dano v ta namen. </font><br/>
<font size="4">Vse države prejemnice finančne pomoči s strani EFSF so zaključile programe pomoči znotraj te inštitucije. Sedaj se vrši je poprogramski nadzor, ki bo trajal dokler 75 % </font><br/>
<br/>
<b><font size="4">49. TRAK: (VP) 16.00</font></b><br/>
<br/>
<font size="4">	(nadaljevanje) posojenih sredstev ne bo vrnjenih. </font><br/>
<font size="4">Na Irskem, ki je od EFSF-ja prejela 17,7 milijard evro-posojil, je bilo v obdobju poročanja opravljenih 11 pregledov, zadnji se je zaključil maja 2019. Ugotovitve poročila poprogramskega nadzora so, da položaj Irske ostaja ugoden, povečuje pa se zunanje tveganje povezano z izidom pogajanj glede izstopa Združenega kraljestva iz Evropske unije ter zaradi potencialnih sprememb na področju mednarodne obdavčitve. Tveganje glede sposobnosti poplačila posojil iz EFSF ostajajo nizka. </font><br/>
<font size="4">Na Portugalskem, ki je od EFSF-ja prejela 26 milijard evrov posojil, je bilo v obdobju poročanja opravljenih 10 pregledov, zadnja misija se je zaključila junija 2019. Ugotovitve misije poprogramskega nadzora so, da je rast gospodarstva robustna, a se upočasnjuje, ostajajo pa tudi izzivi na področju visokega javnega dolga in zunanjih tveganj. Poročilo nadalje ugotavlja izboljšanje kapitalske ustreznosti bank, a še vedno visokega deleža slabih posojil. Portugalski je bilo odobreno predčasno poplačilo EFSF-ju kredita pomoči do konca leta 2019 v višini dveh milijard evrov, kar ji je omogočalo ustvariti določene prihranke in imelo pozitivne vplive na vzdržnost dolga.</font><br/>
<font size="4">Grčija, ki je v okviru drugega programa iz družbe EFSF prejela 141,8 milijarde evrov. Po neuspelem podaljšanju drugega programa EFSF je Grčija leta 2015 zaprosila za finančno pomoč evrski mehanizem za stabilnost EMS. Tudi ta program se je zaključil 20. avgusta 2019. Sedaj poteka poprogramski nadzor, zagotovljeno je četrtletno poročanje, kar bo podlaga za odobritev ukrepov za lajšanje vzdržnosti dolga, ki so vezani na izpolnjevanje programskih zavez in so bili dogovorjeni z izjavo evroskupine 22. junija 2018. Iz tretjega poročila nadzorne misije izhaja, da se je hitrost izvajanja reform nekoliko upočasnila in da obstaja tveganje, da se vseh priporočil in reformnih ukrepov ne bo izvedlo v letu 2019. V zvezi s transparentnostjo grškega programa je sedaj ESM na svoji spletni strani objavil podrobnejše dokumente. Prav tako je v teku izvajanje neodvisnega poročila o finančni pomoči Grčiji s strani EFSF-ja in ESM-jam z namenom izboljšati pripravljenost ESM-ja na morebitne bodoče krize ter ponuditi dodatno transparentnost glede dela inštitucije. Nadzor bo obsegal obdobje od leta 2012 do tretjega kvartala 2019. Zaključki bodo predstavljeni / nerazumljivo / guvernerju ESM-ja na letnem zasedanju junija prihodnje leto, se pravi v letu 2020.</font><br/>
<font size="4">Zdaj pa še glede poroštev. Poroštva Republike Slovenije za 66 izdaj dolžniških vrednostnih papirjev EFSF-ju v skupni višini 200,38 milijard evrov, je na dan 30. septembra 2019 znašalo 1,1 milijarde evrov in se nanaša na glavnico brez obresti. Kasneje se je poroštvo povečalo za 20 oziroma za 65 % tako, da skupno poroštvo znaša 1,62 milijarde evrov.</font><br/>
<font size="4">Hvala.</font><br/>
<br/>
<b><font size="4">PREDSEDNIK ROBERT POLNAR: </font></b><font size="4">Hvala, gospod državni sekretar.</font><br/>
<font size="4">Odpiram razpravo o obravnavanih poročilih in poroštvih. Ni interesa za razpravo.</font><br/>
<font size="4">Zato ugotavljam, da se je Odbor za finance seznanil s 33., 34. in 35. poročilom o poroštvu Republike Slovenije in odobreni finančni pomoči Irski, Portugalski Republiki in Helenski Republiki.</font><br/>
<font size="4">Na ta način tudi zaključujem to točko dnevnega reda.</font><br/>
<br/>
<font size="4">Prehajamo na 5. točko dnevnega reda. </font><br/>
<font size="4">Predstavniki DSU, izvolite. Sedite tukaj. </font><br/>
<font size="4">Prehajamo torej na </font><b><font size="4">5. TOČKO DNEVNEGA REDA, TO JE OBRAVNAVA POROČILA O IZVAJANJU NALOG, KI JIH IMA DRUŽBA DSU D.O.O., SE PRAVI DRUŽBA ZA SVETOVANJE IN UPRAVLJANJE NA PODLAGI ZAKONA O ZAKLJUČKU LASTNINJENJA IN PRIVATIZACIJI PRAVNIH OSEB V LASTI SLOVENSKE RAZVOJNE DRUŽBE PO STANJU NA DAN 31. 12. 2018,</font></b><br/>
<br/>
<b><font size="4">50. TRAK: (VP) 16.05</font></b><br/>
<br/>
<font size="4">	(nadaljevanje) </font><b><font size="4">31. 3. 2019, 30. 6. 2019 IN 30. 9. 2019</font></b><font size="4">, to se pravi, da obravnavamo štiri poročila. v okviru te točke gre za obravnavo poročil, ki jih je družba za svetovanje in upravljanje na podlagi 62. člena Zakona o zaključku lastninjenja in privatizaciji pravnih oseb v lasti slovenske razvojne družbe dolžna Državnemu zboru posredovati vsake tri mesece. </font><br/>
<font size="4">	K tej točki so vabljeni: predstavniki Družbe za svetovanje in upravljanje; in pa Ministrstvo za finance.</font><br/>
<font size="4">	Uvodno besedo dajem predstavniku Družbe za svetovanje in upravljanje, to je glavni direktor gospod Marjan Podgoršek.</font><br/>
<font size="4">	Izvolite, imate besedo.</font><br/>
<br/>
<b><font size="4">	MARJAN PODGORŠEK: </font></b><font size="4">Predsednik, hvala. Spoštovane poslanke, spoštovani poslanci.</font><br/>
<font size="4">	Pred vami so štiri poročila Družbe za svetovanje in upravljanje, ki jih pripravlja na podlagi 62. člena ZZLPPO. Poročila so, kot običajno, izčrpna in so pripravljena na kumulativni način, kar pomeni, da se tekoče trimesečno dodajajo pripombe. V zvezi s tem je bilo na podlagi sugestij v preteklosti forma poročila dopolnjena na način, da se v njih gleda tudi povzetek sprememb v tekočem tromesečju, zato bi jaz zgolj se osredotočil na to, ker poročila mislim, da ste imeli priložnost prebrati. </font><br/>
<br/>
<font size="4">	</font><b><font size="4">PREDSEDNIK ROBERT POLNAR: </font></b><font size="4">Ja. V redu. </font><br/>
<br/>
<font size="4">	</font><b><font size="4">MARJAN PODGORŠEK: </font></b><font size="4">In sicer bi dve taki, dva taka povzetka, ker prvi za leto 2018 je kumulativen za to leto in potem bi za september 2019, ki pa pokriva vseh 9 mesecev v letu 2019. </font><br/>
<font size="4">	Ta povzetek pomembnejših dogodkov v aktivnosti 2018 je sicer v poročilu od strani 117 do 12. In glede sledečega je potrebno pojasniti, da je bilo v tem obdobju opravljenih pet javnih oglasov, predmet prodaje je bilo 41 nepremičnin za katere je DSU bil v 25 primerih uspešen in iztržil milijon 254 tisoč evrov. Prav tako so bili uspešno objavljeni oglasi in so bile sklenjene prodajne pogodbe za deleže v skupni vrednosti 103 tisoč. Bilo je tudi na podlagi 6. člena ZZLPPO s Skladom kmetijskih zemljišč in gozdov sklenjenih 15 pogodb o prenosu in je prešlo 32 objektov. Glede ostalega je pomembnejši dogodek bil zaključek privatizacije družbe Avtobusni promet Murska Sobota. Vsega skupaj je v tem obdobju DSU iztržil – torej v letu 2018 – 2,53 milijonov evrov, od česar je bilo nakazano državnemu proračunu 2 milijona 198 tisoč, 48 tisoč 751 KAD-u in SDH-ju 279 197, s čimer je bil presežen načrt za 15,7 %. To je glede leta 2018, zaključno.</font><br/>
<font size="4">	Zdaj, glede prvega devetmesečja 2019 je potrebno ugotoviti, da aktivnosti potekajo nad pričakovanji oziroma nad plani. Bili so objavljeni 4 oglasi, predmet prodaje je bilo 65 nepremičnin. V tem obdobju smo jih bili uspešni v 37 primerih in skupna pogodbena vrednost teh prodanih nepremičnin je bilo 931 tisoč. Prav tako bo v tem letu prišla kupnina za PSZ avtov v višini 944 tisoč evrov. S Skladom kmetijskih zemljišč je bilo sklenjenih 13 pogodb, v katerih je prišlo 16 zazidanih stavbnih zemljišč na DSU. Izdali smo tudi 27 potrdil, ki jih v skladu z zakoni izdajamo za premoženje na področju drugih republik, torej predvsem na Hrvaškem. In glede iztržkov smo v letu 2019 do sedaj iztržili 4,97 milijona evrov, predvsem tudi zaradi par teh izrednih prilivov, s čimer smo presegli letni načrt za 81 %. </font><br/>
<font size="4">	To bi bilo na kratko glede rezultatov izvajanja javnega pooblastila.</font><br/>
<font size="4">	Hvala. </font><br/>
<br/>
<b><font size="4">51. TRAK: (VP) 16.10</font></b><br/>
<br/>
<font size="4">	</font><b><font size="4">PREDSEDNIK ROBERT POLNAR: </font></b><font size="4">Hvala lepa, gospod Podgoršek.</font><br/>
<font size="4">	Ali želite besedo še iz Ministrstva za finance? Ni potrebe. </font><br/>
<font size="4">	Poslanke in poslanci, odpiram razpravo o obravnavanih poročilih. Ni razprave.</font><br/>
<font size="4">	Zato ugotavljam, da se je Odbor za finance seznanil s poročilom o izvajanju nalog, ki jih ima družba DSU d.o.o. na podlagi Zakona o zaključku lastninjenja in privatizaciji pravnih oseb v lasti Slovenske razvojne družbe po stanju na dan 31. 12. 2018, 31. 3. 2019, 30. 6. 2019 in 30. 9. 2019. </font><br/>
<br/>
<font size="4">To je tudi vse in na ta način zaključujem to točko dnevnega reda in 17. sejo odbora.</font><br/>
<font size="4">Hvala.</font><br/>
<br/>
<b><font size="4">Seja se je končala 28. novembra 2019 ob 16.11.</font></b>
</root>