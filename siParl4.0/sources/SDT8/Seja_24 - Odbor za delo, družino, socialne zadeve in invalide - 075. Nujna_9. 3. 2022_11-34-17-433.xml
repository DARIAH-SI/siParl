<root>
<h5 class="label"><span>Vsebina zapisa seje</span></h5><div align="center">
<p><b><font size="4">REPUBLIKA SLOVENIJA</font></b><br/>
<b><font size="4">DRŽAVNI ZBOR</font></b><br/>
<b><font size="4">ODBOR ZA DELO, DRUŽINO, SOCIALNE ZADEVE IN INVALIDE</font></b><br/>
<b><font size="4">75. nujna seja</font></b><br/>
<br/>
<b><font size="4">(9. marec 2022)</font></b></p></div><br/>
<b><font size="4">Sejo je vodila Eva Irgl, predsednica odbora.</font></b><br/>
<b><font size="4">Seja se je začela ob 9.03.</font></b><br/>
<br/>
<b><font size="4">1. TRAK: (AJ)</font></b><br/>
<br/>
<b><font size="4">	PREDSEDNICA EVA IRGL:</font></b><font size="4"> Dober dan. Bi prosila za malo posluha. Spoštovani članice in člane Odbora, vabljene na današnjo sejo. Imamo dve točki dnevnega reda.</font><br/>
<font size="4">	Začenjam 75. nujno sejo Odbora za delo, družino, socialne zadeve in invalide. </font><br/>
<font size="4">	Obveščam vas, da na seji kot nadomestni člani Odbora s pooblastili sodelujejo, namesto oziroma drugače, zadržani in se seje ne morejo udeležiti: gospod Vojko Starović, ki je navedel službeno odsotnost. Za enkrat nimam nadomestnih članov s pooblastili, zato vse navzoče lepo pozdravljam.</font><br/>
<font size="4">	Ker v poslovniškem roku nisem prejela predlogov za spremembo dnevnega reda ugotavljam, da je določen takšen dnevni red seje, kot ste ga prejeli s sklicem. </font><br/>
<font size="4">	In sicer, kot že rečeno, imamo dve točki dnevnega reda. 1. točka: Predlog stališča Republike Slovenije do Predloga direktive Evropskega parlamenta in Sveta o izboljšanju delovnih pogojev pri platformnem delu, EPA 2516-VIII, EU U 1049 ter 2. točka, to je Predlog zakona o spremembi Zakona o urejanju trga dela (ZUTD-G), EPA 2537-VIII. Ta zakon bomo obravnavali po skrajšanem postopku.</font><br/>
<font size="4">	</font><br/>
<font size="4">	Prehajamo na </font><b><font size="4">1. TOČKO DNEVNEGA REDA - PREDLOG STALIŠČA REPUBLIKE SLOVENIJE DO PREDLOGA DIREKTIVE EVROPSKEGA PARLAMENTA IN SVETA O IZBOLJŠANJU DELOVNIH POGOJEV PRI PLATFORMNEM DELU, EPA 2516-VIII, EU U 1049.</font></b><br/>
<font size="4">	Gradivo z dne 16. februar 2022 je objavljeno na spletnih straneh Državnega zbora.</font><br/>
<font size="4">	Stališče je bilo v sklad z določili Poslovnika Državnega zbora</font><br/>
<br/>
<b><font size="4">2. TRAK: (AJ) – 9.05</font></b><br/>
<br/>
<font size="4">(nadaljevanje) dodeljeno v obravnavo Odboru za zadeve Evropske unije, kot pristojnemu odboru, ter Odboru za delo, družino, socialne zadeve in invalide, kot matičnemu delovnemu telesu. </font><br/>
<font size="4">	Preden dam besedo gospe državni sekretarki Mateji Ribič, naj vas samo opozorim, da smo v takšnem prostoru, ki terja od nas malo več pozornosti, in da pogovore, ki jih imate, opravljate zunaj tega prostora, ker sicer se zelo slabo slišimo. Vidim, da me tudi sedaj še ne slišite, tako da, lahko naredim tudi kakšno minuto pavze, če želite. Dobro. Vidim, da ste se dogovorili in zmenili, kar je bilo potrebno.</font><br/>
<font size="4">	In sedaj dajem besedo gospe Mateji Ribič, državni sekretarki na Ministrstvu za delo, izvolite.</font><br/>
<br/>
<font size="4">	</font><b><font size="4">MATEJA RIBIČ:</font></b><font size="4"> Predsednica, hvala za besedo. </font><br/>
<font size="4">Dobro jutro vsem skupaj. Spoštovani poslanke, poslanci in tudi vsi ostali vabljeni!</font><br/>
<font size="4">	Platformno delo se v Evropski uniji hitro razvija. Digitalne platforme so postale pomemben element novo nastajajoče socialnega in gospodarskega okolja, njihova rast pa se povečuje. </font><br/>
<font size="4">	Komisija je v okviru svežnja ukrepov za izboljšanje delovnih pogojev pri platformnem delu in podporo trajnostni rasti digitalnih platform dela v EU podala Predloga direktive o izboljšanju delovnih pogojev pri platformnem delu.</font><br/>
<font size="4">	Namen Predloga direktive je, da se izboljšajo delovni pogoji oseb, ki opravljajo platformno delo. Ta cilj pa naj bi se dosegel z naslednjimi ukrepi: osebam, ki opravljajo delo prek digitalnih platform, naj se dodeli status, ki ustreza dejanski ureditvi njihovega dela. Povečana naj bi bila preglednost uporabe algoritmov in pa zagotovitev transparentnosti in sledljivosti delovanja platform. </font><br/>
<font size="4">Ena od ključnih rešitev Predloga direktive predstavlja tako imenovana pravna domneva, da obstaja delovno razmerje med digitalno platformo dela in osebo, ki opravlja platformno delo, če platforma nadzoruje opravljanje dela. Element nadzora je opredeljen z določenimi merili, od katerih morata biti po Predlogu direktive izpolnjeni vsaj dve, da se dejavnost razume kot nadzor nad opravljanjem dela.</font><br/>
<font size="4">Z uvedbo novih materialnih pravic za osebe, ki opravljajo platformno delo, se želi doseči preglednost in odgovornost pri algoritmičnem opravljanju. To naj bi se doseglo s pravico do preglednosti v zvezi z uporabo in delovanjem avtomatiziranih sistemov spremljanja in odločanja in z vzpostavitvijo ustreznih komunikacijskih kanalov za osebe, ki opravljajo platformno delo. </font><br/>
<font size="4">Predlog direktive nalaga digitalnim platformam dela, ki so delodajalci, da platformno delo prijavijo pristojnim organom države članice, v kateri se delo opravlja. Organom za delo in socialno varnost pa zagotavlja dostop do ustreznih informacij o platformnem delu, o številu oseb, ki delajo prek digitalnih platform dela, njihovem zaposlitvenem statusu in splošnih pogojih, ki veljajo zanje. </font><br/>
<font size="4">Ti ukrepi bodo navedenim organom pomagali pri zagotavljanju, da se spoštujejo pravice iz dela, in pri pobiranju prispevkov za socialno varnost, ter tako izboljšali delovne pogoje oseb, ki opravljajo platformno delo.</font><br/>
<font size="4">Republika Slovenija podpira cilje Predloga direktive, s katero se želi izboljšati delovne pogoje in socialne pravice, ki delajo prek platform tudi zato, da se podprejo pogoji za trajnostno rast digitalnih platform dela. Pri pogajanjih v zvezi z direktivo pa bo pozorna tako na določitev osebnega področja uporabe direktive, kot na vzpostavitev postopka za določitev zaposlitvenega statusa oseb, ki opravljajo platformno delo ter pravno domnevo, da gre za delovno razmerje. Prav tako bo pozorna na uvedbo novih pravic v zvezi z algoritmičnim opravljanjem in preglednostjo platformnega dela ter morebitnih sprememb, ki bi jih direktiva lahko prinesla digitalnim platformam dela. Hvala.</font><br/>
<br/>
<b><font size="4">PREDSEDNICA EVA IRGL:</font></b><font size="4"> Najlepša hvala tudi vam.</font><br/>
<font size="4">Preden dam besedo članicam in članom Odbora, v kolikor boste želeli razpravljati o Predlogu stališča, naj povem, da gospo Mojco Žnidarič nadomešča gospod mag. Dušan Verbič in gospo Andrejo Zabret gospa Tina Heferle. Oba lepo pozdravljam.</font><br/>
<font size="4">In sprašujem, ali želi še kdo besedo? (Ne.) Vidim, da ne.</font><br/>
<font size="4">Zaključujem to točko dnevnega reda in predlagam sprejetje naslednjega mnenja: Odbor za delo, družino, socialne zadeve in invalide je v skladu s 154.h členom Poslovnika Državnega zbora sprejel naslednje mnenje: Odbor za delo, družino, socialne zadeve in invalide podpira Predlog stališča Republike Slovenije do Predloga direktive Evropskega parlamenta in Sveta</font><br/>
<br/>
<b><font size="4">3. TRAK: (AJ) – 9.10</font></b><br/>
<br/>
<font size="4">(nadaljevanje) o izboljšanju delovnih pogojev pri platformnem delu, ki ga je predložila Vlada in predlaga Odboru za zadeve Evropske unije, kot pristojnemu odboru, da ga sprejme.</font><br/>
<font size="4">Sedaj bom dala,... Postopkovno, izvolite gospa Tadeja Šuštar Zalar.</font><br/>
<br/>
<b><font size="4">TADEJA ŠUŠTAR ZALAR (PS NSi): </font></b><font size="4">Pred glasovanjem bi prosila za 10 minut pavze.</font><br/>
<br/>
<b><font size="4">PREDSEDNICA EVA IRGL:</font></b><font size="4"> Dobro. To je po poslovniški... / oglašanje iz dvorane/ Glejte, za to so pa zadolžene seveda strokovne službe, ki morajo za to poskrbeti. Tako, da, no zdaj so že poskrbele za vas. Očitno potrebujemo samo še pet minut ali minuto manj kakšno mogoče? Zdaj že, gospod se je usedel. </font><br/>
<font size="4">Dobro, potem bomo počakali toliko, prekinjam za 5 minut sejo in jo bomo nadaljevali ob 9.15.</font><br/>
<br/>
<font size="4">(Seja je bila prekinjena ob 9.11 in se je nadaljevala ob 9.14.)</font><br/>
<br/>
<b><font size="4">PREDSEDNICA EVA IRGL:</font></b><font size="4"> Ponovno vse skupaj lepo pozdravljam! </font><br/>
<font size="4">Preden preidemo na glasovanje o mnenju, naj povem, da gospoda Aljaža Kovačiča nadomešča Nik Prebil. </font><br/>
<font size="4">Naj pa za vse tiste, ki nas spremljajo, vendarle pojasnim, da potekata vzporedno še dva odbora, še Odbor za zunanjo politiko in veliko članov tega Odbora se prekriva. Tudi sama sem članica tega Odbora, tako da zaradi tega tudi določeni odmori.</font><br/>
<font size="4">Sedaj pa torej glasujemo o mnenju, ki sem ga prej prebrala.</font><br/>
<br/>
<b><font size="4">4. TRAK: (AJ) – 9.15</font></b><br/>
<br/>
<font size="4">(nadaljevanje) Glasujemo.</font><br/>
<font size="4">	Kdo je za? (10 članov.) Je kdo proti? (Nihče.)</font><br/>
<font size="4">Ugotavljam, da je mnenje sprejeto.</font><br/>
<br/>
<font size="4">Prehajamo na </font><b><font size="4">2. TOČKO DNEVNEGA REDA – PREDLOG ZAKONA O SPREMEMBI ZAKONA O UREJANJU TRGA DELA (ZUTD-G), skrajšani postopek, EPA 2537-VIII.</font></b><br/>
<font size="4">Gradivo je objavljeno na spletnih straneh Državnega zbora, in sicer: Predlog zakona, zahteva Poslanske skupine Levica za sklic nujne seje Odbora za delo, družino, socialne zadeve in invalide, predlog za amandma reprezentativnih delodajalskih organizacij, mnenje Zakonodajno-pravne službe, potem pa imamo še dva amandmaja koalicije in pa danes ste prejeli mnenje Vlade.</font><br/>
<font size="4">Vabila sem Predlagatelja, skupino poslank in poslancev, s prvopodpisanim gospodom Miho Kordišem, Zakonodajno-pravno službo, Ministrstvo za delo, družino, socialne zadeve in enake možnosti, z nami je gospa državna sekretarka, Gospodarsko zbornico Slovenije, Trgovinsko zbornico Slovenije, Obrtno-podjetniško zbornico Slovenije, Združenje delodajalcev Slovenije, Združenje delodajalcev obrti in podjetnikov Slovenije – GIZ, potem pa še na dodaten predlog Poslanske skupine Levica Sindikat upokojencev Slovenije.</font><br/>
<font size="4">Kolegij predsednika Državnega zbora je na svoji seji sklenil, da bomo ta zakon, kot rečeno, obravnavali po skrajšanem postopku. In zato pričenjam drugo obravnavo Predloga zakona, o kateri bomo opravili razpravo in glasovanje o posameznih členih Predloga zakona. Kot že rečeno, imamo zakon in pa dva vložena amandmaja Poslanske skupine koalicija. Zakon ima sicer tri člene, če se ne motim.</font><br/>
<font size="4">In sedaj dajem besedo najprej predlagatelju te točke dnevnega reda, da predstavi spremembe, gospodu Mihi Kordišu. Izvolite.</font><br/>
<br/>
<b><font size="4">MIHA KORDIŠ (PS Levica):</font></b><font size="4"> Hvala za besedo predsedujoča.</font><br/>
<font size="4">Zakona o urejanju trga dela ima morda malo kriptično ime. Rešitev, ki jo ponujamo, in področje, ki ga odpiramo, je precej preprosto. V Poslanski skupini Levica prelagamo, da se dvigne urna postavka za delo upokojencev. Trenutno vztraja na sramotno nizki višini, ki se prevede v 4 evre neto dohodka. </font><br/>
<font size="4">Neposredni povod za to našo zakonsko akcijo, pa je nedavna interventna zakonodaja, ki je povečala dovoljen obseg dela upokojencev, ki ga lahko koristijo delodajalci. Že tam smo lahko slišali Sindikat upokojencev Slovenije, ki je opozoril, da tovrstna širitev dela upokojencev v razmerah slabega socialnega stanja upokojencev zelo hitro pomeni nelojalno konkurenco in nadaljevanje spirale do dna. </font><br/>
<font size="4">Takole so opozorili: da si upokojenci in upokojenke z občasnim oziroma začasnim delom zagotavljajo dodatni dohodek ob sramotno nizkih pokojninah, da lahko vsaj do neke mere poplačajo izdatke za sovje nujne potrebe. Nesprejemljivo bi bilo, da bi z nižjo urno postavko za občasno delo upokojenk in upokojencev izkoriščali njihov težak položaj, ter da bi s tem povzročali tudi nelojalno konkurencam drugi oblikam dodatnega dela. Seveda imajo popolnoma prav, tako v dimenziji trga dela, torej nevarnosti nelojalne konkurence uporabe in zlorabe dela upokojencev kot obliko socialnega in plačnega dopinga, kot tudi na področju težke socialne situacije, v kateri so se znašli slovenski upokojenci. </font><br/>
<font size="4">Vemo, kako je z rastočimi cenami življenjskih potrebščin, še posebej v zadnjemu letu dni. Osnovna živila, kurjava, najemnine, vse to se je podražilo, tudi skokovito podražilo. Krompir je šel recimo gor za 25%. Kakšne vrst smo dva dni nazaj gledali na bencinskih črpalkah, vam pav tako ne rabim posebej izpostavljati. </font><br/>
<font size="4">Vse to, mislim, da so zelo dobri razlogi, zakaj je potrebno urno postavko upokojencev, ki delajo, ker s svojo pokojnino ne zmorejo preživeti, dvigniti in popraviti navzgor.</font><br/>
<font size="4">Način, na katerega to počnemo, je da inštrument dela upokojencev kot začasnega in občasnega dela izenačujemo z nekim drugim inštrumentov začasnega in občasnega dela, to je študentsko delo. Delavci študenti za sovje delo prejemajo 5,21 evrov neto, se pravi kar 1,21 evrov neto več kot upokojenci, čeprav sta ti dve obliki dela praktično identični prekarni obliki dela, vezani na dve različni statusni skupini, s to razliko,</font><br/>
<br/>
<b><font size="4">5. TRAK: (AJ) – 9.20</font></b><br/>
<br/>
<font size="4">(nadaljevanje) da sta nekoliko različno obdavčeni. Zato predlagamo, da se popravi višina urne postavke za delo upokojencev na način izenačitve s študentskim delom v neto znesku. Seveda, plača, dohodek pri nas je pravilno z vedno ovrednoten kot bruto plača, na tak način smo zapisali nove višine tudi v zakon. Bruto višina urne postavke delavcev upokojencev, je postavljena višje od bruto više postavke za delavce študente, ravno zaradi tega razkoraka v obdavčitvi, v sled katerega pa potem lahko pridemo do dejanske izenačitve pri dohodku v žep, to je do 5,21 evrov neto za obe skupine, tako za delavce študente, kot za delavce upokojence. </font><br/>
<font size="4">Mislimo, da je to edini pošten ukrep, tako iz vidika socialne pravičnosti kot iz preprečevanja razno raznega socialnega dumpinga, zato tudi zavračamo poskuse delodajalcev, da z amandmiranjem zavrejo porast višine urne postavke za delavce upokojence na način, da se izenačita zgolj bruto višini študentskega dela in dela upokojencev, kot je tudi neko stališče, s katerim je simpatizirala Vlada. Ne, življenje se je za ljudi podražilo v njihovih denarnicah, ne v njihovih bruto zneskih. Še toliko bolj to velja za upokojence, ki so že tako upravičeni do pokojnine in v osnovi sploh ne bi smeli aktivno participirati na trgu dela iz naslova njihovega osnovnega preživetja in ogroženosti, ker so svoje družbi že dali. Za te ljudi bi morala že tako poskrbeti pokojninska blagajna in državna politika z dostojnimi pokojninami, a temu žal ni tako. </font><br/>
<font size="4">Imamo celi kup upokojencev, ki morajo shajati s sramotno nizkimi zneski, in ki najbolj občutijo porast cen v trgovinah in porast cen energentov, in tudi to so tisti profili, ki se najpogosteje ob svoji pokojnini zatekajo še v koriščenje inštrumenta dela upokojencev. In ne vidim nobenega razloga, da bi jih še dodatno udarili po žepu, na način, da njihove urne postavke za delo ne popravimo na 5,21 evrov neto, ampak z nekim zelo administrativnim izgovorom postavimo izenačevanja bruto zneskov študentske urne postavke z urno postavo delavcev upokojencev. To urno postavko v neto znesku postavimo nižje. Navsezadnje se tudi dopolnilno zdravstveno zavarovanje plačuje iz žepa in ne iz prispevkov, kot bi se moralo. Hvala.</font><br/>
<br/>
<b><font size="4">PREDSEDNICA EVA IRGL:</font></b><font size="4"> Najlepša hvala tudi vam za to uvodno obrazložitev k Predlogu zakona.</font><br/>
<font size="4">Sedaj pa dajem besedo državni sekretarki gospe Mateji Ribič. Izvolite.</font><br/>
<br/>
<b><font size="4">MATEJA RIBIČ:</font></b><font size="4"> Hvala za besedo. </font><br/>
<font size="4">Spoštovani poslanke, poslanci in drugi gostje, lepo pozdravljeni!</font><br/>
<font size="4">Predlog zakona, ki ga je vložila Poslanska skupina Levica izenačuje urno postavko študentskega dela in začasnega in občasnega dela upokojencev na nato ravni.</font><br/>
<font size="4">O tej temi smo se že pogovarjali tudi na enem izmed Odborov, in smo rekli, da Vlada sicer podpira izenačitev, vendar na bruto ravni. Razlog v tem je, da so različne obdavčitve in dajatve teh dveh zneskov. Zaradi tega menimo, da je bolj pravilno in tudi bolj smiselna izenačitev na bruto ravni. </font><br/>
<font size="4">Kakšno mnenje je podala tudi Zakonodajno-pravna služba? Tudi oni menijo, da je ustreznejša izenačitev bruto urnih postavk dela. Razlog je pa predvsem v tem, ker so pri obeh vrstah dela je različno plačilo obveznih dajatev in prispevkov, in to je tudi odraz različne oblike dela in s tem povezanega različnega urejanja položaja dijakov in študentov. </font><br/>
<font size="4">Če pogledamo te razlike v obdavčitvi, so v tej dajatvi, ki se pri začasnem in občasnem delu upokojencev, ta dajatev znaša 25 %, pri začasnem in občasnem delu dijakov in študentov pa je ta dajatev v višini 18 %.</font><br/>
<font size="4">Potem je razlika tudi v prispevku za pokojninsko in invalidsko zavarovanje, ki ga za razliko od upokojencev dijakov in študentov v primeru, če v pokojninsko in invalidsko zavarovanje niso vključeni po drugi pravni podlagi,</font><br/>
<br/>
<b><font size="4">6. TRAK: (AJ) – 9.25</font></b><br/>
<br/>
<font size="4">(nadaljevanje) plačujejo v višini 15,50 %, upokojenci pa tega ne plačujejo. </font><br/>
<font size="4">Razlika je potem pa tudi še v prispevku za zavarovanje za poškodbe pri delu in poklicne bolezni, ki je pri dijakih in študentih določena v odstotku, to je 0,53 %, pri upokojencih pa je določena v pavšalnem znesku. In ta pavšalni znesek v letu 2022 znaša 10 evrov. </font><br/>
<font size="4">Izenačitev višine obeh minimalnih urnih postavk bi bilo torej z ustrezno spremembo določb Zakona o urejanju trga dela bolj smiselno določiti v bruto znesku. Minimalna urna postavka za opravljeno uro začasnih in občasnih del dijakov in študentov, nazadnje usklajena z višino minimalne plače, je bila z odredbo ministra, pristojnega za delo, določena v bruto višini 6,17 evra, minimalna urna postavka za opravljeno uro začasnega in občasnega dela upokojencev, pa v bruto višini 5,77 evra. Z izenačitvijo obeh teh minimalnih urnih postavk na bruto ravni, bi njuna višina ob nadaljnjem usklajevanju z višino minimalne plače ostala enaka tudi v prihodnjih letih. Ob tem bi se za enak delež zvišal tudi najvišji bruto dohodek za opravljeno začasno ali občasno delo za koledarsko leto 2022 in sicer iz trenutno veljavnih 8 tisoč 639,07 evra bruto na   9 tisoč 237,96 evrov bruto. </font><br/>
<font size="4">Ob upoštevanju vsega tega navedenega Vlada meni, da je predlagana izenačitev cene dijakov in študentov na eni ter upokojencev na drugi strani na neto ravni s strani sistemskega vidika neprimerna in neustrezna. Podpiramo pa izenačitev na bruto ravni. Hvala.</font><br/>
<br/>
<b><font size="4">PREDSEDNICA EVA IRGL: </font></b><font size="4">Najlepša hvala tudi vam.</font><br/>
<font size="4">Sedaj pa dajem besedo predstavnici Zakonodajno-pravne službe, gospe Katarini Kralj. Izvolite.</font><br/>
<br/>
<b><font size="4">KATARINA KRALJ:</font></b><font size="4"> Hvala za besedo, gospa predsednica.</font><br/>
<font size="4">Zakonodajno-pravna služba je Predlog zakona preučila z vidika svojih pristojnosti in podala pisno mnenje.</font><br/>
<font size="4">Namen Predloga zakona je v izenačitvi neto urne postavke za začasno in občasno delo upokojencev z neto urno postavko za delo dijakov in študentov, kot je tudi že uvodoma povedal predstavnik predlagatelja. </font><br/>
<font size="4">Zakonodajno-pravna služba je v mnenju s sistemsko pravnega vidika opozorila, da bi bila ustreznejša izenačitev bruto urnih postavk pri obeh vrstah dela, in sicer zato, ker je plačilo obveznih dajatev in prispevkov odraz različne oblike dela in s tem povezanega različnega urejanja položaja dijakov in študentov na eni strani ter upokojencev na drugi (npr. iz naslova različnih prispevnih stopenj za pokojninsko in invalidsko zavarovanje dijakom in študentom oziroma upokojencem pripada različen obseg pravic).    </font><br/>
<font size="4">Glede amandmajev pa, k amandmaju treh poslanskih skupin k 1. členu ter spremembi amandmaja istih treh poslanskih skupin k 2. členu pa z vidika naših pristojnosti nimamo pripomb. Hvala.</font><br/>
<br/>
<b><font size="4">PREDSEDNICA EVA IRGL: </font></b><font size="4">Najlepša hvala tudi vam.</font><br/>
<font size="4">Sedaj pa dajem besedo predstavniku Državnega sveta mag. Petru Požunu. Izvolite.</font><br/>
<br/>
<b><font size="4">MAG. PETER POŽUN:</font></b><font size="4"> Hvala lepa za besedo gospa predsednica. </font><br/>
<font size="4">Lep pozdrav vsem!</font><br/>
<font size="4">Komisija za socialno varstvo, delo, zdravstvo in invalide je Predlog zakona obravnavala na svoji 28. izredni seji, kjer smo se seznanili tako s Predlogom spremembe kot tudi s pomisleki Vlade Republike Slovenije in delodajalskih organizacij, ki so se nanašali predvsem na opredelitev višine najnižje urne postavke za začasno in občasno delo v neto zneskih.</font><br/>
<font size="4">Aktualni predlog zakona predstavlja odziv na problematiko, ki je bila izpostavljena že med zakonodajnim postopkom v zvezi z Zakonom o interventnih ukrepih za podporo trgu dela (ZIUPTD-1), EPA 2483-VIII, in že takrat smo na seji Komisiji, kot na seji pristojnega Odbora razpravljali o nujnosti dviga urne postavke za delo upokojencev na 6,17 evra, pa tudi o nujnosti popravkov Odredbe o višini urne postavke in višini dohodka za opravljeno začasno in občasno delo upokojencev.</font><br/>
<font size="4">Prav tako je bilo med tem postopkom s področja urejanja trga dela opozorjeno, da bi bilo v skladu z začasnim dvigom največjega obsega ur, ki jih lahko upokojenci opravijo na mesečni oz. letni ravni, ustrezno dvigniti tudi zgornjo mejo dovoljenega dohodka iz naslova opravljanja začasnega in občasnega dela v koledarskem letu.</font><br/>
<font size="4">Predstavniki interesov delodajalcev v Državnem svetu</font><br/>
<br/>
<b><font size="4">7. TRAK: (AJ) – 9.30</font></b><br/>
<br/>
<font size="4">(nadaljevanje) so že ob obravnavi interventnega zakona izrazili podporo ureditvi izpostavljenih vprašanj, tako da so tudi takrat aktualni predlog za uskladitev najnižjih urnih postavk za začasno delo upokojencev, dijakov in študentov podprli, a pod pogoje, da se slednje izvede na bruto ravni, kot predlagalo reprezentativne delodajalske organizacije. Predlagajo torej, da se najnižjo urno postavko za začasno in občasno delo določi v višini 6,17 evra bruto, dohodek iz naslova začasnega in občasnega dela v koledarskem letu pa na zgornji meji pri 9.255 evrih.</font><br/>
<font size="4">Komisija je ugotovila, da pri tem zadnjem znesku prihaja do manjšega odstopanja s predlogom Vlade in tudi z vsebin vloženega amandmaja koalicijskih poslanskih skupin, ki predlagata omejitev navedene zgornje meje letnega zaslužka na 9 tisoč 237,96 evra. </font><br/>
<font size="4">Po razpravi smo na Komisiji predlog amandmaja reprezentativnih delodajalskih organizacij k 1. členu podprli, pri tem pa opozorili, da je v prvi vrsti ključnega pomena zagotoviti primerljivo plačilo za primerljivo delo, še zlasti zaradi čedalje višjih življenjskih stroškov, s katerim se soočajo posamezne ranljive skupine prebivalcev, med katerimi so seveda upokojenci in študentje.</font><br/>
<font size="4">Na Komisiji smo bili seznanjeni tudi s stališčem Sindikata upokojencev Slovenije, ki predlogu zakona izreka podporo v predloženi različici, saj ocenjuje, da bi se s tem zagotovilo dostojno plačilo za delo upokojencev. Več o tem bo seveda povedal njihov predstavnik, ko bo imel besedo.</font><br/>
<font size="4"> Torej, na Komisiji smo Predlog zakona podprli vključno s predlogom amandmaja reprezentativnih delodajalskih organizacij. Hvala.</font><br/>
<br/>
<b><font size="4">PREDSEDNICA EVA IRGL: </font></b><font size="4">Najlepša hvala tudi vam.</font><br/>
<font size="4">Sedaj pa bom dala besedo še vabljenim na današnjo sejo. Vidim, da sta se dva udeležila. Gospodu Branku Mehu iz Obrtne podjetniške zbornice Slovenije in pa gospod Aleš Golja iz Sindikata upokojencev Slovenije. Oba lepo pozdravljam. </font><br/>
<font size="4">In najprej bom dala besedo gospodu Branku Mehu. Lepo vas pozdravljam, in da slišimo vaše stališče, potem pa še stališče upokojencev. Izvolite. Pa če se še samo priključite. Tako, dobro.</font><br/>
<br/>
<b><font size="4">BRANKO MEH:</font></b><font size="4"> Spoštovana predsednica, najprej se vam zahvaljujem za povabilo na to sejo. Seveda lep pozdrav vsem prisotnim za tem omizjem.</font><br/>
<font size="4">	Mi smo na predsednika Državnega zbora gospoda Igorja Zorčiča in seveda vsem vodjem Poslanskih skupin poslali, kaj mi, kak je naš pogled delodajalcev na ta Predlog.</font><br/>
<font size="4">	Načeloma ne nasprotujemo, da se najnižja urna postavka za delo upokojencev uskladi z najnižjo urno postavko za delo dijakov in študentov. Pri tem pa opozarjamo, da je potrebno uskladiti bruto urno postavko, ne neto, saj od vseh, uvedbe dohodninske zakonodaje osnovni kriterij za določanje in primerjanje posameznih plačil bruto znesek. To se pravi, da moramo govoriti, vsi govorimo o bruto znesku, nikakor pa ne o neto znesku. Zato predlagamo, da se amandma k 1. členu Predloga zakona doda: število »4,20« nadomesti s številom »6,17«, ne pa na število »7,16« in število »6.300« pa s številom »9 tisoč 255«, se pravi, da smo za dvig na 6,17, nikakor pa nismo za dvig na 7,16.</font><br/>
<font size="4">	Treba je tudi vedeti, da tako kot delavci, kot upokojenci, kot gospodarstvo, se v teh časih, katera je vojna vihra v neposredni bližini Evrope, ne vemo, kaj nam prinaša.</font><br/>
<font size="4">	Veste, da nedavno tega so vprašljivi energenti, cene energentov, ali pa sploh, če bojo dobavljivi, tako da je vprašljivo tudi, kako bo funkcioniralo gospodarstvo. Seveda se danes lahko pohvalimo tui mali obrtniki, podjetniki z gospodarsko rast 6,7 %, katero moram reči, da smo tudi s pomočjo Vlade v tem Covid krizi uspeli tudi ohraniti. Kaj nas čaka v bodoče? Ne vemo. Zato se nam zdi primerno, da se urna postavka bruto nadomesti iz 4,20 na 6,17. Hvala lepa.</font><br/>
<br/>
<b><font size="4">PREDSEDNICA EVA IRGL: </font></b><font size="4">Najlepša hvala tudi vam.</font><br/>
<font size="4">Sedaj pa dajem besedo še predstavniku Sindikata upokojencev Slovenije, gospodu Alešu Golji. </font><br/>
<font size="4">Izvolite, beseda je vaša.</font><br/>
<br/>
<b><font size="4">ALEŠ GOLJA:</font></b><font size="4"> Hvala lepa za povabilo. </font><br/>
<font size="4">Vse lepo pozdravljam!</font><br/>
<font size="4">Pravzaprav je že vse argumente pred menoj povedal gospod Kordiš.</font><br/>
<br/>
<b><font size="4">8. TRAK: (AJ) – 9.35</font></b><br/>
<br/>
<font size="4">(nadaljevanje) Gre pravzaprav za uresničitev naše zahteve, na katero smo se obrnili na javnost, pa tudi na poslanske skupine o izenačitvi neto postavke med upokojenci in študenti.</font><br/>
<font size="4">Zakaj neto? Zdaj, jaz seveda razumem vse zakonske omejitve, vendar, oprostite, ekonomski položaj si upokojenci popravljajo z neto postavko, ne z bruto, in zato je naša zahteva, da nas postavite v enak položaj s študenti, bi rekel, ne bom rekel zakonsko, ampak mislim, da je človeško upravičena. Ker sistem pač popravljajo.</font><br/>
<font size="4">Druga reč je, kar ni predlog seveda tega amandmaja, je pa obremenitev. Zakaj sta obremenitvi tako različni. Recimo pri upokojencih bi se lahko vprašali, zakaj prispevek za ZAPIZ, ali to pomeni, da po opravljenem delu lahko zahtevajo novo odločbo o pokojnini, ker so veče prispevali.</font><br/>
<font size="4">Druga reč, pri študentih se lahko vprašamo, zakaj so koncesijske dajatve tako visoke. Jaz danes tega ne mislim sicer odpirati, ampak naša želja in zahteva je, da imamo neto enako izplačilo za urno postavko, tudi če je višji bruto, pa tudi če se je v predhodnih razpravah pojavilo, da zaradi višjega bruto ne bomo konkurenčni. Ni res. Študentje tistih del, ki jih naši upokojenci opravljajo, ne marajo delati, pa tudi časa takrat nimajo. Hvala lepa.</font><br/>
<br/>
<b><font size="4">PREDSEDNICA EVA IRGL:</font></b><font size="4"> Najlepša hvala tudi vam.</font><br/>
<font size="4">Zdaj vsi, ki ste bili vabljeni na to sejo, ste dobili besedo in ste lahko pojasnili svoja stališča. </font><br/>
<font size="4">Seveda bom sedaj odprla razpravo in predlagam, da obravnavo opravimo na način, da razpravljamo po vrsti o vsakem členu, in potem tudi glasujemo o vloženih amandmajih. Imamo namreč dva amandmaja, kot že rečeno k 1. členu amandma koalicije in pa k 2. členu amandma koalicije. Se vsi strinjate, da na takšen način opravimo obravnavo? (Da.) Vidim, da ja.</font><br/>
<font size="4">Preden pa dam besedo nekaterim poslancem, ki so se že prijavili, pa je besedo kot prvi želel predlagatelj, gospod Miha Kordiš, izvolite.</font><br/>
<br/>
<b><font size="4">MIHA KORDIŠ (PS Levica): </font></b><font size="4">Hvala za besedo predsedujoča.</font><br/>
<font size="4">Takoj uvodoma moram intervenirati, da diskusija ne skrene v napačno smer. Ni nekega problema v smislu sistemskega posega v zakonodajo, zaradi katerega bi morala biti urna postavka upokojencev določena nižje, kot originalno to v Levici predlagamo. To preprosto ne drži. Vsak dohodek, prejemek, plača je bruto plača, ne neto plača. Na tak način z njo rokujemo tudi v Levici pri naših spremembah Zakona o urejanju trga dela. </font><br/>
<font size="4">Konkretno predlagamo, da se urna postavka za začasna in občasno delo upokojencev postavi na 7,16 evrov bruto, kar se potem prevede v izenačeno študentsko neto urno postavko, ki je 5,21 evrov. Tako, da preprosto ne zdrži, da posegamo na nesistemski način v neko zakonodajo. In vsa argumentacija, ki jo tukaj poslušamo s strani predstavnikov delodajalcev in Vlade, v resnici ni argumentacija za sistemsko urejanje zakonodaje, ljube duše poglejte, kaj je z zakonodajnim korpusom zadnja Vlada Janeza Janše naredila v zadnjih dveh letih, pa bomo videli, kako aboten je ta argument, ampak je to zgolj krinka, ki želi urno postavko za delo upokojencev držati nižje, kot bi jo bilo potrebno popraviti. To je to, za to gre.</font><br/>
<font size="4">Konec koncev je bilo dolgo lepa situacija obratna. Je bila študentska urna postavka postavljena nižje od upokojenske, pa to ni nikogar prav čisto nič brigalo. Ne predstavnikov delodajalcev, ne predstavnikov Vlade, nikogar. </font><br/>
<font size="4">Danes, ko pa predlagamo višjo urno postavko za delo upokojencev, pa kar na enkrat poslušamo o nesistemskih posegih v zakonodajo, in da je potrebno enačaj med delom študentov in delom upokojencev potegniti v bruto znesku, seveda zaradi razlike obdavčitve, to pomeni, nižje plače in nižje neto urne postavke za delo upokojencev. In za to gre. Ne za sistemskosti zakonodaje in ne vem kakšne še izgovore tukaj lahko poslušamo. Pri tem, da je že iz konteksta razvidno, kako mizerna je pravzaprav polemika o višini urne postavke za delo upokojencev,</font><br/>
<br/>
<b><font size="4">9. TRAK: (AJ) – 9.40</font></b><br/>
<br/>
<font size="4">(nadaljevanje) če so pa upokojenci ravno tisti ljudje, ki so svoj prispevek družbi že oddelili, in bi na njihova stara leta družba morala privoščiti varno starost z dostojnimi pokojninami, z mesti v domovih starejših občanov, z dostopnimi posteljami v ta istih domovih starejših občanov. Ampak ne. Socialna slika prevedena v številke je žalostna. Po podatkih Statističnega urada revščine za kakšno leto nazaj, je bil prag tveganja postavljen na 703 evre, povprečna starostna pokojnina pa po podatkih Zavoda za pokojninsko in invalidsko zavarovanje pa na 698 evrov. Se pravi, povprečna starostna pokojnina je pod ravno tveganja revščine. Seveda se morajo potem ljudje zatekati v koriščenje inštrumenta dela upokojencev, ker s svojo pokojnino preprosto ne zmorejo preživeti. </font><br/>
<font size="4">Vrzimo v rastoče stroške življenja pri osnovnih živilih in pri energentih še zelo visoko raven oskrbnin v domovih starejših občanov, ki jih morajo pokrivati upokojenci in njihove družine, pa dobimo sploh grozljivo sliko, v kateri za polovico upokojencev ne more biti nikakršnega govora o varni starosti, ampak samo o garanju do smrti. In prav čisto nič drugega. </font><br/>
<font size="4">Ne bo celotne revščine upokojencev naša intervencija v Zakonu o urejanju trga dela, s katerim bi postavili neto urno postavko za delo upokojencev na 5,21 evrov v celoti odpravila, kje pa. Bo pa nepravično nizko vrednotenje njihovega dela za tiste upokojence, ki so prisiljeni v mezno delo tudi na stara leta, vsaj nekoliko pravičneje ovrednotila, brez kakršnega koli izgovora, da je naš poseg v zakonodajo nesistemski zgolj zato, ker bi radi upokojence plačevali manj, kot sedaj plačujete študente, pa so že študentje slabo plačani.</font><br/>
<br/>
<b><font size="4">PREDSEDNICA EVA IRGL:</font></b><font size="4"> Torej, sedaj razpravljamo o 1. členu Predloga zakona in o vloženem amandmaju poslanskih skupin koalicije.</font><br/>
<font size="4">In prvi se je k razpravi prijavil gospod Primož Siter, izvolite. </font><br/>
<font size="4">/ tišina/ Ali prižgani mikrofon, ali pa tisti ne dela. Zdaj pa, bo. Izvolite.</font><br/>
<br/>
<b><font size="4">PRIMOŽ SITER (PS Levica):</font></b><font size="4"> OK, hvala lepa. </font><br/>
<font size="4">Dobro jutro kolegice in kolegi, hvala za besedo predsedujoča!</font><br/>
<font size="4">Mislim, da je Miha problematiko osvetlil zelo dobro. Dovolite mi samo, da utemeljim, zakaj bom seveda sam tudi kot soiniciator te ideje kot član Poslanske skupine Levica zadevo podprl. </font><br/>
<font size="4">Zakaj sam menim, da je treba nujno slišati tudi klic upokojencev samih. Mislim, da ni nobena skrivnost, pa ne povem nič novega, ko rečem, da je glavni problem, s katerim se generalno v Sloveniji soočamo, je problem revščine. In, če kje, smo ta problem na tem Odboru osvetlili že mnogokrat. In, da je ta revščina, dejansko cilja na en del populacije najbolj brutalno. In to so upokojenci, tudi številčno v tem bazenu 260 tisoč ljudi, mislim, da gre številka nekaj čez 100 tisoč je tistih, ki so dejansko upokojeni, ki so celo življenje, 40 let gradili in prispevali k ustvarjanju družbe, na stara leta morajo pa pač šteti bakrene, da tako rečem. To velja generalno. </font><br/>
<font size="4">Zdaj, v luči vseh dogodkov, ki smo jim priča, tako epidemija kot neki novi obronki gospodarske krize, ki je tudi povezana z aktualno situacijo med Rusijo in Ukrajino, in tako naprej, pa te stvari samo seveda še poglabljajo oziroma postavljajo malo bolj v alarmantno stanje.</font><br/>
<font size="4">Sama ideja, da živimo v družbi, kjer imamo ogromno število ljudi, ki so celo življenje prispevali, pa se na stara leta, ko bi morali imeti čas zase, za počitek, za vnuke ali kar koli, morajo poprijeti, za samo preživetje morajo poprijeti instituta dela. Jaz mislim, da bi si vsak odločevalec v tej državi moral imeti velik problem pogledati se v ogledalo ob takem dejstvu. In, da se sploh pogovarjamo o tem, kako ovrednotiti delo upokojencev, je žalostna tema.</font><br/>
<br/>
<b><font size="4">10. TRAK: (AJ) – 9.45</font></b><br/>
<br/>
<font size="4">(nadaljevanje) Jaz razumem, da je med upokojenci ena kopica tistih, ki si želijo delati, ki so bodisi na takšen ali drugačen način povezani s podjetjem, v katerem delajo, da si želijo ostati aktivni, prispevati družbi in to je super in s tem ni nikakršnega problema. Ampak, roko na srce, večina, ne znam vam servirati številke, ampak, jaz mislim, da je vsem jasno, da večina upokojencev, ki se zateče k delu, se ob takšnih statistikah revščine v Sloveniji zateka k delu zato, da preživi. Za to, da poveže en konec meseca z drugim, za to, da ima, da lahko plača položnice, da si lahko privošči kilo, ne vem za koliko, za  30 % podraženega krompirja.</font><br/>
<font size="4">Zato, seveda takšna situacija je ena velika klofuta socialni državi, država bi morala bodisi preko pokojninske blagajne, bodisi v najslabšem primeru, pa nujnem primeru, žal, preko mehanizmov socialne države oziroma socialne pomoči, tukaj priskočiti na pomoč in preprečiti to zatečeno stanje, ko upokojenci še enkrat, ki so 40 let prispevali h gradnji družbe h gradnji te socialne države, se morajo zatekati k delu, se postavljati za tekoči trak, ali v trgovine, ali v kamorkoli, kjerkoli pač delajo.</font><br/>
<font size="4">In zdaj problem, ki ga imamo oziroma rešitev, ki jo v Poslanski skupini Levica predlagamo ni v tolikšni meri sistemske narave, ne dviguje penzij na dostojno raven, popravlja pa oziroma ponuja pa ta nek obliž nekega urgentnega ukrepa, da pa če že smo v tej situaciji, ko upokojenci se morajo zatekati k delu, da je vsaj to ovrednoteno dostojno oziroma na način, ko je na tej neto ravni delo upokojenk oziroma upokojencev izenačeno z delom študentov oziroma dijaka, upoštevajoč obdavčitev.</font><br/>
<font size="4">V tej razpravi se je, pa brž ko ne, se bo še kdo oglasil, izpostavilo to vprašanje, zakaj s tem kompasom tako zelo gravitiramo na neto, in da se ognem siceršnji zakonski ali kakršni koli latovščini in poskusim razložiti ljudsko. Poglejte, neto izplačilo je tisto, s čemer upokojenec operira. Neto izplačilo je tisto, s čimer študent operira. Neto plače j v bistvu tisto, s čimer delavec operira. Neto plača je tisto, kar plača položnice, neto je tisto, ker plača kruh, podraženi krompir. Neto je tisto, ki ti pove, ali si boš v tej podražitvi lahko privoščil tanka bencina ali ne. Na kar mislim, da je tudi gospod Golja izvrstno opozoril v svojem stališču.</font><br/>
<font size="4">Tako, da jaz idejo seveda pozdravljam. Rešitev, jaz mislim, da je na tej točki dobra na eni strani zato, ker naslavlja ta problem, ali pa korigira na nek način ta problem socialne izključenosti oziroma revščine med upokojenci, vsaj en tak približen obliž ponuja, na drugi strani pa seveda tudi, kar se tiče dampinga vrednotenja dela posega, posega na trg dela, ki pa je neposredno potem povezan z vsemi delavkami in delavci, ki so vključeni v delovne procese, v podjetja tudi na drugačen način, bodisi potrebno zaposlitev, študentsko delo in tako naprej.</font><br/>
<font size="4">Spoštovane kolegice in kolegi, članice in člani Odbora, jaz vem, da tega sklica ni več veliko, in da se bo najbrž kadrovska struktura tega Odbora v naslednjem spremenila, ampak če ne drugega, v razmislek, pa slišim, da je načeloma naklonjenost tem ukrepom, morebiti samo v razmislek, revščina je dejansko največji problem na socialnem zemljevidu Republike Slovenije, s katerim se mi moramo ukvarjati. Delo upokojenk in upokojencev je sramoten institut, ki bi ga v bistvu bilo treba odpraviti. Zopet poudarjam, če upokojenci želijo delati, naj delajo, ampak glavnina tega bazena, pa s svojimi odsluženimi rokami sešteva drobiž, s svojim delom sešteva drobiž za plačevanje položnic, in jaz mislim, da bi to, da je konkretna akcija v odpravi te družbene krivice, morala biti prioriteta vsakogar v odločevalski veji oblasti,</font><br/>
<br/>
<b><font size="4">11. TRAK: (AJ) – 9.50</font></b><br/>
<br/>
<font size="4">(nadaljevanje) ki se kani kdaj kadarkoli pogledati v ogledalo. Hvala lepa.</font><br/>
<br/>
<b><font size="4">PREDSEDNICA EVA IRGL:</font></b><font size="4"> Najlepša hvala tudi vam.</font><br/>
<font size="4">Torej, še vedno poteka razprava o 1. členu in vloženem amandmaju.</font><br/>
<font size="4">In sedaj je želel besedo gospod Aleksander Reberšek. Izvolite.</font><br/>
<br/>
<b><font size="4">ALEKSANDER REBERŠEK (PS NSi):</font></b><font size="4"> Hvala lepa za besedo, spoštovana predsednica.</font><br/>
<font size="4">Jaz bi rad povedal samo to, da v Novi Sloveniji podpiramo predlagane rešitve Zakona o urejanju trga dela. Rad bi pa povedal tudi to, da je predlagane rešitve na Odboru za delu dne 17. februarja napovedal Jožef Horvat, da se dvigne urna postavka za upokojence. V Novi Sloveniji smo želeli najti najustreznejši način, da se izenači postavka za študentsko delo, in pa tudi delo upokojencev, ker sta zadevi različno obdavčeni. In naslednji dan, se pravi, en dan kasneje, 18. februarja je Levica na vrat na nos vložila zakon, rešitev, ki pa ni ustrezna, ker izenačuje neto postavko, kar v resnici pomeni drugačen bruto znesek. In kaj to pomeni? To pomeni različno konkurenčnost študentov in pa upokojencev, verjamem pa, da na koncu koncev ni bilo to namen predlagatelja.</font><br/>
<font size="4">Rad bi izpostavil to, kar pravijo v Zakonodajno-pravni službi, in sicer, da bi bila bolj ustrezna izenačitev na bruto ravni, se pravi s pravno sistemskega vidika Zakonodajno-pravna služba opozarja, da bi bila ustreznejša izenačitev bruto urnih postavk pri obeh vrstah dela, saj je plačilo obveznih dajatev in prispevkov odraz različne oblike dela in s tem povezanega različnega urejanja položaja dijakov in študentov ter upokojencev. Zdaj se sprašujem na tem mestu, kdo bo več vedel, Zakonodajno-pravna služba ali morebiti Miha Kordiš, z vsem spoštovanjem. Za Levico je mnenje Zakonodajno-pravne službe vedno nekaj, čemur je potrebno slediti. Sedaj, ko je pa Zakonodajno-pravna služba predlagala drugačen predlog ureditve njihovega predloga, pa temu mnenju Levica, recimo, zdaj ne bi sledila. Več kot očitno je, da ste v tej naglici, ko ste hoteli na vsak način taprvi vložiti ta zakon, ki smo ga predlagali mi, da ste strokovnost, kot kriterij, pa popolnoma povozili oziroma pozabili. </font><br/>
<font size="4">Ne glede na vse to, smo v koaliciji pripravili ustrezne amandmaje, ki to tudi ustrezno popravljajo. Pomembno pa nam je, da je rešitev pripravljena tako, kot je treba, tako, kot je to potrebno, da je kvalitetna, ni pa tukaj pomembno, kdo je to vložil prvi. To je nek poceni nabiranje političnih točk. Ampak, ni pomembno to, še enkrat poudarjam, da ne bom narobe razumljen, pomembno je, da mi rešitev sprejmemo, in da vložimo amandmaje, ki bojo temu tudi sledili. </font><br/>
<font size="4">Zato bomo rešitev, ki jo je napovedala Nova Slovenija, prehitela nas je sicer Levica s samim, ker je prej vložila, zakon. Bomo to podprli, seveda, če bojo sprejeti naši amandmaji. Hvala.</font><br/>
<br/>
<b><font size="4">PREDSEDNICA EVA IRGL:</font></b><font size="4"> Najlepša hvala tudi vam.</font><br/>
<font size="4">Zdaj razpravljavcev ne vidim, je pa želel besedo predlagatelj te točke dnevnega reda. </font><br/>
<font size="4">Izvolite, gospod Miha Kordiš.</font><br/>
<br/>
<b><font size="4">MIHA KORDIŠ (PS Levica): </font></b><font size="4">Hvala za besedo predsedujoča.</font><br/>
<font size="4">Naša pobuda za dvig urne postavke delavcev upokojencev je popolnoma ustrezna. Tudi pravno formalno je v celoti ustrezna. Zakonodajno-pravna služba je zgolj opozorila na to, da bi bilo lepše, da v koliko že rišemo enačaj, da ta enačaj narišemo na bruto znesku. Ampak vsebinska presoja, po kateri se odločamo za višino bruto urne postavke za delo upokojencev, je pa politična, je pa nas v Levici kot predlagateljev današnje pobude in je na temo odborov Državnega zbora, navsezadnje tudi na plenarni seji Državnega zbora, ki sklene, kakšna bo višina te bruto urne postavke, zapisano v Zakonu o urejanju trga dela. To je pa izven pravno formalnih okvirjev, s katerimi bi se ukvarjala Zakonodajno-pravna služba. In je pa čisto vsebinsko politično vprašanje. </font><br/>
<font size="4">In zavračam te poskuse, da se debato o višini mezde za delavce upokojence poskuša skriti za kritiko o nesistemskemu posegu v zakonodajo. Mislim, saj nismo nič kaj dosti drugega naredili, kakor vi še bruto številko napisali na isto mesto v zakonu, kjer je bila že prej postavljena. Pa čisto nič drugega. Samo, da je zdaj taka, da se prevede v sramotno nizko urno postavko 4 evre pa 6 centov neto, mi bi pa radi, da se zenači s študentsko urno postavko, ki je 5,21 evrov neto.</font><br/>
<br/>
<b><font size="4">12. TRAK: (AJ) – 9.55</font></b><br/>
<br/>
<font size="4">(nadaljevanje) In nič kaj dosti drugega. In to je potrebno imeti v mislih, predno pridemo na glasovanje o teh amandmajih. Te amandmaji niso nomotehnična uskladitev ali pa pravno formalni popravki zakoni, s katerim naj bi Levica hitela. Ne, ne, ne. To gre za vsebinski poseg, da se urno postavko za delo upokojencev uskladi nižje, kot bi se jo lahko in kot bi se jo moralo, in prav čisto nič drugega.</font><br/>
<font size="4">Se mi zdi zelo problematično, da so nastopali z neko tako hinavsko argumentacijo, ki bi delavcem upokojencem odrekla pravičnejše vrednotenje njihovega dela, res, še posebej, ko se v naslednjemu koraku pojavi argument konkurenčnosti. A je res naloga upokojencev, da so na svoja stara leta konkurenčni? Pa dajte se poslušati, kaj je ta konkurenčnost upokojencev? To, da ti pri  65, 70 polniš police v Mercatorju, pa delaš za tekočim trakom? To je žalostna resnica socialne stiske upokojencev, ki posegajo po inštrumenta dela upokojencev. In zato jih kapital pokoristi kot prekarno, ceneno delovno silo. Upokojenci pa nimajo drugega inštrumenta, kot siceršnje zavzemanje za višje pokojnine zato, da se iz tega žalostnega, groznega socialnega položaja lahko izkopljejo. Ampak je žal, ta bitka za višje pokojnine bo trajala še nekaj časa. </font><br/>
<font size="4">Sem zadovoljen, da smo v Levici uspeli z našo pobudo za občuten dvig zagotovljenih pokojnin za polno delovno dobo, ki so se sedaj postavile in uskladile na 650 evrov, ampak temu lahko rečemo prej začetek, kot konec. 650 evrov je še vedno razmeroma skromen znesek, še posebej v razmerah draginje.</font><br/>
<font size="4">Potem je pa tle cela kopica upokojencev, ki iz takšnega ali drugačnega razloga pravno formalno niso prišli do izpisanih 40 let, ki bi jih lahko pokoristili za uveljavljanje pravice do zajamčene pokojnine, in živijo, životarijo z bistveno nižjimi zneski. Najnižji znesek je pod 300 evri po penzije. A si predstavljate? Kako je priti skozi življenje s 300 evri. In taki ljudje poskušajo šraufati skupaj začetek in konec mesca z inštrumentom dela upokojencev, in seveda je pravilno in primerno, da ga ovrednotimo pravičneje, kot je danes, kar konkretno pomeni po analogiji s študentskim delom urno postavko 5,21 evrov neto prevedeno v zakonskih 7,16 evrov bruto.</font><br/>
<font size="4">Na seji, ki je za interventno zakonodajo posegla v trg dela s širitvijo dela upokojencev, smo predlagali v Levici sklep, da se sočasno poskrbi tudi za uskladitev oziroma dvig urne postavke dela upokojencev, pa smo žal lahko slišali zgolj izgovore, češ, kako tega ne moremo storiti zaradi tega, ker je najprej potrebno popraviti zakon sam, to je Zakon o urejanju trga dela. Natančno to smo storili takoj naslednji dan in popravljeni zakon vložili v proceduro, ki ga danes tudi obravnavamo. Pa to niti ni naša prva pobuda za dvig urne postavke dela upokojencev. Tudi v preteklosti smo to že počeli, se je pa na zadnji obravnavi teh interventnih ukrepov za trg dela zelo jasno izkristaliziral nek, vsaj splošni konsenz, da je potrebno urno postavo za delo upokojencev dvigniti. Pa smo slišali kimanje nekaterih predstavnikov delodajalcev na to temo, smo slišali nastope predstavnikov Vlade na to temo, in smo začutili, da morda se je pa odprla možnost politične volje, da se urno postavko delavcev upokojencev dejansko dvigne. Natančno to smo tudi storili, 5,21 evrov neto, 7,16 evrov bruto. Konec koncev si upokojenci svojih položnic, pa krompirja, pa kurjave ne plačujejo z bruto plačami, ampak z dohodkom, ki ga prejmejo po eni strani iz pokojnine, po drugi strani pa iz tega inštrumenta dela upokojencev. </font><br/>
<font size="4">In se mi zdi, da bi morali te amandmaje, ki bi postavili urno postavko dela upokojencev nižje od 5,21 evrov, da jih je potrebno zavrniti.</font><br/>
<br/>
<b><font size="4">13. TRAK: (AJ) – 10.00</font></b><br/>
<br/>
<font size="4">(nadaljevanje) Ko ni nobenega dobrega razloga, zakaj ne bi delo upokojencev ovrednotili višje in bolje in ga pripoznali na 5,21 neto, tako, kot je pripoznano študentsko delo, še zlasti, ker smo ga en mesec nazaj mu na široko dali krila in mu razprli vrata, da bodo delodajalci po njem ja še bolj posegli in namesto, da bi koristili redne pogodbe o zaposlitvi, ki bi še vedno morale biti standard, pa je žal prekarnega dela vedno več in več, po novem celo tako, da se v aktivno delovno silo rekrutira upokojence, ki bi sicer morali uživati v varni starosti in dostojnih pokojninah, pa žal te možnosti nimajo.</font><br/>
<br/>
<b><font size="4">PREDSEDNICA EVA IRGL:</font></b><font size="4"> Najlepša hvala za vašo razpravo.</font><br/>
<font size="4">Zdaj želim na kratko, res čisto na kratko še sama razpravljati, potem bom pa, ker nimam več prijavljenih k razpravi, dala besedo še za kratko dopolnitev gospodu Mehu, ker me je prosil, ob koncu.</font><br/>
<font size="4">Zdaj, jaz se ne bom ponavljala, glede na to, da mislim, da vsi tukaj vemo, o čem danes govorimo in kaj je sprememba tega zakona, pa tudi tisti, ki nas spremljajo, so verjetno zdaj že precej detajlno seznanjeni s tem. </font><br/>
<font size="4">V Slovenski demokratski stranki, kot rečeno, bomo podprli oba amandmaja, ki smo ju predlagali v poslanskih skupinah koalicije. In seveda, v kolikor bosta ta dva amandmaja sprejeta, bomo potem podprli tudi Predlog zakona. </font><br/>
<font size="4">Se strinjamo, da mora priti do izenačitve urne postavke za upokojence in študente, vendar tukaj smo si malo na različnih bregovih, sploh če vemo, da tako Obrtno-podjetniška zbornica Slovenije, kot Zakonodajno-pravna služba, kot Vlada Republike Slovenije stojijo na enakem stališču, da če gremo v izenačevanje, da govorimo potem o bruto, ne pa o neto znesku. To je pač vsa zgodba zdaj te situacije. </font><br/>
<font size="4">Se pa strinjam, da seveda, ta situacija s Covidom, pa potem te negotove razmere, ki odvijajo sedaj v Ukrajini, in seveda vplivajo na vso Evropo, še posebej so zahtevne za vse nas, še posebej za upokojence, ampak moramo pa biti vendarle pošteni in povedati na glas, da je ta Vlada v dveh letih vendarle naredila tudi nekaj dobrih, zelo dobrih del za upokojence. Nenazadnje smo dvignili zagotovljene pokojnine, trikrat je bil izplačan, recimo, solidarnostni dodatek v višino od 130 do 300 evrov. Verjemite pa mi, da jaz sem tudi že v preteklosti večkrat opozarjala, da so najbolj na preizkušnji ženske, vdove nad 65 let, kjer pa je velik problem, in tukaj se strinjam, da bomo morali še nekatere korake na tem področju narediti. </font><br/>
<font size="4">Ampak danes bi bilo dobro, da se vendarle pri takem vprašanju poenotimo. Mislim, da intenca zakona je prava. In seveda je prav, da potem nekako, jaz pa predlagam, podpremo te amandmaje, ki so jih predlagali v koaliciji, in potem podpremo tudi zakon v celoti.</font><br/>
<font size="4">Sedaj pa dajem kratko dopolnitev še gospodu Mehu, potem pa še predlagatelju, kot zaključno besedo k 1. členu oziroma še prej bom, v kolikor se strinjate, bi dala besedo potem še poslancu za razpravo, ali želite prej kot predlagatelj? / oglašanje iz dvorane/ Dobro, potem pa še gospod podpredsednik Državnega zbora. </font><br/>
<font size="4">Izvolite, gospod Meh.</font><br/>
<br/>
<b><font size="4">BRANKO MEH:</font></b><font size="4"> Dobro. Gospa predsednica, hvala lepa še za to, da ste dovolili, da lahko povem samo dva stavka, nič več.</font><br/>
<font size="4">Danes, ko govorimo o upokojencih, govorimo o upokojencih, nekako smo pozabili pa na upokojene obrtnike in podjetnike. Vi veste, če želijo naši nadaljevati svojo dejavnost, mora zamrzniti 25 % svoje pokojnine. Se pravi, nekaterim vzamemo, da lahko nadaljujejo, nekaterim dajemo, kar je prav, jaz ne govorim samo za vse, spoštovani poslanec, morajo biti enaki / nerazumljivo/ enaki. Tudi na Ustavnem sodišču, ko smo imeli to, Ustavno sodišče je reklo, da sicer ni neustavno, lahko pa Državni zbor to spremeni tako: nekdo, ki je delal 40 let, si zasluži polno pokojnino, in seveda, če želi nadaljevati, vsi pač ne morejo, ker vsi niso zdravi, da lahko nadaljujejo, jim mora pa ta država oziroma ta Državni zbor to tudi omogočiti enako, kot vsem ostalim upokojencem. </font><br/>
<font size="4">Samo toliko. Hvala.</font><br/>
<br/>
<b><font size="4">14. TRAK: (AJ) – 10.05</font></b><br/>
<br/>
<b><font size="4">PREDSEDNICA EVA IRGL:</font></b><font size="4"> Najlepša hvala tudi vam.</font><br/>
<font size="4">Sedaj dajem besedo predlagatelju, gospodu Kordišu, izvolite. Potem pa gospod Simonovič.</font><br/>
<br/>
<b><font size="4">MIHA KORDIŠ (PS Levica):</font></b><font size="4"> Hvala.  </font><br/>
<font size="4">Poskusil sem vama obrazložiti, da v temu zakonu ni napisane kakšne silno zapletene formule, ki bi pisala enačajem med študentsko urno postavko in med urno postavko za delo upokojencev. Vprašanje je samo, v kakšnih zneskih mi to delo vrednotimo in kako delo upokojencev zapišemo. V originalnemu predlogu to, kar sedajle obravnavamo, v Levici pravimo, da naj se urna postavka delavcev upokojencev postavi na 7,16 evrov bruto, kar se prevede v 5,21 evrov neto oziroma za evro in dvajset centov več, kot je obstoječa urna postavka upokojencev, ki ne dohaja na noben način študentske urne postavke. Nomotehnično pravno formalno ta zakon stoji. Nobenega razloga ni, da bi trdili drugače. </font><br/>
<font size="4">Navsezadnje lahko vprašate, tamle Zakonodajno-pravno službo, a se jim zdi, da členi naše novelacije Zakona o urejanju trga dela pijejo vodo ali ne, iz pravno formalnega nomotehničnega vidika. Verjetno tega ne želite storiti, ker ne želite slišati odgovora, da je z našim zakonom vse OK, edino odprto vprašanje, ki je, je pa dejansko višina urne postavke za delo upokojencev. In argument, da v zakon posegamo nesistemsko, preprosto ne zdrži. </font><br/>
<font size="4">A vas ni pa čisto nič motilo, ko je bila dolga, dolga leta bruto urna postavka za delo upokojencev postavljena nižje od študentske? To vas pa ni motilo. Ker je bil strošek dela nižji in upokojenska urna postavka še bolj sramotno nizka, kot je sedaj. Takrat pa nismo poslušali polemik, pa razprav, pa brali amandmajev o tem, kako je potrebno potegniti enačaj med študentskim in upokojenskim bruto. Ne, seveda, da ne. Ta vaša argumentacija preprosto ne zdrži. Ne zdrži niti na splošni ravni, kot sem ravnokar orisal, ne zdrži pa niti po osnovi metodologiji, pa vam bom povedal zakaj. Morda je tehnično malo zapleteno, prosim, / nerazumljivo/,</font><b><font size="4"> </font></b><font size="4">bi</font><b><font size="4"> </font></b><font size="4">rekli na drugi strani Atlantika. Torej, višina minimalne plače je po spodnji meji postavljena na 20 % čez raven minimalnih življenjskih stroškov. Minimalni življenjski stroški so opredeljeni kot razpoložljiv dohodek. Prevedeno v jezik plač v neto plače. In se potem ta neto znesek, določen kot minimalni življenjski stroški plus 20 % pri izplačilu minimalnih plač obruti. Zakaj je ta ekskurz na področju minimalnih plač pomemben? Zato, ker je višina študentske urne postavke vezana na višino in uskladitve minimalne plače. Se pravi, čeprav se pogovarjamo o bruto zneskih, so osnovni proračuni, osnovna sidra, po katerih se vse te stvari računajo, narejene na razpoložljivem dohodku oziroma na neto znesku. </font><br/>
<font size="4">In tudi, ko naredimo še naslednji korak, se pravi, prišli smo od minimalnih življenjskih stroškov do minimalne plače in do študentskega dela in kako so vse te številke in poračuni medsebojno povezani. In ko naredimo še naslednji korak, od študentskega dela, do dela upokojencev, je edino logično in metodološko tudi smiselno, ne samo elementarno socialno pravično, da razmišljamo o višini urne postavke dela upokojencev, kot izenačene v neto znesku, ker celotna veriga od prej, od številke, ki določa tako višino minimalne plače, kot višino denarne socialne pomoči in varstvenega dodatka, do tega končnega koraka, o katerem se danes pogovarjamo, o delu upokojencev vrednoteno enako kot delu študentov, je narejena in zgrajena na razpoložljivem dohodku na neto znesku. Čeprav jo v zakon pišemo v bruto znesku in je prav, da jo pišemo v bruto znesku, ker plača je vseeno bruto plača, ni neto plača, ne glede na to, kako si to predstavljamo, čeravno je neto dohodek tisti, s katerim si ljudje plačujejo, plačujemo življenjske stroške, med njimi tudi upokojenci, tisti, ki so v sled slabih pokojnin in slabe socialne situacije</font><br/>
<br/>
<b><font size="4">15. TRAK: (AJ) – 10.10</font></b><br/>
<br/>
<font size="4">(nadaljevanje) prisiljeni v poseganje po inštrumentu začasnega in občasnega dela upokojencev, zato, da sploh lahko preživijo, ker jim pokojnine sicer tega ne omogočajo.</font><br/>
<font size="4">	Tako, da, mislim, da vi na splošni ravni, na tej čisto konkretni metodološki ravni, kot sem vam jo ravnokar razložil, ne zdržijo vaši amandmaji, ko pravijo, da naj izenačimo študentsko in upokojensko urno postavko v bruto znesku. Ne, kar je tukaj pravično in primerno iz vidika sistema in iz vidika socialne pravičnosti je, da izenačimo neto znesek, ki se nato obruti, za študente po eni metodi, za upokojence po drugi metodi, ampak to ni predmet Zakona o urejanju trga dela, pa za minimalne plače, ki slonijo na istih postavkah in na istih številkah, še po neki tretji metodi. Saj tudi obračuna, bruto obračuna minimalne plače ne izenačujemo s študentsko postavko in njenim poračunom bruto plače ali obratno. Saj tega ne delamo. </font><br/>
<font size="4">	Primerljivost je zgrajena na neto znesku. In prav nasprotno od kritike, da je naš poseg v Zakon o urejanju trga dela nesistemski. Ne, ne, ne, ne. Vaši amandmaji, ki potegnejo enačaj v bruto zenskih, ne v neto zneskih, so tisti, ki so nesistemski iz vidika plačnih sider na minimalni plači, iz vidika minimalnih življenjskih stroškov, kot sidro te minimalne plače in denarnih socialnih pomoči, do tega, kako je opredeljena in usklajena višina študentske urne postavke. Hvala.</font><br/>
<br/>
<font size="4">	</font><b><font size="4">PREDSEDNICA EVA IRGL:</font></b><font size="4"> Najlepša hvala tudi vam.</font><br/>
<font size="4">Sedaj imam še zadnjega prijavljenega k razpravi, gospoda Branka Simonoviča. Izvolite.</font><br/>
<br/>
<font size="4">	</font><b><font size="4">BRANKO SIMONOVIČ (PS DeSUS):</font></b><font size="4"> Hvala lepa za besedo predsednica. </font><br/>
<font size="4">Lep pozdrav vsem prisotnim!</font><br/>
<font size="4">	Gotovo mi podpiramo vložen zakon. In tukaj se moramo o marsičem s kolegi iz Levice soglašati, da nesprejemljivo je za nekoga, ki je starostno upokojen, se pravi, polno pokojninsko dobo in starostno upokojen, da prejema pokojnino, ki je nižja od praga revščine. In glede tega obžaluje, da nekateri Predlogi zakonov, ki jih je Levica predlagala v obravnavo in sprejem v Državnem zboru, žal niso šli skozi.</font><br/>
<font size="4">	Sam zakon gotovo podpiram, imam pa morda en predlog, seveda, če se predlagatelji zakona in predlagatelji amandmajev soglašajo, da se skupaj usedejo in da se pripravi en amandma Odbora, ki nekako določa ta znesek v bruto zneskih in, ki pa pomeni, da ti bruto zneski neto ne morejo biti nižji od tega pa tega. Če je to sprejemljivo, mislim, da bi naredili korak naprej tudi za upokojence, in tudi v duhu pomanjkanja delovne sile, ki jo vsi nekako napovedujejo. Če je to možno, seveda predlagam, da se predlagatelji amandmajev in predlagatelji zakona uskladijo in poiščemo potem neki predlog, kot sklep Odbora. </font><br/>
<font size="4">Hvala lepa.</font><br/>
<br/>
<b><font size="4">PREDSEDNICA EVA IRGL:</font></b><font size="4"> Najlepša hvala tudi vam.</font><br/>
<font size="4">Zdaj, mogoče samo za v razjasnitev. Saj mislim, da smo danes vsi tukaj zato, da pridemo do neke čim boljše rešitve. Vsi se v osnovi strinjamo, da je zakon primerno podpreti. Ampak zdaj jaz predlagam, mogoče takole: glejte, če mi sprejmemo, recimo, zdaj ta dva amandmaja koalicije, glede na to, da je bilo to podkrepljeno tudi s strani Zakonodajno-pravne službe in pa Vlade, potem odpremo s tem člene, jih pustimo odprte, in do seje Državnega zbora, pa se lahko usedemo in dogovorimo za amandma, ki bo to lahko še popravil. </font><br/>
<font size="4">Zdaj, če se vi strinjate, jaz bi predlagala tako, in seveda se lahko tudi potem usedemo s predlagateljem. Gospod predlagatelj, če pa razumem vas, bi lahko šli v tej smeri? </font><br/>
<br/>
<b><font size="4">16. TRAK: (AJ) – 10.15</font></b><br/>
<br/>
<font size="4">(nadaljevanje) Ker absolutno vam, če členi ostanejo odprti, potem lahko seveda še določene stvari dogovorimo in dorečemo. Tukaj pa malce težje, zdaj na tej sami seji.</font><br/>
<font size="4">Izvolite, gospod predlagatelj.</font><br/>
<br/>
<b><font size="4">MIHRA KORDIŠ (PS Levica):</font></b><font size="4"> Hvala za besedo. </font><br/>
<font size="4">Mislim, da bi tudi na seji šlo, ker če prav razumem, je bil predlog s strani gospoda Simonoviča, niti ne toliko vezan na posamezno številko pa licitacijo o tem, kakšna naj bo pač urna postavka upokojencev, ampak to, da se premaknemo v smeri formule. Se pravi, da namesto pač številke napišemo, da je urna postavka za delo upokojencev postavljena v bruto višino po enačaju v neto znesku med, recimo, delom študentov in delom upokojencev. Se pravi, da namesto zneske tukaj napišemo formulo.</font><br/>
<font size="4">Ampak, še vedno smo soočeni z enim čisto konceptualnim zadržkom in problemom, do katerega nismo prišli še skupaj, in ki sem ga probal izpostaviti. In to, da vztrajanje pri izenačenju bruto postavke v resnici odstopa od sistemske ureditve, po kateri se plače pri nas in te postavke pri nas računajo in določajo, kar pa pomeni, v konkretnemu slučaju, da bi upokojenci dobili, recimo, po predlogu vaših amandmajev 4,49 evrov na uro namesto 5,21 evrov na uro, kot mi v originalu predlagamo z neto izenačitvami, kar je kar 70 centov razlike. </font><br/>
<font size="4">Zdaj, če je pač tukaj problem v metodologiji, se ni problem dol usesti in dogovoriti. Če je pa problem v temu, da ne bi hoteli dati višje urne postavke za delo upokojencev, imamo pa problem. In v takemu slučaju je brez veze potem še balinati z amandmaji, pa sprejemati amandmaje in puščati zakon odprt, ker potem tudi na plenarni seji ne bo čisto nič drugače. Pač, če nočete dati tako visoke urne postavke za upokojence, je pač ne boste dali. Tako, da tukaj, tukaj moramo priti do nekega odgovora, kje smo.</font><br/>
<br/>
<b><font size="4">PREDSEDNICA EVA IRGL:</font></b><font size="4"> Najlepša hvala tudi vam.</font><br/>
<font size="4">Sedaj bom dala besedo državni sekretarki, da malo bolj razjasni situacijo. </font><br/>
<font size="4">Izvolite, gospa Mateja Ribič.</font><br/>
<br/>
<b><font size="4">MATEJA RIBIČ:</font></b><font size="4"> Hvala za besedo.</font><br/>
<font size="4">Jaz bi želela tukaj samo opozoriti, da te dajatve, prispevke in davke določajo drugi zakoni, ne Zakon o urejanju trga dela. </font><br/>
<font size="4">In pa tudi to, da pri prispevku za pokojninsko in invalidsko zavarovanje ga študentje v določenih primerih plačujejo, v določnih primerih, pa ne. Če so oni zavarovani že na kakšni drugi podlagi, potem tega prispevka ne plačujejo. In je iz tega vidika potem zelo težko izenačiti neto urno postavko. Ker eni ta porocent 15,50 % plačujejo, eni ga ne plačujejo.</font><br/>
<font size="4">In pa, najbolj pomembno se mi pa zdi to, da te obdavčitve in prispevke, dajatve ne določa Zakon o urejanju trga dela, ampak določajo drugi zakoni, tako, da bi bilo potem, če je to namen, bi bilo potrebno spreminjati potem zakone, ki obdavčujejo te dajatve. Hvala.</font><br/>
<br/>
<b><font size="4">PREDSEDNICA EVA IRGL:</font></b><font size="4"> Najlepša hvala tudi vam.</font><br/>
<font size="4">Zdaj, glede na vsa razjasnila tukaj, če smo toliko modri, potem je dobro, da se malo približamo drug drugemu, ne glede na to, v kakšnem času smo, tik pred volitvami, pa vsi, vidim, da malo vsak po svoje vleče na svojo stran. </font><br/>
<font size="4">Ampak, moj predlog je, torej, da mogoče kakšne stvari še do seje Državnega zbora razčistimo, razjasnimo. Tudi Ministrstvo mogoče preveri, kako je s temi stvarmi in z drugimi Ministrstvi, da preidemo nekako na glasovanje. Bom dala seveda besedo še prej predlagatelju. Sicer pa so tudi tukaj drugi člani Odbora, če želi še kdo mogoče povedati stališče v zvezi s tem.</font><br/>
<font size="4">Izvolite, gospod predlagatelj.</font><br/>
<br/>
<b><font size="4">MIHA KORDIŠ (PS Levica):</font></b><font size="4"> Hvala za besedo.</font><br/>
<font size="4">Jaz ne vem, od je je svojo argumentacijo zdajle gospa državna sekretarka potegnila, ker je zelo jasno določeno, da je neto urna postavka za delo študentov v tem hipu 5,21 evrov »that's it«. In je tudi napisano na straneh študentskih servisov, če želite to pogledati. To je kot ena.</font><br/>
<font size="4">Kot dve: naš namen v Levici kot predlagateljev današnjega dviga urne postavke za delo upokojencev ni, da preobrnem na okrog celoten režim obdavčitve, študentskega dela, pa upokojenskega dela in ne vem, kaj še, ne vem, kaj še vse. Ne. Naš namen je izenačiti urno postavko, kot jo dobivajo upokojenci s tisto, kot jo dobivajo študenti. In to je to. </font><br/>
<font size="4">In tukaj se potem lahko samo pogovarjamo, kakšna višina bruto zneska naj bo v zakonu napisana. 5,21 evrov neto, kot jo dobivajo študentje,</font><br/>
<br/>
<b><font size="4">17. TRAK: (AJ) – 10.20</font></b><br/>
<br/>
<font size="4">(nadaljevanje) se v slučaju dela upokojencev postavi na 7,16 evrov bruto. </font><br/>
<font size="4">In zdaj v koaliciji, če vam ta stvar ni všeč, obrazložil sem vam že, kako pravzaprav je sistemska, če vam ni všeč, potem dajte pa povedati, koliko nižjo urno postavko bi upokojencem dali in koliko manj bi jih plačali.</font><br/>
<font size="4">Zdaj, če se želite pa pogovarjati o formulah, ki naj nadomestijo konkretne številke, sem jaz zmeraj za to, ker nikoli nisem preveč navdušen nad temu, da se konkretne zneske piše v zakonodajo. Veliko bližje so mi metode in formule, po katerih se zadeve lahko računajo in potem praktično avtomatsko usklajujejo. Pa zaradi mene lahko tudi kličemo pavzo in se usedemo dol in prevedemo te številke v neke formule, ki bodo potem držale tudi za naprej. Ampak, če naj to naredimo, ne</font><b><font size="4"> </font></b><font size="4">rabimo, najprej skupno točko, ki je, kakšen je neto znesek urne postavke za delavce upokojence, na katerem naj se sidramo. Mi pravimo, da je to 5,21, kot je to za študente, vi pravite, da mora biti to 70 centov manj z vašimi amandmaji.</font><br/>
<br/>
<b><font size="4">PREDSEDNICA EVA IRGL:</font></b><font size="4"> Sedaj torej zaključujem razpravo k prvemu členu in vloženem amandmaju. </font><br/>
<font size="4">In bomo prešli na glasovanju o vloženem glasovanju. Glasovali bomo o amandmaju poslanskih skupin koalicije. </font><br/>
<font size="4">Sprašujem, če želi kdo obrazložiti svoj glas? (Da.)</font><br/>
<font size="4">Gospod Kordiš, izvolite.</font><br/>
<br/>
<b><font size="4">MIHA KORDIŠ (PS Levica): </font></b><font size="4">Hvala. </font><br/>
<font size="4">Jaz bom glasoval proti tem amandmajem iz preprostega razloga, ker so to amandmaji, ki naj zbijejo originalen predlog urne postavke 5,21 evrov za delo upokojencev na 4,49 evrov za njihovo delo oziroma 70 centov na uro manj.</font><br/>
<br/>
<b><font size="4">PREDSEDNICA EVA IRGL:</font></b><font size="4"> Gospod Verbič, obrazložitev glasu, izvolite.</font><br/>
<br/>
<b><font size="4">MAG. DUŠAN VERBIČ (PS Konkretno): </font></b><font size="4">Hvala lepa za besedo predsednica.</font><br/>
<font size="4">Mislim, da vsi tukaj prisotni smo zelo pozorno in z zanimanjem poslušali razpravo, sploh pa vabljene. In moram priznati, da v naši Poslanski skupini Konkretno smo zelo na stališču, kot je bilo predstavljeno iz strani Obrtno-podjetniške zbornice Državnega sveta, še posebno smo pa pozorni na stališče Zakonodajno-pravne službe. In ravno zardi tega je trdno stališče, da vloženi amandmaji v koaliciji so še kako smiselni. In sprejem amandmajev koalicije je tudi naš pogoj za sprejem tega zakona. Hvala lepa. Se pravi, podpiram amandma.</font><br/>
<br/>
<b><font size="4">PREDSEDNICA EVA IRGL:</font></b><font size="4"> Najlepša hvala tudi vam.</font><br/>
<font size="4">Zdaj ni več, gospod predlagatelj, zdaj ne morete dobiti besede, ker smo v fazi glasovanja in lahko samo obrazložite svoj glas, to pa ste že storili.</font><br/>
<font size="4">Tako, da dajem sedaj, če se malo umirite zato, da boste vedeli, o čem bomo sedaj glasovali. Glasovali bomo torej, / oglašanje iz dvorane/ Hvala. </font><br/>
<br/>
<font size="4">Glasovali bomo torej o amandmaju koalicijskih poslanskih skupin. Takšnega dajem na glasovanje. Glasujemo.</font><br/>
<font size="4">Kdo je za? (9 članov.) Je kdo proti? (4 članov.)</font><br/>
<font size="4">Ugotavljam, da je amandma koalicijski poslanskih skupin sprejet.</font><br/>
<br/>
<font size="4">Prehajamo na razpravo o 2. členu in tudi tukaj imamo vložen amandma koalicijskih poslanskih skupin. </font><br/>
<font size="4">Sprašujem, če želi kdo razpravljati? (Ne.) Vidim, da ne, tako da dajem na glasovanje amandma koalicijskih poslanskih skupin. Glasujemo.</font><br/>
<font size="4">Kdo je za? (9 članov.) Je kdo proti? (4 članov.)</font><br/>
<font size="4">Ugotavljam, da je amandma sprejet.</font><br/>
<br/>
<font size="4">V razpravo dajem še 3. členu. Tu ni vloženega amandmaja. Vidim, da ni želje po razpravi.</font><br/>
<br/>
<font size="4">Zato prehajamo še na glasovanje o vseh členih skupaj. </font><br/>
<font size="4">Glasujemo. / oglašanje iz dvorane/ </font><br/>
<font size="4">Prekinjam glasovanje. Vam ne dela glasovalna naprava? Tudi, če močno pritisnete? (Da.) Dobro, potem verjamem. Bojo strokovni sodelavci uredili, da vam bodo zamenjali napravo glasovalno, in bo, upam, da potem nadaljevali, da bomo lahko prešli na glasovanje.</font><br/>
<br/>
<b><font size="4">18. TRAK: (AJ) – 10.25</font></b><br/>
<br/>
<font size="4">(nadaljevanje) Tako da, sedaj ponovno dajem na glasovanje vse člene skupaj. Glasujemo.</font><br/>
<font size="4">Kdo je za? (15 članov.) Je kdo proti? (Nihče.)</font><br/>
<font size="4">Ugotavljam, da so členi sprejeti.</font><br/>
<br/>
<font size="4">Sprejete amandmaje bomo vključili v dopolnjen Predlog zakona, ki bo sestavni del poročila Odbora.</font><br/>
<font size="4">Predlagam, da sem sama poročevalka Odbora na seji Državnega zbora.</font><br/>
<br/>
<font size="4">In s tem zaključujem drugo obravnavo Predloga zakona na matičnem delovnem telesu.</font><br/>
<font size="4">Vas vse lepo pozdravljam in vam želim lep dan! Srečno!</font><br/>
<br/>
<b><font size="4">Seja se je končala 9. marca 2022 ob 10.27.</font></b>
</root>