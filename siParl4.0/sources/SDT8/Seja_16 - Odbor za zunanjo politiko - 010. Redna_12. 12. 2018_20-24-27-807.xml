<root>
<h5 class="label"><span>Vsebina zapisa seje</span></h5><div align="center">
<p><b><font size="4">REPUBLIKA SLOVENIJA</font></b><br/>
<b><font size="4">DRŽAVNI ZBOR</font></b><br/>
<b><font size="4">ODBOR ZA ZUNANJO POLITIKO</font></b><br/>
<b><font size="4">10. seja</font></b><br/>
<br/>
<b><font size="4">(12. december 2018)</font></b></p></div><br/>
<b><font size="4">Sejo je vodil Matjaž Nemec, predsednik odbora.</font></b><br/>
<b><font size="4">Seja se je začela ob 8.05. </font></b><br/>
<br/>
<b><font size="4">	PREDSEDNIK MATJAŽ NEMEC: </font></b><font size="4">Spoštovane kolegice, dragi kolegi! Začenjam 10. sejo Odbora za zunanjo politiko. </font><br/>
<font size="4">	Obveščam vas, da na seji sodelujejo kot nadomestne članice in člani naslednje poslanke in poslanci: namesto mag. Andreja Širclja je z nami gospod Žan Mahnič. </font><br/>
<br/>
<b><font size="4">2. TRAK: (DAG) - 8.10</font></b><br/>
<br/>
<b><font size="4">	</font></b><font size="4">(nadaljevanje) Opravičil se je gospod Janez Janša, drugi je dr. Anže Logar in tretji je Zmago Jelinčič Plemeniti. </font><br/>
<font size="4">	Pozdravljam vse prisotne, državno sekretarko Ministrstva za zunanje zadeve, gospo Simono Leskovar, državnega sekretarja Ministrstva za okolje in prostor, gospoda Simona Zajca, državno sekretarko Ministrstva za gospodarski razvoj in tehnologijo, gospo Evo Štravs Podlogar, državnega sekretarja Ministrstva za obrambo dr. Klemna Grošlja, ostale predstavnike Vlade, predstavnika Urada predsednika republike, predstavnike medijev in predsednika Komisije Državnega sveta za evropske zadeve mag. Bojana Kekca.</font><br/>
<br/>
<font size="4">	Prehajamo na določitev dnevnega reda seje odbora. 3. 12. 2018 ste prejeli predlog za širitev dnevnega reda s točkami 1a in 1b, dne 7. 12. 2018 ste prejeli še predlog za širitev dnevnega reda s točkami 1c, 1č, 1d in 1e. </font><br/>
<font size="4">	Predlagam, da glasujemo o predlogu za širitev dnevnega reda s točko 1a. Glasujemo. </font><br/>
<font size="4">	Kdo je za? (9 članov.) Kdo je proti? (Nihče.)</font><br/>
<font size="4">	Ugotavljam, da je bila širitev sprejeta.</font><br/>
<font size="4">	Glasujemo za predlog širitve s točko 1b. Glasujemo.</font><br/>
<font size="4">	Kdo je za? (9 članov.) Kdo je proti? (Nihče.)</font><br/>
<font size="4">	Ugotavljam, da je širitev sprejeta.</font><br/>
<font size="4">	Glasujemo o predlogu za širitev s točko 1c. Glasujemo.</font><br/>
<font size="4">	Kdo je za? (8 članov.) Kdo je proti? (Nihče.)</font><br/>
<font size="4">	Ugotavljam, da je širitev sprejeta.</font><br/>
<font size="4">	Glasujemo o predlogu za širitev s točko 1č. Glasujemo.</font><br/>
<font size="4">	Kdo je za? (8 članov.) Kdo je proti? (Nihče.)</font><br/>
<font size="4">	Ugotavljam, da je širitev sprejeta.</font><br/>
<font size="4">	Glasujemo o predlogu za širitev s točko 1d. Glasujemo.</font><br/>
<font size="4">	Kdo je za? (9 članov.) Kdo je proti? (Nihče.)</font><br/>
<font size="4">	Ugotavljam, da je širitev sprejeta.</font><br/>
<font size="4">	Glasujemo o predlogu za širitev s točko 1e. Glasujemo.</font><br/>
<font size="4">	Kdo je za? (9 članov.) Kdo je proti? (Nihče.)</font><br/>
<font size="4">	Ugotavljam, da je širitev sprejeta. </font><br/>
<font size="4">	Tako je določen dnevni red seje, kot je bil predlagan s sklicem in sprejetimi širitvami. </font><br/>
<br/>
<font size="4">	Prehajamo na </font><b><font size="4">1. TOČKO DNEVNEGA REDA - VPRAŠANJA IN POBUDE ČLANOV ODBORA ZA ZUNANJO POLITIKO.</font></b><br/>
<b><font size="4">	</font></b><font size="4">Z nami je državna sekretarka Simona Leskovar, ki bo odgovarjala na vprašanja. </font><br/>
<font size="4">	Preden nadaljujemo, mi dovolite, da vam preberem še eno pooblastilo, in sicer mag. Bojana Muršič nadomešča dr. Milana Brgleza. </font><br/>
<font size="4">	Imamo že dva prijavljena razpravljavca. Kot prvi dobi besedo gospod Jožef Horvat. Pripravi naj se gospa Monika Gregorčič. </font><br/>
<br/>
<font size="4">	</font><b><font size="4">JOŽEF HORVAT (PS NSi): </font></b><font size="4">Hvala lepa, gospod predsednik. </font><br/>
<font size="4">	Vsem prav lep pozdrav, posebej predstavnikom Vlade!</font><br/>
<font size="4">	Gospa državna sekretarka Simona Leskovar, dragoceno je, da vas imamo danes tukaj, in izkoriščam to priložnost, da vas vprašam, kakšno je uradno stališče Republike Slovenije do tako imenovanega katalonskega vprašanja. Načelo o pravici narodov do samoodločbe ima svoje izhodišče v temeljih sodobne demokracije ter iz njih izhajajočih dokumentov o človekovih pravicah. Zadnji neuradni obisk katalonskega predsednika vlade v Sloveniji je v Španiji povzročil, kot pišejo mediji, pravi vihar zaradi napovedi, da gre Katalonija po poti Slovenije. V Novi Sloveniji ocenjujemo kot dobro potezo, da - kot beremo v medijih - bi naj Ministrstvo za zunanje zadeve danes povabilo španskega veleposlanika v Mladiko in mu razložilo, kakšna je bila pot Slovenije do njene samostojnosti. Sam sem bil takrat dovolj star, ko se je Slovenija osamosvajala, bil sem udeleženec vojne za Slovenijo </font><br/>
<br/>
<b><font size="4">3. TRAK: (DAG) - 8.15</font></b><br/>
<br/>
<b><font size="4">	</font></b><font size="4">(nadaljevanje) in se ne spomnim, da bi bila SFRJ članica Evropske unije, tudi se ne spomnim, da bi v SFRJ bila demokracija, da bi bil večstrankarski sistem, spomnim pa se, da so bile kršene človekove pravice. Torej, v zvezi z vsemi temi turbulencami me zanima, ali se je stališče Republike Slovenije do tako imenovanega katalonskega vprašanja spremenilo. Najlepša hvala za odgovor. </font><br/>
<br/>
<b><font size="4">	PREDSEDNIK MATJAŽ NEMEC: </font></b><font size="4">Besedo ima poslanka Monika Gregorčič. </font><br/>
<br/>
<font size="4">	</font><b><font size="4">MONIKA GREGORČIČ (PS SMC): </font></b><font size="4">Dober dan! Hvala za besedo. </font><br/>
<font size="4">	Lepo pozdravljeni! </font><br/>
<font size="4">	Spoštovana državna sekretarka, moje vprašanje bo vezano na predsedovanje Svetu Evropske unije. Kot vemo, je Republika Slovenija na vrsti, da v drugi polovici leta 2021 predseduje Svetu Evropske unije. Pa me zanima, kako potekajo priprave, kje bodo potrebne največje kadrovske okrepitve in ali je že vsaj okvirno znano, katere bodo predvidene vsebinske prioritete našega predsedovanja. </font><br/>
<font size="4">	Hvala. </font><br/>
<br/>
<b><font size="4">	PREDSEDNIK MATJAŽ NEMEC: </font></b><font size="4">Kolegice in kolegi, se želi še kdo pridružiti k temu sklopu vprašanj? Vidim, da ja. Mag. Branislav Rajić, izvolite. </font><br/>
<br/>
<font size="4">	</font><b><font size="4">MAG. BRANISLAV RAJIĆ (PS SMC): </font></b><font size="4">Hvala, gospod predsednik. </font><br/>
<font size="4">	Dobro jutro vsem!</font><br/>
<font size="4">	Mene zanima nekaj v zvezi z mejno stražo na zunanjih mejah Evropske unije. Predsednik Evropske komisije Jean-Claude Juncker je v svojem zadnjem nagovoru na plenarnem zasedanju Evropskega parlamenta spregovoril tudi o urejanju in reševanju migrantske problematike, ki je trenutno eden največjih izzivov. S tem se seveda srečujemo tudi v Republiki Sloveniji in tudi na ravni Evropske unije, in veliko pozornosti je namenil ravno predlogu za utrditev zunanje meje Evropske unije z novo stalno enoto z 10 tisoči pripadnikov mejne straže z izvršnimi pristojnostmi in z lastno opremo do leta 2020. To pa naj bi olajšalo iskanje kompromisov o azilni reformi. Kakšno je vaše mnenje glede ustanovitve omenjene stalne enote in ali nam lahko obrazložite bolj podrobno glede tega predloga? </font><br/>
<font size="4">	Hvala.</font><br/>
<br/>
<b><font size="4">	PREDSEDNIK MATJAŽ NEMEC: </font></b><font size="4">Bi se še kdo rad vključil v ta sklop vprašanj? Vidim, da ja. Gospod Žan Mahnič, izvolite. </font><br/>
<br/>
<font size="4">	</font><b><font size="4">ŽAN MAHNIČ (PS SDS): </font></b><font size="4">Hvala za besedo, predsednik.	</font><br/>
<font size="4">	Kolegice in kolegi!</font><br/>
<font size="4">	Moje vprašanje se nanaša na srečanje med zunanjim ministrom dr. Mirom Cerarjem in ameriškim zunanjim ministrom Mikom Pompeom. Sam srečanje ocenjujem kot zelo pozitivno, konec koncev je Cerar po dolgih letih, za razliko od ministra Erjavca, ki ni dobil termina v Washingtonu - vemo, zaradi katerih razlogov -, do tega termina vendarle prišel. Zanima me, gospa državna sekretarka, kaj si lahko Slovenija obeta od tega obiska in ali vendarle gre za neko prelomnico v naših odnosih do Združenih držav Amerike, ki so bili zadnjih pet, šest let praktično na mrtvi točki. </font><br/>
<br/>
<b><font size="4">	PREDSEDNIK MATJAŽ NEMEC: </font></b><font size="4">Še kdo? Če ne, bom še sam s kratkim vprašanjem zaključil prvi sklop. </font><br/>
<font size="4">	Spoštovana državna sekretarka, opravljen je bil obisk tudi v Rimu s strani ministra dr. Mira Cerarja. Ali je kaj takega, kar bi radi delili z nami glede tega obiska, bi vas prosil, da nam podate kakšno informacijo. Torej, izvolite, imate besedo za sklop petih vprašanj. </font><br/>
<br/>
<font size="4">	</font><b><font size="4">SIMONA LESKOVAR: </font></b><font size="4">Najlepša hvala za besedo, predsednik.</font><br/>
<font size="4">	Dobro jutro vsem skupaj!</font><br/>
<font size="4">	To je moj krst na Odboru za zunanjo politiko, ampak bom začela po vrsti, tako kot so bila vprašanja postavljena. </font><br/>
<font size="4">	Gospod Horvat sprašuje o stališču Vlade do katalonskega vprašanja. Stališče Slovenije je konsistentno in transparentno že ves čas in zagovarja isto stališče ves čas. Z zgodovinskega vidika in v luči svoje izkušnje, ki jo je imela Slovenija, zagovarja in priznava pravico narodov do samoodločbe, pri čemer pa mora biti izražena in izvedena zakonito in v skladu z demokratičnimi standardi. Slovenija vzdržuje dobre, prijateljske odnose s Španijo in vsemi njenimi 17 provincami, vključno s Katalonijo. </font><br/>
<br/>
<b><font size="4">4. TRAK: (DAG) - 8.20</font></b><br/>
<br/>
<b><font size="4">	</font></b><font size="4">(nadaljevanje) Pri tem vprašanju poudarja potrebo po iskanju rešitev na miroljuben način, v dialogu in v prizadevanju za pot sobivanja. Slovenija podpira možnost, da se posamezni narodi odločijo za samostojno pot, vendar mora do tega priti skladno z demokratičnimi načeli, kot sem omenila, in s spoštovanjem prava. Slovenija spoštuje ozemeljsko celovitost in se ne vmešava v notranje zadeve ostalih držav in se do teh notranjih procesov načeloma ne opredeljuje. Omenili ste tudi obisk veleposlanika Španije na Ministrstvu za zunanje zadeve. Da, lahko potrdim, veleposlanik prihaja na obisk jutri, na pogovor, gre tudi za redno diplomatsko izmenjavo. Naj pa ob tem preberem tudi stališče, ki je bilo izraženo že ob robu Evropskega sveta v Bruslju oktobra 2017 s strani takratnega predsednika Vlade Republike Slovenije, in sicer tako, da so med primerom Katalonije in osamosvajanjem Slovenije velike razlike. Vprašanje pravice do samoodločbe je treba reševati v skladu z ustavnim redom Španije in zlasti po mirni in nenasilni ter demokratični poti preko dialoga. Slovenija se je za osamosvojitev odločila, ker je Jugoslavija začela počasi razpadati. Poleg tega Jugoslavija ni bila demokratična država, tako kot ste že sami dejali. Cilj slovenske osamosvojitve pa je bil postati demokratična država in zaščititi človekove pravice, ki takrat niso bile varovane, vzpostaviti pravno državo in nekoč postati članica EU. Takratni predsednik Vlade je tudi dejal, da s teh vidikov situacija je ta trenutek v Kataloniji popolnoma drugačna. Španija vključno s Katalonijo je demokratična država, in to je uradno stališče Vlade Republike Slovenije tudi danes. </font><br/>
<font size="4">	Glede predsedovanja Slovenije Evropski uniji in vašega vprašanja, gospa Gregorčič. Na Vladi sta bili sprejeti dve zadevi, dve gradivi na temo predsedovanja pred štirinajstimi dnevi, in sicer: predsedovanje Republike Slovenije oziroma projekt predsedovanja Republike Slovenije Evropski uniji leta 2021 in organizacijska struktura njegove priprave ter izvedbe. Vlada je tudi potrdila kadrovski načrt. Predvideva se 350 zaposlitev, dodatnih, od tega nekaj več kot 100 na slovenskem stalnem predstavništvu v Bruslju. Tečejo tudi sestanki o tem. Včeraj ob robu Sveta za splošne zadeve so potekali pogovori v okviru tria, z Nemčijo in Portugalsko. Začeli smo se pogovarjati tudi o prioritetah. Ministrstvo za zunanje zadeve je zadolženo za pripravo, za koordinacijo podskupine za program, in ti pogovori oziroma te priprave tečejo. </font><br/>
<font size="4">	Na vprašanje gospoda Rajića glede zunanje meje in mejne straže. Omenili ste novo stalno enoto z 10 tisoč operativnimi uslužbenci, ki bo imela izvršna pooblastila in lastno opremo. O tem bodo jutri v Bruslju razpravljali tudi voditelji na Evropskem svetu. Slovenija predlog podpira, ima pa, tako kot večina držav, seveda pomisleke, ki se nanašajo na odsotnost kriterijev, po katerih bi določili število uslužbencev, ki bi jih posamezne države prispevale v tako imenovano stalno sestavo agencije, izvršna pooblastila njenega osebja, financiranje usposabljanj, zaposlitev in predvsem nerealno časovnico, ki ste jo tudi omenili, do leta 2020. </font><br/>
<font size="4">	Na vprašanje gospoda Mahniča glede obiska ministra Cerarja v Združenih državah Amerike</font><br/>
<br/>
<b><font size="4">5. TRAK: (DAG) - 8.25</font></b><br/>
<br/>
<b><font size="4">	</font></b><font size="4">(nadaljevanje) in srečanja z državnim sekretarjem Pompeom. Minister Cerar odhaja, je danes na poti v Washington. Tudi pri nas ocenjujemo to srečanje kot izjemno pomembno, ker bo utrdilo nadaljnje prijateljske in tesne zavezniške odnose z ZDA tako na bilateralni ravni kot v okviru drugih organizacij, Nata, Organizacije združenih narodov, pa v končni fazi tudi sodelovanja Evropske unije z ZDA. Kot ste sami omenili, prihaja obisk po mnogih letih odsotnosti na tej ravni, ministrski, mislim, da prihaja obisk po osmih letih, kar pa ne pomeni, da ni bilo stikov na delovnih in tudi na visokih ravneh. Je pa seveda pomembno, da imamo kontakte ravno na teh ravneh, na ministrski, in seveda tudi na višjih ravneh in da so ti kontakti bilateralne narave, ne zgolj ob robu multilateralnih dogodkov. Kaj si obetamo od obiska in ali je to prelomnica. Jaz bi rekla, da si od obiska obetamo nadaljnjo krepitev sodelovanja, bilateralnega, gospodarskega, v projektih na zahodnem Balkanu. Ali je to prelomnica, jaz ne bi rekla, da je prelomnica, je pa nek dokaz oziroma izkazuje neko aktivnost na naši strani, da dvignemo dialog in pogovore tudi na to raven z ameriško stranjo. </font><br/>
<font size="4">	In še glede obiska, vprašanje predsednika Nemca glede obiska ministra v Rimu. Minister je bil v Rimu in Vatikanu, mislim, da je bilo konec novembra. Srečanje je bilo v sklopu pogovorov, ki jih minister opravlja s svojimi kolegi iz sosednjih držav. Namenjeno je bilo seveda krepitvi dvostranskega sodelovanja, govora je bilo tudi o vprašanjih s področja Evropske unije, predvsem vprašanje migracij in sodelovanja pri reševanju težav oziroma sredozemskega sodelovanja. Italijanski zunanji minister je podal tudi nek predlog, da se ministri Sredozemlja neformalno srečujejo ob robu ministrskih zasedanj v Bruslju, kar mislim, da je zdaj že drugič potekalo in so se decembra že drugič sestali. Seveda so bila obravnavana tudi nekatera bilateralna vprašanja, od vračanja kulturnih dobrin in tako naprej. </font><br/>
<br/>
<b><font size="4">	PREDSEDNIK MATJAŽ NEMEC: </font></b><font size="4">Imamo še dodatno vprašanje, mag. Branislav Rajić, izvolite. </font><br/>
<br/>
<font size="4">	</font><b><font size="4">MAG. BRANISLAV RAJIĆ (PS SMC): </font></b><font size="4">Hvala lepa.</font><br/>
<font size="4">	Hvala za vaš odgovor. Ampak imam še eno temo, ki se na to napeljuje. Namreč, gre za nadzor na slovensko-avstrijski meji. Avstrija je, v nasprotju s schengensko zakonodajo, uvedla nadzor na meji s Slovenijo, vzpostavila ga je leta 2015 in ga od takrat nenehno podaljšuje vsakega pol leta. Nadzor na meji s Slovenijo bi se naj iztekel zdaj novembra, ravno pred mesecem dni, a ga je Avstrija vnovič podaljšala za dodatnih 6 mesecev, o tem je tudi obvestila Evropsko komisijo. V Stranki modernega centra delimo mnenje velikega števila ljudi, da je tak ukrep neupravičen in nesorazmeren, predvsem prizadeva ljudi, ki dnevno migrirajo iz mariborske regije v Avstrijo zaradi dela. In temu pritrjujejo tudi statistični podatki, ki nikakor ne utemeljujejo nevarnosti sekundarnih migracij z ozemlja Slovenije, še manj pa ogrožanje notranje varnosti Avstrije. Zanima me, kako na zunanjem ministrstvu gledate na to nenehno podaljševanje nadzora na schengenski meji med Avstrijo in Slovenijo oziroma skoraj kot da je schengenska, in ta traja že več kot tri leta. Kako, mislite, bo Slovenija lahko prispevala k temu, da bi se to varovanje zunanjih meja </font><br/>
<br/>
<b><font size="4">6. TRAK: (TB) – 8.30</font></b><br/>
<br/>
<font size="4">	(nadaljevanje) Evropske unije ohranilo brez Evrope, brez notranjih meja, ki se zdaj na nek način ponovno vzpostavljajo, vsaj na naši meji z Avstrijo. Hvala.</font><br/>
<br/>
<b><font size="4">PREDSEDNIK MATJAŽ NEMEC:</font></b><font size="4"> Besedo ima gospod Žan Mahnič.</font><br/>
<font size="4">Pripravi naj se gospod Jožef Horvat.</font><br/>
<br/>
<b><font size="4">ŽAN MAHNIČ (PS SDS):</font></b><font size="4"> Ja, mogoče samo podvprašanje glede obiska zunanjega ministra v Združenih državah Amerike.</font><br/>
<font size="4">Gospa državna sekretarka, ali bo ena od tem tudi odstop Slovenije od nakupa vozil 8x8, tipa boxer za srednjo bataljonsko bojno skupino in v tej luči pogovori za nakup ameriških vozil 8x8, za izgradnjo srednje bataljonske bojne skupine?</font><br/>
<br/>
<b><font size="4">PREDSEDNIK MATJAŽ NEMEC: </font></b><font size="4">Gospod Jožef Horvat, beseda je vaša.</font><br/>
<font size="4">Izvolite.</font><br/>
<br/>
<b><font size="4">JOŽEF HORVAT (NSi):</font></b><font size="4"> Hvala lepa, gospod predsednik. Hvala vam, gospa državna sekretarka, za vaš odgovor na moje vprašanje.</font><br/>
<font size="4">Sem na nek način pomirjen, upam, da bodo seveda pomirjeni tudi španski mediji, ki pišejo, da slovenska pot v samostojnost pomeni vojno in tako dalje, ampak, tukaj bom naredil piko glede tega vprašanja.</font><br/>
<font size="4">Moje drugo vprašanje pa je naslednje: Zdaj, Slovenija očitno je pristopila h globalnem dogovoru o migracijah. S strani opozicije, tudi s strani naše stranke je prihajala zahteva, da bi, če že Slovenija pristopa h globalnemu dogovoru o migracijah, vsaj sprejela nek obrazložitveni memorandum ali interpretativno izjavo, kar smo ob kakšnem mednarodnem dogovoru že bili vajeni.</font><br/>
<font size="4">Pa me zdaj zanima, tudi v medijih sem bral, da ta interpretativna izjava obstaja, jaz sem sicer nekaj našel na spletnem portalu Ministrstva za zunanje zadeve, medijsko središče, ker pa sem to bolj razumel kot odgovore na novinarska vprašanja, iz nekega korektnega odnosa vlade do Državnega zbora pa najmanj, kar bi pričakoval, je to, da bi to interpretativno izjavo obravnaval(?) in sprejel vsaj ta odbor.</font><br/>
<font size="4">Kakšno zamisel ima vlada glede tega obrazložitvenega memoranduma oziroma interpretativne izjave? Hvala.</font><br/>
<br/>
<b><font size="4">PREDSEDNIK MATJAŽ NEMEC:</font></b><font size="4"> Kolegice, kolegi, sprašujem, ali želi še kdo postaviti poslansko vprašanje? Vidim, da ja. Imamo še dve pobudi.</font><br/>
<font size="4">Najprej dr. Milan Brglez, za njim pa mag. Branko Grims.</font><br/>
<font size="4">Izvolite, imate besedo.</font><br/>
<br/>
<b><font size="4">DR. MILAN BRGLEZ (PS SD):</font></b><font size="4"> Najlepša hvala.</font><br/>
<font size="4">Slovenija zaključuje predsedovanje v Svetu za človekove pravice, pa me zato zanima, v bistvu, kateri so glavni dosežki oziroma kaj je tisto, s čimer gremo naprej, v naslednja predsedovanja, ker je pač to eden od itak dosežkov naše diplomacije in prav zanima me, v bistvu, kaj se smatra tudi na, znotraj Ministrstva za zunanje zadeve, za tisto, s čemer se lahko pohvalimo oziroma katere poti so se pravzaprav začele in kje stojimo s človekovimi pravicami znotraj Združenih narodov. Hvala.</font><br/>
<br/>
<b><font size="4">PREDSEDNIK MATJAŽ NEMEC:</font></b><font size="4"> Mag. Branko Grims, izvolite.</font><br/>
<br/>
<b><font size="4">MAG. BRANKO GRIMS (PS SDS):</font></b><font size="4"> Ja, hvala, samo vprašam, če se zavedate, da niti 24 ur od razglasitve ni minilo, pa se je že izkazalo za upravičeno opozorilo, kako zelo zgrešeno je izhodišče Marakeške deklaracije, kajti, temelji na predpostavki, da so migracije nekaj pozitivnega, da se ljudje potem integrirajo, problem pa je, da vse to seveda naleti ob steno tisti trenutek, ko se soočiš z radikalnim Islamom. Ker radikalni Islam se ne integrira, ne prva generacija, ne druga. To se zdaj vidi, če želite, od Jihad Joe-a, ki je bil ugleden britanski kirurg, tretja generacija, rojena v Veliki Britaniji, pa tja do zdaj tega »šerifa C« kot ga imenujejo na internetu, iz Strasbourga« in seveda je problem v tem, da se bo treba s tem soočit na zelo drugačen način in seveda ne pospeševati migracij, ampak ravno nasprotno.</font><br/>
<font size="4">Različne kulture in različne posameznike je možno spoštovati, je možno obdržati, ampak jih je treba držati narazen. »Multi kulti happeninga«, kakršen je bil zdajle ta zadnji, v Strasbourgu, je samo dokaz, da je ta politika v temelju zgrešena v celoti. Evropa potrebuje popolnoma drugačno politiko, to sicer presega za odbor, ki bo pospeševala število rojstev, ki bo popolnoma</font><br/>
<br/>
<b><font size="4">7. TRAK: (MK) – 8.35</font></b><br/>
<br/>
<font size="4">	(nadaljevanje) spremenila obliko družbe, tako da bo naklonjena življenju in potem se s temi problemi ne bomo niti več ukvarjali. Dokler se pa pospešuje migracije, je pa greba vedeti, da to kar se je zgodilo žal niti slučajno ni ne prvi in žal niti slučajno ni ne zadnji tak primer, ampak bo to postala redna praksa, če se bo s tem nadaljevalo.</font><br/>
<br/>
<font size="4">	</font><b><font size="4">PREDSEDNIK MATJAŽ NEMEC: </font></b><font size="4">Okej, imamo 4 vprašanja in en komentar. Državna sekretarka!</font><br/>
<font size="4">	Izvolite. Imate besedo za odgovore.</font><br/>
<br/>
<b><font size="4">	</font></b><b><font size="4">SIMONA LESKOVAR: </font></b><font size="4">Hvala gospodu Rajiću glede nadzora na notranjih mejah in podaljšanja 6-mesečnega nadzora, ki so ga uveljavile Avstrija, Nemčija, Danska in Švedska ter Norveška. </font><br/>
<font size="4">	O tem do maja naslednje leto. O tem potekajo konstantni pogovori, tudi včeraj na svetu za notranje splošne zadeve. </font><br/>
<font size="4">	Minister je to vprašanje naslavljal tudi v bilateralnih pogovorih. Tudi z avstrijsko kolegico sta govorila o tem. O tem bo po mojem vedenju govora tudi jutri na Evropskem svetu, kjer bo predsednik Vlade Šarec tudi opozorila na to zadevo.</font><br/>
<font size="4">	Slovenija nasprotuje seveda tem ukrepom na notranjih mejah oziroma nasprotujemo, ne nasprotujemo, ampak nasprotujemo nenamenski, neproporcionalni in neutemeljeni porabi notranjih meja, predvsem med Slovenijo in Avstrijo. Kot sem rekla, jutri se bodo o tem pogovarjali tudi voditelji, dejstvo pa je, da nekih velikih sprememb jutri ne bo. Ampak z naše strani bo to seveda spet jasno in glasno sporočeno in opozorjeno. </font><br/>
<font size="4">	Gospodu Horvatu glede globalnega dogovora o migracijah in slovenske obrazložitve. </font><br/>
<font size="4">	Včeraj je oziroma v ponedeljek je na medvladni konferenci, ki je potekala v Marakešu, Slovenija podala svojo izjavo - nacionalno, o kateri je pojasnila stvari. So dostopne tudi, so poročali mediji, so dostopne na vseh portalih.</font><br/>
<font size="4">	Če dovolite, da povem, da bo danes v New Yorku potekala, bo potekalo usklajevanje morebitne skupne evropske izjave, ki bi jo naj članice Evropske unije podale po sprejemu oziroma po potrditvi globalnega dogovora v generalni skupščini združenih narodov prihodnji teden. </font><br/>
<font size="4">	Evropska unija bo poskušala narediti ta napor, da bi bila sposobna neke skupne izjave oziroma skupne pojasnitve. Pripravljajo se tudi morebitne izjave, ki bi združile neke podobno misleče države, ki bi se na to odzvale. Slovenija je pripravljena, bo sodelovala seveda danes ne evropski koordinaciji, se pogovarja tudi z drugimi enako mislečimi  državami, je pripravljena tudi na svojo obrazložitev v generalni skupščini. Ko bomo videli, kako  se bodo stvari razvijale, takrat bo tudi sprejeta odločitev, kako bomo v zvezi s tem ravnali. Zagotovo bomo pa odreagirali in pojasnili, kako mi vidimo zadevo, kot tudi pojasnjujemo ob drugih tovrstnih sprejemih deklaracij v generalni skupščini združenih narodov. Ta način pojasnjevanja svojega videnja v Združenih narodih ni nenavaden oziroma je redna praksa. </font><br/>
<font size="4">	Gospodu Mahniču glede pogovorov v Washingtonu. Po mojem vedenju to ne bo tema pogovora ministra Cerarja z ministrom Pompejem, se pa minister Cerar, kolikor sem jaz seznanjena, ne bo srečal z obrambnim ministrom Mattisom.</font><br/>
<br/>
<b><font size="4">8. TRAK: (VP) – 8.40</font></b><br/>
<br/>
<font size="4">	(nadaljevanje) Gospodu Brglezu glede predsedovanja Slovenije Svetu OZN za človekove pravice – ja, s koncem leta se zaključuje slovensko predsedovanje in zaključuje se tudi slovensko članstvo v Svetu za človekove pravice. To je naše drugo članstvo. Slovenija je bila s svojim stalnim predstavnikom v Ženevi, ki je bil predsedujoči Svetu za človekove pravice to leto tudi obraz Sveta za človekove pravice in človekovih pravic kot takih. Mislim, da se je Slovenija v tej vlogi zelo dobro znašla in je uspela zagotoviti kljub izstopu ZDA iz Sveta, da je Svet za človekove pravice ohranil status močnega in odzivnega osrednjega telesa za naslavljanje človekovih pravic po svetu. </font><br/>
<font size="4">	S tem pa je okrepil tudi svojo vidnost kot tisto telo, ki prinese rezultate, ko druga telesa niso sposobna oziroma ne želijo nasloviti posameznega kriznega vprašanja po svetu. </font><br/>
<font size="4">	Tukaj bi rada poudarila, da je pod slovenskim predsedovanjem bil narejen pomemben korak na področju izboljšav metod dela Sveta za človekove pravice, kar je bila tudi nekako prioriteta predsedujočega, ter s tem povezane večje učinkovitosti telesa. </font><br/>
<font size="4">3. decembra je bil konsenzualno sprejet paket ukrepov za racionalizacijo dela in večjo učinkovitost Sveta za človekove pravice. Gre za pomemben dosežek, saj so se države članice in opazovalke Sveta, ki v Svetu zagovarjajo različne in pogosto nasprotujoče pristope, uspele zediniti glede nekaterih pomembnih korakov k učinkovitejšemu delovanju. </font><br/>
<font size="4">Pod okriljem našega predsedovanja je bil tudi narejen pomemben korak k večjemu povezovanju med – in prepoznavnosti dela med Svetom v Ženevi in telesih in inštitucijah OZN v New Yorku. Kar izhaja iz vseh pogovorov, ki jih je imel predsedujoči v New Yorku, ki ga je večkrat v teku predsedovanja obiskal. Prvič v zgodovini je bilo tudi organizirano neformalno srečanje oziroma srečanje v formatu ARIA Varnostnega sveta in predsedujočega Svetu za človekove pravice, ki ga je sklicala Nizozemska. Predsednik Sveta za človekove pravice pa je opravil pogovore tako s predsedujočo generalni skupščini kot tudi z generalnim sekretarjem Organizacije združenih narodov.</font><br/>
<font size="4">Katere poti so s tem odprte? Slovenija je jasno – zarisana na zemljevidu človekovih pravic, v mednarodni skupnosti je tudi prepoznana. Mi na ministrstvu in v Vladi že razmišljamo o nadaljnjih korakih s tem v zvezi. Razmišljamo o nadaljnjih možnih kandidaturah za Svet za človekove pravice in drugih kandidaturah v različna telesa Organizacije združenih narodov, ki se ukvarjajo s tem področjem. In ko bodo odločitve s tem v zvezi sprejete, sem prepričana, da boste tudi tukaj o tem pravočasno obveščeni. </font><br/>
<font size="4">Ja, mislim, da sem zdaj odgovorila na vse. </font><br/>
<br/>
<b><font size="4">PREDSEDNIK MATJAŽ NEMEC</font></b><font size="4">: Hvala lepa, gospa državna sekretarka.</font><br/>
<font size="4">Vidim, da je še želja po postavljanju vprašanj.</font><br/>
<font size="4">Gospod Jožef Horvat, izvolite.</font><br/>
<font size="4">Pripravi naj se mag. Branko Grims.</font><br/>
<br/>
<b><font size="4">JOŽEF HORVAT (PS NSi)</font></b><font size="4">: Hvala lepa, gospod predsednik.</font><br/>
<font size="4">Hvala za odgovor, gospa državna sekretarka. </font><br/>
<font size="4">Ta skupna izjava Evropske unije – upam, da bo res skupna – o globalnem sporazumu o migracijah. Zakaj pravim, da upam, da bo skupna? Zato ker je nekako – bi morala biti logična, če gledamo globalno strategijo Evropske unije v skupni zunanji varnostni politiki, ki ima naslov ali pa podnaslov Skupna vizija, enotno ukrepanje: močnejša Evropa.</font><br/>
<font size="4">Jaz sem si tu želel, da bi ta odbor – Odbor za zunanjo politiko – imel ključno vlogo. Zdaj pa dejansko moramo brskati pa iskati te izjave, obrazložitvene izjave. Jaz jo res najdem na spletni strani MZZ, ampak to razumem kot neke odgovore na novinarska vprašanja. In dajem pobudo, da se vključi Odbor za zunanjo politiko, ko se bo dejansko snovala ta skupna</font><br/>
<br/>
<b><font size="4">9. TRAK: (ŠPE) – 8.45</font></b><br/>
<br/>
<b><font size="4">	</font></b><font size="4">(nadaljevanje) evropska izjava o globalnem sporazumu, o globalnem dogovoru o migracijah. Sicer razumem, da bo ta odbor postavljen na stranski tir in da se bo s tem eklatantno kršil Zakon o zunanjih zadevah, pa tudi Deklaracija o zunanji politiki Republike Slovenije. </font><br/>
<br/>
<font size="4">	</font><b><font size="4">PREDSEDNIK MATJAŽ NEMEC: </font></b><font size="4">Mag. Branko Grims.</font><br/>
<font size="4">	Izvolite.</font><br/>
<br/>
<font size="4">	</font><b><font size="4">MAG. BRANKO GRIMS (PS SDS): </font></b><font size="4">Ja, hvala.</font><br/>
<font size="4">	Samo ponovil bom vprašanje. Vprašal bom zunanje ministrstvo, če se zavedajo, da se je v manj kot 24 urah izkazalo, da so temelji Marakeške deklaracije oziroma globalnega sporazuma o varnih, zakonitih in migracijah kot se bombastično ta zmazek imenuje, v temelju zgrešeni, zato, ker ne upoštevajo realnosti radikalnega islama in zaradi tega predstavlja taka listina trajno in očitno nevarnost za obstoj evropske civilizacije in nacionalnih držav, s Slovenijo vred in seveda za varnost vsakega posameznika, ki tu živi, posebej. Če bi bil tukaj gospod minister bi ga še vprašal, če je zdaj, potem kar se je zgodilo v Strasbourgu dokončno pomirjen. To je njegova beseda, kajti nihče drug verjemite v Sloveniji danes ni pomirjen in tudi nihče drug v Evropi ni danes pomirjen. To je bila strahotna napaka in od tega je treba odstopiti. </font><br/>
<br/>
<b><font size="4">PREDSEDNIK MATJAŽ NEMEC: </font></b><font size="4">Kolegice, kolegi želi še kdo podati kakšno mnenje, postaviti kakšno vprašanje? V kolikor ne, še zadnje, državna sekretarka izvolite, imate besedo.</font><br/>
<br/>
<b><font size="4">SIMONA LESKOVAR: </font></b><font size="4">Ja, jaz se še enkrat zahvaljujem za sva vprašanja, tudi glede zadnjega jaz mislim, da sem že pojasnila, kakšno je stališče vlade do globalnega dogovora o migracijah in mislim, da se ni spremenilo.</font><br/>
<br/>
<b><font size="4">PREDSEDNIK MATJAŽ NEMEC: </font></b><font size="4">Hvala lepa. Spoštovane kolegice, dragi kolegi. Zaključujem to točko dnevnega reda in se državni sekretarki zahvaljujem za podane odgovore.</font><br/>
<br/>
<font size="4">Prehajamo na </font><b><font size="4">1.a TOČKO DNEVNEGA REDA – PREDLOG ZAKONA O RATIFIKACIJI SPORAZUMA O SODELOVANJU ZA PARTNERSTVO IN RAZVOJ MED EVROPSKO UNIJO IN NJENIMI DRŽAVAMI ČLANICAMI NA ENI STRANI IN ISLAMSKO REPUBLIKO AFGANISTAN NA DRUGI STRANI.</font></b><font size="4"> Predlog zakona je objavljen na spletnih straneh državnega zbora, z dne 29. november 2018. Prejeli ste mnenje Zakonodajno-pravne službe z dne 6. december 2018, ki k predlogu zakona ni imela pripomb. Prejeli pa ste še mnenje Komisije za mednarodne odnose in evropske zadeve Državnega sveta.</font><br/>
<br/>
<font size="4">Pričenjamo </font><b><font size="4">drugo obravnavo</font></b><font size="4"> predloga zakona, v kateri bomo opravili razpravo in glasovanje o predlogih za amandmaje in predlogu zakona.</font><br/>
<font size="4">Želi predlagatelj zakona oziroma predlagateljica zakona podati dopolnilno obrazložitev? </font><br/>
<font size="4">Državna sekretarka na Ministrstvu za zunanje zadeve, gospa Simona Leskovar, imate besedo.</font><br/>
<font size="4">Izvolite.</font><br/>
<br/>
<b><font size="4">SIMONA LESKOVAR:</font></b><font size="4"> Najlepša hvala.</font><br/>
<font size="4">Sporazum o sodelovanju za partnerstvo in razvoj med Evropsko unijo in njenimi članicami in Afganistanom je bil sklenjen februarja lanskega leta v Münchnu. Bistveni element predstavlja krepitev dialoga in sodelovanja med Evropsko unijo in njenimi članicami ter Afganistanom, kjer se obe strani zavezujeta h krepitvi zmogljivosti za podporo razvoja afganistanskih institucij.</font><br/>
<font size="4">Sporazum zajema določbe v bistvenih elementih človekovih pravic, zlasti pravic žensk in otrok. Predvideva možnost sodelovanja na različnih področjih, vključno z razvojem, trgovino in naložbami, pravosodjem in pravno državo. Pojasnjuje sodelovanje na področju migracij z izrednim sklicevanjem na sklenitev sporazuma o ponovnem sprejemu in na podlagi dogovora o skupnih nadaljnjih ukrepih glede migracijskih vprašanj, kar je bilo sprejeto v začetku oktobra 2016. </font><br/>
<font size="4">	Sporazum vsebuje tudi druga področja sektorskega sodelovanja, politični dialog, pravno državo, zdravje, razvoj podeželja, izobraževanje, znanost in tehnologijo in tako naprej. Na podlagi tega sporazuma bosta lahko Evropska unija  in Afganistan sodelovala skupaj tudi pri soočanju z globalnimi izzivi, kot so jedrska varnost, neširjenje orožja in podnebne spremembe. Na podlagi tega sporazuma bodo lahko sklenjeni posamezni področni sporazumi, ki bodo sodelovanje še okrepili, ga pravno uredili in ga po posameznih področjih tudi podrobneje opredelili.</font><br/>
<font size="4">	Za izvajanje sporazuma skrbi Vlada Republike Slovenije in za izpolnitev tega sporazuma </font><br/>
<br/>
<b><font size="4">10. TRAK: (VP) – 8.50</font></b><br/>
<br/>
<font size="4">	(nadaljevanje) ni potrebno zagotavljati finančnih sredstev v proračunu Slovenije.</font><br/>
<font size="4">	Mogoče bi tukaj dodala samo še to, da je sporazum veljaven po opravljenih ratifikacijah v parlamentih držav članic Evropske unije. Afganistan je ta sporazum že ratificiral oktobra 2017 – pa tudi kar veliko število držav članic Evropske unije je sporazum že ratificiralo. </font><br/>
<font size="4">	Sporazum se začasno uporablja že od decembra lanskega leta, vendar le za tiste določbe, ki se nanašajo na zadeve, ki so v izključni pristojnosti Evropske unije. </font><br/>
<font size="4">	Skupni odbor, ki bdi nad uresničevanjem sporazuma je prvič zasedal februarja letos v Bruslju. Naslednje zasedanje pa bo v Kabulu prihodnje leto. Ustanovljeni sta bili dve posebni skupini – za človekove pravice in za dobro upravljanje in migracije ter za gospodarski razvoj – gospodarski in socialni razvoj. Kot sem rekla, sporazum ne prinaša finančnih implikacij za Slovenijo. Omogoča pa ji sodelovanje v skupnih evropskih programih sodelovanja z Afganistanom. Hvala.</font><br/>
<br/>
<font size="4">	</font><b><font size="4">PREDSEDNIK MATJAŽ NEMEC</font></b><font size="4">: Želi besedo tudi predsednik Komisije za mednarodne odnose in evropske zadeve v Državnem svetu, gospod Bojan Kekec? </font><br/>
<font size="4">	Izvolite, imate besedo. </font><br/>
<br/>
<font size="4">	</font><b><font size="4">BOJAN KEKEC</font></b><font size="4">: Hvala, gospod predsednik, za besedo.</font><br/>
<font size="4">	Lepo pozdravljeni vsi skupaj!</font><br/>
<font size="4">	Tudi komisija Državnega sveta je obravnavala omenjeni predlog Zakona o ratifikaciji. Zdaj, nekako ključno ugotovili smo, da je stabilnost države Afganistan izrednega pomena. Vemo, da je več desetletij – da so to državo pretresale vojne, notranji nemiri. Da gre za eno najrevnejših držav, ki so jo vojne še dodatno izčrpale. 30 milijonov ljudi živi na površini 647 tisoč kvadratnih kilometrov, predvsem v goratem predelu. GDP je tisoč 300 dolarjev na prebivalca. In takšna država, če je prepuščena sama sebi, zagotovo je nekako že pogoj, da se v njej lahko razvije terorizem, da se pojavljajo migracije, da se pojavlja preprodaja drog oziroma pridelava drog. Vemo – probleme z makom, ki so jih vse sosednje države poskušale nekako preprečiti, pa jim to ni uspelo. Zato tak sporazum mi seveda zelo pozdravljamo. </font><br/>
<font size="4">Pri tem smo pa tudi imeli še vprašanja, ali bodo pri obnovi države v – tako pravne države kot, bi rekel, na področju infrastrukture in vseh področij, ki so navedena – sodelovale tudi vse druge države, ki so vojaško posredovale, predvsem Združene države Amerike in ostale močnejše, vojaške in gospodarske države, ki lahko v tej državi Afganistan še dodatno pomagajo. </font><br/>
<font size="4">	No, zanimal nas je tudi finančni okvir. Vemo, da Slovenijo to - praktično iz njenega proračuna ne bo stalo nič, pa vendar iz inštrumenta za stabilnost nas je zanimal podatek, koliko v bistvu je ta – bi rekel – sporazum finančno težak. Tega podatka sicer nismo dobili. </font><br/>
<font size="4">	No, še dodatna vprašanja so bila, ko – tega skupnega odbora, ki se je že sestal, in tudi spraševali smo za dodatne posebne odbore in delovne skupine, ki bodo obdelovali posamezna področja. </font><br/>
<font size="4">	Skratka, skupno in soglasno mnenje je, da seveda podpiramo ta Zakon o ratifikaciji sporazuma, in mislim, da bi se – bi rekel – morale zadeve urejati čim hitreje za to državo. </font><br/>
<br/>
<b><font size="4">PREDSEDNIK MATJAŽ NEMEC</font></b><font size="4">: Hvala lepa. </font><br/>
<font size="4">Prehajamo na razpravo in glasovanje o posameznih členih predloženega zakona. </font><br/>
<font size="4">Predlagam, da po končani razpravi glasujemo o vseh členih skupaj. Ali kdo temu nasprotuje? </font><br/>
<font size="4">Ugotavljam, da ne.</font><br/>
<font size="4">Torej, dajem besedo poslankam in poslancem za razpravo. Želi kdo razpravljati? </font><br/>
<font size="4">Ugotavljam, da ne. Zato zaključujem razpravo in prehajamo na glasovanje o vseh členih predloga zakona skupaj. </font><br/>
<font size="4">Glasujemo.</font><br/>
<font size="4">Kdo je za? (11 članov.) Kdo je proti? (Nihče.)</font><br/>
<font size="4">Ugotavljam, da je predlog zakona sprejet.</font><br/>
<font size="4">S tem tudi zaključujem 1.a točko dnevnega reda in se sodelujočim pri tej točki lepo zahvaljujem. </font><br/>
<br/>
<font size="4">Prehajamo na </font><b><font size="4">1.b TOČKO DNEVNEGA REDA – PREDLOG ZAKONA O RATIFIKACIJI IN PROTOKOLA O SPREMEMBI EVROPSKE KONVENCIJE O KRAJINI.</font></b><br/>
<br/>
<b><font size="4">11. TRAK: (NM) – 8.55</font></b><br/>
<br/>
<b><font size="4">	</font></b><font size="4">(nadaljevanje) Predlog zakona je objavljen na spletnih straneh Državnega zbora z dne 19. november 2018. Prejeli ste mnenje Zakonodajno-pravne službe s 6. 12. 2018, ki predlaga, da se v 4. členu predloga zakona določi 15-dnevni uveljavitveni rok in se tako uskladi s 154. členom Ustave ali pa se morajo v zakonodajnem postopku navesti in utemeljiti posebni razlogi za skrajšanje tega roka. Prejeli ste tudi še mnenje Komisije za mednarodne odnose in evropske zadeve Državnega sveta. Prejeli ste tudi predlog poslanski skupin LMŠ, SMC, SD, Desus in SAB za amandma odbora. </font><br/>
<font size="4">	Pričenjamo torej </font><b><font size="4">drugo obravnavo</font></b><font size="4"> predloga zakona, v kateri bomo opravili razpravo in glasovanje o predlogu za amandma in o predlogu zakona. Želi predlagatelj besedo za dopolnilno obrazložitev? Državni sekretar na ministrstvu, gospod Zajc.</font><br/>
<font size="4">	Izvolite, imate besedo.</font><br/>
<br/>
<font size="4">	</font><b><font size="4">SIMON ZAJC: </font></b><font size="4">Hvala, pardon, hvala, gospod predsednik. Lepo pozdravljene, poslanke, poslanci.</font><br/>
<font size="4">	Evropska konvencija o krajini ali krajše EKK je mednarodni sporazum o varstvu, upravljanju in načrtovanju krajin ter o izobraževanju in ozaveščanju javnosti o pomenu in vrednotah krajin. EKK je do danes podpisalo že 41 držav, od tega ratificiralo 39. Slovenija je EKK podpisala leta 2001 in jo ratificirala v letu 2003. Protokol, ki pa spreminja Evropsko konvencijo o krajini, je sprejel Odbor ministrskih namestnikov Sveta Evrope na 1260. seji dne 15. junija 2016. V skladu s četrtim odstavkom 8. člena protokola bi začel veljati 1. avgusta 2018, vendar je njegovi uveljavitvi nasprotovala Portugalska. Protokol bo začel veljati prvi dan meseca po poteku 3 mesecev od dneva, ko bo Portugalska pri generalnem sekretariatu Sveta Evrope deponirala svojo listino o ratifikaciji, sprejetju ali odobritvi. Protokol uvaja spremembe EKK, ki se nanašajo na promocijo evropskega sodelovanja z neevropskimi državami, ki želijo pristopiti k EKK, na primer sprememba naslova konvencije. Naslov se iz dosedanjega Evropska konvencija o krajini spreminja v Konvencija Sveta Evrope o krajini. Rešili sodelovanje na vse pogodbenice te konvencije, rešili medsebojna izmenjava na mednarodno raven, rešili krog držav tudi na države, ki niso članice Sveta Evrope. Vlada Republike Slovenije je določila besedilo Predloga zakona o ratifikaciji Protokola o spremembi Evropske konvencije o krajini na 10. redni seji, dne 29. 11. 2018. Zakonodajno-pravna služba Državnega zbora pa je 6. 12. 2018 podala mnenje o Predlogu zakona o ratifikaciji Protokola o spremembi Evropske konvencije o krajini in izpostavila, da je treba 4. člen predloga uskladiti. Amandma je pripravljen in se pač s tem strinjamo. </font><br/>
<font size="4">	Toliko za začetek.</font><br/>
<br/>
<font size="4">	</font><b><font size="4">PREDSEDNIK MATJAŽ NEMEC: </font></b><font size="4">Besedo dajem gospodu Bojanu Kekcu, predsedniku Komisije za mednarodne odnose in evropske zadeve v Državnem svetu Republike Slovenije.</font><br/>
<font size="4">	Izvolite, imate besedo.</font><br/>
<br/>
<font size="4">	</font><b><font size="4">BOJAN KEKEC: </font></b><font size="4">Ja, hvala še enkrat.</font><br/>
<font size="4">	No tudi to smo obravnavali kot 2. točko. Zdaj seveda v samem uvodu smo že razjasnili dejstvo, da gre tukaj za nekako širšo povezavo, ker govorimo o Svetu Evrope, ki se večkrat zamenjuje z Evropskim svetom in Svetom Evropske unije. Torej že zdaj v osnovi gre za nekako varstvo upravljanja krajin in načrtovanje krajin, ki je širše, bi rekel, od EU 27. S tem, bi rekel, dodatnim predlogom pa omogočamo še nadaljnjim državam, da nekako se priključijo k tej zadevi. Seveda poudarjamo, da je trajnostni razvoj oziroma paradigma trajnostnega razvoja ključna za ohranjanje naše naravne in kulturne dediščine in pa varstvo krajine. Tako da zelo pozdravljamo takšen pristop in ratifikacijo. In naša komisija se je opredelila, da ga soglasno tudi podpre. </font><br/>
<br/>
<font size="4">	</font><b><font size="4">PREDSEDNIK MATJAŽ NEMEC: </font></b><font size="4">Besedo dajem poslankam in poslancem. Prehajamo še na splošno razpravo in glasovanje o predlogu za amandma odbora. </font><br/>
<font size="4">	Odpiram razpravo k 4. členu in pripadajočem predlogu amandmaja poslanskih skupin LMŠ, SD, SMC, Desus ter SAB za amandma odbora. Želi kdo razpravljati? Ugotavljam, da ja. </font><br/>
<font size="4">	Podpredsednica odbora, gospa Monika Gregorčič, imate besedo.</font><br/>
<br/>
<font size="4">	</font><b><font size="4">MONIKA GREGORČIČ (PS SMC): </font></b><font size="4">Hvala lepa.</font><br/>
<font size="4">	Želela bi obvestiti, da smo na podlagi mnenja Zakonodajno-pravne službe koalicijske poslanske skupine pripravile predlog amandmaja za amandma odbora, s katerim predlagamo spremembo</font><br/>
<br/>
<b><font size="4">12. TRAK: (MK) – 9.00</font></b><br/>
<br/>
<font size="4">	(nadaljevanje) četrtega člena tako, da zakon začne veljati 15. dan po objavi v uradnem listu.</font><br/>
<font size="4">	Hvala.</font><br/>
<br/>
<font size="4">	</font><b><font size="4">PREDSEDNIK MATJAŽ NEMEC: </font></b><font size="4">Želi še kdo razpravljati? </font><br/>
<font size="4">	</font><br/>
<b><font size="4">	JOŽEF HORVAT (PS NSi): </font></b><font size="4">Hvala gospod predsednik.</font><br/>
<font size="4">	Čisto na kratko. Najljubša beseda pri tem Predlogu zakona o ratifikaciji Protokola o spremembi Evropske konvencije o krajini je beseda krajina. Zdaj nekako razmišljam ali bo Zakon o ratifikacije tega protokola o spremembi Evropske konvencije o krajini imel kakšne konkretne posledice. Konkretno na izdelavo prostorskih načrtov slovenskih lokalnih skupnosti.</font><br/>
<font size="4">	Hvala lepa. </font><br/>
<br/>
<font size="4">	</font><b><font size="4">PREDSEDNIK MATJAŽ NEMEC: </font></b><font size="4">Želi še postaviti vprašanje? Ugotavljam da ne.</font><br/>
<font size="4">	Gospod Simon Zajc, državni sekretar na Ministrstvu za okolje in prostor, imate besedo. </font><br/>
<font size="4">	Izvolite. </font><br/>
<br/>
<font size="4">	</font><b><font size="4">SIMON ZAJC: </font></b><font size="4">Edina posledica tega protokola je to, da se širi na neevropske države. Torej, kar se pa tiče slovenske zakonodaje, mi prav posebne zakonodaje za krajine nimamo, je pa vpeta v različne druge zakone, recimo to kar mi pokrivamo imamo Zakon o prostorskem načrtovanju pa Zakon o ohranjanju narave, potem se tiče to še kulture in pa Ministrstva za kmetijstvo in prostor. Tam so krajine posebej  opredeljene.</font><br/>
<font size="4">	Torej ta protokol pa direktna posledica je le to, da širimo to na neevropske države. </font><br/>
<font size="4">	Hvala. </font><br/>
<br/>
<font size="4">	</font><b><font size="4">PREDSEDNIK MATJAŽ NEMEC: </font></b><font size="4">Ugotavljam, da ni več želje po razpravi. Torej zaključujem razpravo in prehajamo na glasovanje o predlogu amandmaja k četrtemu členu. </font><br/>
<font size="4">	Glasujemo. </font><br/>
<font size="4">	Kdo je za? (10 članov.) Kdo je proti? (Nihče.)</font><br/>
<font size="4">	Ugotavljam, da je amandma sprejet. </font><br/>
<br/>
<font size="4">	Prehajamo na glasovanje o vseh členih predloga zakona.</font><br/>
<font size="4">	Glasujemo. </font><br/>
<font size="4">	Kdo je za? (10 članov.) Kdo je proti? (Nihče.)</font><br/>
<font size="4">	Ugotavljam, da so vsi členi predloga zakona sprejeti.</font><br/>
<br/>
<font size="4">	S tem zaključujem drugo obravnavo predloga zakona na matičnem delovnem telesu. Dopolnjen predlog zakona s sprejetim amandmajem bo sestavni del poročila tega odbora. </font><br/>
<font size="4">	Odbor bo zboru pisno tudi poročal. S tem zaključujem NOB točko dnevnega reda in se sodelujočim pri tej točki lepo zahvaljujem.</font><br/>
<font size="4">	</font><br/>
<font size="4">	Prehajamo na</font><b><font size="4"> 1.C TOČKO DNEVNEGA REDA - PREDLOG ZAKONA O RATIFIKACIJI POGODBE O NAČELIH, KI UREJAJO DEJAVNOSTI DRŽAV PRI RAZISKOVANJU IN UPORABI VESOLJA, VKLJUČNO Z LUNO IN DRUGIMI NEBESNIMI TELESI. </font></b><font size="4">Super tema.</font><br/>
<font size="4">	Predlog zakona je objavljen na spletnih straneh Državnega zbora z dne 6. 12.  2018. Prejeli ste mnenje Zakonodajno-pravne službe z dne 10. 12., ki k predlogu zakona ni imelo pripomb.</font><br/>
<font size="4">	Pričenjamo drugo obravnavo predloga zakona, v kateri bomo opravili razpravo in glasovanje o predlogu zakona. Želi predlagateljica zakona podati dopolnilno obrazložitev? </font><br/>
<font size="4">	Državna sekretarka, gospa Eva Štravs Podlogar.</font><br/>
<font size="4">	Izvolite, imate besedo.</font><br/>
<br/>
<b><font size="4">EVA ŠTRAVS PODLOGAR: </font></b><font size="4">Hvala lepa, spoštovani predsednik Odbora za zunanjo politiko. Spoštovane poslanke in poslanci!</font><br/>
<font size="4">	Ker sta točki 1.c in 1.č vsebinsko zelo povezani prosim mi dovolite, da to uvodno predstavitev opravim kar za obe točki skupaj. </font><br/>
<font size="4">	Želela pa bi vam predstaviti namen predloga zakona o ratifikaciji pogodbe o načelih, ki urejajo dejavnosti držav pri raziskovanju in uporabi vesolja, vključno z Luno in drugimi nebesnimi telesi ter predlog akta o spremembi in dopolnitvi akta o notifikaciji nasledstva glede konvencij organizacije Združenih narodov in konvencij sprejetih v Mednarodni agenciji za atomsko energijo za katere je dalo pobudo Ministrstvo za gospodarski razvoj in tehnologijo.</font><br/>
<font size="4">	Pogodba o veselju je osnovna mednarodna pogodba, ki ureja delovanje držav v vesolju. Pogodba ureja principe in načela delovanja ter sodelovanja držav pri preučevanju in izkoriščanju vesolja izključno v miroljubne namene. </font><br/>
<br/>
<b><font size="4">13. TRAK: (VP) – 19.05</font></b><br/>
<br/>
<font size="4">	(nadaljevanje) Ratificiralo jo je že 107 svetovnih držav in skoraj vse evropske države. Slovenije še ni med njimi, zato smo vložili tudi ta predlog za ratifikacijo. </font><br/>
<font size="4">	Področje vesolja je na mednarodnem nivoju urejeno s petimi konvencijami, in sicer z Osnovno pogodbo o vesolju ter štirimi konvencijami. O sporazumu o reševanju astronavtov, povratku teh, o vračanju predmetov, izstreljenih v vesolje, s Konvencijo o mednarodni odškodninski obveznosti za škodo, ki jo povzročajo vesoljska vozila, s Konvencijo o registriranju v vesolje lansiranih objektov ter Sporazumom o dejavnosti držav na Luni in drugih nebesnih telesih.</font><br/>
<font size="4">	SFRJ iz neznanega razloga ni nikoli ratificirala Osnovne pogodbe o vesolju, ratificirala pa je vse štiri konvencije. </font><br/>
<font size="4">	Republika Slovenija je z aktom o notifikaciji nasledstva že nasledila dve od naštetih, in sicer Sporazum o reševanju astronavtov ter Konvencijo o mednarodni odškodninski obveznosti za škodo, ki jo povzročijo vesoljska vozila.</font><br/>
<font size="4">	Da bi uredili področje v Sloveniji, je zato potrebna ratifikacija Pogodbe o vesolju ter potrditev nasledstva konvencije o registriranju v vesolje lansiranih objektov.</font><br/>
<font size="4">	Za peto konvencijo, to je Sporazum o Luni, pa ocenjujemo, da v tem trenutku – glede na dejavnosti slovenskih podjetij – pristop še ni potreben.</font><br/>
<font size="4">	Razlog za pobudo MGRT pa je bil razvoj na področju vesoljskih tehnologij v Sloveniji, saj je v letu 2016 Slovenija postala pridružena članica Evropske vesoljske agencija ESA. Hkrati sta bila v Sloveniji razvita kar dva satelita, ki sta predvidena za izstrelitev v prihodnjem letu. V skladu z mednarodno ureditvijo področja vesoljske objekte, izstreljene v vesolje, vpiše v register vesoljskih objektov pri Združenih narodih, pred tem pa morajo biti vpisani tudi v nacionalne registre, ki ga v Sloveniji še nimamo trenutno. </font><br/>
<font size="4">	Pristop k Pogodbi o vesolju ter potrditev nasledstva Konvencije o registriranju bosta nudila podlago za pripravo nacionalnega zakona, ki bo urejal to področje.</font><br/>
<font size="4">	Spoštovani, prepričana sem, da je glede na priložnosti, ki jih nudijo vesoljske tehnologije in razvoj področja v Sloveniji, smiselno, da Slovenija pristopi k Pogodbi o načelih, ki urejajo dejavnosti držav pri raziskovanju in uporabi vesolja, vključno z Luno in drugimi nebesnimi telesi. Zato predlagam, da ratifikacijo podprete. Hvala lepa.</font><br/>
<br/>
<font size="4">	</font><b><font size="4">PREDSEDNIK MATJAŽ NEMEC</font></b><font size="4">: Prehajamo na razprave in glasovanje o posameznih členih predloženega zakona. </font><br/>
<font size="4">	Predlagam, da po končani razpravi glasujemo o vseh členih skupaj. Ali kdo temu nasprotuje? </font><br/>
<font size="4">	Ugotavljam, da ne.</font><br/>
<font size="4">	Kolegice, kolegi, želi kdo razpravljati na to temo?</font><br/>
<font size="4">	Ugotavljam, da ja. </font><br/>
<font size="4">	Gospa Mirjam Divjak, izvolite, imate besedo. Mirnik Divjak, se opravičujem. </font><br/>
<br/>
<font size="4">	</font><b><font size="4">LIDIJA MIRNIK DIVJAK (PS LMŠ)</font></b><font size="4">: Hvala lepa, gospod predsednik.</font><br/>
<font size="4">	Ja, jaz bi samo en kratek komentar. </font><br/>
<font size="4">Seveda bom podprla predlog – tudi iz tega razloga, ker prihajam iz Maribora, iz Univerze v Mariboru, ki zelo aktivno dela tudi na teh področjih. Kar me zelo, zelo veseli, da bomo tudi Slovenci se lahko postavili ob bok res tistim državam, ki na teh področjih že dolgo, dolgo delajo, in to je samo prvi korak, tako da absolutno bom glasovala za. Hvala lepa.</font><br/>
<br/>
<b><font size="4">PREDSEDNIK MATJAŽ NEMEC</font></b><font size="4">: Želi še kdo podati mnenja ali pa razprave na to temo?</font><br/>
<font size="4">Ugotavljam, da ne. </font><br/>
<font size="4">Državna sekretarka, če ni kaj dodati, potem prehajamo na glasovanje o vseh členih predloga zakona skupaj.</font><br/>
<font size="4">Glasujemo. </font><br/>
<font size="4">Kdo je za? (11 članov.) Kdo je proti? (Nihče.)</font><br/>
<font size="4">Ugotavljam, da so členi predloga zakona sprejeti, in ker k predlogu zakona ni bil sprejet noben amandma, Odbor za zunanjo politiko predlaga Državnemu zboru, da predlog zakona obravnava v predloženem besedilu in ga tudi sprejme. Odbor bo zboru pisno tudi poročal. </font><br/>
<font size="4">S tem tudi zaključujem 1c. točko dnevnega reda in se sodelujočim pri tej točki zahvaljujem. </font><br/>
<br/>
<font size="4">Prehajamo na </font><b><font size="4">1č. TOČKO DNEVNEGA REDA, NA PREDLOG AKTA O SPREMEMBI IN DOPOLNITVI AKTA O NOTIFIKACIJI NASLEDSTVA GLEDE KONVENCIJ ORGANIZACIJE ZDRUŽENIH NARODOV IN KONVENCIJ, SPREJETIH V MEDNARODNI AGENCIJI ZA ATOMSKO ENERGIJO.</font></b><br/>
<font size="4">Predlog akta je objavljen na spletnih straneh Državnega zbora z dne 6. 12. 2018. </font><br/>
<font size="4">Prejeli ste mnenje Zakonodajno-pravne službe z dne 10. 12. 2018, ki predlaga, da se v 4. členu predloga zakona določi 15-dnevni uveljavitveni rok in se tako uskladi s 154. členom Ustave ali pa se morajo </font><br/>
<br/>
<b><font size="4">14. TRAK: (MK) – 9.10</font></b><br/>
<br/>
<font size="4">	(nadaljevanje) v zakonodajnem postopku navesti in utemeljiti posebni razlogi za skrajšanje tega roka. Prejeli st etudi predlog Poslanskih skupin LMŠ, SD, SMC, SAB in Desus  za amandma odbora. </font><br/>
<font size="4">	Pričenjam 2. obravnavo predloga akta v kateri bomo opravili razpravo in glasovanje o predlogu za amandmaje in o predlogu akta, kot je že gospa državna sekretarka dejala in predlagala, smo predstavitev tudi k tej točki že opravili.</font><br/>
<font size="4">	Prehajamo na razpravo in na glasovanje o posameznih delih predloženega akta.</font><br/>
<font size="4">	Predlagam, da po končni razpravi glasujemo o vseh delih akta skupaj. Ali kdo temu predlogu nasprotuje? Ugotavljam, da ne.</font><br/>
<font size="4">	Torej, spoštovane poslanke, dragi poslanci, imate besedo in možnost razprave. Želi kdo razpravljati?</font><br/>
<font size="4">	Gospa Monika Gregorčič, podpredsednica Odbora za zunanjo politiko ima besedo.</font><br/>
<font size="4">	Izvolite.</font><br/>
<br/>
<font size="4">	</font><b><font size="4">MONIKA GREGORČIČ (PS SMC): </font></b><font size="4">Ja, hvala lepa še enkrat.</font><br/>
<font size="4">	Obvestila bi samo, da smo tudi k temu aktu koalicijske poslanske skupine na podlagi mnenja Zakonodajno-pravne službe pripravile predlog za amandma odbora v katerem predlagamo spremembo drugega odstavka na način, da ta akt začne veljati 15. dan po objavi v uradnem listu.</font><br/>
<font size="4">	Hvala lepa. </font><br/>
<br/>
<font size="4">	</font><b><font size="4">PREDSEDNIK MATJAŽ NEMEC: </font></b><font size="4">Torej odpiram razpravo k 2. odstavku predloga akta in pripadajočem predlogu amandmaja LMŠ, SD, SMC, Desus in SAB za amandma odbora. </font><br/>
<font size="4">	Želi kdo razpravljati? Ugotavlja, a ne.</font><br/>
<font size="4">	Tako zaključujem razpravo in prehajamo na glasovanje o predlogu amandmaja k drugemu odstavku predloga akta.</font><br/>
<font size="4">	Glasujemo.</font><br/>
<font size="4">	Kdo je za? (10 članov.) Kdo je proti? (Nihče.)</font><br/>
<font size="4">	Ugotavljam, da je predlog amandmaja sprejet.</font><br/>
<br/>
<font size="4">	Prehajamo na glasovanje o vseh členih predloga zakona. Torej skupaj. </font><br/>
<font size="4">	Glasujemo.</font><br/>
<font size="4">	Kdo je za? (10 članov.) Kdo je proti? (Nihče.)</font><br/>
<font size="4">	Ugotavljam, da je akt sprejet.</font><br/>
<br/>
<font size="4">	S tem zaključujem 2. obravnavo predloga zakona na matičnem delovnem telesu. Dopolnjen predlog akta s sprejetim amandmajem bo sestavni del poročila tega odbora. Odbor bo zboru pisno tudi poročal.</font><br/>
<br/>
<font size="4">	S tem zaključujem 1.č točko dnevnega reda in se sodelujočim v tej točki lepo tudi zahvaljujem.</font><br/>
<br/>
<font size="4">	Prehajamo na</font><b><font size="4"> 1.D TOČKO DNEVNEGA REDA - PREDLOG ZAKONA O RATIFIKACIJI SPREMEMB PRILOG I IN II H KONVENCIJI O PRESKUŠANJU IN OZNAČEVANJU IZDELKOV IZ PLEMENITIH KOVIN. </font></b><br/>
<font size="4">	Predlog zakona je objavljen na spletnih straneh Državnega zbora z dne 6. 12. 2018. </font><br/>
<font size="4">	Prejeli ste mnenje Zakonodajno-pravne službe z dne 10. 12. 2018, ki predlaga, ad se v 4. členu predloga zakona določi 15 dnevni uveljavitveni rok in se tako uskladi s 154. členom Ustave, ali pa se morajo v zakonodajnem postopku navesti in utemeljiti posebni razlogi za skrajšanje tega postopka, ker je v obrazložitvi tudi vključeno.</font><br/>
<font size="4">	Pričenjamo torej drugo obravnavo predloga zakona, v kateri bomo opravili razpravo in glasovanje o predlogu zakona. Želi predlagateljica zakona podati dopolnilno obrazložitev? </font><br/>
<font size="4">	Besedo dajem državni sekretarki, Evi Štravs Podlogar.</font><br/>
<font size="4">	Izvolite, imate besedo.</font><br/>
<br/>
<b><font size="4">	EVA ŠTRAVS PODLOGAR: </font></b><font size="4">Hvala za besedo, spoštovani predsednik.</font><br/>
<font size="4">	Konvencija o preskušanju in označevanju izdelkov iz plemenitih kovin je do sedaj podpisalo že 20 držav. </font><br/>
<font size="4">	Razen Izraela so vse članice konvencije tudi članice Evropske unije.</font><br/>
<font size="4">	Glavni cilj konvencije je poenostavitev mednarodne trgovine z izdelki iz plemenitih kovin, varstvo potrošnikov in harmonizacija predpisov na področju plemenitih kovin.</font><br/>
<font size="4">	Konvencija je bila v Republiki Sloveniji ratificirana leta 2008, začela pa je veljati 5. marca 2009. </font><br/>
<font size="4">	Na zasedanju stalnega odbora konvencije o preskušanju in označevanju izdelkov iz plemenitih kovin, ki je potekalo letošnjega aprila v Stockholmu na Švedskem, pa je bilo sprejeto besedilo sprememb prilog 1 in 2 h konvenciji o preizkušanju in označevanju izdelkov iz plemenitih kovin.</font><br/>
<font size="4">	Na sestanku v Stockholmu je bilo tudi dogovorjeno, da se spremembe prilog h konvenciji ratificirajo najkasneje do konca letošnjega leta.</font><br/>
<font size="4">	Vsebina prilog h konvenciji je tehnične narave. </font><br/>
<font size="4">	Uvajajo se novi tehnični pojmi ter postopek določanja standardnih stopenj čistilne - spremembe so predlagane tudi v zvezi z oznakami </font><br/>
<br/>
<b><font size="4">15. TRAK: (VP) – 9.15</font></b><br/>
<br/>
<font size="4">	(nadaljevanje) konvencije ter zagotavljanjem usposobljenosti laboratorijev za analizo izdelkov iz plemenitih kovin. </font><br/>
<font size="4">	V Sloveniji vse predlagane spremembe podpiramo, saj gre za posodobitev tehničnih pravil. Izpolnjujemo tudi vse zahteve za analize-laboratorije, saj imamo v sklopu Urada Republike Slovenije za meroslovje, ki je organ v sestavi Ministrstva za gospodarski razvoj in tehnologijo, usposobljen laboratorij z ustrezno pridobljeno akreditacijo. </font><br/>
<font size="4">	Prepričana sem, da spremembe prilog Konvencije o preskušanju in označevanju izdelkov iz plemenitih kovin prinašajo dobre in sodobne rešitve, ki bodo prispevale k še boljšemu delu na področju izdelkov iz plemenitih kovin. Zato predlagam, da podprete ratifikacijo sprememb Prilog I in II. Hvala lepa.</font><br/>
<br/>
<b><font size="4">PREDSEDNIK MATJAŽ NEMEC</font></b><font size="4">: Prehajamo na razpravo in glasovanje o posameznih členih priloženega zakona.</font><br/>
<font size="4">Predlagam, da po končani razpravi glasujemo o vseh členih skupaj. Ali kdo temu nasprotuje?</font><br/>
<font size="4">Ugotavljam, da ne.</font><br/>
<font size="4">Prehajamo na glasovanje o vseh členih predloga zakona. </font><br/>
<font size="4">Razprava. Želi kdo razpravljati? Kolegice, kolegi?</font><br/>
<font size="4">Ugotavljam, da ne.</font><br/>
<font size="4">Torej, kot že rečeno - prehajamo na glasovanje o vseh členih predloga zakona.</font><br/>
<font size="4">Glasujemo.</font><br/>
<font size="4">Kdo je za? (9 članov.) Kdo je proti? (Nihče.)</font><br/>
<font size="4">Ugotavljam, da so členi sprejeti.</font><br/>
<font size="4">Torej, s tem zaključujem drugo obravnavo predloga zakona na matičnem delovnem telesu. Odbor bo zboru pisno poročal.</font><br/>
<font size="4">S tem zaključujem 1d. točko dnevnega reda in se sodelujočim pri točki tudi lepo zahvaljujem.</font><br/>
<br/>
<font size="4">Torej, imamo še zadnjo točko dnevnega reda. Oziroma dve. Prehajamo na </font><b><font size="4">1e. TOČKO DNEVNEGA REDA, TO JE PREDLOG ZAKONA O RATIFIKACIJI SPORAZUMA MED MINISTRSTVOM ZA OBRAMBO REPUBLIKE SLOVENIJE IN MINISTRSTVOM ZA OBRAMBO GRUZIJE O SODELOVANJU NA OBRAMBNEM PODROČJU</font></b><font size="4">.</font><br/>
<font size="4">Predlog zakona je objavljen na spletnih straneh Državnega zbora z dne 6. 12. 2018. Mnenja Zakonodajno-pravne službe ste prejeli dne 10. 12., ki k predlogu zakona ni imela pripomb.</font><br/>
<font size="4">Pričenjamo drugo obravnavo predloga zakona, v kateri bomo opravili razpravo in glasovanje o predlogu zakona. </font><br/>
<font size="4">Želi predlagatelj zakona podati dopolnilno obrazložitev?</font><br/>
<font size="4">Torej dajem besedo državnemu sekretarju, dr. Klemnu Grošlju. </font><br/>
<font size="4">Izvolite, imate besedo.</font><br/>
<br/>
<b><font size="4">DR. KLEMEN GROŠELJ</font></b><font size="4">: Hvala lepa.</font><br/>
<font size="4">Lepo pozdravljeni še v mojem imenu. </font><br/>
<font size="4">Torej, sporazum med Ministrstvom za obrambo Republike Slovenijo in pa Ministrstvom za obrambo Gruzije v sodelovanju na področju obrambe je bil obojestransko podpisan 11. oktobra 2017 v Batumiju ob robu ministrskega srečanja članic pobude za obrambno sodelovanje v jugo-vzhodni Evropi oziroma bolj znano kot Sedem, v katerem obe državi sodelujeta. Sporazum je bil podpisan s strani državnega sekretarja na Ministrstvu za obrambo mag. Bizjaka in pa namestnice gruzijskega ministra za obrambo Chikovani. </font><br/>
<font size="4">Pričakujemo, da bo sporazum po ratifikaciji v nacionalnih parlamentih predstavljal formalno-pravno podlago za obrambno in vojaško sodelovanje med državami ter predvsem omogočal krepitev in pa razširitev sodelovanja na tem področju, kar je v interesu obeh strani.</font><br/>
<font size="4">Torej, dosedanje dvostransko sodelovanje med ministrstvoma oziroma državama na tem, obrambnem področju, je potekalo do sedaj na nižji ravni, predvsem na bilateralnih sporazumih, ki so pač reševali konkretne probleme. Hkrati pa s tem sporazumom sedaj, ko ga bomo ratificirali, Slovenija izpolnjuje določen del svojih interesov za strateško partnerstvo, ki je med Evropsko unijo in Gruzijo, in pa implementacijo okrepljenega paketa ukrepov Nato-Gruzija. </font><br/>
<font size="4">Kljub temu je mogoče izpostaviti tudi nekatere konkretne oblike in možnosti sodelovanj na vojaškem področju, kot so usposabljanje usmerjevalcev združenega ognja, potem gorskega bojevanja v Centru odličnosti za gorsko bojevanje na Bohinjski beli ter jezikovnega usposabljanja v šoli za tuje jezike na Ajševici. Gruzija tudi Republiko Slovenijo redno vabi k sodelovanju na vojaških vajah in Slovenija se je na ta vabila v preteklosti tudi že odzvala. Pri tem je pomembno poudariti, da Gruzija ob vsaki priložnosti izraža hvaležnost za stališče Republike Slovenije glede </font><br/>
<br/>
<b><font size="4">16. TRAK: (TB) – 9.20</font></b><br/>
<br/>
<font size="4">	(nadaljevanje) njene suverenosti in teritorialne celovitosti in ob robu podpisom tega sporazuma je v pogovoru z namestnico, ministrico za obrambo mag. Bizjak zagotovil nadaljnjo podporo Gruziji s strani Republike Slovenije v njenih prizadevanjih pri približevanju Zvezi NATO in potrdil pripravljenost za prenos slovenskih izkušenj iz procesov(?) preoblikovanja in modernizacije oboroženih sil.</font><br/>
<font size="4">Integracija v NATO – v NATO je med prednostnimi zunanjimi in političnimi varnostnimi cilji Gruzije in podpora Republike Slovenije pri tem je dragocena, zato je Republika Slovenija že januarja 2017 napotilo v Gruzijo civilnega funkcionalnega strokovnjaka v okviru okrepljenega paketa ukrepov NATO – Gruzija, ki je v obdobju enega leta deloval na področju zaščite komunikacij in obveščevalnih zadev.</font><br/>
<font size="4">Osnovni namen okrepljenega paketa ukrepov NATO – Gruzija je skozi skupno usposabljanje, vaje in opremljanje dvigniti pripravljenost Gruzije na posameznih vsebinskih področjih na ravne, kakršno se pač pričakuje od bodoče članice Zveze NATO.</font><br/>
<font size="4">Z Gruzijo sodelujemo tudi na področju zaščite in reševanje in v tem okviru je bilo maja 2017, na Upravi Republike Slovenije za zaščito in reševanje je gostila delegacijo Urada za državno varnost in krizno upravljanje Gruzije, ki so si ogledali Center za obveščanje Republike Slovenije, Regijski center za obveščanje, Izobraževalni center za zaščito in reševanje na Igu in pa Gasilsko brigado Ljubljana in nekaj drugih institucij, ki delujejo na področju zaščite in reševanja.</font><br/>
<font size="4">V preteklosti je Uprava Republike Slovenije za zaščito in reševanja z gruzijskimi kolegi sodelovala v okviru mednarodnega projekta za usposabljanje gasilcev za ravnanje v primeru nesreč z nevarnimi snovmi in ob požarih v notranjih prostorih in na podlagi tega predlagamo, da se ratifikacija(?) podpre.</font><br/>
<br/>
<b><font size="4">PREDSEDNIK MATJAŽ NEMEC:</font></b><font size="4"> Hvala lepa, državnemu sekretarju.</font><br/>
<font size="4">Prehajamo na razpravo in glasovanje o posameznih členih predloženega zakona.</font><br/>
<font size="4">Predlagam, da po končani razpravi glasujemo o vseh členih skupaj. Ali kdo temu nasprotuje? Ugotavljam, da ne.</font><br/>
<font size="4">Torej, odpiram razpravo na to temo. Besedo dajem Primožu Siterju. Izvolite, imate besedo.</font><br/>
<br/>
<b><font size="4">PRIMOŽ SITER (PS Levica):</font></b><font size="4"> Hvala lepa, spoštovani predsednik, za besedo.</font><br/>
<font size="4">Predstavil bi zgolj samo enih par vprašanj no, zdaj Gruzija ne slovi kot rečemo, najbolj mirna država, s katero bi želeli sklepati takšne ali drugačne pakte. Gre za vojaško, ne za obrambno sodelovanje, to je ta moja skepsa, bi me pa zanimalo, kaj konkretno, kakšne konkretne so tiste dobrobiti za Slovenijo in našo diplomacijo in zunanjo politiko in tudi za našo obrambo, glede na to, da nismo ogroženi od nikogar v tem trenutku? Katere točno izzive ali pa probleme slovenske varnosti in obrambe rešujemo s tovrstnim sodelovanjem, poleg seveda teh nujnih zavez, ki nam jih prinaša članstvo v NATU? In kar je zelo pomembno, zanima me, kako, kaj to sodelovanje pomeni za državni proračun, glede na to, da državni proračun stoji pred izzivom, ali iz njega črpamo za dodatno oboroževanje in sodelovanje s to in ono državo, s katero dejansko vojaško in na vojaškem področju ne rabimo sodelovati na eni strani, na drugi strani pa se moramo boriti za čisto neke osnove, neke osnove socialne države? Hvala lepa.</font><br/>
<br/>
<b><font size="4">PREDSEDNIK MATJAŽ NEMEC:</font></b><font size="4"> Želi še kdo razpravljati? Ugotavljam, da ne.</font><br/>
<font size="4">Torej, državni sekretar, je še kaj za dodati? Izvolite, imate besedo.</font><br/>
<br/>
<b><font size="4">DR. KLEMEN GROŠELJ:</font></b><font size="4"> Hvala lepa. Hvala za vprašanje.</font><br/>
<font size="4">Torej, glede stroškov izvajanja sporazuma in sodelovanja temelji na podlagi vzajemnosti, kar pomeni, da vzajemno krijemo stroške. Kar se tiče razlogov, zakaj podpiramo Gruzijo kot državo. Gre za to, da gre za izraz solidarnosti v okviru  Evropske unije in pa tudi Zveze NATO. Se pravi, Slovenija s tem podpira potencialno državo članico NATA in pa predvsem želimo s tem krepiti stabilnost na obrobju oziroma območjih, obrobnih, v(?) Evropski uniji, ki vplivajo na nacionalno varnost Republike Slovenije.</font><br/>
<font size="4">Se pravi, tisto, kar se dogaja na naših mejah ali pa v njeni bližini, ima vpliv in skozi te ukrepe poskušamo prispevati k miru in stabilnosti tudi v teh mejnih regijah Evropske unije. Tukaj je pač na voljo več mehanizmov in to je eden bilateralnih mehanizmov, ki ga pač zdaj s tem sporazumom Slovenija vzpostavlja, ni pa to povezano kot ste omenili, z obrambnimi nakupi, gre za sodelovanje predvsem</font><br/>
<br/>
<b><font size="4">17. TRAK: (MK) – 9.25</font></b><br/>
<br/>
<font size="4">	(nadaljevanje) na področju razvoja zmogljivosti in pa, kot sem rekel, določenih standardov. Treba je tudi upoštevati, da Gruziji s tem pomagamo pri demokratičnem razvoju v njenem obrambnem sistemu. </font><br/>
<br/>
<font size="4">	</font><b><font size="4">PREDSEDNIK MATJAŽ NEMEC: </font></b><font size="4">Gospod Primož Siter.</font><br/>
<font size="4">	Izvolite, imate besedo za dopolnilo vprašanja.</font><br/>
<br/>
<b><font size="4">	PRIMOŽ SITER (PS Levica)</font></b><font size="4">: Hvala lepa. </font><br/>
<font size="4">	Ja, želel bi samo kratko dopolnitev. Razumem, da gre za vzajemnost stroškov, ampak vseeno bi vas prosil, če lahko ocenite s številko kaj to pomeni, tudi če je 50 procentov stroška na naši i 50 na njihovi strani, bi me zanimala številka. Hvala. </font><br/>
<br/>
<font size="4">	</font><b><font size="4">PREDSEDNIK MATJAŽ NEMEC: </font></b><font size="4">Gospod državni sekretar, imate besedo.</font><br/>
<font size="4">	Izvolite.</font><br/>
<font size="4">	</font><br/>
<b><font size="4">	DR. KLEMEN GROŠELJ: </font></b><font size="4">Ja, hvala za vprašanje. Žal vam v tem trenutku tega ne morem odgovoriti, ker vsi stroški temeljijo na letnem načrtu, ki se pripravlja za vsako leto posebej in je stvar medsebojnega dogovora, se pravi naših pobud in pa pobud drugih strani in ko imamo to usklajeno, potem se ta sporazum sklene in se naredi tudi učinek - ocena finančnih učinkov tega sporazuma. Se pravi, če aktivnosti ni, ni učinkov, če aktivnosti bodo, potem bo določen strošek s tem vezan. </font><br/>
<br/>
<font size="4">	</font><b><font size="4">PREDSEDNIK MATJAŽ NEMEC: </font></b><font size="4">Gospod Jožef Horvat.</font><br/>
<font size="4">	Izvolite, imate besedo.</font><br/>
<font size="4">	</font><br/>
<b><font size="4">	JOŽEF HORVAT (PS NSi): </font></b><font size="4">Hvala lepa, gospod predsednik. Hvala državnemu sekretarju za dodatno obrazložitev.</font><br/>
<font size="4">	Mi razumemo, da gre tukaj za izpostavljanje interesa za strateško partnerstvo med Evropsko unijo in Gruzijo. Razumemo, da ima Gruzija, NATO, perspektivo, če smem tako reči. ne smemo pozabiti, da je Slovenija bila eden od ključnih sponzorjev morda najpomembnejši Črni gori, pri njenem včlanjevanju v NATO. 	</font><br/>
<font size="4">	Ali lahko gospod državni sekretar potegnemo tu kakšne vzporednice? Se pravi naša pomoč Črni gori pri njenem vključevanju v NATO in zdaj naša pomoč, ali sodelovanje pri včlanjevanju Gruzije v zvezo NATO? Pa še, imate mogoče podatek, katere države članice zavezništva NATO in ali Evropske unije imajo podobne sporazume sklenjene med Ministrstvom za obrambo Republike Slovenije in Ministrstvom za obrambo Vlade Gruzije. Hvala lepa. </font><br/>
<br/>
<font size="4">	</font><b><font size="4">PREDSEDNIK MATJAŽ NEMEC: </font></b><font size="4">Dr. Klemen Grošelj.</font><br/>
<font size="4">	Izvolite, imate besedo.</font><br/>
<br/>
<font size="4">	</font><b><font size="4">DR. KLEMEN GROŠELJ: </font></b><font size="4">Hvala lepa za vprašanje. </font><br/>
<font size="4">	Torej v konteksti Črne gore našega sodelovanja pri njeni poti pri pristopu v zvezo NATO, tukaj bom rekel, ne gre v takem obsegu, kot je bil to primer s Črnog goro. Gre pač za aktivnost podpore na tej poti. </font><br/>
<font size="4">	Kar se tiče drugih države, večina držav ima v eni ali drugačni obliki določeno obliko sodelovanja. Se pravi v veliki meri je to pogojeno z notranjim pravnim redom držav, ki sodelujejo. Nekatere imajo sporazume, nekatere pa imajo to urejeno drugače. Ampak večina držav članic NATA in Evropske unije ima neko obliko sodelovanja na tem področju z Gruzijo. </font><br/>
<br/>
<font size="4">	</font><b><font size="4">PREDSEDNIK MATJAŽ NEMEC: </font></b><font size="4">V kolikor ni dodatnih vprašanj </font><br/>
<font size="4">prehajamo na</font><b><font size="4"> </font></b><font size="4">oziroma zaključujem razpravo in prehajamo na glasovanje o vseh členih predloga zakona.</font><br/>
<font size="4">	Glasujemo.</font><br/>
<font size="4">	Kdo je za? (9 članov.) Kdo je proti? (1 član.)</font><br/>
<font size="4">	Ugotavljam, da so členi predloga zakona sprejeti.</font><br/>
<font size="4">	Ker k predlogu zakona ni bil sprejet noben amandma Odbor za zunanjo politiko predlaga Državnemu zboru, da predlog zakona obravnava v priloženem besedilo in ga tudi sprejme. Odbor bo pisno tudi poročal.</font><br/>
<font size="4">	</font><br/>
<font size="4">	S tem zaključujem 1e. točko dnevnega reda in se vsem sodelujočim pri tej točki lepo zahvaljujem. </font><br/>
<br/>
<font size="4">	Odbor za zunanjo politiko prehaja na </font><b><font size="4">2. TOČKO DNEVNEGA REDA - MEDNARODNE DEJAVNOSTI DRŽAVNEGA ZBORA. </font></b><br/>
<b><font size="4">	</font></b><font size="4">Pod to točko bi odločali tudi o ustanovitvi skupin prijateljstva, ki ste jih prejeli. V skladu s 15. členom Pravilnika o mednarodnih dejavnostih Državnega zbora skupine prijateljstva ustanovijo obor za zunanjo politiko na predlog poslancev. </font><br/>
<font size="4">	Glede na prejete predloge pogoje za ustanovitev izpolnjujejo naslednje skupine prijateljstva, ki jih bom navedel po abecednem vrstnem redu: Avstralijo, Argentinsko Republiko, Kraljevino Belgijo, Kraljevino Nizozemsko, Republiko Azerbajdžan, Republiko Islandijo, Velikim vojvodstvom Luksemburg, Združenim kraljestvom Velike Britanije in Severne Irske. </font><br/>
<font size="4">	Tako predlagam, da glasujemo o naslednjem sklepu predlogu sklepa. Odbor se strinja z ustanovitvijo skupin prijateljstva,</font><br/>
<br/>
<b><font size="4">18. TRAK: (VP) – 9.30</font></b><br/>
<br/>
<font size="4">	(nadaljevanje) torej z Avstralijo, z Argentinsko republiko, s Kraljevino Belgijo, s Kraljevino Nizozemsko, z Republiko Azerbajdžan, z Republiko Islandijo, z Velikim vojvodstvom Luksemburgom, z Združenim kraljestvom Velike Britanije in Severne Irske. </font><br/>
<font size="4">Želi kdo razpravljati? Ugotavljam, da ne.</font><br/>
<font size="4">Torej zaključujemo razpravo in dajem na glasovanje predlagan sklep. </font><br/>
<font size="4">Glasujemo. </font><br/>
<font size="4">Kdo je za? (11 članov.) Kdo je proti? (Nihče.)</font><br/>
<font size="4">Ugotavljam, da je bil sklep sprejet.</font><br/>
<font size="4">S tem zaključujem to točko dnevnega reda</font><br/>
<br/>
<font size="4">Prehajamo še na </font><b><font size="4">3. TOČKO DNEVNEGA REDA – TO JE TOČKA RAZNO. </font></b><br/>
<font size="4">Želi kdo besedo? Ugotavljam, da ne. </font><br/>
<font size="4">Če ne, s tem zaključujem 3. točko dnevnega reda in hkrati tudi 10. sejo odbora.</font><br/>
<font size="4">Obveščam vas, da bomo 5. nujno sejo začeli ob 10.45. Torej čez 15 minut. Se opravičujem. 9.45. V tem prostoru.</font><br/>
<font size="4">Vsem se lepo zahvaljujem za sodelovanje in vas lepo pozdravljam. Torej vidimo se čez 15 minut v Velikem salonu. </font><br/>
<font size="4">Hvala lepa in lep pozdrav.</font><br/>
<br/>
<b><font size="4">Seja je bila končana 12. decembra 2018 ob 9.31.</font></b>
</root>