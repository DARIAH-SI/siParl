<root>
<h5 class="label"><span>Vsebina zapisa seje (v pregledu)</span></h5><div align="center">
<p><b><font size="4">REPUBLIKA SLOVENIJA</font></b><br/>
<b><font size="4">DRŽAVNI ZBOR</font></b><br/>
<b><font size="4">ODBOR ZA ZADEVE EVROPSKE UNIJE</font></b><br/>
<b><font size="4">106. redna seja</font></b></p></div><div align="center"><b><font size="4">(21. maj 2021)</font></b></div><br/>
<br/>
<b><font size="4">Sejo je vodil mag. Marko Pogačnik, predsednik Odbora za zadeve Evropske unije.</font></b><br/>
<b><font size="4">Seja se je začela ob 9.37.</font></b><br/>
<br/>
<b><font size="4">1. TRAK: (IP) </font></b><br/>
<br/>
<b><font size="4">PREDSEDNIK MAG. MARKO POGAČNIK: </font></b><font size="4">Prehajamo na </font><b><font size="4">2. TOČKO DNEVNEGA REDA – ZASEDANJE SVETA EVROPSKE UNIJE ZA KMETIJSTVO IN RIBIŠTVO, BRUSELJ, 26. IN 27. MAJ. </font></b><br/>
<font size="4">Gradivo k točki dnevnega reda smo prejeli od Vlade 20. maja na podlagi 8. člena Zakona o sodelovanju med Državnim zborom in Vlado v zadevah Evropske unije. </font><br/>
<font size="4">Naprošam državnega sekretarja na Ministrstvu za kmetijstvo, gozdarstvo in prehrano, mag. Aleša Irgoliča, da nam predstavi izhodišča za udeležbo slovenske delegacije na svetu. </font><br/>
<br/>
<b><font size="4">MAG. ALEŠ IRGOLIČ: </font></b><font size="4">Predsedujoči, hvala za besedo in lepo pozdravljeni vsi prisotni v dvorani. Kot je že bilo omenjeno, bom predstavil izhodišča za udeležbo delegacije na zasedanju Sveta Evropske unije za kmetijstvo in ribištvo. Delegacijo bo vodil pristojni minister za kmetijstvo, gozdarstvo in prehrano dr. Jože Podgoršek. </font><br/>
<font size="4">Tokrat gre za vsebinsko pomembno zasedanje, saj se bo nadaljevala orientacijska razprava v kontekstu cilja portugalskega predsedstva, da se do konca meseca doseže politični dogovor glede zakonodajnega svežnja o reformi skupne kmetijske politike po letu 2020. Poleg tega se bo minister srečal s slovenskimi poslanci Evropskega parlamenta v okviru priprav na predsedovanje Slovenije Svetu EU, prav tako so načrtovana bilateralna srečanja z drugimi državami na temo prednostnih nalog slovenskega predsedstva. Same točke na dnevnem redu so kmetijske in so nekako strnjene v pet točk. </font><br/>
<font size="4">Prva točka bo s področja fitosanitarnih zadev, kjer bo komisija predstavila dve študiji, in sicer študijo o možnosti Unije za posodobitev obstoječe zakonodaje o proizvodnji in trženju rastlinskega reprodukcijskega materiala, in pa drugo študijo o pravnem statusu novih genomskih tehnik. Pod drugo točko bo komisija predstavila akcijski načrt za razvoj ekološke pridelave v okviru strateškega dokumenta, ki izhaja iz strategije od vil do vilic. Pod tretjo točko bodo sprejeti sklepi Sveta, ki določajo prednostne naloge Evropske unije za vrh</font><br/>
<br/>
<b><font size="4">2. TRAK: (IP) – 9.40</font></b><br/>
<br/>
<b><font size="4">	</font></b><font size="4">(nadaljevanje) Združenih narodov o prehranskih sistemih za leto 2021. Tu gre za pomemben mednarodni dogodek, ki se bo odvijal v času slovenskega predsedovanja. Predvrh bo tako julija 2021 in pa sam vrh septembra 2021. V okviru četrte točke bodo v ospredju na tem zasedanju zakonodajni sveženj o reformi skupne kmetijske politike in pa pod točko razno, kjer bo Poljska poročala o skupni izjavi, sprejeti pretekli mesec, s strani kmetijskih ministrov iz Višegrajske skupine ter Bolgarije, Hrvaške, Romunije, in sicer o priložnostih in izzivih kmetijskih gospodarstev v luči strategije od vil do vilic. </font><br/>
<font size="4">	Če mi dovolite, da sedaj nekoliko bolj podrobno predstavim posamezne točke. Torej prvo, študija o možnosti Unije za posodobitev obstoječe zakonodaje o proizvodnji in trženju rastlinskega razmnoževalnega materiala. Komisija bo predstavila torej študijo, namreč predlog uredbe o rastlinskem razmnoževalnem materialu iz sklopa zakonodajnega svežnja, pametnejša pravila za bolj varno hrano, katerega cilj je bil ustvariti skupni in poenostavljen okvir za vse sektorje, kjer je komisija po dveh letih razprave oziroma zaradi zavrnitve s strani Evropskega parlamenta to prej umaknila. Študija opredeljuje nekako tri scenarije, in sicer scenarij 1, brez sprememb, torej ohranjamo status quo, scenarij 2, gre za izboljšati postopke in skladnost zakonodaje in uvesti ad hoc ukrepe za povečanje trajnosti, in pa scenarij 3, prilagajanje tehnološkemu razvoju, izboljšati dostop do genskih virov in skladno obravnavati cilje trajnosti. </font><br/>
<font size="4">	Če predstavim stališče Slovenije, kjer se strinjamo, da bi bilo treba posodobiti oziroma nadgraditi zakonodajo Unije, ki ureja pridelavo in trženje rastlinskega razmnoževalnega materiala, ob upoštevanju zadnjega znanstvenega in tehnološkega napredka ter novih tehnologij pridelave ter jo bolj uskladiti z ostalo zakonodajo Unije. Pri tem želim izpostaviti, da bi morala nova zakonodaja zagotavljati bolj enakopravne pogoje za vse izvajalce dejavnosti, s tem da ne bi dopuščala različnih razlag oziroma različne uporabe določb zakonodaje. </font><br/>
<font size="4">Kar se tiče gozdnega reprodukcijskega materiala, Slovenija izpostavlja, da bi bilo treba izvesti podrobno analizo o nujnosti sprememb zakonodaje ali ostalih možnih pristopih, pri čemer mora biti v ospredju spoštovanje pristojnosti držav članic na področju gozdarstva. </font><br/>
<font size="4">Potem točka študija o pravnem statusu novih genomskih tehnik. Komisija bo predstavila študijo o novih genomskih tehnikah, ki je nastala na osnovi zahteve oziroma poziva Sveta, podanega pred dvema letoma, v zvezi s sodbo sodišča Evropske unije v zadevi glede statusa novih genomskih tehnik v okviru zakonodaje. Študija je preučila status novih genomskih tehnik, po zakonodaji Evropske unije, vključno z izvajanjem in izvrševanjem zakonodaje Evropske unije, raziskavami, inovacijami, pa tudi sam vrednostni vidik. Glavni zaključki te študije so sledeči, in sicer: obstoječa zakonodaja, ki ureja področje gensko spremenjenih organizmov, ni primerna za hiter razvoj znanosti in tehnik na tem področju, zato jo je potrebno nadgraditi. Nove genomske tehnike bi lahko doprinesle k razvoju kmetijstva in izpolnjevanju ciljev evropskega zelenega dogovora in strategije od vil do vilic. In pa ob čemer je treba nasloviti dvome zaradi varnosti in negativno mnenje javnosti. </font><br/>
<font size="4">Pri tem je stališče Slovenije takšno, da se strinja, da bi bilo potrebno na ravni Evropske unije enotno urediti regulacije proizvodov, ki so pridobljeni z novimi genomskimi tehnikami, ob tem se pa zavedamo, da gre za temo, ki je zelo občutljiva, tako s političnega kot javnomnenjskega vidika. Pri tem je potrebno poudariti oziroma je potrebno upoštevati načelo previdnosti, kot to velja za gensko spremenjene organizme in kot to določa pogodba Evropske unije ob hkratnem spoštovanju zahtev splošne živilske zakonodaje, ki zagotavlja visoko raven varovanja zdravja ljudi, živali ter varovanja okolja. Nujno pa je treba tudi natančno poročiti in upoštevati morebitni priliv proizvodov, pridobljenih s pomočjo novih genomskih tehnik, na zdravje ljudi, živali in okolja. Prav tako mora biti z bodočo zakonodajo Evropske unije</font><br/>
<br/>
<b><font size="4">3. TRAK: (IP) – 9.45</font></b><br/>
<br/>
<b><font size="4">	</font></b><font size="4">(nadaljevanje) zagotovljena transparentnost, in sicer z obveznim označevanjem prisotnosti tovrstnih proizvodov. Torej njihova sledljivost in s tem ohranjena osnovna pravica potrošnikov do informacij in izbire. </font><br/>
<font size="4">	Druga točka je sporočilo Komisije Evropskemu parlamentu, Svetu, evropsko ekonomskemu socialnemu odboru in Odboru regij o akcijskem načrtu za razvoj ekološke pridelave. Pri tem bo komisija predstavila akcijski načrt za razvoj ekološke pridelave, katerega cilj je spodbujati pridelavo in potrošnjo ekoloških proizvodov, da bi se do leta 2030 ekološko kmetovanje izvajalo na 25 % kmetijskih zemljišč ter bi se znatno povišala raven ekološke agrikulture. Tu gre za pobudo, ki izhaja iz evropskega zelenega dogovora oziroma natančneje strategije od vil do vilic in strategije za biotsko raznovrstnost do leta 2030. </font><br/>
<font size="4">	Stališče Slovenije je usklajeno z drugimi ministrstvi in pa deležniki, kjer sicer pozdravljamo akcijski načrt in s tem namero komisije, da se na ravni Evropske unije spodbudi povečanje deleža ekološkega kmetijstva in poveča dostopnost ekološke hrane. Slovenija načeloma pozdravlja vse ključne ukrepe, še zlasti pa dodatne spodbude za preusmeritev kmetov, ekološko kmetovanje ter ukrepe, ki se nanašajo na zelena javna naročila, promocijo in pa prenos znanja. </font><br/>
<font size="4">	Seveda pa ob tem ti predlagani ukrepi ne smejo povzročati dodatnih administrativnih bremen za pristojne organe, izvajalce nadzora in ostale deležnike v ekološkem kmetovanju. Pri tem še dodatno opozarjamo, da mora komisija pri tem upoštevati posebnosti in specifike v posameznih državah članicah ter s tem različne izhodiščne točke in razlike v možnosti za hitrejši razvoj ekološkega kmetovanja. Naj dodam še, da se Slovenija zaveda potenciala, ki ga ima ekološko kmetijstvo tako za kmete kot za potrošnike, zato si prizadevamo pospešiti rast ekološkega kmetovanja v državi. </font><br/>
<font size="4">	Tretja točka na dnevnem redu je sprejetje sklepov Sveta za vrh Združenih narodov o prehranskih sistemih. In sicer bo Svet potrdil oziroma sprejel predhodno usklajene sklepe Sveta, ki določajo prednostne naloge Evropske unije za vrh Združenih narodov o prehranskih sistemih za leto 2021. Tu gre za pomemben svetovni dogodek, ki bo potekal v času predsedovanja Slovenije Svetu Evropske unije in katerega cilj je doseči na globalni ravni dogovor glede zavez za preoblikovanje prehranskih sistemov. </font><br/>
<font size="4">	Morda na kratko nekaj ključnih sporočil iz sklepov, torej prioritete Evropske unije, ki so pomembne za prihodnji razvoj kmetijstva, in prehranski sistem v Evropski uniji, so sprememba prehranskih sistemov za trajnostno proizvodnjo kakovostne hrane, preprečevanje in blažitev podnebnih sprememb, krepitev odpornosti na šoke in druge nepredvidljive situacije, ohranjanje biotske raznovrstnosti in pa zaščita opraševalcev, dobro počutje živali in pa zdravje rastlin. Stališče Slovenije pri tem je, da podpiramo sklepe Sveta, saj menimo, da je bilo uravnoteženo in odraža predloge, in prioritete, ki so bile podane tudi z naše strani. Pozdravljamo, da se omenja zaščita opraševalcev, vloga potrošnikov pri spremembi prehranskih sistemov. Vključena je tudi pomembna prioriteta Slovenije, in sicer zmanjševanje izgub in odpadkov v hrani. </font><br/>
<font size="4">	Četrta točka, ki je pa najbolj obsežna, je pa sveženj uniform skupne kmetijske politike po letu 2020, tako bo obravnava uredba strateških načrtov, uredba o financiranju, opravljanju in spremljanju skupne kmetijske politike in pa uredba o skupni ureditvi trgov s kmetijskimi proizvodi. Na tokratnem zasedanju bo močno v ospredju sama reforma, in sicer bo potekala politična razprava o ključnih odprtih vprašanjih. Sočasno namreč poteka tudi super trialog z Evropskim parlamentom in Komisijo, da bi po treh letih obravnave vendarle dosegli dogovor o novi reformi skupne kmetijske politike za obdobje 2021-2027. </font><br/>
<br/>
<b><font size="4">4. TRAK: (IP) – 9.50</font></b><br/>
<br/>
<b><font size="4">	</font></b><font size="4">(nadaljevanje) To so, kar se tiče, zelo pomembne točke, to so zelena arhitektura, potem pogojenost(?), vključitev socialne dimenzije v skupno kmetijsko politiko, proizvodno vezana plačila, ciljna naravnanost neposrednih plačil, krizne rezerve, potem širitev nabora proizvodov za javno intervencijo in pa odprta vprašanja v zvezi z uvozom in spoštovanja evropskih oziroma standardov Evropske unije. Slovenija v teh pogajanjih, kjer svet zastopa predsedstvo, bo zagovarjala stališče, ki izhaja iz sprejetega splošnega pristopa Sveta, ob čemer bo Republika Slovenija podprla tudi predloge Evropskega parlamenta, ki so v interesu Republike Slovenije. Ob tem se zavedamo, da bo pri določenih vprašanjih potrebno v pogajanjih pokazati določeno mero prožnosti, vendar pri tem ne smemo izgubiti na ravnotežju v celotnem svežnju reforme skupne kmetijske politike. </font><br/>
<font size="4">	In pa peta točka, ki se jo prejme kot razno, bo pa, v okviru te točke bo pa Poljska v imenu Višegrajske skupine in treh drugih držav predstavila skupno izjavo o priložnostih in izzivih kmetijskih gospodarstev v luči strategije od vil do vilic. Ta skupna izjava nekako vsebuje naslednja sporočila, to je Strategija za države članice predstavlja ambiciozne cilje in izzive, ki jih je treba izpolniti v zelo kratkem času. Potrebno bi bilo breme doseganja teh ciljev enakomerno porazdeliti med vse člene v verigi preskrbe s hrano in da odgovornost ne sme biti breme samo proizvajalcem, zlasti malim, srednjim, velikim. Sama strategija je bila objavljena brez predhodno izvedene presoje vplivov na okolje, družbo in pa gospodarstvo, zato poziv komisiji, da predloži ustrezne ocene učinka strategije pred začetkom katere koli izvedbene faze. Stališče Slovenije ob tem je, da se Slovenija strinja z izpostavljenimi sporočili v skupni izjavi, vendar pa uradno nismo pristopili podpisu skupne izjave, predvsem zaradi naše vloge prihajajočega predsedovanja Evropskemu svetu. </font><br/>
<font size="4">	Hvala. </font><br/>
<br/>
<b><font size="4">PREDSEDNIK MAG. MARKO POGAČNIK: </font></b><font size="4">Hvala državnemu sekretarju za to predstavitev. Vidim, da interesa za razpravo ni, zato … Se opravičujem, poslanec Andrej Černigoj. </font><br/>
<br/>
<b><font size="4">ANDREJ ČERNIGOJ (PS NSi): </font></b><font size="4">Spoštovani gospod predsedujoči, hvala za besedo, spoštovani gospod državni sekretar. </font><br/>
<font size="4">Z velikim zanimanjem sem poslušal predstavitev, ki moram reči, da je kar bila zelo obsežna, saj je bilo obsežno tudi poročilo, katerega ste nam dostavili v sam Državni zbor. Jaz moram reči, da tematike, ki jih boste obravnavali, so na področju kmetijstva, kot na področju kmetijstva za Slovenijo in kot za Evropsko unijo zelo pomembne, saj gre tudi za to zasedanje, v bistvu zelo pomembno zasedanje, ki se ga bo udeležil naš kmetijski minister. Tukaj se bo poskušalo cilje portugalskega predsedstva nekako skleniti, nek dogovor novega oziroma dokončanja zakonodajnega svežnja o reformi skupne kmetijske politike po letu 2020. </font><br/>
<font size="4">Kot sem že na zaprti seji dejal, zelo me veseli, da se bo slovenski kmetijski minister tudi srečal s slovenskimi evropskimi poslanci, kar pa ni bila redna praksa v preteklosti. Samo srečanje bo po mojem mnenju kar zahtevno, zaradi tega tudi podpiram tudi močno delegacijo, ki bo se tega zasedanja tudi udeležila. Jaz vidim tukaj zelo kompetentne in znane ljudi, ki so vešči evropskega parketa in predvsem pa tudi vešči tematike, katero bodo razpravljali. </font><br/>
<font size="4">Zdaj če gremo malček po vrsti. Veseli me v bistvu ta projekt od vil do vilic in jaz ga tudi absolutno podpiram in mislim, da je to tudi nekaka pozitivna zadeva za Slovenijo in Evropsko unijo. Bi pa podal malček več poudarkov. Pogovarjali se boste tudi o gozdnem reprodukcijskem materialu, jaz mislim, da je to področje za Slovenijo zelo pomembno. Zakaj? Slovenija je pretežno </font><br/>
<br/>
<b><font size="4">5. TRAK: (IP) – 9.55</font></b><br/>
<br/>
<b><font size="4">	</font></b><font size="4">(nadaljevanje) in gozdnata država oziroma ena izmed bolj gozdnatih držav v Evropski uniji in na svetu. Tako da, tukaj sklepi bodo zelo pomembni tudi za samo Slovenijo, saj v bistvu za Slovenijo gozd pomeni nekako, bi lahko rekli, tudi zeleno zlato. </font><br/>
<font size="4">Z velikim veseljem bom prebral tudi te študije o pravnem statusu novih genomskih tehnik. Tukaj ste prav izpostavili, da je to področje zelo zelo spolzko, gensko spremenjeni organizmi. Če se malček vrnemo nazaj na tematiko Evropske unije, vidimo, da prav trgovinski sporazum med Evropsko unijo je bil na začetku na trhlih tleh, ko je hotela Amerika nekako vsiliti to svojo politiko gensko spremenjenih organizmov. Mene veseli, da se je takrat na tem področju Amerika umaknila in je prepustila to v odločanje Evropski uniji oziroma držav članic. Zaradi tega bi tukaj še enkrat poudaril in vas prosil na kmetijskem ministrstvu, tukaj bodite pozorni, imejte ta občutek, kaj to pomeni za Slovenijo, Slovenija tega v preteklosti ni ravno podpirala. Tako da vas res tukaj prosim za malček pozornosti. </font><br/>
<font size="4">Zelo me pa veseli naslednja točka, to je v bistvu sporočilo Evropske komisije Evropskemu parlamentu in Svetu in Evropskem in ekonomskem socialnem odboru in Odboru regij o Akcijskem načrtu za razvoj ekološke pridelave. Tukaj se moram strinjati, se moram strinjati, da se na ravni Evropske unije spodbudi povečanje deleža ekološkega kmetijstva v Evropski uniji in poveča dostopnost ekološke hrane. Prav take sklepe bi lahko tudi v Republiki Sloveniji sprejeli, jih bi popolnoma podpiral. Bi pa tukaj izpostavil še en projekt oziroma bi pohvalil projekt. Meni se zdi, da dostopnost ekološke hrane moramo začeti pri najmlajših z osveščanjem, s poznavanjem te tematike. In če bodo mladi vzeli to temo za njihovo, za svojo lastno, bodo naučili tudi svoje starše, predvsem bodo pa prenesli to, način, način življenja in svojega obnašanja in tudi spoštovanja do ekološko pridelane hrane in da mogoče, da so pripravljeni za kakšen cent mogoče tudi več plačati za ekološko pridelano hrano, bi tukaj res pozdravil en projekt, to je šolski eko vrtovi. Ukvarjajo se s prav to tematiko. Delo z otroki in mladostniki. Moram reči, da sem bil vesel, ko so bili pred kratkim tudi na samem ministrstvu, so ta projekt tudi predstavili, in v bistvu moram reči, da ta projekt si zasluži večjega angažmaja ministrstva za kmetijstvo, ampak tudi drugih ministrstev, ministrstva za gospodarstvo, MGRT-ja in mogoče še tudi ministrstva za šolstvo. Moram reči, da ta projekt podpira tudi zveza ekoloških kmetov. Sam projekt je uvrstila med zelo pomemben za ozaveščanje otrok in mladih v eko kmetijstvo, v akcijski načrt ekološkega kmetijstva, ki je trenutno v javni spravi in je ena od možnih rešitev nadaljevanja dela z otroki in mladostniki. Jaz bi tukaj tudi kolegice in kolege prosil, da si ta projekt, šolski eko vrtovi, pogledajo, da se seznanijo in morebiti tudi podprejo. </font><br/>
<font size="4">Za konec bom pa samo podprl sklepe Sveta za vrh Združenih narodov o prehranskih sistemih. V tem času bo Slovenija, v tem srečanju bo potekalo slovensko predsedovanje, in mislim, da je to ena taka pozitivna, pozitivna lastnost, ki se jo lahko nadejamo. Samo poročilo, ki sem ga prebral, nudi še ogromno ogromno točk za razpravo, ampak se bom tukaj omejil, ker sklepam, da bodo moji kolegi še druge točke osvetlili in se z njimi tudi poenotili. </font><br/>
<font size="4">Hvala za razpravo. </font><br/>
<br/>
<b><font size="4">PREDSEDNIK MAG. MARKO POGAČNIK: </font></b><font size="4">Hvala mag. gospodu poslancu Černigoju za razpravo. </font><br/>
<font size="4">K besedi se je javil še mag. Rajh. </font><br/>
<br/>
<b><font size="4">MAG. ANDREJ RAJH (PS SAB): </font></b><font size="4">Lep pozdrav tudi v mojem imenu, spoštovani, spoštovana državna sekretarja, kolegice poslanke in poslanci in cenjeni gostje. </font><br/>
<font size="4">Jaz bi se tu samo navezal tudi na mojega predgovornika, ki je izpostavil pomen ekološko pridelane hrane. </font><br/>
<br/>
<b><font size="4">6. TRAK: (IP) – 10.00</font></b><br/>
<br/>
<b><font size="4">	</font></b><font size="4">(nadaljevanje) Mislim, da je treba tu posebej to izpostaviti in tudi promovirati. Je pa seveda potrebno za to tudi ustrezna regulacija. In v luči podnebnih sprememb se seveda postavljajo vprašanja, na kak način bomo to ekološko hrano zagotavljali. Marsikdo si predstavlja, da je to v bistvu neke vrste ekstenzivni način pridelave hrane. To je treba ljudem povedati, da se verjetno pod ekološkim načinom pridelave hrane ali pa vrtnin, kmetijskih izdelkov ne razume to, da se bo to pridelovalo na način, kot se je pridelovalo pred stotimi leti, ampak na sodoben način. Verjetno brez nepotrebnih kemikalij in pesticidov, a ne. V bistvu na tak način je verjetno to mišljeno, ker jaz si to ne znam predstavljati, da bomo v času podnebnih sprememb, ko se v bistvu te toče, suše, novi škodljivci, ki so v bistvu dejstvo, ki prihajajo sem, v bistvu lahko, lahko na ekološki način, kot si nekdo predstavlja, na enak način, kot pred 50 ali pa 100 leti pridelovali hrano, gre za sodoben, verjetno, kakor razumem, za sodoben način pridelave zdrave hrane, tudi lahko v kontrolirani atmosferi, kot je na primer tehnologija hidroponika ali kaj podobnega. Na način da se kontrolira vnos hranil in škropiv in način tudi, da se preprečuje vnos ali pa dostop škodljivcev do poljskih in kmetijskih pridelkov. </font><br/>
<font size="4">	Za nas v SAB-u je to zelo pomembno, da se v bistvu samooskrba poveča, da se tudi zagotovi pridelava zdrave in kakovostne hrane brez nepotrebnih kemikalij, ker vemo, da je zdrava hrana tudi ključnega pomena zato, da bomo ljudje zdravi. Vemo, da se prebivalstvo stara in da ena ključnih bolezni so srčno-žilne bolezni. In z njo povezana, v bistvu en ključnih dejavnikov je prekomerna telesna teža. In seveda z zdravo hrano, zmernimi količinami, a ne, lahko dosežemo multiplikativne učinke v tem smislu, da ugodno vplivamo tudi na stanje zdravstvene blagajne. Vemo, da nič ni neobičajnega, da zaradi tudi nezdravega življenjskega sloga in nezdrave hrane nekateri naši sodržavljani dobijo dvesto, tristo evrov mesečno zdravil, a ne, to dobijo po osem različnih zdravil. In v bistvu v SAB-u vidimo priložnost za zdravo hrano tudi v tem smislu, da se nekako začnejo obvladovati stroški zdravstvene blagajne, ki bodo s staranjem prebivalstva seveda naraščali in tudi vidimo, vidimo to priložnost pridelave zdrave hrane v povezavi z digitalizacijo in informatizacijo v kmetijstvu, tudi kot možnost zelenega preboja. Zato se tudi s stališčem, ki ste ga navedli, strinjamo. </font><br/>
<br/>
<b><font size="4">PREDSEDNIK MAG. MARKO POGAČNIK: </font></b><font size="4">Hvala mag. Rajhu. </font><br/>
<font size="4">Zdaj pa res vidim, da ni več interesa za razpravo, zato dajem na glasovanje naslednji sklep: »Odbor za zadeve Evropske unije se seznani z izhodišči za udeležbo delegacijo Republike Slovenije na zasedanje Sveta Evropske unije za kmetijstvo in ribištvo, ki bo v Bruslju 26. in 27. maj, in jih podprl.« Glasujemo. </font><br/>
<font size="4">Kdo je za? (7 članov.) Je kdo proti? (Nihče.)</font><br/>
<font size="4">S tem ugotavljam, da je sklep sprejet. </font><br/>
<font size="4">Končali smo 2. točko.</font><br/>
<br/>
<font size="4">Prehajamo na </font><b><font size="4">3. TOČKO DNEVNEGA REDA – ZASEDANJE SVETA EVROPSKE UNIJE ZA KONKURENČNOST, BRUSELJ, 27. IN 28. MAJ. </font></b><br/>
<font size="4">Gradivo k tej točki smo prejeli od Vlade Republike Slovenije 20. maja na podlagi 8. člena Zakona o sodelovanju med Državnim zborom in Vlado v zadevah Evropske unije. </font><br/>
<font size="4">Naprošam državnega sekretarja na Ministrstvu za gospodarstvo, razvoj in tehnologijo gospoda Simona Zajca, da nam predstavi izhodišča za zasedanje sveta, ki se bo nanašal na notranji trg, industrijo in vesolje. </font><br/>
<br/>
<b><font size="4">SIMON ZAJC: </font></b><font size="4">Hvala, gospod predsednik, spoštovane poslanke, poslanci, dober dan. </font><br/>
<font size="4">Dovolite, da vam posredujem nekaj bistvenih poudarkov iz izhodišč za udeležbo delegacije Republike Slovenije na zasedanju Sveta Evropske unije za </font><br/>
<br/>
<b><font size="4">7. TRAK: (IP) – 10.05</font></b><br/>
<br/>
<b><font size="4">	</font></b><font size="4">(nadaljevanje) konkurenčnost in rast, ki bo potekala 27. in 28. maja v Bruslju. Prvi dan zasedanja Sveta za konkurenčnost se bodo ministri, pristojni za industrijo in notranji trg, v okviru zakonodajnih dejavnosti seznanili s poročiloma o napredku glede zakonodajnih dosjejev DSA in DMA. V okviru nezakonodajnih dejavnosti bodo ministri razpravljali o prenovljeni industrijski strategiji, o pomenu svežnja digitalnih storitev za konkurenčnost EU. Pod točko razno se predvideva tudi predstavitev programa slovenskega predsedovanja Svetu EU. </font><br/>
<font size="4">	Potem v drugem dnevu v popoldanskem delu zasedanja 28. 5. je v okviru Sveta za konkurenčnost oziroma ministrov, pristojnih za vesolje, predviden sprejem sklepov Sveta z naslovom Novo vesolje za ljudi in pa sklepov Sveta z naslovom Vesolje za ljudi na evropskih obalnih območjih. Ministri, pristojni za vesolje, bodo opravili tudi politično razpravo na temo boljšega pozicioniranja EU v upravljanju vesoljskega prometa. </font><br/>
<font size="4">	Zdaj pa bi nekaj kratkih besed o posameznih točkah dnevnega reda. Točki ena in dve sta formalne narave, točke od tri do pet pa se bodo na Svetu obravnavale skupaj. Tretja točka, torej predlog uredbe Evropskega parlamenta in Sveta o enotnem trgu za digitalne storitve, tukaj se bo obravnavalo poročilo o napredku. In pa točka štiri, predlog uredbe o tekmovanjih in pravičnih trgih v digitalnem sektorju. Tudi tukaj bo poročilo o napredku. Obe poročili je pripravilo portugalsko predsedstvo. V njem so med drugim povzeta bistvena vprašanja, ki ostajajo odprta med pogledi posameznih držav članic. Slovenija poročilo o napredku pozdravlja in verjame, da bosta poročili dobra podlaga za nadaljnja pogajanja v Svetu EU med našim predsedstvom. </font><br/>
<font size="4">	Točka pet je točka o spodbujanju konkurenčnosti EU in globalni vpliv na podlagi ambicioznega svežnja o digitalnih storitvah. Tukaj bo opravljena politična razprava. V okviru te nezakonodajne točke se načrtuje razprava na temo vpliva svežnja o digitalnih storitvah, tako imenovani DSA sveženj, to se pravi vpliv DSA svežnja na konkurenčnost EU. Sveženj po mnenju portugalskega predsedstva predstavlja nov mejnik za Evropsko unijo, digitalno prihodnost. In lahko Evropski uniji omogoči globalni vodilni položaj. Pomen DSA svežnja je močnejši, varnejši in bolj zaupanja vreden notranji trg, ki sloni na ideji poštene konkurence. Slovenija podpira prednostno obravnavo svežnja DSA, saj v tem vidi enkratno priložnost, da EU harmonizira zakonsko ureditev delovanja digitalnih platform ter omogoči evropskih inovativnim zagonskim oziroma malim in srednjim podjetjem izkoristiti priložnosti na delujočem enotnem digitalnem trgu. Vpliv svežnja DSA bo pa globalen, saj bo sodobna in jasna zakonodaja, ki bo uravnoteženo upoštevala interese različnih deležnikov, ustvarila bolj transparentno in pošteno internetno okolje za vse. Menimo, da je predlog svežnja DSA, ki ga je pripravila Evropska komisija, kvaliteten in da ne potrebuje temeljnih sprememb, saj bi se v nasprotnem primeru lahko znašli v večletnem usklajevanju predlaganih uredb, kar bi v hitro spreminjajočem se digitalnem svetu vsekakor zmanjšalo njun globalni potencial ter pozitivne vplive na evropske uporabnike in podjetja. </font><br/>
<font size="4">	Točka šest. Posodabljanje nove industrijske strategije za Evropo. Izredni pomen zagotavljanja dostopa do kritičnih surovin. Pod to točko bodo ministri podali prve odzive držav članic na posodobljeno industrijsko strategijo EU, ki jo je Komisija skupaj s tremi spremljajočimi dokumenti objavila 5. 5. 2021. Prenovljena strategija potrjuje prednostne naloge iz marca 2020, obenem pa podaja odziv na izkušnje, pridobljene med krizo covid-19, da bi se spodbudilo okrevanje in povečala odprta strateška avtonomija EU. Osredotoča se na tri ključna področja, in sicer na okrepitev odpornosti enotnega trga, na obravnavanje strateških odvisnosti EU in pa na </font><br/>
<br/>
<b><font size="4">8. TRAK: (IP) – 10.10</font></b><br/>
<br/>
<b><font size="4">	</font></b><font size="4">(nadaljevanje) pospešitev zelenega in digitalnega prehoda industrije EU. Pod prvo točko, torej pod okrepitvijo odpornosti enotnega trga je kriza razkrila, da je ključnega pomena ohranjati prosti pretok oseb, blaga, storitev in kapitala na enotnem trgu ter da je treba sodelovati za okrepitev odprtosti enotnega trga proti motnjam. Komisija bo zato predlagala instrument enotnega trga za izredne razmere. V celoti izvrševala direktivno o storitvah, okrepila nadzor trga proizvodov, mobilizirala znatne naložbe v podporo malim in srednjim podjetjem, zasnovala in uvedla sheme alternativnega reševanja sporov za preprečevanje zamud pri plačilih za mala in srednja podjetja. </font><br/>
<font size="4">	Pod točko obravnavanja strateških odvisnosti, odprtost za trgovino in naložbe je za EU, ki je velika uvoznica in izvoznica, prednost ter vir rasti in odpornosti. Vendar je pandemija spodbudila tudi večjo ozaveščenost o potrebi po analizi in obravnavi tehnoloških in industrijskih strateških odvisnosti. Komisija je zato izvedla analizo proizvodov iz občutljivih ekosistemov, od katerih je EU močno odvisna. To so predvsem proizvodi iz ekosistemov energetsko intenzivnih industrij, kot so surovine, in zdravstvenega ekosistema, kot so farmacevtske sestavine. Predstavila je rezultate šestih poglobljenih pogledov na področjih surovin, baterij, aktivnih farmacevtskih sestavin, vodika, polprevodnikov ter tehnologij v oblaku in tehnologij za računalništvo. Prizadeva si za diverzifikacijo mednarodnih dobavnih verig in sklepanje mednarodnih partnerstev. Podpira nova industrijska zavezništva in pomembne projekte skupnega strateškega pomena. Napoveduje tudi strategijo standardov. </font><br/>
<font size="4">	In še pod točko pospešitve dvojnega prehoda. Industrijska strategija predstavlja tudi prvo analizo 14 industrijskih ekosistemov. Poudarja tudi pomen povečanja naložb za dvojni prehod. To je iz pobude NextGenerationEU. Razprava ministrov se bo v povezavi s prenovljeno industrijsko strategijo osredotočila tudi na dostop do kritičnih surovin, saj posodobljena industrijska strategija in njena analiza strateških odvisnosti in zmogljivosti EU opozarja na odvisnost Evropske unije od dobave surovin iz tretjih držav, tukaj predvsem govorijo o Kitajski, Turčiji in Afriki. Evropska industrija se namreč sooča z visoko uvozno odvisnostjo od surovin, nestabilnostjo njihovih cen in oteženim dostopom do surovin, kar velja predvsem za tako imenovane kritične surovine. Industrija EU je začela prehod v nizkoogljično krožno gospodarstvo, vendar še vedno ostaja preveč odvisna od pretoka na novo pridobljenih surovin, trgovanja z njimi, njihove predelave in končno njihovega odlaganja v obliki odpadkov ali emisij. Zgolj 12 % materialov, ki jih uporablja industrija v Evropski uniji, izvira iz recikliranih materialov. </font><br/>
<font size="4">	Potem bosta še točki sedem in osem. Ministri bodo tudi potrdili sklepe Sveta o turizmu in boljši zakonodaji. Kar se tiče sklepov Sveta o turizmu v podporo kratkoročnemu okrevanju evropskega turizma, je portugalsko predsedstvo pripravilo osnutek sklepa Sveta EU, turizem v Evropi za naslednje desetletje, trajnostni, odporni, digitalni, globalni in socialni. Slovenija je v postopku usklajevanja osnutka sklepov sodelovala s svojimi predlogi in pobudami in tudi podpiramo sklepe Sveta EU. Turizem v Evropi za naslednje desetletje, trajnostni, odporni, digitalni, globalni in socialni, saj odražajo skupne usmeritve in priporočila za nadaljnje okrevanje in oživitev evropskega turističnega ekosistema v naslednjem desetletju, ki ga je virusna kriza izjemno prizadela, in hkrati pomenijo podlago za načrtovanje srednjeročne in dolgoročne strategije za prihodnost evropskega turizma. </font><br/>
<font size="4">	V okviru predsedovanja Svetu EU je Portugalska pripravila osnutek sklepov na temo podatkovne tehnologije in umetne inteligence, ki lahko pripomorejo k izboljšanju procesa priprave zakonodaje. Slovenija se s predlaganim osnutkom sklepov Sveta EU strinja in ga podpira. </font><br/>
<font size="4">	Pod točko razno v okviru točke se bodo ministri seznanili z informacijo Evropske komisije, in sicer zakonodajnim predlogom o tujih subvencijah in z rezultati pregleda trgovinske politike EU. </font><br/>
<br/>
<br/>
<b><font size="4">9. TRAK: (IP) – 10.15</font></b><br/>
<br/>
<b><font size="4">	</font></b><font size="4">(nadaljevanje) In če gremo zdaj še na drugi dan. Pod točko 13, sklepi Sveta Novo vesolje za ljudi. Novo vesolje prinaša družbeno ekonomske koristi in pomembno prispeva k doseganju ciljev zelene in digitalne transformacije Evropske unije. Vsebina sklepov se nanaša na koncept in dinamiko evropskega vesoljskega sektorja kakor tudi na pristop in ključne programe EU za krepitev novega vesolja. Izpostavljen je pomen področja opazovanja Zemlje, umetne inteligence, kibernetske varnosti programov, Copernicus, EGNOS in Galileo, potreba po novi gradnji finančnih mehanizmov in vključenost vseh ključnih akterjev. V okviru sklepov sta kot prioritetni aktivnosti na ravni EU opredeljeni strategija za tako imenovano novo vesolje in akciji načrt EU SPA za implementacijo aktivnost na področju vesolja, pri čemer je pomembna tudi krepitev kompetenc. </font><br/>
<font size="4">	Slovenija podpira predlog besedila sklepov, saj meni, da mora Evropa v smislu strateških usmeritev okrepiti prizadevanja za krepitev vesoljskega sektorja, ki lahko pomembno prispeva k okrevanju po pandemiji, trajnostnemu razvoju in digitalizaciji. Slovenija posebej izpostavlja, da je potrebno okrepiti sodelovanje vseh ključnih akterjev na nacionalni in nadnacionalni ravni ter upoštevanje obstoječih kompetenc in tehnoloških zmogljivosti pri implementaciji vesoljskega programa EU. Tukaj govorimo zlasti o ES-i.(?) </font><br/>
<font size="4">Slovenija podpira tudi osredotočenost na nadgradnje mehanizmov financiranja v podporo malim in srednjim podjetjem. </font><br/>
<font size="4">Pri točki 13 sklepi Sveta o vesolju za ljudi na evropskih obalnih območjih. Predlog sklepov Sveta je bil pripravljen z namenom ozaveščanja o specifičnih potrebah prebivalcev Evropske unije na priobalnem pasu. Sklepi pozivajo Evropsko komisijo, da ustrezno koordinira obstoječe iniciative in organizacije, ki se ukvarjajo s stanjem obalnega področja, le-ta so namreč specifična, zato je potrebna posebna obravnava in razvoj dodatnih storitev. V okviru programa Copernicus so na primer bile oblikovane storitve, ki naslavljajo tematska področja, kot so ozračje, morsko okolje, kopno, podnebne spremembe, varnost in izredne razmere. Vendar pa nobena od teh storitev ni v celoti uporabna za nadzor stanja v obalnem pasu. Tekom razprave je Slovenija opozorila, da se je potrebno izogibati podvajanju aktivnosti in da izvajalci bodočih aktivnosti ne smejo biti vnaprej določeni. Slovenija tako podpira besedilo sklepov Sveta o vesolju za ljudi na evropskih obalnih območjih in podpira nadaljnje aktivnosti za boljšo izrabo obstoječih kapacitet za potrebe obalnih območij. </font><br/>
<font size="4">Pod točko 15, k boljšemu položaju Evropske unije pri urejanju vesoljskega prometa, tukaj bo opravljena politična razprava. Vesolje je zaradi eksponentne rasti vesoljskega prometa in števila vesoljskih odpadkov vse bolj obremenjeno, kar vpliva tudi na varnost vesoljske infrastrukture in aktivnosti. Na nivoju Združenih narodov že dlje časa potekajo pogovori o oblikovanju nove, mednarodne zakonodaje, ki bi celovito urejala področje upravljanja vesoljskega prometa. Potrebno je sprejeti skupno stališče EU, ki bo podlaga za razprave na mednarodni ravni. Le-to naj bi bilo usklajeno z državami članicami in sprejeto v prvi polovici leta 2022. Vprašanje za razpravo, vprašanja za razpravo pod to točko se nanašajo na glavne vidike, ki bi jih države članice želele izpostaviti glede vesoljskega prometa. Gre za pomemben dosje, ki bo ena od prioritet na področju vesolja tekom predsedovanja. </font><br/>
<font size="4">Slovenija meni, da je za področje upravljanja vesoljskega prometa in uveljavljanja interesa Evropske unije glede trajnostnega razvoja, varnosti in zaščite investicij v vesoljski sektor potrebno, potreben koordiniran pristop na ravni Evropske unije in vključenost vseh ključnih akterjev. Slovenija poudarja, da je potrebno skupno stališče EU, ki bo podlaga za razprave na mednarodni ravni, in s tretjimi državami oblikovati hitro, ključno je spodbujanje industrije Evropske unije in njenih držav članic ter posodobitev instrumentov financiranja. Na ravni EU je potrebno izboljšati sistem spremljanja in zaznavanja objektov v vesolju. Izpostavlja možnost izvedbe simulacij in izdelavo ocene tveganja glede morebitnih trkov na podlagi podatkovnih baz ter izdelavo katalogov vesoljskih objektov. Slovenija podpira oblikovanje standardov in normativov na ravni EU. Pri oblikovanju le-teh ima lahko na podlagi kompetenc pomembno vlogo ESA(?). Slovenija je izpostavila tudi potrebo bo aktivnem odstranjevanju vesoljskih odpadkov. </font><br/>
<br/>
<b><font size="4">10. TRAK: (IP) – 10.20</font></b><br/>
<br/>
<b><font size="4">	</font></b><font size="4">(nadaljevanje) Tako. Hvala za pozornost. </font><br/>
<br/>
<b><font size="4">PREDSEDNIK MAG. MARKO POGAČNIK: </font></b><font size="4">Hvala državnemu sekretarju za predstavitev izhodišč. Besedo predajam še državnemu sekretarju na Ministrstvu za izobraževanje, znanost in šport, dr. Mitji Slavincu, da nam predstavi izhodiščni del za zasedanje Sveta, ki se bo nanašal na raziskave. </font><br/>
<br/>
<b><font size="4">DR. MITJA SLAVINEC: </font></b><font size="4">Hvala lepa, gospod predsednik, poslanke, poslanci, spoštovani prisotni. </font><br/>
<font size="4">Delegacija pod vodstvom ministrice dr. Simone Kustec se bo na tistem delu, ki se bo nanašal na raziskave, opredelila in predstavila predvsem na dveh pomembnih točkah. In sicer, prva je uredba o ustanovitvi skupnega podjetja Euro HPC, kar je tudi osnova za nadaljnjo evropsko partnerstvo na področju superračunalnikov, in tukaj Slovenija zagotovo ima pomemben po eni strani interes in seveda tudi vlogo in vpliv, saj naš HPC računalnik v Mariboru sodi med top 50 na svetu v tem trenutku in torej pomembno prispeva evropskemu računalniškemu prostoru. Druga točka pa je vezana na poglabljanje evropskega raziskovalnega prostora, kjer se bodo dotaknili predvsem pogojev in tudi izmenjave raziskovalcev znotraj Evropske unije in tudi širše. Na tem področju je treba izpostaviti težnjo za kroženje možganov in v evropskem raziskovalnem prostoru bo ministrica izpostavila pomen raziskovanj in inovacij za, kako je to nujno za celoten razvoj evropske družbe, gospodarstva in nenazadnje seveda tudi znanosti kot take. </font><br/>
<font size="4">No, saj bo tudi politična razprava glede prenove evropskega raziskovalnega prostora, v sklepu katere pa bo potem ministrica predstavila tudi prednostne naloge slovenskega predsedovanja in pa tudi tiste najpomembnejše dogodke, ki jih bomo na tem področju pripravili. </font><br/>
<font size="4">Hvala lepa. </font><br/>
<br/>
<b><font size="4">PREDSEDNIK MAG. MARKO POGAČNIK: </font></b><font size="4">Hvala dr. Slavincu za to predstavitev. </font><br/>
<font size="4">K besedi se je javil poslanec gospod Černigoj. </font><br/>
<br/>
<b><font size="4">ANDREJ ČERNIGOJ (PS NSi): </font></b><font size="4">Spoštovani gospod predsedujoči, hvala za besedo, spoštovana oba državna sekretarja, kolegice in kolegi. </font><br/>
<font size="4">Preden nadaljujem sam s to točko dnevnega reda, bi samo rad opozoril vse državljanke in državljane. Pri prejšnji točki smo imeli področje kmetijstvo in ribištvo, in tukaj bi rad opozoril na svetovni dan čebel, ki smo ga praznovali včeraj. Slovenija je v okviru organizacije Združenih narodov predlagala, da se 20. maj razglasi za svetovni dan čebel, in to je bilo s strani Združenih narodov 20. decembra 2017 soglasno potrjeno. In tukaj tudi ena velika zmaga slovenske diplomacije in seveda to zdaj praznujemo tudi vsako, vsako leto in me veseli, da so tudi takrat vsi evropski poslanci to podprli in ta projekt se tudi oživlja in dogaja v samem Evropskem parlamentu. Imamo tako imenovani evropski, svetovni zajtrk. </font><br/>
<font size="4">Zdaj sama v bistvu obravnava zasedanja Sveta Evropske unije za konkurenčnost v Bruslju bo potekala dva dni in je v bistvu, kot smo že bili iz predhodne razprave, razdeljena na dva segmenta. Zato se bo tudi moja razprava v bistvu nekako ločila na dva dela. </font><br/>
<font size="4">Zdaj prva razprava v bistvu se dotika ministrstva za gospodarski razvoj in tehnologijo, kjer smo bili priča zelo dobri razpravi državnega sekretarja. Jaz tukaj pozdravljam tudi samo delegacijo, ki je zelo zelo močna in zelo zelo tehnično podkovana, predvsem pa tudi ima nekako širši fokus, saj se bo ta skupina tudi, v bistvu bo imela delovni sestanek s komisarjem za notranji trg, pa tudi delovni sestanek s predsednico odbora Evropskega parlamenta, to se pravi IMCO odbora, na kratko, to je odbor za notranji trg in varstvo </font><br/>
<br/>
<b><font size="4">11. TRAK: (IP) – 10.25</font></b><br/>
<br/>
<font size="4">(nadaljevanje) potrošnikov, gospo Ano Cavazzini. Tukaj res podpiram in pozdravljam ves angažma ministrstva, MGRT-ja, da v bistvu nekako si zastavi široko sliko, bo imelo nekako, bo bilo prisotno na samem zasedanju, poleg tega bo imelo pa še ogromno, ogromno drugih dejavnosti ob tem zasedanju, to se pravi srečanja s komisarjem, plus tega ni pozabila na to evropsko komponento, to se pravi komponento Evropskega parlamenta, in to lahko samo pozdravljamo. To kaže tudi nekako luč Slovenije, da je odprta in da se zavzema za odlično predsedovanje, predsedovanje Svetu Evropske unije. </font><br/>
<font size="4">Zdaj če se na tem področju vrnem samo k eni točki. Sami vidimo, da v bistvu nekatere industrije tudi v teli covid-19 situaciji, ki smo jo deležni v sami Sloveniji, Evropi in tudi svetu, v bistvu na neke industrije v bistvu ne toliko vpliva v zmanjševanju, ampak se ta poraba teh ključnih surovin, kritičnih surovin bistveno še povečuje. Tukaj moramo biti, to področje je zelo alarmantno za Evropo. V preteklosti nekaj časa nazaj smo tudi iz medijev, predvsem tudi tujih medijev, izvedeli, da so se nekatere panoge celo ustavile, tukaj govorimo predvsem pri izdelavi čipov, računalniških čipov, in tukaj mora biti Evropska unija zelo pozorna na to področje in biti zelo zelo dejavna. Moramo se zavedati, da ena država na svetovnem trgu, to je Kitajska, ki je na tem področju ključnih surovin v bistvu zelo agresivna, in če ne bomo mi nekako dali v tretjo brzino na tem področju, se nam zna zgoditi, da bomo tukaj prepozni in posledično bo to pomenilo ne dobavo surovin ali pa drugo, kar je tudi zelo slaba, občutno povišanje teh dobrin, kar bo pomenilo, da bo Evropa postala na tem področju nekonkurenčna, ne samo za Evropo, ampak za svetovni trg. Tukaj ne bi izpostavil, katere so tele, v bistvu, galij, indij, silicijeva dolina, platinske skupine in tako naprej. Tako da tukaj pozdravljam, pozdravljam tudi namero samega ministrstva za gospodarstvo. </font><br/>
<font size="4">Druga, zadnja ključna točka, ki je na tem področju, turizem, in ministrstvo za gospodarstvo je na tem področju bilo zelo aktivno. Tukaj naj izpostavim samo te bone, ampak vsi se zavedamo, da turizem ne pozna meja in če bomo želeli to panogo voditi, jo spodbuditi, ta panoga prinaša in ima tudi ogromno zaposlitev, ne bo dovolj samo oživljanje slovenskega turizma, ampak bo treba, če ne celo evropskega, gledati tudi na to kot svetovno industrijo, zaradi tega v bistvu zelo podpiram te sklepe, ki so tukaj predstavljeni v sami predstavitvi, in se zavedam, da je tukaj slovensko predsedovanje, ne bo dovolj, in veseli me ta angažma celotnega tria, to se pravi Nemčije, Portugalske in Slovenije, po mojem osebnem mnenju bo pa verjetno tudi treba v nadaljevanju vključiti tudi naslednjo državo, ki bo predsedovala, to je Francijo. Naj bo na tem področju to dovolj. Podpiram pa tudi vsa ta prizadevanja na področju, na področju vesoljskih tehnologij in nadgradenj. To je prvi sklop. </font><br/>
<font size="4">Drugi sklop je pa v bistvu, pokriva, je področje ministrstvo za izobraževanje, znanost in šport. Naj se tukaj res dotaknem in pohvalim samo ministrico, ministrico za, se opravičujem, ministrico za šolstvo, gospo Simono, je zelo dejavna v samem Bruslju in bi pohvalil tudi njeno aktivno vlogo v socialnih omrežjih, kjer na zelo enostaven način vsebino, katera se pogovarja v Bruslju, predstavi širši javnosti. Jaz samo tukaj mogoče izpostavljam njo kot en tak primer dobre prakse, kako bi lahko v bistvu komuniciranje z državljankami in državljani še, še nadgradili, </font><br/>
<br/>
<b><font size="4">12. TRAK: (IP) – 10.30</font></b><br/>
<br/>
<b><font size="4">	</font></b><font size="4">(nadaljevanje) tako da res, gospod državni sekretar, iskrene čestitke ministrici in želim si, da boste to tudi prenesli. </font><br/>
<font size="4">	Glejte, izpostavili ste, odprli ste zelo pomembno temo. Temo, ki je, v bistvu, moram reči, na področju Evropske unije bila dolgo časa v ozadju. Vsi si želimo, da bi Slovenija ali pa Evropska unija nekako tvorila tako imenovano Silicijevo dolino, kot jo poznajo v Ameriki. To je nek grozd podjetij, ki bi nekako bilo aktivno na tem področju. Evropa je naredila prvi korak, ta tako imenovani superračunalnik, ki ga imamo tudi v Sloveniji, Vega, je odlična, odlična zadeva. In moram reči, da tudi pri samem odprtju tega Vega računalnika je izvršni direktor podjetja EuroHPC Anders Dam JENSEN ob tem povedal, da je ta superračunalnik Vega, ki je v Mariboru, povečal, občutno povečal računsko moč, ki je trenutno na voljo, na voljo v Evropi, in tega se zelo veselim. Želim si, da bi na tem področju Evropska unija vzpodbudila tako imenovano kroženje možganov. Nekaj podobnega poznamo v Cernu, kjer je ogromno slovenskih strokovnjakov, ampak mislim, da bi mogla Evropska unija in predvsem tudi Slovenija to še bolj, še bolj spodbujati. Ti tako imenovani superračunalniki so prihodnost Evrope, od fizike do biomedicine. Tako imenovana ne še prav dokončna umetna inteligenca lahko pospeši odkrivanje novih zdravil, napredovanje širjenje virusa in ogromno drugih zadev. </font><br/>
<font size="4">	So pa tukaj še v bistvu dva sklepa, s katerimi se strinjam. Skupno podjetje Euro HPC ima nekako vizijo za naprej, da bo tako imenovane superračunalnike, ki bodo izvajali več kot milijardo milijard operacij na sekundo, to moramo v bistvu samo se k temu, samo to nekako to zadevo, to ambicijo samo potrditi, jo še nadgraditi. Moramo se zavedati, da res si želimo, da bi nekako na področju superračunalnikov Evropa postala samozadostna in tudi prva sila na svetu. Jaz mislim, kot sem že na začetku omenil, to področje je Evropa malček zanemarjala, ampak mislim, da je zdaj stopila v korak s časom. Poleg tega pa še kvantne računalnike in hibridne računalnike, ki združujejo elemente kvantnega in klasičnega računalništva ter bodo lahko izvajali operacije, ki jih še nobeden superračunalnik trenutno ne zmore. To je pa naslednji korak, se pravi, imamo superračunalnik, ampak Evropa gleda že naprej in tukaj, tukaj zadeva, jaz mislim, da tukaj je prihodnost Evropske unije in to samo podpiram. </font><br/>
<font size="4">	Jaz se vam izredno zahvaljujem, obema državnima sekretarjema za zelo dobro predstavitev. In tu so področja, o katerih bo Evropska unija imela ogromno tega v prihodnosti, in to je razvoj Evropske unije in posledično tudi Slovenije. Hvala za pozornost. </font><br/>
<br/>
<b><font size="4">PREDSEDNIK MAG. MARKO POGAČNIK: </font></b><font size="4">Hvala poslancu Černigoju. Vidim, da interesa za razpravo ni. </font><br/>
<font size="4">Ker odbor ni sklepčen, prekinjam sejo odbora pred glasovanjem za pet minut in sejo nadaljujemo ob 10. uri pa 38 minut. </font><br/>
<br/>
<font size="4">(Seja je bila prekinjena ob 10.34.)</font><br/>
<br/>
<b><font size="4">13. TRAK: (IP) </font></b><br/>
<br/>
<font size="4">(Seja se je nadaljevala ob 10.38.)</font><br/>
<br/>
<b><font size="4">PREDSEDNIK MAG. MARKO POGAČNIK: </font></b><font size="4">Nadaljujemo s sejo odbora in na glasovanje dajem predlog sklepa, ki se glasi: »Odbor za zadeve Evropske unije se seznani z izhodišči za udeležbo delegacije Republike Slovenije na zasedanju Sveta Evropske unije za konkurenčnost, ki bo v Bruslju, 27. in 28. maj, in jih podprl.« Glasujemo. </font><br/>
<font size="4">Kdo je za? (7 članov.) Je kdo proti? (Nihče.)</font><br/>
<font size="4">S tem ugotavljam, da je sklep sprejet. </font><br/>
<br/>
<font size="4">Prehajamo na </font><b><font size="4">4. TOČKO DNEVNEGA REDA – PREDLOG STALIŠČA REPUBLIKE SLOVENIJE DO PREDLOGA SKLEPA SVETA O PODPISU EVROSREDOZEMSKEGA LETALSKEGA SPORAZUMA MED EVROPSKO UNIJO IN NJENIMI DRŽAVAMI ČLANICAMI NA ENI STRANI TER REPUBLIKO TUNIZIJO NA DRUGI STRANI V IMENU EVROPSKE UNIJE. </font></b><br/>
<font size="4">Gradivo k 4., 5. in 6. točki smo prejeli od Vlade 6. maja na podlagi prvega odstavka 4. člena Zakona o sodelovanju med Državnim zborom in Vlado v zadevah Evropske unije. Skrajni rok za njihovo obravnavo v Državnem zboru je danes. Gradivo k omenjenim točkam je bilo v skladu z določili Poslovnika Državnega zbora dodeljeno v obravnavo Odboru za zadeve Evropske unije kot pristojnemu odboru ter Odboru za infrastrukturo, okolje, prostor kot matičnemu delovnemu telesu. Slednji je omenjena gradiva obravnaval na 41. nujni seji 10. maja in sprejel mnenje, ki smo jih prejeli. </font><br/>
<font size="4">Ker gradivo k prej omenjenim točkam obravnava podobno vsebino, predlagam, če se strinjate, da uvodna predstavitev ministrstva za infrastrukturo predstavi mnenje matičnega delovnega telesa in predstavitev mnenj Komisije Državnega sveta za mednarodne odnose in evropske zadeve ter razpravo za vse tri točke opravimo </font><br/>
<br/>
<b><font size="4">14. TRAK: (IP) – 10.40</font></b><br/>
<br/>
<b><font size="4">	</font></b><font size="4">(nadaljevanje) pri četrti točki, nato pa ločeno glasujemo o predlogih stališča. Vidim, da nihče ne nasprotuje takšnemu predlogu, zato naprošam državnega sekretarja na ministrstvu za infrastrukturo, gospoda Aleša Miheliča, da nam predstavi predlog sklepov Sveta in zlasti predlog stališča Republike Slovenije k točkam številka 4, 5 in 6, hvala. </font><br/>
<br/>
<font size="4">	</font><b><font size="4">ALEŠ MIHELIČ: </font></b><font size="4">Hvala lepa, predsedujoči, za besedo. Spoštovane poslanke, spoštovani poslanci, cenjeni ostali vabljeni gostje. </font><br/>
<font size="4">	Sklenitev tako imenovanih letalskih sporazumov z Republiko Armenijo, državo Katar in Republiko Tunizijo je pomemben element v razvoju zunanje letalske politike Evropske unije ter ključen sestavni del sosedske politike Evropske unije in oblikovanja širšega skupnega evropskega zračnega prostora. Evro-sredozemski letalski sporazum med Evropsko unijo in njenimi državami članicami ter Republiko Tunizijo je bil dosežen na pogajanjih s komisijo v okviru pooblastila Sveta 9. decembra 2008 in v skladu s pogajalskimi smernicami 11. decembra 2017 tudi parafiran. Sporazum o skupnem zračnem prostoru med Evropsko unijo in njenimi državami članicami ter Republiko Armenijo je bil dosežen na pogajanjih komisije v okviru pooblastila Sveta 7. decembra 2015 in parafiran 24. novembra 2017. </font><br/>
<font size="4">	Medtem ko je bil sporazum o zračnem prevozu med državo Katar ter Evropsko unijo in njenimi državami članicami dosežen na pogajanjih s komisijo v okviru pooblastila Sveta 7. junija 2016 in skladno s pogajalskimi smernicami tudi parafiran 4. marca 2019. Državni zbor Republike Slovenije je mandat Evropske komisije obravnaval. Glede na navedeno predlagamo, da Državni zbor Republike Slovenije predlagane sklepe potrdi. </font><br/>
<font size="4">	Hvala lepa. </font><br/>
<br/>
<b><font size="4">PREDSEDNIK MAG. MARKO POGAČNIK: </font></b><font size="4">Hvala državnemu sekretarju za predstavitev. Na 64. seji 18. maja je gradivo od 4. do 6. točke obravnavala tudi Komisija Državnega sveta za mednarodne odnose in evropske zadeve ter sprejela mnenja, ki smo jih prejeli.</font><br/>
<font size="4">Za predstavitev mnenj Komisije Državnega sveta o obravnavanih predlogih stališč Republike Slovenije naprošam podpredsednika Komisije gospoda Igorja Antauerja.</font><br/>
<br/>
<b><font size="4">IGOR ANTAUER: </font></b><font size="4">Hvala lepa, gospod predsednik, lep pozdrav vsem poslancem in poslankam in ostalim gostom. </font><br/>
<font size="4">Zaradi načela racionalnosti bom tudi jaz skušal biti čim krajši. Komisija je na seji, ki jo je omenil že predsednik, obravnavala vse tri sporazume, tako s Tunizijo, Katarjem in pa Armenijo. V zvezi s sporazumom z Republiko Armenijo je bilo v razpravi sicer izpostavljeno, da je problem na tem področju, kar se Armenije tiče, obe enklavi, gorski, Karabah in pa / nerazumljivo/, vendar je bilo tudi na razpravi s strani ministrstva obrazloženo, da zadevo ureja čikaška konvencija, ki ureja suverenost zračnega prostora nad obema zadevama, zato je Komisija glede vseh treh predlogov sporazuma podala mnenje, in sicer je soglasno sprejela mnenje, da podpira predloge k vsem trem sporazumom. </font><br/>
<font size="4">Hvala lepa. </font><br/>
<br/>
<b><font size="4">PREDSEDNIK MAG. MARKO POGAČNIK: </font></b><font size="4">Odpiram razpravo od 4. do 6. točke. Prvi se je k besedi javil Andrej Černigoj. </font><br/>
<br/>
<b><font size="4">ANDREJ ČERNIGOJ (PS NSi): </font></b><font size="4">Spoštovani gospod predsedujoči, hvala za besedo, spoštovani državni sekretar, spoštovani predstavnik Državnega sveta, kolegice in kolegi. </font><br/>
<font size="4">Sam osebno podpiram vse tri, vse tri sporazume, sporazum z Republiko Tunizijo, Sporazum z državo Katar in sporazum z Republiko Armenijo. Sam sem mnenja, da bodo to, da to odpira Evropsko unijo in da bo to nekako pripomoglo še večji, večji nekako povezovalnosti Evrope in samega sveta v prihodnosti. Zdaj, malček se bi samo vrnil </font><br/>
<br/>
<b><font size="4">15. TRAK: (IP) – 10.45</font></b><br/>
<br/>
<b><font size="4">	</font></b><font size="4">(nadaljevanje) k sporazumu med Republiko Armenijo. Tukaj moram reči dve stvari. Sam sem predsednik slovensko-armenskega prijateljstva v Državnem zboru in moram reči, da to zadevo zelo pozdravljam. Malček sem razočaran, zaradi tega ker smo videli, da so se zadeve začele razvijati že leta 2015 pa potem 2017, v naš Državni zbor je pa to prišlo na mizo šele leta 2021. To pomeni, da moramo na tem področju mogoče tudi mi in tudi seveda Evropska unija prestaviti v drugo oziroma v tretjo brzino, bi mi Primorci rekli. </font><br/>
<font size="4">	Zdaj sam sporazum nekako jaz vidim kot pozitivno zadevo za Armenijo. Armenija se poskuša odpirati svetu, išče povezave tudi z Evropsko unijo in temu samo pritrjujem, zato bom z velikim veseljem podprl vse tri predloge. </font><br/>
<font size="4">	Hvala za besedo. </font><br/>
<br/>
<b><font size="4">PREDSEDNIK MAG. MARKO POGAČNIK: </font></b><font size="4">Hvala Andreju Černigoju. Zdaj bomo glasovali o sklepu k 4. točki. Vidim, da odbor ni sklepčen, zato sejo odbora prekinjam za pet minut, pa naprošam, no, da poslanci zagotovite mesto v dvorani. </font><br/>
<font size="4">S sejo odbora bomo nadaljevali ob 10. uri in 51 minut. </font><br/>
<br/>
<font size="4">(Seja je bila prekinjena ob 10.46.)</font><br/>
<br/>
<b><font size="4">16. TRAK: (IP) – 10.50</font></b><br/>
<br/>
<font size="4">(Seja se je nadaljevala ob 10.51.)</font><br/>
<br/>
<b><font size="4">PREDSEDNIK MAG. MARKO POGAČNIK: </font></b><font size="4">Nadaljujemo s prekinjeno sejo. </font><br/>
<font size="4">Na glasovanje dajem predlog stališča Republike Slovenije do predloga sklepa Sveta, ki se glasi: »Republika Slovenija podpira predlog sklepa Sveta o podpisu Evro-sredozemskega letalskega sporazuma med Evropsko unijo in njenimi državami članicami na eni strani ter Republiko Tunizijo na drugi strani v imenu Evropske unije. Vlada Republike Slovenije je pooblastila ministra za infrastrukturo gospoda Jerneja Vrtovca, da v imenu Republike Slovenije podpiše Evro-sredozemski letalski sporazum med Evropsko unijo in njenimi državami članicami na eni strani ter Republiko Tunizijo na drugi strani v imenu Evropske unije. V primeru njegove odsotnosti je Vlada Republike Slovenije za podpis navedenega sporazuma v imenu Republike Slovenije pooblastila državnega sekretarja na Ministrstvu za infrastrukturo gospoda Aleša Miheliča, v primeru njegove odsotnosti pa stalnega predstavnika Slovenije pri Evropski uniji gospoda Iztoka Jarca, veleposlanika.« Glasujemo.</font><br/>
<font size="4">Kdo je za? (7 članov.) Je kdo proti? (Nihče.)</font><br/>
<font size="4">Ugotavljam, da je bil sklep sprejet. </font><br/>
<font size="4">S tem zaključujemo 4. točko.</font><br/>
<br/>
<font size="4">Prehajamo na </font><b><font size="4">5. TOČKO DNEVNEGA REDA. </font></b><br/>
<font size="4">Razpravo in predstavitev pri 5. točki dnevnega reda smo opravili. Zato dajem na glasovanje sklep, predlog stališča Republike Slovenije do predloga sklepa Sveta, ki se glasi: »Republika Slovenija podpira predlog sklepa o podpisu v imenu Unije in začasni uporabi sporazuma o zračnem prevozu med državo Katar na eni strani ter Evropsko unijo in njenimi državami članicami na drugi strani. Republika Slovenija se strinja z začasno uporabo sporazuma o zračnem prevozu med državo Katar na eni strani ter Evropsko unijo in njenimi državami članicami na drugi strani. Vlada Republike Slovenije je pooblastila ministra za infrastrukturo gospoda Jerneja Vrtovca, da v imenu Republike Slovenije podpiše sporazum o zračnem prevozu državo Katar na eni strani ter Evropsko unijo in njenimi državami članicami na drugi strani. V primeru njegove odsotnosti je Vlada Republike Slovenije za podpis navedenega sporazuma v imenu Republike Slovenije pooblastila državnega sekretarja na Ministrstvu za infrastrukturo gospoda Aleša Miheliča, v primeru njegove odsotnosti pa stalnega predstavnika Slovenije pri Evropski uniji gospoda Iztoka Jarca, veleposlanika.« Glasujemo.</font><br/>
<font size="4">Kdo je za? (7 članov.) Je kdo proti? (Nihče.)</font><br/>
<font size="4">S tem ugotavljam, da je bil sklep sprejet. </font><br/>
<font size="4">Končujem 5. točko.</font><br/>
<br/>
<font size="4">Prehajamo na </font><b><font size="4">6. TOČKO DNEVNEGA REDA, </font></b><font size="4">kjer smo prav tako že opravili predstavitev in razpravo. Zato na glasovanje dajem predlog stališča Republike Slovenije do predloga sklepa Sveta, ki se glasi: »Republika Slovenija podpira predlog sklepa Sveta o podpisu v imenu Evropske unije in začasni uporabi sporazuma o skupnem zračnem prostoru med Republiko Armenijo na eni strani ter Evropsko unijo in njenimi državami članicami na drugi strani. Republika Slovenija se strinja z začasno uporabo sporazuma o skupnem zračnem prostoru med Republiko Armenijo na eni strani ter Evropsko unijo in njenimi državami članicami na drugi strani. Vlada Republike Slovenije je pooblastila ministra za infrastrukturo Jerneja Vrtovca, da v imenu Republike Slovenije podpiše sporazum o skupnem zračnem prostoru. V primeru njegove odsotnosti je Vlada Republike Slovenije za podpis navedenega sporazuma v imenu Republike Slovenije pooblastila državnega sekretarja na Ministrstvu za infrastrukturo Aleša Miheliča, v primeru njegove odsotnosti pa stalnega predstavnika Slovenije pri Evropski uniji gospoda Iztoka Jarca, veleposlanika.« Glasujemo.</font><br/>
<br/>
<b><font size="4">17. TRAK: (IP) – 10.55</font></b><br/>
<br/>
<font size="4">(nadaljevanje) Kdo je za? (7 članov.) Je kdo proti? (Nihče.)</font><br/>
<font size="4">S tem ugotavljam, da je sklep sprejet. </font><br/>
<font size="4">Končujem 6. točko dnevnega reda in 106. sejo Odbora za zadeve Evropske unije. </font><br/>
<font size="4">Vsem skupaj želim lep in miren vikend! </font><br/>
<br/>
<b><font size="4">Seja se je končala 21. maja 2021 ob 10.55. </font></b>
</root>