<root>
<h5 class="label"><span>Vsebina zapisa seje</span></h5><div align="center">
<p><b><font size="4">REPUBLIKA SLOVENIJA</font></b><br/>
<b><font size="4">DRŽAVNI ZBOR</font></b><br/>
<b><font size="4">KOMISIJA ZA NADZOR JAVNIH FINANC</font></b><br/>
<b><font size="4">3. seja</font></b><br/>
<br/>
<b><font size="4"> in</font></b><br/>
<br/>
<b><font size="4">REPUBLIKA SLOVENIJA</font></b><br/>
<b><font size="4">DRŽAVNI ZBOR</font></b><br/>
<b><font size="4">ODBOR ZA ZADEVE EVROPSKE UNIJE</font></b><br/>
<b><font size="4">19. seja</font></b><br/>
<br/>
<b><font size="4">(6. december 2018)</font></b></p></div><br/>
<b><font size="4">Sejo sta vodila predsednika dr. Anže Logar in dr. Darij Krajčič.</font></b><br/>
<b><font size="4">Seja se je pričela ob 10.01.</font></b><br/>
<br/>
<b><font size="4">1. TRAK: (TB)</font></b><br/>
<br/>
<font size="4">	</font><b><font size="4">PREDSEDNIK DR. DARIJ KRAJČIČ:</font></b><font size="4"> Spoštovani kolegice in kolegi, zlasti kolegice, s predsednikom Komisije za nadzor javnih financ, ki sedi tukaj na moji levi, sva se dogovorila za skupno sejo odbora in komisije, na kateri se bomo seznanili z letnim poročilom Evropskega računskega sodišča o izvrševanju proračuna za proračunsko leto 2017.</font><br/>
<font size="4">	Najprej dajem besedo predsedniku Komisije za nadzor javnih financ, gospodu dr. Logarju, izvolite.</font><br/>
<br/>
<font size="4">	</font><b><font size="4">PREDSEDNIK DR. ANŽE LOGAR:</font></b><font size="4"> Hvala.</font><br/>
<font size="4">Spoštovani kolegice in kolegi, začenjam 3. redno sejo Komisije za nadzor javnih financ. Obveščam, da sem kot nadomestna člana dobil dve pooblastili in sicer, poslanca Zmaga Jelinčiča Plemenitega nadomešča poslanec Jani Ivanuša, poslanca mag. Andreja Širclja nadomešča poslanec Boris Doblekar, poslanka Alenka Jeraj pa nadomešča poslanca Janeza Janšo.</font><br/>
<font size="4">Besedo, opravičil nisem dobil, tako da besedo dajem nazaj gospodu Krajčiču.</font><br/>
<br/>
<b><font size="4">PREDSEDNIK DR. DARIJ KRAJČIČ:</font></b><font size="4"> Hvala lepa.</font><br/>
<font size="4">Spoštovani kolegice in kolegi, začenjam 19. redno sejo Odbora za zadeve Evropske unije. Obveščam vas, da je danes zadržan dr. Franc Trček in da gospod Jani Ivanuša nadomešča gospoda Zmaga Jelinčiča Plemenitega.</font><br/>
<font size="4">Obveščam vas, da so na sejo vabljeni Samo Jereb, član Evropskega računskega sodišča, Tomaž Vesel, predsednik Računskega sodišča Republike Slovenije, Kabinet predsednika vlade, ki se je opravičil, Ministrstvo za finance, Služba vlade za razvoj in evropsko kohezijsko politiko, Državni svet in računsko sodišče Republike Slovenije. Sam vse navzoče lepo pozdravljam. Prosim, da se v prijavi za razpravo predstavite zaradi zvočnega zapisa seje in njegove prepisa.</font><br/>
<font size="4">Prehajamo na določitev dnevnega reda seje. S sklicem seje ste prejeli dnevni red z eno točko dnevnega reda. Ker v poslovniškem roku, včeraj do 12. ure nisva s sopredsedujočim prejela predlogov za njegovo spremembo, je določen takšen dnevni red kot ste ga prejeli s sklicem.</font><br/>
<br/>
<font size="4">Prehajamo na </font><b><font size="4">1. TOČKO DNEVNEGA REDA – SEZNANITEV Z LETNIMA POROČILOMA EVROPSKEGA RAČUNSKEGA SODIŠČA ZA PRORAČUNSKO LETO 2017.</font></b><font size="4"> Gradivo za razpravo, ki je bilo objavljeno na spletnih straneh Državnega zbora s sklicem seje, je(?) naslednje: Letni poročili ERS za proračunsko leto 2017, gradivo Na kratko o reviziji EU, izpis Power point predstavitve, ki jo bo danes podal gospod Samo Jereb, mnenje Državnega sveta z dne 17. november letos. V skladu s členom 7. protokola o vlogi nacionalnih parlamentov v Evropski uniji, priloženega k pogodbi o Evropski uniji, pogodbi o delovanju Evropske unije in pogodbi o ustanovitvi Evropske skupnosti za atomsko energijo, Računsko sodišče pošlje svoje letno poročilo v vednost nacionalnim parlamentom sočasno kot Evropskemu parlamentu in svetu. Tudi na ta način naj bi bili nacionalni parlamenti bolj udeleženi pri dejavnostih in nadzoru Evropske unije.</font><br/>
<font size="4">Za uvodno predstavitev letnega poročila dajem besedo Samu Jerebu, članu Evropskega računskega sodišča. Prosim, da se pri tem osredotočite na temeljna sporočila letnega poročila ter na položaj Slovenije, zlasti na njene morebitne probleme glede proračunskih sredstev EU. Izvolite, imate besedo.</font><br/>
<br/>
<b><font size="4">SAMO JEREB:</font></b><font size="4"> Hvala za besedo. Spoštovana predsedujoča, spoštovani gospe poslanke in poslanci ter ostali prisotni. En lep pozdrav tudi v mojem imenu. Poskušal bom biti čim krajši pri predstavitvi</font><br/>
<br/>
<b><font size="4">2. TRAK: (TB) – 10.05</font></b><br/>
<br/>
<font size="4">	(nadaljevanje) letnega poročila, pa potem raje odgovorit na kakšno izmed vaših vprašanj.</font><br/>
<font size="4">Evropsko računsko sodišče je za leto 2017 revidiralo računovodske izkaze in tako kot že vrsto let, izdala(?) pozitivno mnenje v zvezi z računovodski izkazi Evropske unije, dodali smo pa nov pojasnjevalni odstavek in sicer v povezavi z tako imenovanim Brexitom in izstopom(?) Velike Britanije iz evropske povezave pri katerem navajamo, da osnutek dogovora določa, da bo Velika Britanija spoštovala vse dane zaveze glede financiranja, zato za enkrat vpliva na zaključni račun iz tega naslova ni bilo. Seveda če ta osnutek dogovora, ki pa še ni podpisan oziroma veljaven, ne bo spoštovan in ne bo dogovora, lahko pride tudi do določenih popravkov računovodskih izkazov.</font><br/>
<font size="4">Z vidika prihodkov evropskega proračuna smo tudi, tako kot že vrsto let, izdali mnenje, da so ti zakoniti in pravilni. Glede odhodkov evropskega proračuna pa drugo leto zapored izdajamo mnenje s pridržkom, prej je bilo mnenje negativno, sedaj pa podajamo mnenje s pridržkom, saj smo populacijo naših odhodkov lahko razdelili na dva dela – prva so povezana s plačili na podlagi upravičenih stroškov, tu je stopnja nepravilnosti še vedno previsoka in v tem delu nismo zadovoljni s pravilnostjo odhodkov evropskega proračuna, med tem ko se v zvezi s plačili na podlagi pravic, stopnja nepravilnosti zmanjšala pod 2 % in v tem delu smo pa zadovoljni z izvrševanjem evropskega proračuna.</font><br/>
<font size="4">Če si pogledamo skupno stopnjo za vse odhodke evropskega proračuna, vidimo, da se iz leta v leto zmanjšuje, da za leto 2017 znaša 2,4 % in se približuje meji pomembnosti, pod katero bi lahko izdali že pozitivno mnenje, kljub temu pa kot bom opozoril v nadaljevanju, pričakujemo, da zna v letu 2018 ta stopnja nepravilnosti spet nekoliko porasti, ker bo več odhodkov iz naslova kohezije.</font><br/>
<font size="4">Plačila na podlagi pravic so v letu 2017 predstavljala nekaj več kot polovico, 53 % vseh odhodkov, kar je več kot v letu poprej, predvsem zaradi tega, ker so bili izdatki za kohezijo manjši kot v letih prej. Plačila na podlagi pravic, kjer smo zadovoljni, so predvsem povezana z neposredno pomočjo kmetom, upravnim delom in pa študijskimi raziskovalnimi štipendijami ter kmetijsko okoljskimi ukrepi. Medtem ko plačilo za povračilo stroškov, kjer seveda stopnja napake je še vedno previsoka, se nanašajo predvsem na področja, konkurenčna za rast in delovna mesta ter ekonomsko, socialno in teritorialno kohezijo.</font><br/>
<font size="4">Če si pogledamo našo revidirano populacijo, lahko vidimo, da je za kohezijo v letu 2017 v naši populaciji zgolj 8 milijard evrov, v letu prej jih je bilo 35 milijard. Od teh 8 milijard evrov pa se zgolj 2,5 milijarde evrov nanaša na odhodke iz tekoče perspektive 2014 – 2020, 5,5 milijard evrov pa se nanaša na zaključevanje operativnih programov iz prejšnje perspektive 2007 – 2013. Tu je treba tudi pojasniti to, da samih izplačil za kohezijo iz evropskega proračuna je bilo poleg teh 8 milijard, še 20 milijard tako imenovanih vmesnih plačil, vendar vmesna plačila za nas ne predstavljajo končnega izdatka, zato jih ne vključujemo v našo revidirano populacijo.</font><br/>
<font size="4">Kot vidite, primerjava, koliko je izplačil brez pomembnih napak jih je nekaj več kot polovico evropskega proračuna, zato smo izdali mnenje s pridržki, ne pa negativnega mnenja.</font><br/>
<font size="4">Če si pogledamo stopnje nepravilnosti po posameznih področjih evropskega proračuna, za enkrat izračunavamo štiri take stopnje za posamezna področja, kakšnih posebnih razlik v zvezi z letom oziroma v primerjavi z letom poprej ni videti, razen seveda na področju ekonomsko(?) socialne in teritorialne kohezije, kjer se je stopnja nepravilnosti zmanjšala iz 4,8 na 3 %, ampak ponovno poudarjam, da je to predvsem zaradi tega, ker je v tej naši revidirani populaciji osmih milijard kohezije, 5,5 milijard povezanih z zaključevanjem operativnih programov iz preteklega obdobja, kjer večjih nepravilnosti niti ni pričakovati.</font><br/>
<font size="4">Tako da, zelo verjetno bo v naslednjem letu ta stopnja nepravilnosti spet nekoliko</font><br/>
<br/>
<b><font size="4">3. TRAK: (ŠPE) – 10.10</font></b><br/>
<br/>
<b><font size="4">	</font></b><font size="4">(nadaljevanje) večja kot 3 %, čeprav bi upali, da se bo zmanjševala še naprej.</font><br/>
<font size="4">	Računsko sodišče skuša tudi preveriti, ali stopnje nepravilnosti o katerih poroča Evropska komisija, so izračunane in se nahajajo na enakih ravneh kot te, o katerih poročamo sami in tu ugotavljamo, da imamo približno enake izračune za področje naravnih virov in pa upravo, medtem ko za področja konkurenčnosti za rast in delovna mesta ter kohezijo, komisija poroča o nižji stopnji nepravilnosti kot mi, vendar, ko gremo ponovno preverjati, kako so te stopnje nepravilnosti izračunane, smo Evropski komisiji podali vrsto priporočil, da mora prilagoditi svoje postopke glede vzorčenja in pa nadaljnjega preverjanja same pravilnosti porabe, zato menimo, da je naša stopnja nepravilnosti bolj realno izkazuje dejansko stanje.</font><br/>
<font size="4">	Na drugi strani že vsako leto opozarjamo na to, da so imeli organi držav članic in komisije na voljo dovolj informacij, da bi preprečili večje število nepravilnosti. Če bi vse te informacije, ki so bile na razpolago v času odobritve izplačil, bi ocenjena stopnja nepravilnosti za področje naravni viri, v celoti morala biti nižja kot 2 %, za konkurenčnosti, rast in delovna mesta pa ne 4, 2(?), ampak 2, 7 %. Če zgolj naredim primerjavo kolikšna je uspešnost teh kontrolnih postopkov za področje naravni viri, same kontrole so preprečile in odpravile 1, 1 % točke nepravilnosti. Za ta del se je dejansko znižala nepravilnost pri porabi, medtem ko, če bi uporabili vse razpoložljive informacije, bi se morali znižati še za 0, 9 %, kar pomeni, da je stopnja uspešnosti teh kontrol nekje okrog 50 %.</font><br/>
<font size="4">	Posebno opozorilo, ki ga ponavljamo tudi sedaj že kar nekaj let je v tem, da se obveznosti evropskega proračuna iz leto v leto povišujejo. V letu 2017 je Evropska unija prevzela vse razpoložljive obveznosti, kolikor jih je bilo na razpolago, medtem ko je izvršila bistveno manj plačil kot bi jih lahko in ponovno je to povezano s slabšim črpanjem sredstev  evropskih strukturnih in investicijskim skladov, posledično pa, ker Evropa prevzema obveznosti, izplačil pa ni, obveznosti same rastejo in zdaj znašajo že 267 milijard, kar, če poskušamo nekoliko bolj plastično pokazati kaj to pomeni – to sta dva evropska proračuna. Res pa je, da v teh 267 milijardah je 75 milijard obveznosti za pokojnine evropskih uslužbencev.</font><br/>
<font size="4">	Na drugi strani pa opozarjamo, da se je povečala tudi skupna finančna izpostavljenost na podlagi izven bilančnih obveznosti jamstev pravnih obveznosti za podane garancije in v tem delu te obveznosti znašajo tudi že skoraj 100 milijard in je potrebno biti pazljiv, koliko iz tega naslova se v prihodnosti lahko pričakuje dejanskih obveznosti in zato smo Evropski komisiji tudi podali priporočilo, da naj poskuša oceniti in poroča tudi o verjetnosti nastanka obveznosti iz tega naslova.</font><br/>
<font size="4">	Predno si pogledamo kakšna je pa bila stopnja črpanja, ker to jaz že vedno opozarjam na problem strukturnih in investicijskih skladov oziroma kohezijskih, velja pa podati najprej dve pojasnili.</font><br/>
<font size="4">	Prvič, v novi finančni perspektivi oziroma tekoči finančni perspektivi, je postopek za porabo kohezijskih sredstev nekoliko drugačen kot je bil prej in sicer obračunsko leto je drugo od tega leta za katerega mi izvajamo revizijo in sicer drugo obračunsko leto je bilo od julija 2015 do junija 2016, potem so morale države članice za to obračunsko obdobje izvesti revizije, nacionalni revizijski organi so morali izvesti revizijo, do februarja 2017 so morale države članice predložiti računovodske izkaze in maja 2017 je Evropska komisija odločila o dokončni porabi kohezijskih sredstev. In Republika Slovenija je bila ena izmed desetih držav članic, ki je februarja 2017 predložila računovodske izkaze, v katerih ni bilo nobenega izdatka in v tem delu za leto 2017 Republika Slovenija ni padla v naš revizijski… ni mogla niti pasti v naš revizijski vzorec, ker izdatkov iz naslova kohezije, vseh treh skladov, to se pravi evropskega, socialnega sklada, kohezijskega sklada in pa sklada za razvoj regij, ni bilo dokončnih izdatkov.</font><br/>
<br/>
<b><font size="4">4. TRAK: (VP) – 10.15</font></b><br/>
<br/>
<font size="4">	(nadaljevanje) Na drugi strani pa, preden si pogledamo nadaljnje podatke, je treba pa še ločiti med kohezijskimi skladi pa strukturnimi investicijskimi skladi. Od leta 2014 se namreč med strukturne investicijske sklade štejeta tudi ribiški sklad in pa kmetijski sklad za razvoj podeželja. In to so, na tej prosojnici so podatki za vse strukturne in investicijske sklade, pri katerem je Računsko sodišče poskušalo – če pogledamo ta desni del tega grafa – poskušalo oblikovati nek indikator, ki bi kazal na to, katere države članice znajo imeti težave pri absorpciji evropskih sredstev. In iz tega dela Slovenija ni med kritičnimi državami, kot vidimo, je indeks 8,8. Primerjamo pa vse neporavnane obveznosti iz naslova evropskih strukturnih in investicijskih skladov z vso uporabo sektorja država v posameznem letu. </font><br/>
<font size="4">Bolj pomembne so seveda številke na levi strani, kjer prikazujemo, koliko je neporavnanih obveznosti – to se pravi, prevzetih pa neporavnanih obveznosti in koliko je bilo že izplačil iz naslova strukturnih in investicijskih skladov. In če ta dva podatka seštejemo, milijardo 600 neporavnanih obveznosti in 230 milijonov že izvršenih plačil, gre za milijardo 880 milijonov, kar predstavlja konec leta 2017, da smo prevzeli obveznosti za približno polovico razpoložljivih sredstev, ki so za strukturne in investicijske sklade 3 milijarde 930 milijonov. </font><br/>
<font size="4">Bolj zaskrbljujoč je pa ta graf, ki kaže, kakšna je bila povprečna stopnja črpanja sredstev. Evropsko računsko sodišče najprej opozarja na to, da je povprečje Evropske unije, vseh držav članic, bistveno slabše kot v prejšnjem finančnem okviru oziroma finančni perspektivi. Povprečna stopnja črpanja po četrtem letu izvajanja perspektive je 16 %, v prejšnji perspektivi leta 2010 je bila 22 %. Kar pomeni, da se je skupen program izvajanja strukturnih in investicijskih skladov počasneje odvija kot v prejšnji perspektivi. S tem, da se je že prejšnja perspektiva počasneje izvajala kot predprejšnja. Skratka, zamujamo iz vsake perspektive v perspektivo.</font><br/>
<font size="4">Slovenija se tu odreže še nekoliko slabše. Kot vidimo, je med zadnjimi petimi državami članicami. Stopnja – povprečna stopnja črpanja je 14 %. Od teh 14 % se 5 % nanaša na avanse, 9,8 % pa na vmesna plačila. V letu 2010 smo bili že čez 25 %, tako da v bistvu še nekoliko bolj zamujamo, kot pa ostale države članice.</font><br/>
<font size="4">Tu je trebe podati še eno drugo informacijo, ki jo najdete v našem poročilu. Države članice v okviru Kohezijskih skladov lahko oblikujejo tudi tako imenovane finančne instrumente. Tukaj države članice sicer z enoletno zamudo poročajo o aktivnostih na tem področju. Do konca leta 2016 16 držav članic še ni imelo nobenih izplačil iz naslova finančnih instrumentov. 5 držav članic je bilo takih, ki do konca leta 2016 sploh še ni oblikovalo nobenega finančnega instrumenta in žal je bila Slovenija ena teh petih držav.</font><br/>
<font size="4">Na drugi strani pa če pogledamo operativne programe – to je pa tistih 5,5 milijard, kjer sem rekel, da je v naši populaciji sredstev, povezanih z vključevanjem operativnih programov iz prejšnje perspektive za Republiko Slovenijo 2017, Evropska komisija ni zaključila nobenega operativnega programa, kot to veste, bodo vsi trije zaključeni v letošnjem letu. In iz tega naslova lahko Slovenija pričakuje oziroma je večino že dobila – 205 milijonov evrov.</font><br/>
<font size="4">Glede smotrnosti – podobno kot v prejšnjih letih, opozarjamo, da je komisija vzpostavila zelo kompleksen, ogromen sistem za merjenje smotrnosti, ki ji daje na razpolago velike količine podatkov, vendar ti podatki ne nastajajo vedno pravočasno, da bi jih komisija in države članice lahko upoštevale pri svojih odločitvah. Na drugi strani pa takrat, ko so podatki na voljo, komisija ne sprejme popravljalnih ukrepov, da bi izboljšala smotrnost izvajanja svojih programov. </font><br/>
<font size="4">Kar pa je še posebej zaskrbljujoče, je pa to, da komisija v svojih poročilih poroča o smotrnosti samo tedaj, kadar so cilji doseženi. Če pa cilji niso doseženi. Ali pa indikatorjev ni, pa tega v poročilih Evropske komisije običajno ni najti – tega podatka. Zato komisiji priporočamo, da lahko z nenehnim razvojem kulture smotrnosti doseže nadaljnji napredek pri uporabi teh informacij.</font><br/>
<br/>
<b><font size="4">5. TRAK: (SB) – 10.20</font></b><br/>
<br/>
<font size="4">	(nadaljevanje) V poglavju smotrnosti smo naredili tudi analizo v kolikšnem delu Evropska komisija upošteva naša priporočila, ugotavljamo, da v treh četrtinah so naša priporočila bodisi v celoti upoštevana ali večinoma, žal po 19 % so upoštevana le deloma, pri čemer obstajajo še vedno pomembne slabosti, v 6 % se pa Evropska komisija z našimi priporočili ne strinja in jih ne izvaja. Kar se Slovenije tiče, kot ste lahko že iz predstavitve zasledili, Evropsko Računsko sodišče v vzorec preizkušnja za leto 2017  ni zajelo Slovenije, Slovenija je namreč, kot že rečeno, ena od desetih držav članic, ki v letu 2017, če sem zelo natančen je predložila računovodske izkaze brez odhodkov, kar pomeni, da iz tega naslova ni mogla /nerazumljivo/ vzorec, na drugi strani noben operativni program iz prejšnje perspektive ni bil zaključen v letu 2017, pa še en razlog je, glede na pretekle izkušnje Republika Slovenija ni ocenjena kot držav z visokim ampak kot država z nizkim tveganjem, kar se tiče pravilnosti porabe evropskih sredstev. </font><br/>
<font size="4">	Če zaključim svojo predstavite še s podatkom o evropskih razvojnih skladih. Pri evropskih razvojnih skladih smo podali pozitivno mnenje v zvezi z računovodskimi izkazi in pa prihodki in pa negativno mnenje v zvezi z izvrševanjem teh evropskih razvojnih skladov. Tukaj smo še posebej zaskrbljeni, ker kar 42 % napak, ki smo jih ugotovili, so povezani z odhodki, ki niso nastali. In eden izmed zelo zaskrbljujočih primerov je namreč ta, da je Evropska komisija upravičencu izplačal 2 milijona evrov več kot je ta zaprosil za financiranje zaradi napake, ki se jim je zgodila pri izračunu. Tako, da pri evropskih razvojnih skladih je stopnja napake 4,5, prej je bila pa 3,3 %. S tem bi jaz zaključil svojo predstavitev, pa z veseljem odgovoril še na vaša nadaljnja vprašanja. Hvala. </font><br/>
<br/>
<b><font size="4">	PREDSEDNIK DR. DARIJ KRAJČIČ:</font></b><font size="4"> Hvala lepa za to predstavitev. </font><br/>
<font size="4">	Preden nadaljujemo vas obveščam, da poslanec Blaž Pavlin daje pooblastilo gospodu Aleksandru Rebršku, ki ga nadomešča na današnji seji. </font><br/>
<font size="4">	Ali želijo besedo tudi predstavniki Vlade, kaj dopolniti? Ne. 	Želi besedo predstavnik Računskega sodišča Republike Slovenije? Tudi ne.  Želi besedo predstavnik Državnega sveta. izvolite, gospod Kekec, imate besedo. </font><br/>
<br/>
<b><font size="4">	BOJAN KEKEC:</font></b><font size="4"> Hvala lepa. Lep pozdrav vsem skupaj!</font><br/>
<font size="4">	Torej bom čisto v kratkem predstavil mnenje Državnega sveta. Obravnavali smo ga na pristojni komisiji in tudi na naši redni seji. Poročilo bi nekako predstavil v treh delih. Prvič, tisto kar je v poročilu po naši oceni dobro, tisto kar je zadovoljivo in tisto kar je pa res slabo. </font><br/>
<font size="4">	Zdaj, dober del je, kot je že predstavnik Evropskega računskega sodišča povedal, da je za zanesljivost zaključnega računa izdano pozitivno mnenje, da je za prihodke izdano pozitivno mnenje. Za odhodke v bistvu se nam zdi, da je prvič po letu, mislim, da je bilo 2016, izdano mnenje s pridržki in ne negativno mnenje, kar pomeni nek napredek. </font><br/>
<font size="4">	Zadovoljivo se nam zdi pri stopnji napake, ker se je znižala iz 3,1 na 2,4, se pravi trend je v redu, vseeno pa je nominalno to ogromen znesek, gre za nekaj milijard, ki ne bodo izplačane po zahtevkih za izplačila. </font><br/>
<font size="4">	No, slab del je pa ta glede črpanja. Zdaj morate razumeti, da smo bili državni svetniki do tega še posebej kritični. Vsaj lokalci, ki zastopamo lokalne interese smo večinoma župani ali podžupani in se s takimi težavami srečujemo dnevno. Opozarjamo, da bo ta vpliv zelo velik na proračun za leto 2018 in 2019, tukaj bo zmanjkala 1 milijarda, težave bodo pri balansiranju. Potem se zaradi takega črpanje ne samo Slovenija, ampak vse ostale države, ki so slabe v tem, izvaja velik pritisk na evropski proračun za prevzete obveznosti,ker so razlike med zahtevki in prevzetimi obveznosti mislim, da dosegle maksimum do sedaj, to je 267 milijard evrov, se pravi včasih mislimo, da od viška ne boli glava, vendar v tem primeru je to kar velik problem. Še posebej nas žalosti, da je Slovenija med petimi </font><br/>
<br/>
<b><font size="4">6. TRAK: (SB) – 10.25</font></b><br/>
<br/>
<font size="4">	(nadaljevanje) najslabšimi po črpanju in so občine zdaj postavljene v zelo nezavidljiv položaj in so pod pritiskom. Imajo odobritve projektov, imajo sklepe o dodelitvi sredstev, nimajo pa pogodb. Župani so pa zdaj pod situacijo, da gredo v naprej z nekim rizikom nekaj delati ali pa čakajo, da nič ne delajo. Se pravi v vsakem primeru je to vpliv na gospodarsko rast na delovno mesto, na razvoj Slovenije in mislim, da je tak način nedopusten, očitno sistem ne deluje, to smo se učili že pri prvi perspektivi, z zaključkom druge smo reševali to s tistim ower commitment 11. projekti, vendar iz teh dveh bi se lahko že naučili, da se v tretji to ne bo ponovilo. Drugi problem je tudi to kar je že gospod Jereb povedal, se pravi prekrivanje teh perspektiv, kar zopet prepleta situacijo in jo dela nepregledno. V bistvu mi državni svetniki bi radi, da se zadeva reši, ne da bomo kritizirali kar vse povprek, zato smo tudi oblikovali tri sklepe v skladu z Zakonom o Državnem svetu. Prva dva, dobili ste jih na klop, sta bolj splošne narave, seznanili smo se z letnimi poročili računskega sodišča, to je prvi. Drugi, da Državni svet podpira vsa prizadevanja, ki bi pospešila črpanje sredstev evropske kohezijske politike, potem pa smo s prvim odstavkom 56. člena Zakona o Državnem svetu pozvali Vlado Republike Slovenije, da pripravi analizo vzrokov neuspešnega črpanja sredstev v aktualni finančni perspektivi, da pripravi akcijski načrt za pospešeno črpanje sredstev v aktualni finančni perspektivi z opredelitvijo rokov izvedbe in odgovornimi osebami ter da pripravimo del učinkovitejšega in za uporabnike prijaznejšega črpanja evropskih sredstev z opredelitvijo roka priprave in odgovorne osebe. To je v bistvu kratek povzetek našega mnenja. Hvala lepa.</font><br/>
<br/>
<b><font size="4">	PREDSEDNIK DR. DARIJ KRAJČIČ:</font></b><font size="4"> Hvala lepa, gospod Kekec.</font><br/>
<br/>
<b><font size="4">	PREDSEDNIK DR. ANŽE LOGAR:</font></b><font size="4"> Preden nadaljujemo bi samo še povedal, da poslanca Luko Mesca nadomešča poslanka Nataša Sukič. </font><br/>
<br/>
<b><font size="4">	PREDSEDNIK DR. DARIJ KRAJČIČ:</font></b><font size="4"> Hvala lepa, sopredsedujoči.</font><br/>
<font size="4">	Zdaj pa odpiram razpravo članic in članov odbora in komisije. Izvolite se želi kdo prijaviti k razpravi? Prijavil se je eden razpravljavec. Mag. Branko Grims, izvolite, imate besedo.</font><br/>
<br/>
<b><font size="4">	MAG. BRANKO GRIMS (PS SDS):</font></b><font size="4"> Hvala. </font><br/>
<font size="4">	Vsaka resna revizija, vsak resen pregled poleg same zakonitosti poslovanja vpraša tudi po racionalnosti in smotrnosti porabe sredstev. In zato imam samo eno kratko vprašanje. Ali je sploh na evropski ravni narejen izračun koliko stane norost z migranti celotno Evropsko unijo, koliko gre denarja za migracije in za vse s tem povezano iz evropskega proračuna? kajti znesek mora biti že neverjetno visok, da se Evropa zdaj zateka k kršenju človekovih pravic, k ukinjanju svobode javne besede. Marakeški globalni sporazum, seveda nima za cilj zaščite migrantov kot se zelo narobe misli, ampak tistih elit, ki jih uvažajo. In ker so stroški postali preveliki, ker je nasilja postalo preveč, se je treba zatekati k krnjenju svobode javne besede, kar se v Sloveniji že dogaja, kar poglejte blokade na internetu, kar poglejte razpise, pazite zdaj že Vlade, za to, da se bo še bolj odločalo o sovražnem govoru, ki se ga obravnava enostransko, o sovražnem govoru lahko odloča samo sodišče, kar vse drugo je pa politika, politično omejevanje in pomeni grobo kršitev človekovih pravic. Za kakšen denar gre, da se posega po takih sredstvih znotraj Evropske unije, me zelo zanima, ker mislim, da je znesek neverjetno visok. Bilo bi tudi zanimivo poleg globala skupnega zneska …./nerazumljivo/.. koliko to stane vsakega prebivalca Evropske unije posebej. Hvala. </font><br/>
<br/>
<b><font size="4">	PREDSEDNIK DR. DARIJ KRAJČIČ:</font></b><font size="4"> Hvala lepa.</font><br/>
<font size="4">	Še morda se kakšen prijavi? Če ne, prosim gospod Jereb, da odgovorite na vprašanja poslanca. Izvolite, imate besedo. </font><br/>
<br/>
<b><font size="4">	SAMO JEREB:</font></b><font size="4"> Hvala za besedo. Če odgovorim na vprašanje gospoda Grimsa. Zdaj prav gotovo celotnega zneska o katerem sprašujete ni mogoče podati, prvič zaradi tega, ker večina stroškov v zvezi z migracijami nastaja na ravni držav članic ne na ravni Evropske komisije. Lahko pa povem, da v okviru evropskega proračuna znaša odhodek povezan z </font><br/>
<br/>
<b><font size="4">7. TRAK: (DAG) - 10.30</font></b><br/>
<br/>
<b><font size="4">	</font></b><font size="4">(nadaljevanje) varnostjo, 2,4 milijarde, vendar ne zajema samo migracij, ampak tudi vzpostavljanje sodelovanja med državami članicami na področju varnostnih organov. Mi za to področje, kjer se sicer iz leta v leto odhodki na tem področju povečujejo, zaenkrat pa še nimamo tako velikega vzorca na tem področju, da bi pojasnili oziroma podali mnenje o stopnji nepravilnosti zgolj oziroma samo za ta odstotek odhodkov proračuna. Prav tako pa je težko podati nek podatek na ravni Evropske komisije o smotrnosti oziroma racionalnosti porabe teh sredstev, kot pravim, večina sredstev je le sredstev držav članic. </font><br/>
<font size="4">	Hvala.</font><br/>
<br/>
<font size="4">	</font><b><font size="4">PREDSEDNIK DR. DARIJ KRAJČIČ: </font></b><font size="4">Hvala lepa. </font><br/>
<font size="4">	Če ni več dodatnih vprašanj oziroma… / oglašanje v ozadju/ Prijavil se je še en razpravljavec. Izvolite, sopredsedujoči. </font><br/>
<br/>
<font size="4">	</font><b><font size="4">DR. ANŽE LOGAR (PS SDS): </font></b><font size="4">Hvala.	</font><br/>
<font size="4">	Zahvaljujem se za to predstavitev, bila je zelo podrobna in poučna. Izvedeli smo, da je Slovenija med desetimi državami članicami, ki v letu 2017 ni porabila nobenih sredstev. Izvedeli smo, da je med petimi najslabšimi po črpanju. Minister za finance oziroma Ministrstvo za finance pa ni izkoristilo priložnosti za to, da obrazloži, zakaj je tako, in tudi Služba Vlade za kohezijo in… kako se že imenujete… / oglašanje v ozadju/, tako je, za razvoj in evropske… Gospod Suvorov, nista nič podala obrazložitev, zakaj je slika tako katastrofalna. Glede na to, da sta oba na enakih pozicijah, tako državna sekretarka kot gospod Suvorov, v prejšnji in zdajšnji Vladi, verjetno smo upravičeni do tega, da nam podate podrobno obrazložitev tega, zakaj se je Slovenija tako slabo odrezala. Ne nazadnje, da tudi podate vsaj primarno ali pa zelo hitro analizo tega, kar tudi Državni svet zahteva, ker mislim, da postavlja prava vprašanja. </font><br/>
<br/>
<font size="4">	</font><b><font size="4">PREDSEDNIK DR. DARIJ KRAJČIČ: </font></b><font size="4">Hvala lepa.</font><br/>
<font size="4">	Se javi še kdo? Zdaj pa zgleda, da smo res izčrpali radovednost poslancev. Izvolite, naslovljeni, imate besedo. Najprej gospod Bojan Suvorov, izvolite. </font><br/>
<br/>
<font size="4">	</font><b><font size="4">MAG. BOJAN SUVOROV: </font></b><font size="4">Bom jaz začel. </font><br/>
<font size="4">	Seveda hvala sopredsedujočemu, da nas je zbudil iz tega mrtvila tule na naši strani, ker, seveda, primerno bi bilo, da bi že prej odreagirali. In smo, če sem čisto iskren, prej odreagirali, ne sicer na tej seji, ampak na nekaj drugih sejah, ker z gospodom Jerebom zdaj sodelujeva, mislim, da že na tretji ali četrti predstavitvi. Je pa res, da je občestvo tokrat malo drugačno, kot je bilo v preteklosti. </font><br/>
<font size="4">	Z naše strani se seveda strinjamo, da bi bilo lahko izvajanje evropske kohezijske politike hitrejše. Imamo pa tudi nekaj razlogov, ki jih lahko zdaj navedem, zakaj smo tam, kjer smo. Prvi razlog - pa dajmo zadevo postaviti v kontekst celotne Evropske unije. V celotni Evropski uniji je izvajanje evropske kohezijske politike počasno. Bistveno počasneje, kot je bilo v preteklem obdobju, kar je spoštovani gospod Jereb tudi predstavil v svoji predstavitvi. Če nanizam nekaj razlogov za to. Prvi je nedvomno ta, da je bil normativni okvir uredbe, ki določa izvajanje evropske kohezijske politike, sprejet kasneje kot v preteklem obdobju, in sicer v decembru leta 2013. To je posledično pomenilo, da smo lahko začeli s programiranjem, z izvajanjem aktivnosti za pripravo potrebnih dokumentov, to sta partnerski sporazum in operativni program, šele v letu 2014 in je celotno prvo leto programskega obdobja minilo v pripravah oziroma v pripravljanju programskih dokumentov. Le-ti so bili sprejeti v Sloveniji, torej, partnerski sporazum, smo dobili odobritev s strani Evropske komisije, mislim, da novembra 2014, operativni program pa sredi decembra 2014. Še enkrat ponavljam, prvo leto je bilo na ta način izgubljeno. V letu 2015 smo začeli postavljati sistem izvajanja, torej, pripravili in sprejeli smo izvedbeno uredbo, </font><br/>
<br/>
<b><font size="4">8. TRAK: (DAG) - 10.35</font></b><br/>
<br/>
<b><font size="4">	</font></b><font size="4">(nadaljevanje) uredbo o izvajanju evropske kohezijske politike, formiran je bil Odbor za spremljanje, bivši nadzorni odbor. Ta nadzorni odbor oziroma Odbor za spremljanje je, mislim, da marca ali aprila leta 2015 potrdil prvi korak k izvajanju, to je, potrdil je merila in kriterije za izbor projektov. In z naše strani, torej s strani institucij, ki sodelujemo v izvajanju evropske kohezijske politike, smo ob tem pripravili še niz izvedbenih navodil, ki so določala, na kakšen način se bodo projekti izvajali. Simboličen začetek izvajanja evropske kohezijske politike je bil potem 21. in 22. junija 2015, ko sta bila dva dogodka v obeh kohezijskih regijah, v Ljubljani in Mariboru, kjer smo predstavili deležnikom, ki so prišli na ta dva dogodka, da se je izvajanje novega obdobja tudi začelo. Prva odločitev o podpori je bila izdana, mislim, da meseca julija ali avgusta 2015, in s tem se je naredil tudi prvi realni korak. Je pa res, da je šlo v tem primeru za enega izmed tistih projektov, ki so izhajali iz starega obdobja, torej iz tistega »over commitmenta«, ki ga je gospod Kekec na začetku svoje predstavitve tudi omenil. </font><br/>
<font size="4">	Do danes smo na področju tako imenovanega »commitmenta« oziroma izdanih odločitev o podpori prišli na 70 % razpoložljivih sredstev, kar v milijardah pomeni nekaj več kot 2 milijardi 100, mislim, da 2 milijardi 150 milijonov. Do danes smo prišli tudi na nivo 1,6 milijarde, kar se tiče podpisanih sofinancerskih pogodb, kar posledično pomeni, da se projekti na terenu tudi izvajajo. Kje smo še šibki - šibki smo seveda pri izplačilih iz proračuna in pri povračilih v slovenski proračun. Podatki, ki jih imam, kažejo, da smo pri izplačilih iz slovenskega proračuna tam nekje okrog pol milijarde, medtem ko pa smo uspeli certificirati do danes nekaj več kot 300 milijonov evrov. Do konca leta imamo še kar nekaj dela in verjamem, da bomo pri tem uspeli, da bomo tudi dosegli pravilo N+3. </font><br/>
<font size="4">	Če grem nazaj na dogajanje v preteklosti. Sistem, ki nam omogoča samo izvajanje, in smo morali v skladu z evropsko regulativo še enkrat akreditirati in ta akreditacija se je izvršila oziroma dokončala z izdajo mnenja neodvisnega revizijskega organa v decembru leta 2016 in šele s tem datumom smo mi lahko začeli Evropski komisiji posredovati zahtevke za povračila v slovenski proračun. In december 2016 je izven obdobja, ki ga je revidiralo Evropsko računsko sodišče, in posledično seveda v vzorcu nismo mogli biti zajeti. In kot je spoštovani gospod Jereb povedal, v tem vzorcu je pač Slovenija prikazana, kot da ni črpala nobenih sredstev. Smo pa v letu 2016 uspeli na Evropsko komisijo po akreditaciji poslati prve zahtevke za povračila, mislim, da jih je bilo nekje okrog 50, 47 milijonov evrov. </font><br/>
<font size="4">	Skratka, zadeve se dogajalo. Daleč od tega, da so rožnate, in ravno zaradi tega smo dobili, ne samo od kolegov iz Državnega sveta, nalogo, da pripravimo akcijski načrt za pospešitev izvajanja evropske kohezijske politike, o tem se je seznanil tudi celotni Državni zbor, če spomnim, 9. 11. je bila plenarna seja Državnega zbora, ko se je obravnavalo priporočilo skupine poslancev s prvopodpisanim Danijelom Krivcem, </font><br/>
<br/>
<b><font size="4">9. TRAK: (NM) – 10.40</font></b><br/>
<br/>
<b><font size="4">	</font></b><font size="4">(nadaljevanje) ki je ravno tako naložila Vladi, da pripravi akcijski načrt v roku 30 dni od sprejetega tega sklepa. Seveda vidim, da sedaj gledate, kaj bom povedal glede tega akcijskega načrta. Akcijski načrt je bil pripravljen oziroma je pripravljen in če bo šlo vse po načrtih, potem bo danes na Vladi tudi sprejet. To pomeni, da bo v roku posredovan v Državni zbor kot tudi v Državni svet. Gre sicer za 2 dokumenta, 2 vladna dokumenta, eden na zahtevo Državnega zbora, drugi na zahtevo Državnega sveta. Akcijski načrt, ki je pripet, je identičen, je enak, spremni tekst k temu besedilu pa je nekoliko drugačen, ker so bili sklepi nekoliko, ker so bili sklepi nekoliko drugače oblikovani. Sam osebno bi si želel glede na dogajanje na naši službi, da bi to zadevo morda nekoliko premaknili v prihodnost iz preprostega razloga, ker veste, da bomo dobili novega predstojnika v roku, računam da, 14 dni in bi bilo smotrno, da se tudi sam, preden bi zadevo podali naprej, seznanim s to zadevo, vendar roki so taki, kot so, in jaz verjamem, da jih bomo uspeli ujeti. Pa ne samo zato, ker lovimo roke, ampak tudi zato, ker želimo, da se dejansko stanje na področju izvajanja evropske kohezijske politike izboljša in da ne bomo naslednje leto, ko bo gospod Jereb znova predstavljal letno poročilo o izvajanju, v taki, recimo temu, nemilosti do vseh deležnikov.</font><br/>
<font size="4">	Hvala lepa.</font><br/>
<br/>
<b><font size="4">	PREDSEDNIK DR. DARIJ KRAJČIČ: </font></b><font size="4">Hvala.</font><br/>
<font size="4">	Še gospa Jazbec.</font><br/>
<font size="4">	Izvolite.</font><br/>
<br/>
<b><font size="4">	MAG. SAŠA JAZBEC: </font></b><font size="4">Hvala lepa za besedo.</font><br/>
<font size="4">	Meni je bilo ključno, da je danes gospod Jereb izpostavil, da je, oziroma da je bilo pač še enkrat izpostavljeno, da se podobna zgodba dogaja v državah članicah po celi Evropi, torej zaradi pozno sprejetih pravnih podlag. In se mi zdi, da zdaj, ko se torej dogajajo že pogajanja za naslednjo finančno perspektivo, torej po 2021, tudi zaradi menjave Evropske komisije, Evropskega parlamenta se zna zgoditi, da bomo imeli eno podobno zagato tudi v naslednji perspektivi, ker bo sam okvir, se pravi večletni finančni okvir in pravne podlage najverjetneje, tako pač kaže čas, glede na to, da smo zdaj že konec 2018, da bomo imeli spet na evropski ravni podobno zgodbo tudi v naslednji perspektivi. Ampak vseeno mislim, da smo se zdaj v teh dveh vsi nekaj naučili, pa da bomo znali stvari pospešiti.</font><br/>
<font size="4">	Druga stvar, ki se mi zdi pomembna in jo je danes gospod Jereb izpostavil, je točno ta razlika med obračunskim letom, ki ga gleda Evropsko računsko sodišče, in med dejanskim koledarskim letom, in da je absolutno pač izjava, da v letu 2016 nismo črpali nič, da je napačna. V letu 2016 je Slovenija iz državnega proračuna izplačala 117 milijonov evrov za projekte evropske kohezijske politike, v letu 2017 jih je izplačala 213 milijonov evrov evropskega denarja in v letu 2018 do zdaj 180 milijonov, se pravi to je te približno pol milijarde, ki je bila do zdaj že izplačana končnim upravičencem. In v bistvu ti projekti imajo konkretna imena in priimke, se pravi to gre za projekte s področja infrastrukture, potem, kot je omenil gospod Kekec iz Državnega sveta, za okoljske oziroma za oskrbo s pitno vodo, z odvajanjem in čiščenjem, se pravi, teh 11 okoljskih projektov, ki poteka na ministrstvu, mislim, ki se financirajo preko Ministrstva za okolje in prostor. Potem so to projekti Ministrstva za izobraževanje, znanost in šport in pa projekti Ministrstva za delo, družino, socialne zadeve in enake možnosti. Jaz bi v tem kontekstu rada omenila, da je bila Slovenija oziroma da je Slovenija najbolj uspešna od vseh evropskih držav članic pri črpanju torej, se pravi iniciative za zaposlovanje mladih. Mi smo, to je bilo pač, to si je vlada v letu 2015 vzela za prioriteto in je pripravila, to je bilo na razpolago približno 20 milijonov evrov denarja, ki je bil namenjen zmanjšanju brezposelnosti med mladimi, in je takrat v bistvu pripravila projekte s ciljem, da se stopnja brezposelnosti mladih med 15. in 29. letom, ki je</font><br/>
<br/>
<b><font size="4">10. TRAK: (NM) – 10.45</font></b><br/>
<br/>
<b><font size="4">	</font></b><font size="4">(nadaljevanje) v času krize porasla na preko 20 %, da je iz tega projekta, kot pravim, prva in najbolj uspešno počrpala ves denar, ki je bil na razpolago. Tukaj se je v bistvu angažirala v tej meri, da je v bistvu prešla v zbor oziroma v izbor možnih držav članic. Ta denar je bil namenjen državam članicam, ker je stopnja brezposelnosti mladih več kot 25-procentna, ampak smo uspeli se priključiti v ta krog upravičencev in tudi na podlagi pač tega projekta nam je uspelo, da je stopnja mladih, stopnja brezposelnosti mladih se znižala. In v bistvu v tem naslednjem krogu, ko bo ponovno se dodeljevalo sredstva za ta namen, je Slovenija zdaj pod tem kriterijem, ker je znižala stopnjo brezposelnosti. Zadnji podatek, ki ga imam, je 11 %. Se pravi tukaj vseeno do črpanja je prišlo oziroma v enem segmentu je bilo črpanje v bistvu tudi zelo uspešno. Zdaj, kakšni so, pomembno so seveda koraki za naprej, pomembni so, kako bomo to zgodbo presekali in bolj uspešno peljali dalje. Kot je povedal gospod Suvorov, imamo pripravljen akcijski načrt, ki ga ima Vlada danes na dnevnem redu. In jaz lahko samo upam oziroma bomo aktivno sodelovali pri tem, da se zadeva pospeši in da bomo, tako kot v prejšnji perspektivi, da bomo uspešno počrpali ves denar, ki je na razpolago.</font><br/>
<font size="4">	Hvala.</font><br/>
<br/>
<font size="4">	</font><b><font size="4">PREDSEDNIK DR. DARIJ KRAJČIČ: </font></b><font size="4">Hvala lepa, gospa Jazbec.</font><br/>
<font size="4">	Je še morda kakšna zvedavost med kolegi poslanci? / oglašanje iz dvorane/ No, zdaj pa je zgleda zvedavosti več. 2 sta se prijavila. Še kdo? 3 so se prijavili. </font><br/>
<font size="4">	Ja, gospa Bojana Muršič, izvolite, imate besedo.</font><br/>
<br/>
<font size="4">	</font><b><font size="4">MAG. BOJANA MURŠIČ (PS SD): </font></b><font size="4">Hvala lepa, predsednik, za besedo.</font><br/>
<font size="4">	Bom zelo kratka. Res, ta zaključni račun se mi zdi, da je seveda, ne se mi zdi, dokazuje, da je resničen in pošten. Izrek mnenja je pač takšen, kot je, s pridržki. Jaz sem sicer vesela, da je teh napak vedno manj. Pričakujem, da se bodo te napake z leti tudi zmanjševale in da bomo prišli do tiste kritične točke 0. Tako da to pričakujem, da bomo naredili. Imam pa zgolj eno vprašanje. Sodišče poroča tudi o domnevnih goljufijah Evropskemu uradu za boj proti goljufijah. V letu 2017 je bilo teh primerov 13 v 703 transakcijah. Zanima me, ali potem sledite, kaj se dogaja s temi sumi kaznivih oziroma goljufij, ki se pač poročajo, in kako potem tudi te stvari preprečujete, kajti to mislim, da je zelo pomembno, da se nekako to sledi. Me pa zanima, kako o tem tudi poročate. Pa mogoče, če lahko tudi daste kakšen komentar, na kakšen način oziroma s kakšnimi ukrepi boste poskušali te napake, ki se pač iz leta v leto sicer še vedno pojavljajo, čim bolj odpraviti.</font><br/>
<font size="4">	Hvala lepa.</font><br/>
<br/>
<font size="4">	</font><b><font size="4">PREDSEDNIK DR. DARIJ KRAJČIČ: </font></b><font size="4">Hvala lepa.</font><br/>
<font size="4">	Naslednji razpravljavec je mag. Andrej Rajh.</font><br/>
<font size="4">	Izvolite.</font><br/>
<br/>
<font size="4">	</font><b><font size="4">MAG. ANDREJ RAJH (PS SAB): </font></b><font size="4">Hvala lepa, predsedujoči, za besedo. Hvala lepa tudi za to izčrpno poročilo.</font><br/>
<font size="4">	Jaz bi moral, jaz bi želel pač povedati, da sem zaskrbljen nad evropsko razsežnostjo tega problema, torej črpanja sredstev, hkrati pa v bistvu tudi opogumljen in v bistvu opogumljen, da naše ministrstvo je pripravilo rešitve, ki bodo te v bistvu objektivne okoliščine, s katerimi se je soočilo, uspešno rešilo.</font><br/>
<font size="4">	Hvala lepa.</font><br/>
<br/>
<font size="4">	</font><b><font size="4">PREDSEDNIK DR. DARIJ KRAJČIČ: </font></b><font size="4">Hvala.</font><br/>
<font size="4">	Naslednji je gospod Boris Doblekar.</font><br/>
<font size="4">	Izvolite.</font><br/>
<br/>
<font size="4">	</font><b><font size="4">BORIS DOBLEKAR (PS SDS): </font></b><font size="4">Hvala lepa za besedo. </font><br/>
<font size="4">	Spoštovana državna sekretarka, jaz bi samo vprašal - prejle, ko ste predstavili, koliko je bilo počrpanih sredstev – koliko je bilo to v prejšnji perspektivi, koliko pa v zdajšnji. Nekako je bilo slišati vse skupaj, pa me zanima, koliko od tega v prejšnji perspektivi, koliko pa v tej. Hkrati moram tudi seveda izraziti zaskrbljenost, da so tako slabi rezultati črpanja, ampak o tem smo že govorili na prejšnji seji v Državnem zboru. Pa še marsikaj je, tako da ne bi zdaj izgubljal preveč časa tukaj pri samem tem poročilu Evropskega računskega sodišča. </font><br/>
<br/>
<b><font size="4">11. TRAK: (VP) – 10.50</font></b><br/>
<br/>
<font size="4">	(nadaljevanje) Ampak kljub temu jaz upam, da boste tudi upoštevali priporočila oziroma mnenje Državnega sveta kot tudi nas poslancev, da se to črpanje pospeši, da se ta, to se pravi, načrt – da vam uspe. Da bo res kaj od tega, da bomo pridobili čim več sredstev za projekte, ki so odprti, ki so nujno potrebni. Vemo, da ves čas jamramo, kako nam gre slabo, ni tega, ni onega, ni tretjega, v bistvu pa denar leži pa ga ne poberemo. </font><br/>
<font size="4">	Jaz bi mogoče samo še izpostavil en primer, popolnoma tako, plastičen za primerjavo. V Litiji se je gradil socialno-varstveni center, kjer je notri dom starejših občanov pa varstveno-delovni center pa vrtec in tako naprej – pa občini ni uspelo pridobiti 7 milijonov sredstev, da bi se pomagalo, in je morala to sama dodati. In od takrat naprej ima občina velike težave. Po drugi strani pa slišimo, takole, kako se ne črpa denarja. In to mislim, da ne gre skupaj. Tudi lahko bi naredili veliko obrtno-poslovnih con, da bi odprli nova delovna mesta, pa ljudje bi delali majhne čistilne naprave pa bi radi kakšen denar dobili tudi s strani države oziroma Evrope in tako naprej. Tako da jaz vam želim in upam, da – kljub temu, da je gospod Logar že omenil – da ste nekako isti ljudje v tej sestavi kot v prejšnji Vladi, da pa boste kljub temu poskrbeli, da boste zbrali moč in energijo in naredili kaj dobrega za državljane Republike Slovenije in da se končno nekaj premakne. In jaz upam, da vam je nocoj Miklavž prinesel kakšen pospeševalec, da bo tole hitreje steklo. Hvala lepa.</font><br/>
<br/>
<font size="4">	</font><b><font size="4">PREDSEDNIK DR. DARIJ KRAJČIČ</font></b><font size="4">: Hvala lepa.</font><br/>
<font size="4">	Še kdo se prijavi k razpravi? Gospa Meira Hot. </font><br/>
<font size="4">Izvolite, imate besedo.</font><br/>
<br/>
<b><font size="4">MAG. MEIRA HOT (PS SD)</font></b><font size="4">: Hvala lepa, predsedujoči.</font><br/>
<font size="4">Lep pozdrav, kolegice in kolegi. </font><br/>
<font size="4">Ne bi se rada zdaj ponavljala, mislim, da smo vsi zaskrbljeni glede stanja in da pozdravljamo plan za naprej s strani ministrstva. Ampak vseeno eno vprašanje. Na Obali je bil pred kratkim podpisan pač, septembra mislim, da – dogovor o izvedbi določenih projektov. Predvsem s strani kanalizacijskih projektov – pokritosti s kanalizacijskim omrežjem. Ampak je že sedaj jasno, da zaradi pridobivanja dokumentacije, torej gradbenih dovoljenj, zna biti, da ne bodo izpolnjeni roki, ki so jim bili zastavljeni s strani ministrstva. Torej, do septembra naj bi bila, 2019, izdana odločba o črpanju sredstev s strani ministrstva, vendar glede na število služnostnih pogodb, ki jih morajo sklepati in glede na same postopke pridobivanja gradbenega dovoljenja, se lahko zgodi, da to tako ne bo izvedeno. Da ti roki ne bodo doseženi. Ali obstaja alternativa, ali obstaja kakšna rešitev v tem kontekstu? Hvala.</font><br/>
<br/>
<b><font size="4">PREDSEDNIK DR. DARIJ KRAJČIČ</font></b><font size="4">: Spoštovana kolegica, jaz bi vendarle se nekako osredotočil na samo poročilo revizijsko. Mislim, da takšna detajlna reč vendarle ni stvar revizijskega poročila. </font><br/>
<font size="4">Še kakšno razmišljanje?</font><br/>
<font size="4">No, pa bi še jaz eno kratko imel. Kot vemo, v matematiki, ko se zmanjšuje odstotek odstopanja, je vsako nadaljnje zmanjševanje tega odstotka bistveno težje kot prej, če so odstopanja velika. In bolj kot gremo proti nič – na koncu je ta napor neskončen, da dosežemo nič. Pa bi vas prosil, spoštovani gospod revizor, ki imate veliko izkušenj s tem, tudi iz nacionalnih revizij – sploh sva se srečala nekoč, ko sem jaz na MOP bil pa sem bil tudi malo jezen na vas / smeh v dvorani/ pa to naj recimo ostane v tejle sobi – pa vendarle, to me malo zanima. Ta matematična podlaga. Limitiranja proti nič.</font><br/>
<font size="4">Tisto, kar me pa zares veseli, pa je, da je Slovenija ocenjena kot država z nizko stopnjo tveganja. Pa bi želel od vas tudi malo, da pojasnite, kaj to pomeni. Da ne bodo samo negativne stvari, ampak da bodo tudi pozitivne. Jaz sem bolj pristaš pozitivnosti, iskanja pozitivnih reči v vseh zgodbah. Cenim pa to, da se revizijska poročila delajo, ker so to dobra podlaga za izboljšave in tudi cenim zato vaša prizadevanja in delo. </font><br/>
<font size="4">Izvolite, gospod Jazbec. / oglašanje iz dvorane/ Jereb, se opravičujem.</font><br/>
<br/>
<b><font size="4">SAMO JEREB</font></b><font size="4">: Hvala za besedo. </font><br/>
<font size="4">Če smem začeti kar z vašimi vprašanji. Seveda Računsko sodišče ne pričakuje, da bo stopnja nepravilnosti nič, </font><br/>
<br/>
<b><font size="4">12. TRAK: (ŠPE) – 10.55</font></b><br/>
<br/>
<b><font size="4">	</font></b><font size="4">(nadaljevanje) to je nerealno pričakovanje…</font><br/>
<br/>
<font size="4">	</font><b><font size="4">PREDSEDNIK DR. DARIJ KRAJČIČ:</font></b><font size="4"> Če vas smem prekiniti zdajle, če bi se to zgodilo, potem vas ne bi bilo treba, vi pa morate skrbeti, da ste potrebni na tem svetu. Izvolite.</font><br/>
<font size="4">	</font><br/>
<font size="4">	</font><b><font size="4">SAMO JEREB: </font></b><font size="4">Drži. Zato iz mednarodnih revizijskih standardov izhaja, da se določi meja pomembnosti, ki je pri nas določena na zgornji meji 2 %. Določa se od 0,5(?) – 2 %, pričakujemo pa, da nekje do te meje bi pa Evropska komisija in države članice lahko prišle, ne nazadnje zato sem opozarjal na to, da obstajajo dokumenti, ki so že na razpolago v času, ko se odobravajo izplačila in če bi kontrolni organi te dokumente vzeli v roke, bi lahko zmanjšali stopnjo nepravilnosti do te mere, da bi mi že skoraj lahko izdali pozitivno mnenje. Če dam zgolj dva primera, ki jih najdete v našem poročilu. V Španiji je v okviru kohezije bil oblikovan finančni instrument, ki naj bi zagotavljal posojila malim in srednjim podjetjem, več kot 80 % sredstev iz tega finančnega instrumenta je šlo podjetjem, ki niso bila ne mala, ne srednja pa tega niso videli ne španski organi, ne komisija, pa so ugotovili šele naši revizorji, kar je za nas, bom rekel nekako zelo velika rdeča luč, kako tega nihče ni opazil.</font><br/>
<font size="4">	Na drugi strani na naravnih virih, pa žal gre za isto državo, ugotavljamo, da sta obstajala oče in sin, ki sta imela svojo čredo v istem objektu na istem naslovu, pa sta si čredo med sabo prodala, pa sta oba dobila evropska sredstva za to, pa spet nihče ni videl. So naši revizorji opozorili na te primere in bi lahko že iz pogodb videli, da je isti naslov, da sta v sorodu in da sta si samo preprodala črede.</font><br/>
<font size="4">	Ko bodo kontrolni organi začeli že vsaj te informacije, ki so jim na voljo ustrezno upoštevati, bo stopnja nepravilnosti praktično se približala 2 % in bomo mi precej bolj zadovoljni. Sicer se pa strinjam z vami in tukaj imamo kar precejšnjo težavo. Jaz sem že lansko leto vas informiral, da poskušamo priti do situacije, t.i. ne testiranja posameznih primerov na terenu, ampak se zanašanja na revizije, ki so bile že prej opravljene s strani organov držav članic in organov Evropske komisije, žal pa ugotavljamo v teh predlogih za novo finančno perspektivo, da kljub vsem obljubam, ki jih je Evropska komisija dala, da bo vzpostavila pogoje za to, da se bomo mi lahko zanašali na njihove kontrole, da se od tega pristopa nekoliko odmika in da bo zelo težko t.i. zanašanje na kontrole, upoštevati pri naših nadaljnjih revizijah, kar nas nekoliko skrbi, ker ne nazadnje mora Evropska komisija le zagotoviti, da bo prišlo do ustreznega nadzora nad pravilnostjo porabe črpanja, ne samo z vidika smotrnosti kot je zdaj sicer poudarek s strani komisije.</font><br/>
<font size="4">	Glede nizkega tveganja lahko povem to, da Slovenija tudi lani ni bila v vzorcu pregledanih primerov, bila je pa dve leti nazaj in od 12 primerov, ki smo jim vzeli vzorec, nismo našli nobene napake, oziroma eno napako, ki jo je pa Republika Slovenija že pred začetkom revizije začela sama odpravljati in so organi sami opravili svoje delo, tako da s tega vidika ocenjujemo, da je nizko tveganje. </font><br/>
<font size="4">	Na drugi strani pa če lahko, jaz sem vesel, če je Slovenija tako uspešna na področju iniciative za zaposlovanje mladih. Naši revizorji namreč naslednji teden prihajajo v Slovenijo z vidika revizije leta 2018 in bodo pogledali ravno ta del izvajanja evropskega socialnega sklada oziroma iniciative za zaposlovanje mladih in če kdo, bom jaz vesel, če bom lahko poročal o pozitivnih rezultatih.</font><br/>
<font size="4">	Če odgovorim še na vprašanje gospe Muršič. Najprej okrog goljufij. Ja v OLAF smo podali na podlagi revizije letnega poročila oziroma revizije proračuna, 13 primerov in še 6 primerov, o katerih nam poročajo državljani Evropske unije in jih mi potem posredujemo OLAF. Imeli smo pa kar precejšnje težave v preteklosti, da smo od OLAF dobili povratno informacijo, kaj se z našimi prijavami pravzaprav dogaja. Jaz pričakujem in potem, če smo gledali kaj se je v resnici zgodilo. Po informacijah, ki so bile nam dostopne je bil ta izplen relativno majhen, da bi se na podlagi naših prijav odvili neki sodni postopki oziroma povračilo sredstev. Jaz pričakujem, da v prihodnje bo to sodelovanje z OLAF bistveno boljše in ne nazadnje je pred nekaj meseci postal direktor OLAF  eden izmed bivših članov Evropskega računskega sodišča, tako da mislim, d a s tem sodelovanjem bi morali iti kvečjemu na bolje.</font><br/>
<font size="4">	Glede tega kaj bomo naredili, da se bodo napake, ki še obstajajo odpravile. </font><br/>
<br/>
<b><font size="4">13. TRAK: (DAG) - 11.00</font></b><br/>
<br/>
<b><font size="4">	</font></b><font size="4">(nadaljevanje) Računsko sodišče samo težko kaj, mi podajamo priporočila in Evropska komisija oziroma države članice jim morajo slediti. Je pa tako, kot sem omenil, te primere izvajanje notranjih kontrol, najprej je treba zagotoviti, da se bodo informacije, ki so na razpolago, pri izvajanju kontrol v celoti upoštevale in da se bodo preprečile nepravilnosti, ki se pojavljajo pri porabi teh sredstev, in potem se bo tudi stopnja nepravilnosti v tem delu zmanjšala. Seveda pa obstajajo določeni programi, kot je konkurenčnost za rast in delovna mesta, kjer ugotavljamo, da so pravila sicer bila poenostavljena v programu Obzorje 2020, ampak še vedno so očitno nekoliko prezapletena za same upravičence, zato prihaja do vrste napak glede uveljavljanja stroškov dela in posrednih stroškov pri prijavi projektov. In če bodo pravila bolj jasna tudi za upravičence, bo tudi napak manj. To smo videli tudi že pri neposrednih plačilih na področju kmetijstva, kjer so se pravila tudi nekoliko poenostavila in tudi kontrole so se izboljševale iz leta v leto, in zdaj smo tam že pod stopnjo 2 %, zato smo za ta neposredna plačila zadovoljni. Seveda je pa tudi treba upoštevati, da v primerih, ko se izplačuje sredstva iz evropskega proračuna, na podlagi nekih pravic, ki jih imajo upravičenci, je teh napak bistveno manj, kot če morajo uveljavljati stroške upravičenih projektov, tam nastaja pa kar precejšnja težava. Tako priporočamo že nekaj let, da v vseh tistih primerih, kjer se da sistem poenostaviti in izplačevati nekaj pavšalna plačila upravičencem, da bi se šlo na ta način in potem bi bila stopnja napake nižja. Je pa treba opozoriti tudi na to, da sama absorpcija pa sama stopnja nepravilnosti še ne povesta veliko. Ključna je smotrnost, kaj pa se s temi sredstvi dogaja. In zaradi tega smo toliko pozorni na to, kaj se dogaja s tem črpanjem. V letošnjem letu smo izdali tudi eno poročilo, kjer Slovenija ni bila sicer med pregledanimi državami, gledali smo pa, kako so države skušale porabiti sredstva v zadnjem obdobju prejšnje perspektive 2007-2013. In ugotavljamo, da so poskušali izboljšati oziroma so izboljšali tako imenovano absorpcijo s tem, da so povečali sofinanciranje projektov iz evropskih sredstev ali pa da so retroaktivno uveljavljali določene projekte, kar je sicer v redu z vidika absorpcije, ampak če pa pogledamo z vidika smotrnosti porabe evropskih sredstev, se pa vprašamo, ali tak pristop res pomeni učinkovito in uspešno porabo evropskih sredstev, in s tem nismo najbolj zadovoljni. </font><br/>
<font size="4">	Zato bi, če lahko zaključim z enim priporočilom, priporočal, ne samo Sloveniji, ampak vsem državam članicam, da leto 2023 naj bi bilo že res namenjeno novi perspektivi, ne pa zaključevanju stare, ker bomo že tretje leto v novi perspektivi. Danes imamo na mizi predlog, da bo nova perspektiva ne N+3, ampak nazaj N+2, ker je treba zmanjšati ta prekrivanja. In če se bomo leta 2023 ukvarjali s tekočo perspektivo, pa eno leto manj imeli časa za porabo sredstev, bomo imeli v naslednji perspektivi dve leti manj časa, kot ga imamo zdaj. Zato velja res - in sem vesel, da načrt aktivnosti je pripravljen, ne vem sicer, kakšen je, ampak sem vesel, da ste vsi organi spoznali potrebo po tem, da je treba pospešiti to porabo. </font><br/>
<font size="4">	Najlepša hvala.</font><br/>
<br/>
<font size="4">	</font><b><font size="4">PREDSEDNIK DR. DARIJ KRAJČIČ: </font></b><font size="4">Hvala lepa. </font><br/>
<font size="4">	Želita besedo še predstavnika Vlade? Izvolite, gospa Jazbec.</font><br/>
<br/>
<font size="4">	</font><b><font size="4">MAG. SAŠA JAZBEC: </font></b><font size="4">Hvala lepa.</font><br/>
<font size="4">	Rada bi odgovorila na vprašanje glede pretekle perspektive. V pretekli perspektivi je bila kohezijska ovojnica težka 4 milijarde 101 milijon in je bila porabljena uspešno. Ob tem, da je Evropska komisija zadržala 5 %, da je prišlo do potrditve vseh teh pravilnosti izvajanja. In od teh 205 milijonov smo v letošnji proračun že prejeli 167,7 milijona, čakamo še na zadnjih 37,7 milijona iz Evropskega socialnega sklada, za katerega nam je Evropska komisija obljubila, da jih dobimo pred koncem leta. </font><br/>
<font size="4">	Toliko z moje strani. Zdaj pa še… če bo mogoče. </font><br/>
<br/>
<font size="4">	</font><b><font size="4">PREDSEDNIK DR. DARIJ KRAJČIČ: </font></b><font size="4">Želite še vi, gospod Suvorov? Izvolite. </font><br/>
<br/>
<font size="4">	</font><b><font size="4">MAG. BOJAN SUVOROV: </font></b><font size="4">Hvala lepa. </font><br/>
<font size="4">	Res je, da smo danes in zadnje dni, torej zadnji mesec, zadnja dva meseca govorili o evropski kohezijski politiki predvsem v negativnem kontekstu. Sam osebno menim, da to ni ustrezno. Zato se zahvaljujem predsedujočemu, ker je konec koncev opozoril na to, da je Slovenija tudi v poročilu Evropskega računskega sodišča pripoznana kot država z manjšim oziroma z majhnim tveganjem pri izvajanju evropskih projektov, na kar sem sam osebno pozabil opozoriti. </font><br/>
<br/>
<b><font size="4">14. TRAK: (DAG) - 11.05</font></b><br/>
<br/>
<b><font size="4">	</font></b><font size="4">(nadaljevanje) Kot je državna sekretarka Jazbečeva povedala, smo v pretekli finančni perspektivi uspešno pripeljali v Slovenijo 4,1 milijarde evrov, govorim kar o celotni vsoti, zato ker teh 37,7 milijona bo prišlo v Slovenijo v tem letu, saj so nas kolegi iz DG Employmenta, torej iz Direktorata za zaposlovanje, pred kratkim zaprosili, ali so bančni računi še taki, kot so bili v preteklosti. In to samo pomeni, da bo priliv v slovenski proračun še v tem letu. Teh 4,1 milijarde evrov, verjamem, da so bili koristno in učinkovito porabljeni. In verjetno res premalo govorimo o teh projektih, ki so bili iz tega naslova izvedeni. Verjetno se je treba v prihodnosti bolj posvečati tem temam, čeprav je tudi to, o čemer se pogovarjamo danes, dosti pomembna zadeva. </font><br/>
<font size="4">	Gospod Jereb je omenjal poročilo Računskega sodišča glede teh zadnjih let preteklega obdobja, kako so države, v bistvu na kakšne načine so države poskušale porabiti celotno vrečo, da ne bi slučajno kaj ostalo v Evropi. In tam, lahko rečem, smo bili mi dosti uspešni, ker se nismo posluževali teh ukrepov, ki jih je omenil, skratka, da bi povečevali stopnjo sofinanciranja iz evropskih sredstev, čeprav bi bilo to možno, ampak smo zadeve odpeljali na način, kot smo celotno perspektivo zadeve sofinancirali. Bil je, mislim, da en retroaktiven ukrep, ampak ta retroaktiven ukrep je morda z neke pozicije neprimeren. S pozicije Občine Litija, kot je bilo danes omenjeno, pa bi bil morda ustrezen, saj bi lahko potem tista sredstva za objekt, ki ste ga omenili, gospod Doblekar, prebarvali v evropska sredstva. Tako je zdaj stvar pozicije, kdo gleda na celotno zgodbo. </font><br/>
<font size="4">	Gospa Hot je postavila vprašanje glede projektov, ki izhajajo iz dogovorov za razvoj regij. Morda je tu vseeno treba povedati nekaj več besed, kajti po mojem osebnem prepričanju smo tu na pol poti. Dogovor za razvoj regij, to je instrument iz Zakona o spodbujanju skladnega regionalnega razvoja, ki se ga s to finančno perspektivo, s tem programskim obdobjem v bistvu prvič udejanja, prvič ga spravljamo v življenje. In ravno s sredstvi evropske kohezijske politike in s spremembo operativnega programa v letu 2017 smo ga uspeli spraviti v gibanje, smo ga uspeli spraviti do tam, da imamo danes podpisanih 12 dogovorov za razvoj regij, z vsemi 12 razvojnimi regijami, ali statističnimi, kakor želite. Dejstvo je, da je v teh 12 dogovorih nekaj čez 200 projektov, ki verjamem, da bodo dobili sofinanciranje iz naslova evropske kohezijske politike. Je pa res, da ni še vse razčiščeno. To, kar je gospa Hot omenjala, to so težave, ki nas čakajo, ne bom rekel v naslednjih tednih, ker jih ne bomo rešili v tem tednu, ampak v naslednjem letu jih pa bomo morali rešiti, če želimo spraviti v življenje teh 200 in nekaj projektov in nekaj čez 400 milijonov evrov. Morda bi na tem mestu vseeno izkoristil priliko in opozoril na to, da se je, kljub temu, da to ni bil namen, uporabil princip kvotiranja. Kvotiranje pomeni, da so se sredstva, ki so bila na razpolago, razdelila, prvič, med 12 razvojnih regij in drugič, med vse sodelujoče regije, pardon, občine. Kar posledično pomeni, da imamo danes na mizi teh 212 oziroma nekaj čez 200 projektov, ki pa ni nujno, da so finančno pokriti. Zato bomo v prihodnosti soočeni z dejstvom, kaj narediti s to zgodbo. Po mojem trdnem prepričanju, da iz Zakona o spodbujanju skladnega regionalnega razvoja izhaja, da je treba iti nazaj na regionalne svete in se tam odločiti, kateri so tisti prioritetni projekti v posamezni regiji, in tem projektom potem dodeliti zadostna sredstva, da </font><br/>
<br/>
<b><font size="4">15. TRAK: (TB) – 11.10</font></b><br/>
<br/>
<font size="4">	(nadaljevanje) jih bomo lahko odpeljali do konca. Ampak še enkrat, to je odprta zadeva. Tudi ti pogoji, kot jih je spoštovana poslanka omenjala, ki jih je, v tem primeru verjetno Ministrstvo za okolje in prostor, postavilo v podpisane dogovore za razvoj regij. Verjamem, da se o tem da pogovarjat, če so ustrezni razlogi. To pomeni, da se bomo morali o tem pač pogovarjati. Hvala lepa.</font><br/>
<br/>
<font size="4">	</font><b><font size="4">PREDSEDNIK DR. DARIJ KRAJČIČ:</font></b><font size="4"> Hvala lepa.</font><br/>
<font size="4">Če ni več dodatnih vprašanj oziroma komentarjev, zaključujem razpravo. Rad bi se lepo zahvalil udeležencem, zlasti gospodu Jerebu, predstavnikom vlade, Državnega sveta, Računskega sodišča.</font><br/>
<font size="4">Predlagam, da razpravo zaključimo z ugotovitvijo, da smo se članice in člani Odbora za zadeve Evropske unije seznanili z letnim poročilom Evropskega računskega sodišča za proračunsko leto 2017.</font><br/>
<font size="4">S tem zaključujem to točko dnevnega reda in 19. redno sejo Odbora za zadeve Evropske unije.</font><br/>
<font size="4">Preden dam besedo gospodu dr. Logarju, se mu zahvalim za odlično sopredsedovanje in želim si podobnih predstav tudi v bodoče. Hvala. Izvolite, imate besedo.</font><br/>
<br/>
<b><font size="4">PREDSEDNIK DR. ANŽE LOGAR:</font></b><font size="4"> Hvala gospod Krajčič, jaz pa za odlično predsedovanje.</font><br/>
<font size="4">Predlagam, da javno razpravo o tej današnji temi zaključimo in da smo z ugotovitvijo, da smo se člani in člani Komisije za nadzor javnih financ seznanili z letnima poročiloma Evropskega računskega sodišča za proračunsko leto 2017.</font><br/>
<font size="4">S tem tudi sam zaključujem to točko dnevnega reda in 3. redno sejo Komisije za nadzor javnih financ ter se vsem zahvaljujem za udeležbo in razpravo.</font><br/>
<br/>
<b><font size="4">Seja je bila končana 6. decembra 2018 ob 11.11.</font></b>
</root>