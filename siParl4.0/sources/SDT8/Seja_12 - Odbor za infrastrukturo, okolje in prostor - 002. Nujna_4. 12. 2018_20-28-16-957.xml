<root>
<h5 class="label"><span>Vsebina zapisa seje</span></h5><div align="center">
<p><b><font size="4">REPUBLIKA SLOVENIJA</font></b><br/>
<b><font size="4">DRŽAVNI ZBOR</font></b><br/>
<b><font size="4">ODBOR ZA INFRASTRUKTURO, OKOLJE IN PROSTOR</font></b><br/>
<b><font size="4">2. nujna seja</font></b><br/>
<br/>
<b><font size="4">(4. december 2018)</font></b></p></div><br/>
<b><font size="4">Sejo je vodil Bojan Podkrajšek, podpredsednik odbora.</font></b><br/>
<b><font size="4">Seja se je začela ob 14.02. </font></b><br/>
<br/>
<b><font size="4">1. TRAK: (VI)</font></b><br/>
<br/>
<b><font size="4">	PODPREDSEDNIK BOJAN PODKRAJŠEK: </font></b><font size="4">Spoštovani poslanke, poslanci, cenjeni gostje! Lepo vas pozdravljam!</font><br/>
<font size="4">	Pričenjam 2. nujno sejo Odbora za infrastrukturo, okolje in prostor in vas še enkrat prav lepo pozdravljam.</font><br/>
<font size="4">	Obveščam vas, da me je predsednik odbora Edvard Paulič zaradi službene zadržanosti prosil, da današnjo sejo vodim jaz kot podpredsednik tega odbora. </font><br/>
<font size="4">	Obveščam vas, da so se za današnjo sejo opravičili naslednje poslanke in poslanci: Soniboj Knežak in Aleksander Reberšek. S pooblastilom pa so navzoči na tej seji namesto Luke Mesca Primož Siter, namesto Meire Hot Jani Prednik, nadomešča Janija Prednika Meira Hot, Soniboja Knežaka nadomešča Marko Koprivc, Edvarda Pauliča Aljaž Kovačič, dr. Darija Krajčiča Igor Peček, Andreja Rajha Vojko Starović. </font><br/>
<font size="4">	Prehajamo na določitev dnevnega reda odbora. S sklicem seje ste prejeli dnevni red s tremi točkami v zvezi s katerimi v poslovniškem roku nisem prejel nobene spremembe, zato je ta določen, kot ste ga prejeli s sklicem seje. </font><br/>
<br/>
<font size="4">	Prehajamo na </font><b><font size="4">1. TOČKO DNEVNEGA REDA, TO JE OBRAVNAVA POBUDE ZA OCENO USTAVNOSTI ČETRTEGA ODSTAVKA 78. ČLENA IN 82. ČLENA ENERGETSKEGA ZAKONA, </font></b><font size="4">ki jo je Državnemu zboru v obravnavo posredovalo Ustavno sodišče. Za obravnavo je bilo posredovano naslednje gradivo: pobuda za oceno ustavnosti z dne 15. 3. 2018, mnenje Vlade z dne 15. 4. 2018 </font><br/>
<br/>
<b><font size="4">2. TRAK: (VP) – 14.05</font></b><br/>
<br/>
<font size="4">	(nadaljevanje) in mnenje Zakonodajno-pravne službe z dne 24. 10. 2018. </font><br/>
<font size="4">	Na sejo so k obravnavi te točke bili povabljeni naslednji: Ministrstvo za infrastrukturo ter Zakonodajno-pravna služba.</font><br/>
<font size="4">	Prehajamo na obravnavo pobude za oceno ustavnosti. Želi predstavnica Zakonodajno-pravne službe besedo? Izvolite.</font><br/>
<br/>
<b><font size="4">	VALENTINA - ANAMARIJA MAROLT:</font></b><font size="4"> Hvala za besedo.</font><br/>
<font size="4">Družbe Elektro Gorenjska, Elektro Celje, Elektro Primorska, Elektro Ljubljana in Elektro Maribor so vložile pobudo za začetek postopka za oceno ustavnosti 78., 81. in 82. člena Energetskega zakona. Ustavno sodišče je pobudo poslalo v odgovor državnemu zboru kot nasprotnemu udeležencu v postopku, saj je Državni zbor sprejel Energetski zakon. Zakonodajno-pravna služba je pripravila pisno mnenje s predlogom odgovora na pobudo. Pobudnice nasprotujejo obstoju možnosti, da se s pogodbo prenese izvajanje nalog gospodarske javne službe na drugo osebo, da lahko to dejavnost opravlja tako lastnik omrežja kot tisti, ki ga ima v najemu, in da mora distribucijski operater, če ni lastnik distribucijskega sistema, skleniti z lastnikom pogodbo o uporabi tega sistema za opravljanje svojih nalog.</font><br/>
<font size="4">V predlogu odgovora Državnega zbora zavračamo očitke pobudnic o neustavnosti ureditve in navajamo razloge o ustavni skladnosti izpodbijanih določb. Glavni poudarek odgovora – predloga za odgovor je, da je predpisano izvajanje gospodarske javne službe dejavnost distribucijskega operaterja utemeljeno z zagotavljanjem zanesljive, redne in kakovostne distribucije električne energije, kar je v javnem interesu. Izhajajoč iz tega navajamo razloge, da zakonske rešitve niso v neskladju z načelom pravne države, s pravico do zasebne lastnine, s pravico do zasebnosti in komunikacijske zasebnosti ter svobodno gospodarsko pobudo in navajamo argumente o tem, da določbe zakona ne nasprotujejo načelu enakosti in pravnemu redu Evropske unije. </font><br/>
<font size="4">Pred pripravo odgovora Ustavnemu sodišču bomo popravili napako pri sklicu na 55. člen Energetskega zakona, in sicer je pravilen sklic na koncesijsko pogodbo.</font><br/>
<font size="4">Hvala.</font><br/>
<br/>
<b><font size="4">PODPREDSEDNIK BOJAN PODKRAJŠEK</font></b><font size="4">: Hvala.</font><br/>
<font size="4">Želi besedo predstavnik Ministrstva za infrastrukturo, gospod državni sekretar mag. Bojan Kumer? Izvolite.</font><br/>
<br/>
<b><font size="4">MAG. BOJAN KUMER</font></b><font size="4">: Hvala lepa, gospod predsedujoči.</font><br/>
<font size="4">Vlada Republike Slovenije ravno tako se ne strinja z navedbami in očitki pobudnikov o kršitvah Ustave in meni, da so izpodbijane zakonske določbe skladne z Ustavo in tudi pravom Evropske unije.</font><br/>
<font size="4">Pobudniki po mnenju Vlade poleg tega sploh ne izkazujejo pravnega interesa za vložitev pobude. </font><br/>
<font size="4">Večina očitkov pobudnikov pomeni zgolj nestrinjanje z veljavno ureditvijo izvajanja javne službe, po kateri je imetnik koncesije za upravljanje dejavnosti gospodarske javne službe distribucijskega operaterja družba SODO, sistemski operater distribucijskega omrežja z električno energijo d.o.o., in ne pobudniki kot lastniki distribucijskega omrežja.</font><br/>
<font size="4">Kar zadeva očitke o neskladnosti izpodbijanih določb energetskega zakona EZ-1 z direktivo 2009 72/ES, je pobuda po mnenju Vlade očitno neutemeljena. Pobudniki ne izkažejo, s katerimi določbami navedene direktive naj bi bile izpodbijane določbe 78. in pa 72. člena EZ-1 v neposredni zvezi, in zato neskladne z evropskim sekundarnim pravom. Pobudniki samo na splošno trdijo, da je veljavna pravna ureditev koncesije za izvajanje gospodarske javne službe sistemskih operaterjev distribucijskega omrežja v neskladju z direktivo in pri tem navajajo razloge, ki iz izpodbijanih določb EZ-1 ne izhajajo. Hvala.</font><br/>
<br/>
<b><font size="4">PODPREDSEDNIK BOJAN PODKRAJŠEK</font></b><font size="4">: Hvala.</font><br/>
<font size="4">Preden preidemo na razpravo poslank in poslancev še eno pooblastilo. Gospod poslanec Igor Zorčič pooblašča poslanko Janjo Sluga, da sodeluje na tem odboru.</font><br/>
<font size="4">Želi kdo od članic in članov odbora razpravljati o mnenju Zakonodajno-pravne službe k pobudi?</font><br/>
<font size="4">Ugotavljam, da ne. Zato zaključujem razpravo.</font><br/>
<font size="4">Na podlagi 65. člena Poslovnika Državnega zbora dajem na glasovanje naslednje mnenje: »Odbor za infrastrukturo, okolje in prostor podpira mnenje Zakonodajno-pravne službe o pobudi za oceno ustavnosti četrtega odstavka 78. člena in </font><br/>
<br/>
<b><font size="4">3. TRAK: (TB) – 14.10</font></b><br/>
<br/>
<font size="4">	(nadaljevanje) 82. člena Energetskega zakona. Prehajamo na glasovanje.</font><br/>
<font size="4">	Glasujemo.</font><br/>
<font size="4">	Kdo je za? (11 članov.) Kdo je proti? (Nihče.)</font><br/>
<font size="4">	S tem zaključujem to točko dnevnega reda.</font><br/>
<br/>
<font size="4">Prehajamo na </font><b><font size="4">2. TOČKO DNEVNEGA REDA – OBRAVNAVA PREDLOGA STALIŠČA REPUBLIKE SLOVENIJE DO PREDLOGA DIREKTIVE EVROPSKEGA PARLAMENTA IN SVETA O OPUSTITVI PREMIKANJA URE NA POLETNI OZIROMA ZIMSKI ČAS IN RAZVELJAVITVI DIREKTIVE 2000/84/ES.</font></b><br/>
<font size="4">Na sejo so bili za obravnavo te točke kot predstavniki vlade povabljeni predstavniki Ministrstva za infrastrukturo. Gradivo k tej točki je poslala vlada 22. novembra 2018, na podlagi prvega odstavka 4. člena Zakona o sodelovanju med Državnim zborom in vlado o zadevah Evropske unije. Gradivo je objavljeno na spletnih straneh Državnega zbora. Odbor navedeno gradivo obravnava v skladu s prvim in drugim odstavkom 154. člena Poslovnika Državnega zbora in Odbora za zadeve Evropske unije posreduje svoje mnenje.</font><br/>
<font size="4">Besedo dajem predstavniku vlade oziroma Ministrstvu za infrastrukturo. Državna sekretarka, izvolite.</font><br/>
<br/>
<b><font size="4">MAG. NINA MAUHLER:</font></b><font size="4"> Najlepša hvala, gospod predsedujoči.</font><br/>
<font size="4">Evropska komisija je v zadnjih letih prejela že več pozivov, tako s strani državljanov kot tudi s strani drugih deležnikov Evropskega parlamenta in pa držav članic, za prenehanje sezonskega premikanja ure.</font><br/>
<font size="4">Zato, je bilo letos izvedeno tudi javno posvetovanje. Na to posvetovanje se je odzvalo približno 4 milijone in pol ljudi in drugih deležnikov, od katerih je bilo skoraj 85 % za to, da se sezonsko premikanje dvakrat letno odpravi, okrog 16, 15 % pa bi to ureditev raje obdržalo še naprej.</font><br/>
<font size="4">Evropska komisija je predlog direktive objavila že 12. septembra letos, en mesec po zaključku tega omenjenega javnega posvetovanja. Po tem predlogu bi morale vse države članice do 1. aprila 2019 prenehati s sezonskim premikanjem ure. Države članice bi si lahko samostojno izbrale standardni čas, ki ga bi potem trajno uporabljale.</font><br/>
<font size="4">Tiste, ki bi si izbrale, da trajno ohranijo poletni čas, bi konec marca 2019 še zadnjič prešle nanj, tiste države pa, ki bi si izbrale, da trajno ohranijo drugi, se pravi, zimski čas, pa bi konec oktobra 2019 lahko še zadnjič prešle na zimski čas. Ne glede na to, pa bodo države članice tudi pozneje lahko spremenile svoj standardni čas, vendar bodo o izbiri morale obvestiti Evropsko komisijo najmanj 6 mesecev vnaprej, ki bo to odločitev objavila v uradnem listu EU.</font><br/>
<font size="4">Na tem mestu bi želela samo podati eno informacijo iz včerajšnjega sveta, da se je ta rok, ki sem ga omenila, 1. april 2019, se bo zdaj premaknil, zaradi nasprotovanja večine držav članic in se bo ta časovnica nekoliko premaknila, zato je zdaj o časih težko govorit, vsekakor bodo pa aktivnosti tekle še naprej.</font><br/>
<font size="4">Pa da nadaljujem, na Ministrstvu za infrastrukturo smo poleg javnega posvetovanja, ki ga je izvedla Evropska komisija, opravili še posvetovanje z deležniki s področja transporta in energije ter z reprezentativnimi sindikati. V medresorsko posvetovanje smo vključili vse resorje. Vsi, ki so bili pozvani, so se k temu tudi odzvali. Bili so naklonjeni k ukinitvi sezonskega premikanja ure, razen mislim da, enega podjetja iz področja energetike. Transportni sektor v ukinitvi vidi celo poenostavitev poslovanja, energetski sektor pa je potrdil, da zaradi premikanja ure pravzaprav nekih prihrankov v tem času ni beležil.</font><br/>
<font size="4">Vsi se strinjajo, da je ključno zagotoviti usklajenost časovnih območij s sosednimi državami oziroma širše, na ravni EU. V tem kontekstu tudi je bila sprejeta odločitev, včeraj, da se je potrebno o tem najprej poenotit, potem pa nadaljevati pogajanja.</font><br/>
<font size="4">Glede na to, da smo v stališče Republike Slovenije zapisali, da smo načeloma odprti za ukinitev premikanja ure pod določenimi pogoji, da je ključno zagotoviti, da bodo časovni pasi v EU po ukinitvi premikanja ure usklajeni, da se je treba izogniti tako imenovani fragmentaciji. </font><br/>
<br/>
<b><font size="4">4. TRAK: (NB) - 14.15</font></b><br/>
<font size="4">	</font><br/>
<font size="4">	(nadaljevanje) Drugič, da za ukinitev premikanja ure, da je potrebno ustrezno prehodno obdobje, da industrija lahko izvede ustrezne prilagoditve, predvsem tukaj mislimo na energetski sektor in pa na letalski sektor. In pa, bili smo mnenja, ki smo ga tudi izrazili včeraj na svetu, da je rok za prenos direktive je potrebno podaljšati, ker bo potrebno spremeniti določene zakone. Ta dilema zdaj je torej bila včeraj odpravljena. Za Slovenijo je ključno, da so ti pogoji izpolnjeni, sicer bi predlogu direktive nasprotovala. Ocenjujemo, da je bilje ohraniti trenutni režim, če ne bo mogoče zagotoviti, da bo prihodnje stanje časovnih pasov v EU usklajeno, vzdržno, to pa pomeni, da bo treba dogovor o prihodnjem stanju med državami članicami uskladiti preden bo direktiva sprejeta. Trenutno se torej na ravni EU išče rešitev za izvedbe koordinacije med državami članicami, o novi časovnici pa torej v prihodnje. </font><br/>
<font size="4">	Hvala. </font><br/>
<br/>
<b><font size="4">	PODPREDSEDNIK BOJAN PODKRAJŠEK:</font></b><font size="4"> Hvala tudi vam, spoštovana državna sekretarka. </font><br/>
<font size="4">	Odpiram razpravo poslank in poslancev. Ker ugotavljam, da ni razprave, prehajamo na odločanje. K predlogu stališča ni bil sprejet noben amandma, zato dajem na glasovanje naslednji predlog mnenja odbora: </font><br/>
<font size="4">	»Odbora za infrastrukturo, okolje in prostor podpira predlog stališče Republike Slovenije do predloga direktive Evropskega parlamenta in sveta o opustitvi premikanja ure na poletni oziroma zimski čas in razveljavitvi direktive 2000/84ES, ki ga je predložila Vlada in predlog Odbora za zadeve Evropske unije na podlagi stališče sprejme.« </font><br/>
<font size="4">	Želi kdo obrazložiti svoj glas? Če ne, prehajamo na glasovanje. Glasujemo. </font><br/>
<font size="4">	Kdo je za? (10 članov.) Kdo je proti? (Nihče.)  </font><br/>
<font size="4">	Ugotavljam, da je mnenje sprejeto.</font><br/>
<font size="4">	Določiti moramo še poročevalca, ki bo poročilo odboru predstavil na seji pristojnega odbora, zato predlagam, da bi to poročilo predstavil naš podpredsednik, gospod mag. Andrej Rajh. Se strinjamo s tem? Hvala. </font><br/>
<br/>
<font size="4">	Prehajamo na </font><b><font size="4">3. TOČKO DNEVENGA REDA - NA PREDLOG ZAKONA O SPREMEMBAH IN DOPOLNITVAH ZAKONA O POSTOPNEM ZAPIRANJU RUDNIKA TRBOVLJE HRASNIK IN RAZVOJNEM PRESTRUKTURIRANJU REGIJE, NUJNI POSTOPEK, KI GA JE V DRŽAVNI ZBOR V OBRANAVO PO NUJNEM POSTOPKU POSREDOVALA VLADA.</font></b><br/>
<font size="4">	Kolegij predsednika Državnega zbora je na 18. seji iz 28. 11. 2018 sklenil, da se predlog zakona obravnava po nujnem postopku. Za obravnavo je bilo posredovano naslednje gradivo. Predlog zakona z dne 23. 11. 2018, mnenje Zakonodajno-pravne službe z dne 30. 11. 2018 in mnenje Komisije Državnega sveta za lokalno samoupravo in regionalni razvoj z dne 4. 12. 2018. Rok za vložitev amandmaja je do zaključka razprave s členi na seji odbora. Do zdaj so vloženi amandmaji koalicijskih poslanskih skupin, to je pri členu 1, 2, 3, 4 in 5. Na seji so bili k obravnavi te točke povabljeni predstavniki: Ministrstvo za infrastrukturo, Komisija Državnega sveta za lokalno samoupravo in regionalni razvoj, predstavnik Rudnika Trbovlje Hrastnik , d. o. o., ter Zakonodajno-pravna služba. Pričenjam z drugo obravnavo predloga zakona v kateri bomo na podlagi 126. člena Poslovnika opravili razpravo in glasovanje o posameznih členih predloga zakona. Želi besedo predstavnica oziroma predstavnik Ministrstva za infrastrukturo? Izvolite, spoštovani državni sekretar. </font><br/>
<font size="4">	</font><br/>
<b><font size="4">5. TRAK: (TB) – 14.20</font></b><br/>
<br/>
<b><font size="4">	MAG. BOJAN KUMER:</font></b><font size="4"> Hvala lepa, gospod predsedujoči. Spoštovane poslanke, spoštovani poslanci.</font><br/>
<font size="4">	Pred vami je Predlog novele Zakona o postopnem zapiranju Rudnika Trbovlje-Hrastnik, ki smo ga pripravili z namenom podaljšanja roka za izvedbo postopka za popolno in trajno opustitev rudarskih del, ki morajo biti zaključena do konca leta 2019 in izvajanje hkratnih aktivnosti za izvedbo postopka likvidacije do konca leta 2020.</font><br/>
<font size="4">Glede na dosedanje aktivnosti, bo konec leta 2020 v celoti realiziran program zapiralnih del po posameznih programskih sklopih oziroma bo izvršena dokončna ekološko prostorska sanacija degradiranega območja ter izvedeni postopki za zapustitev rudnika skladno z zakonom, ki ureja rudarstvo.</font><br/>
<font size="4">Na območjih, kjer posledic ni mogoče v celoti sanirati oziroma odpraviti, pa bodo izvedeni ukrepi zavarovanja, da se izključi nevarnost za zdravje ali življenje ljudi in živali ter možnih povzročiteljev onesnaževanja okolja oziroma predvidljive škode na objektih in okolju.</font><br/>
<font size="4">Tekom postopka za popolno in trajno opustitev rudarskih del, se bodo izvajali tudi vsi postopki, ki so potrebni v okviru redne likvidacije družbe kot pravne osebe z namenom, da se zagotovi njen izbris iz osebnega registra, ki mora biti zaključen do 31. decembra, leta 2020.</font><br/>
<font size="4">Z novelo zakona bo omogočeno koriščenje proračunskih sredstev, ki so bila za obdobje od leta 2010 do leta 2018, potrjena s sklepom o državnih pomočeh, pa niso bila porabljena v celoti. Po izplačilu sredstev v znesku 3 milijone 107 tisoč 155 tisoč evrov, se šteje višina pomoči, potrjene s sklepom o državnih pomočeh za izkoriščeno in družbe RTH d.o.o. nima več nobenih zahtevkov do proračuna.</font><br/>
<font size="4">Financiranje vseh postopkov za izvedbo polne in trajne opustitve rudarskih del kot tudi postopek redne likvidacije družbe se bo po porabi sredstev v višini, ki sem jo prej navedel, zagotovi iz prodaje letnega lastnega premoženja družbe Rudnika Trbovlje-Hrastnik in unovčevanja likvidacijske mase.</font><br/>
<font size="4">Družbi dne 31. decembra 2018 ugasne rudarska pravica, zato zaradi določb Zakona o postopnem zapiranju RTH kot specialnega predpisa glede na zakon, ki ureja rudarstvo, rudarske pravice ni mogoče podaljšati. Prav tako pa podaljšanje ni možno v skladu z določbami Zakona o rudarstvu, saj za to niso bili izpolnjeni predpisani pogoji.</font><br/>
<font size="4">S predlagano spremembo se RTH omogoči, da izpelje postopke po določbah Zakona o rudarstvu in sicer tako, da lahko te postopke izpelje ne glede na to, da mu s 1. januarjem 2019 ugasne rudarska pravica. Vse določbe 6. poglavja Zakona o rudarstvu namreč izrecno navajajo(?), da dejanja za popolno in trajno opustitev izvajanja rudarskih del izvede nosilec rudarske pravice.</font><br/>
<font size="4">Z določitvijo datuma za izvedbo potrebno postopkov, tako zaključenih sanacijskih del kot aktivnosti za prenehanje družbe kot pravne osebe, se želi preprečiti nadaljnje spremembe, ki bi jih poskušali opravičiti zgolj z namenom izvedbe likvidacijskega postopka.</font><br/>
<font size="4">Cilj Predloga zakona o spremembah in dopolnitvah Zakona o postopnem zapiranju Rudnika Trbovlje-Hrastnik in razvojnem prestrukturiranju je tako zagotovitev zakonskega okvirja za izvedbo postopkov za zapustitev rudnika, skladno z določbami zakona, ki ureja rudarstvo, ter vseh postopkov, potrebnih za likvidacijo in izbris družbe kot pravne osebe iz sodnega registra. Hvala lepa.</font><br/>
<br/>
<b><font size="4">PODPREDSEDNIK BOJAN PODKRAJŠEK:</font></b><font size="4"> Hvala spoštovani državni sekretar.</font><br/>
<font size="4">Želi besedo predstavnica Zakonodajno-pravne službe? Izvolite.</font><br/>
<br/>
<b><font size="4">SLADJANA JEŠIĆ:</font></b><font size="4"> Hvala za besedo, gospod podpredsednik. Lep pozdrav vsem skupaj.</font><br/>
<font size="4">Zakonodajnopravna služba je predlog zakona preučila z vidika njegove skladnosti z Ustavo, pravnim sistemom in zakonodajno tehničnega vidika(?) ter s tem v zvezi podala pripombe v obliki pisnega mnenja, s katerim ste, verjamem, seznanjeni.</font><br/>
<font size="4">Na klop smo prejeli amandmaje koalicijskih poslanskih skupin, ki v večji meri ustrezno upoštevajo pripombe, podane v mnenju. V zvezi z amandmajem k 2. členu predloga zakona, s katerim se v bistvu kot novost določa izjema od drugega odstavka 4. člena zakona, ki se ga je v osnovnem predlogu črtalo, ugotavljamo v bistvu, da se koncept priprave dvoletnega programa ohranja, da pa se ga vsebinsko omejuje na dokončanje nerealiziranih del, ki so predvidena s trenutno veljavnim programom in izvedbo upravnih postopkov, skladno s sistemskim Zakonom o rudarstvu, kar pa z vidika naših pristojnosti ni sporno.</font><br/>
<font size="4">Mogoče samo še glede pomembnejših pripomb iz mnenja, ki z amandmajem niso bile upoštevane oziroma bi izpostavila eno pripombo k 4. členu predloga zakona, ki se nanaša na nov, drugi odstavek 7.a člena zakona,</font><br/>
<br/>
<b><font size="4">6. TRAK: (VP) – 14.25</font></b><br/>
<br/>
<font size="4">	(nadaljevanje) in sicer glede nedoločitve natančne višine proračunskih sredstev za leti 2019 in 2020. Skladno z drugim odstavkom 6. člena zakona bi se torej morali – naj bi se natančna višina določila v zakonu. Pa se to ni. In tudi ni bilo pojasnjeno, zakaj.</font><br/>
<font size="4">	Z namenom odprave še zadnjih pomanjkljivosti pa bi na tem mestu napovedala še nekatere manjše korekcije redakcijskega značaja pred objavo v Uradnem listu, seveda če bo predlog zakona sprejet. Hvala.</font><br/>
<br/>
<font size="4">	</font><b><font size="4">PODPREDSEDNIK BOJAN PODKRAJŠEK</font></b><font size="4">: Hvala.</font><br/>
<font size="4">	Želi predsednik Komisije Državnega sveta za lokalno samoupravo in regionalni razvoj gospod Matjaž Vagan predstaviti mnenje komisije oziroma mnenje Državnega sveta? </font><br/>
<font size="4">	Izvolite.</font><br/>
<br/>
<font size="4">	</font><b><font size="4">MATJAŽ ŠVAGAN</font></b><font size="4">: Hvala lepa, predsedujoči. </font><br/>
<font size="4">Spoštovani poslanke in poslanci, državni sekretar z ministrstva s svojima sodelavkama.</font><br/>
<font size="4">Tudi Komisija Državnega sveta za lokalno samoupravo in regionalni razvoj je obravnavala zakon in ga tudi soglasno potrdila. Poleg tega, da sem član Državnega sveta, prihajam tudi iz okolja, kjer sem tudi na sami seji izpostavil vrsto dilem. Seveda v pozitivnem smislu, da se je tisti stihijski čas pred parlamentarnimi volitvami postavil sedaj v realnost in da Ministrstvo za infrastrukturo podpira zakon o podaljšanju Rudnika Trbovlje Hrastnik do 2020 in da se zagotovijo sredstva, ki jih je predvideval program v letu 2012 oziroma 2013. Seveda pa glede na sam ta program, ki je bil verificiran in se danes tudi sprejema, pa sem tako v komisiji kot tudi komisija izrazila dvom oziroma prepričanje, da ta sredstva ne bodo zadostna. Ne govorim za zapiranje jame, ampak govorim za sanacijo površin. Ker vsakodnevno se občanke in občani Trbovelj ali Hrastnika obračajo na župane, na ogrožene / nerazumljivo/, državne infrastrukture, lokalne infrastrukture, kar pa ta program tega ne predvideva. Zato mislimo in sem prepričan, da je nujno potrebno, da tudi odbor – kajti v samem tem zakonu piše, da mora vodstvo rudnika v treh mesecih pripraviti kompletni program sanacije, kako naj bi potekalo to zaprtje, predvsem, kar se tiče sanacije površin. Da tudi odbor se seznani takrat, ko bo Vlada sprejela ta dokument, s temi vidiki, ki so realni in ki vplivajo tudi na finančne posledice.</font><br/>
<font size="4">Seveda, argument, ki je – da Evropa to prepoveduje, da gre to za državno pomoč – seveda, jaz sem prepričan, da državna pomoč pomeni, če bi bilo še – rudnik v intenzivnem izkopavanju, ampak vemo, da je 2012 konec tega izkopavanja in da je dolžnost države, ne da to ostane breme lokalnih skupnosti, da tudi po letu 2020 se zagotovijo sredstva v posameznih ministrstvih in da se te površine sanirajo tako, kot se pač morajo, kar bo tudi v skladu s programom Rudnika Trbovlje Hrastnik in seveda lokalnih skupnosti.</font><br/>
<font size="4">Poudaril bi tudi sam monitoring. Vemo, da je – so bili tudi rudniki v zapiranju, kot Senovo Kanižarica Zagorje, iz katere občine izhajam, da tega monitoringa še vedno na državnem nivoju ni, ker je več rudnikov. In da je nujno potrebno takšen monitoring izpostaviti, ne glede v okviru katerega ministrstva, ampak da je to dolžnost Vlade in da se tudi ta zemljišča spremljajo. Skratka, da je po zakonu oziroma to, kar poznajo tudi po evropskih direktivah, nekateri se radi izgovarjamo – ampak odvisno, kakor nam kdaj kdorkoli pride prav komu, se izgovarjamo na Evropo. Ampak da se to zagotovi – in tudi vsi pogoji so v Zasavju in ni potrebna politična odločitev, ampak strokovna, ker je ogromno tudi objektov, s katerimi lahko razpolaga država oziroma </font><br/>
<br/>
<b><font size="4">7. TRAK: (NB) - 14.30</font></b><br/>
<font size="4">	</font><br/>
<font size="4">	(nadaljevanje) bodo šli, bo last države. Tako, da komisija to podpira. Seveda s temi vprašanji, ki pa so ključnega pomena za razvoj lokalnih skupnosti v Zasavju, ni to privilegij, kar zahtevamo poleg tega denarja, ampak da se strokovno opredeli v okviru Vlade na podlagi programa in potem tudi sredstva, da se te površine po 240. letih kar je Zasavje dejal družbi, in da se te površine sanirajo in tudi zagotovijo normalno življenje. </font><br/>
<font size="4">	Hvala. </font><br/>
<br/>
<b><font size="4">	PODPREDSEDNIK BOJAN PODKRAJŠEK:</font></b><font size="4"> Hvala tudi za vaše mnenje. Ali še želi direktor Rudnika Trbovlje, dr. Žlak, besedo? Izvolite. </font><br/>
<br/>
<b><font size="4">	DR. JANEZ ŽLAK:</font></b><font size="4"> Hvala za besedo predsednik. Pozdravljeni vsi! </font><br/>
<font size="4">	Kot direktor rudnika in pa kot občan, sem zadovoljen, da smo to zadevo res premaknili iz te točke, da imamo danes na mizi, da boste lahko odločali pri zadnji fazi in potem seveda še parlament. Rudniku bo s tem ta zakonska podlaga dana in omogočeno nam bo, da bomo v bistvu ta dela, ki jih nismo uspeli v tem času, se pravi, od 2013 do 2018, kot je program veljal, realizirati, pa naj se sliši še tako samohvalno, nismo jih uspeli realizirati zaradi različnih razlogov, ne zaradi zelo objektivnih. Predvsem ta, pojavlja se dovolj teh nepredvidenih del, ki se bodo lahko še pojavila, ampak to je potem stvar debate za naprej. V tem trenutku je najbolj pomembno to, da s 1. 1., na območju Zasavja, RTH v takšni ali drugačni obliki obstane, izvede dokončno sanacijo in hkrati prične oziroma že potekajo tudi postopki za izbris rudnika in tako kot je gospod državni sekretar povedal, nekako se dokončajo ti do konca leta 2019 in potem do konca leta 2020 tudi sama likvidacija družbe. Čas bo pokazal, če bo okvir pravi, ampak v tem trenutku je to za družbo in Zasavje najbolj pomembno. Tako da, v tem trenutku se potem ne bom oglašal več, kot prošnja odboru za podporo. </font><br/>
<font size="4">	Hvala. </font><br/>
<br/>
<b><font size="4">	PODPREDSEDNIK BOJAN PODKRAJŠEK:</font></b><font size="4"> Hvala tudi vam za mnenje. </font><br/>
<font size="4">	Sprašujem, če še kdo od vabljenih želi besedo? Pa bi prosil, da se zaradi magnetograma predstavi. Ugotavljam, da ne. </font><br/>
<font size="4">	Zato prehajamo na razpravo in glasovanje o posameznih členih in vloženih amandmajih v okviru druge obravnave predloga zakona. Ker ima predlog zakona samo šest členov, odboru predlagam, da se razprava o veh členih predloga zakona združi v skladu s 128. členom Poslovnika. Po opravljeni razpravi o členih bi opravili glasovanje o amandmajih, nato pa glasovali še o vseh členih skupaj. Ali kdo temu predlogu nasprotuje? Ugotavljam, da ne. </font><br/>
<font size="4">	V razpravo dajem vse člene predloga zakona in vložene amandmaje k temu členu. </font><br/>
<font size="4">	Gospod Černač, izvolite. </font><br/>
<br/>
<b><font size="4">	ZVONKO ČERNAČ (PS SDS):</font></b><font size="4"> Hvala lepa. Lep pozdrav vsem prisotnim! </font><br/>
<font size="4">	Pred osemnajstimi leti, leta 2000, je bil sprejet Zakon o postopnem zapiranju Rudnika Trbovlje-Hrastnik in razvojnem prestrukturiranju regije. Verjetno vsi vemo, da ni bilo malo sredstev namenjenih v ta namen. Koliko se je ta zakon uresničil, pa verjetno veste bolj tisti, ki živite v tem okolju. Namen ni bil samo, da se ta rudnik zapre, ampak da se s temi sredstvi, ki so bila ob tej priložnosti namenjena, tudi tako kot je zakon imel v naslovu »regija razvojno prestrukturira«, kar poenostavljeno pomeni, da se pač ugotovi, da na nekem območju več ni potenciala, zaradi takih ali drugačnih razlogov, in da je potrebno omogočiti, da se izkoristijo potenciali na drugih segmentih, v drugih dejavnostih. In verjetno temu ni bilo tako. Zdaj smo pa zadnjih, mislim da 5 do 10 let priča nekemu zapiranju, ki ni zapiranje, nekemu podaljševanju za katerega ni razumeti kaj je pravzaprav razlog temu. In se seveda na tem mestu opravičeno postavlja vprašanje odgovornosti. Leta 2010 je bilo določeno, da mora biti postopek zaključen do 31. 12. 2015.</font><br/>
<br/>
<b><font size="4">8. TRAK (VI) 14.35</font></b><br/>
<br/>
<font size="4">	(Nadaljevanje) Za šest let je bilo na voljo nekaj tisoč manj kot 90 milijonov evrov sredstev ali več kot 15 milijonov evrov vsako leto. Od tega denarja, beremo, da je ostalo neporabljenih dobrih 3 milijone evrov sredstev. Ker se zgodba ni končala 31. 12. 2015 je prišlo do podaljšanja, ki se izteče sedaj, čez slab mesec dni. Prej smo slišali, državni sekretar je povedal rudarska pravica čez slab mesec ugasne, tako da ogromno vprašanj, malo odgovorov. Jaz bi želel državnega sekretarja danes slišati, kdo je pravzaprav odgovoren za to. Kdo je odgovoren, prvič, da je prišlo do podaljšanja iz 31. 12. 2015 na 31. 12. 2018. Jaz se točno ne spomnim, ampak jaz mislim, da je bil takrat državni sekretar isti, kot sedi danes tukaj v vladi Alenke Bratušek, ali se motim. In kdo je odgovoren, da moramo ponovno danes odločati o podaljšanju. In postavilo se bo seveda posledično tudi vprašanje, kako gospodarno je bil ta denar v preteklih letih namenjen in koliko od tega denarja je bilo resnično namenjenega prestrukturiranju in ustvarjanju novih delovnih mest v tej regiji. Ta vprašanja seveda bodo terjala odgovore in do njih bomo tako ali drugače morali priti. Tako da bi prosil za jasne in nedvoumne odgovore. Hvala. </font><br/>
<br/>
<b><font size="4">	PODPREDSEDNIK BOJAN PODKRAJŠEK:</font></b><font size="4"> Besedo dajem gospodu Primožu Siterju. </font><br/>
<br/>
<b><font size="4">	PRIMOŽ SITER (PS Levica):</font></b><font size="4"> Hvala lepa za besedo. Spoštovane kolegice in kolegi! Lep pozdrav! </font><br/>
<font size="4">	Govorim kot poslanec in govorim kot Trboveljčan, ki se me ta problematika tudi osebno še kako tiče, mene in moje družine, mojega najožjega socialnega kroga.</font><br/>
<font size="4">	Pred seboj imamo predlog zakona, ki ima dve poglavji. Eno je zapiranje družbe in drugo je, ker je nam Zasavčanom še toliko bolj pomembno, razvojno prestrukturiranje regije. Torej, ne gre zgolj za likvidacijo družbe, za rešitev teh nekih pravnih formalnosti. Gre za dejansko vsebinsko programsko delo na prestrukturiranju celotne regije. Jaz ne bi izgubljal preveč časa z razlago tega, kako je Zasavje, kolega Švagan je tem že malce namignil, kako je Zasavje 200, 300 skoraj let dajalo, dajalo, plačevalo svoj davek razvoju te države prejšnje, pa še tiste pred njo. In sedaj, ko se pa mora dokončno, da rečem, če uporabim prispodobo, upokojiti je pa treba poskrbeti zanjo. In tudi Zasavje v zadnjih 20, 30 letih in še pred tem ni plačevalo svojega davka zgolj in samo okoljsko, o čemer zelo velikokrat poslušamo in k temu se bom vrnil še v nadaljevanju svoje razprave. Zasavje je svoj davek preplačalo tudi na socialni ravni. </font><br/>
<font size="4">	Razvojno prestrukturiranje regije ima več podpoglavij. Popravite me, če se motim, gospod direktor in sekretar, govorimo o spremembi namembnosti infrastrukture, ki je sedaj v lasti Rudnika Trbovlje-Hrastnik in ki bo prešla preko države v lokalne skupnosti in uporabo lokalne skupnosti en vpogled v dinamiko infrastrukture v Zasavju. Ena družba, ki je toliko časa soustvarjal, sogradila lokalno skupnost ni zgolj eno podjetje v taki lokalni skupnosti. Je prav to, je soavtor življenja in vsega, kar ta lokalna skupnost je. V praksi to pomeni, da je rudnik v bistvu zgradil en večji delež vse infrastrukture, ki jo sicer lokalna skupnost uporablja. Tista cesta je bila rudniška, tista </font><br/>
<br/>
<b><font size="4">9. TRAK (VI) 14.40</font></b><br/>
<br/>
<font size="4">	(nadaljevanje) zgradba je bila rudniška, bloki so rudniški in tako naprej. In sedaj ti zadnji, da rečem, centimetri te infrastrukture, naj dobijo neko svojo namembnost, bodisi v neke infrastrukturne namene, v prometne, če hočete, bodisi v gospodarstvu ali v kulturi in umetnosti ali pod okriljem neke zaščite neke kulturne dediščine ali kakorkoli. To je eno poglavje kar se tiče prestrukturiranja. </font><br/>
<font size="4">	Druga stvar, ki je zopet enemu Trboveljčanu in članu Poslanske skupine Levica nadvse pomembno pa je ta okoljski aspekt. Desetletja, stoletja rudarjenja so za seboj pustila okoljsko, da rečem, upravičeno opustošenje. In zopet ne bom pridigal, seznanjeni ste z zgodovino okoljskih izzivov, izzivov v Zasavju, bodisi poznamo zgodbo s cementarno, s termoelektrarno, z vsemi nekimi naslovi s katerimi smo Zasavčani v preteklih letih in desetletjih imeli probleme. Ampak roko na srce, rudarjenje je pustilo svoj pečat. In to je treba sedaj dokončno nasloviti, dokončno najti rešitve, dokončno namenu rehabilitacije teh območij posvetiti in to stvar zapreti na način, da bo varna, da bo okolju, zdravju in bivanju prijazna. </font><br/>
<font size="4">	En tak zelo plastičen primer, da bomo vedeli o čem govorimo in o kakšnih razsežnostih mi govorimo. Tisti, ki poznate geografijo Zasavja vam bo novo, vsi ostali pa boste slišali znano stvar. Rudnik Trbovlje-Hrastnik, glavnina rudnika Trbovlje-Hrastnik stoji na in v hribu med obema mestoma. In ta hrib se je, nisem preveč dramatičen, ampak poskušam biti zelo realen, začel sesedati. In o težavah teh razsežnosti govorimo. In ta hrib je na obeh straneh v obeh občinah gosto poseljen. In tukaj so blokovska naselja, tukaj so naselja zasebnih hiš, tu so šole, zdravstveni domovi, domovi za ostarele in tako naprej. In mi si ne moremo niti v Trbovljah in Hrastniku, niti v tej državi privoščiti katastrofe formata sesedanje nekega hriba v tako gosto poseljenem področju. </font><br/>
<font size="4">	Zopet kot okoljski aktivist bom s podporo temu zakonu upam da odprl vrata eni konkretni in brez ovinkov in brez metanja peska v oči, brez dimnih zaves kot smo jih že vajeni v Zasavju s prej omenjenimi naslovi odprli vrata konkretnem okoljevarstvenem nadzoru in rehabilitaciji, revitalizaciji teh področij, ki si to zaslužijo. Ker življenje v zdravem okolju, zopet ponovim besede zasavskega kolega, življenje v zdravem okolju ni privilegij. Bivanje v zdravem okolju je z Ustavo zagotovljena pravica vsakega državljana. Jaz srčno upam in pozivam kolegice in kolege, da prav tako zavoljo tega okoljskega aspekta in zavoljo kakovostne spremembe namembnosti in dajanje neke nove življenjske priložnosti tem družbeno in okoljsko deprivilegiranem Zasavju neko novo priložnost, neko reinkarnacijo, če hočete, in seveda vas kadarkoli toplo, kolegice in kolegi, povabim na obisk v Zasavje. Hvala.</font><br/>
<br/>
<b><font size="4">	PODPREDSEDNIK BOJAN PODKRAJŠEK:</font></b><font size="4"> Hvala. K besedi se je prijavil tudi poslanec Ivan Hršak. Izvolite. / oglašanje iz klopi/ Gospod Černač, replika. </font><br/>
<br/>
<b><font size="4">	ZVONKO ČERNAČ (PS SDS):</font></b><font size="4"> Hvala. Težka bo ta, s 3 milijoni evrov se bo težko naredilo tisto, česar ni naredilo 87 milijonov evrov v šestih </font><br/>
<br/>
<b><font size="4">10. TRAK: (TB) – 14:45</font></b><br/>
<br/>
<font size="4">	(nadaljevanje) letih in o tem namreč danes govorimo. O tem govorimo. To je predmet zakona, da se pač ta rok podaljša še za dve leti, zaradi tega ker nekdo ni naredil tistega, kar bi moral narediti do 31. decembra letos.</font><br/>
<font size="4">Pa še popravek navedbe. Ni bil državni sekretar leta 2015 na ministrstvu, sem jaz to zamešal, ko je bil aneks tri(?) podpisan. Takrat je bila že Cerarjeva vlada. Hvala.</font><br/>
<br/>
<b><font size="4">PODPREDSEDNIK BOJAN PODKRAJŠEK:</font></b><font size="4"> Hvala.</font><br/>
<font size="4">Besedo ima poslanec Igor, Ivan Hršak.</font><br/>
<br/>
<b><font size="4">IVAN HRŠAK (PS DeSUS):</font></b><font size="4"> Hvala za besedo, predsedujoči.</font><br/>
<font size="4">Jaz sem bom malo dotaknil začetka, pravzaprav kje se je ta zgodba začela. Ta zgodba se je začela, da danes bomo sprejeli to novelo Zakona o podaljšanju zapiranja Rudnika RTH, z ugotovitvijo na rudniku vodstva, da je neznanega datuma iz zakona izginil termin »monitoring« okoljevarstveni nadzor.</font><br/>
<font size="4">To se bom samo dotaknil, o tem potem ne bom govoril. Ne glede na to, seveda, da o tej noveli tega »monitoringa« oziroma okoljevarstvenega nadzora ni. O tem se bomo pogovarjali na skupnem sestanku vseh potrebnih državnih deležnikov v prvi polovici decembra, kjer bomo to zadevo rešili na neki drugi pravni osnovi.</font><br/>
<font size="4">Ta novela zakona, ki jo imamo danes pred sabo pa seveda prinaša vse tisto, kar je pač potrebno, da bo Rudnik Trbovlje-Hrastnik lahko še deloval dve leti, do 31. decembra 2020, s tem da v letu 2019 bo, za delo v letu 2019 bo dobil cca. 3,1 milijona evrov, da dokonča še tiste potrebne projekte za sanacijo teh površin. V letu 2020 pa bo seveda direktor, ki bo edini zaposlen, seveda zagotavljal oziroma vse tiste ukrepe za dokončen izbris oziroma likvidacijo rudnika potem tudi izvajal.</font><br/>
<font size="4">Prej smo slišali, zakaj je pravzaprav zdaj prišlo do teh podaljšanj. Zdaj, koleg Zvone Černač je prej rekel, njega zanima, kako zdaj, kaj in se je izgovarjal na, da naj bi konec koncev bil kriv državni sekretar, ampak, Zvone Černač se spreneveda. On pa je bil v letu 2012 minister za infrastrukturo, ki je skozi določila ZUJF(?) zmanjšal sredstva RTH s 14 milijonov na 5 milijonov in ker tudi v letu 2013, takrat je bila seveda kriza, da si malo osvežimo spomin, je bila v Sloveniji kar velika kriza. Bili smo na dnu. Je seveda bilo potrebno ovreči(?) tudi določene, nezaželene, ukrepe.</font><br/>
<font size="4">In takrat smo pač varčevali in zaradi tega seveda, ker je Rudnik Trbovlje-Hrastnik imel toliko manj sredstev v tistih letih, se seveda to podaljšuje, s tem, da se ne povečuje finančna injekcija, to se pravi, je še vedno v okviru tistih 89 milijonov, ampak, časovno, da bo lahko rudnik to izpeljal.</font><br/>
<font size="4">In, mene pravzaprav ne preseneča to, kar je Zvone Černač rekel, seveda, on vedno rad, tudi SDS, pokaže nekje drugje, nekje drugje išče krivce kot pri sebi in takrat je pravzaprav to bil glavni razlog. Za 9 milijonov je znižal to, ko je bilo po planu, koliko bo Rudnik Trbovlje-Hrastnik v letu 2012 dobil, pa v letu 2013, mogoče 13, 12 milijonov. Skratka in je bilo 5 milijonov in samo to, čas se je za to podaljšal.</font><br/>
<font size="4">In, seveda koalicija in vlada ta zakon, to novelo podpira in prav je tako, da te zadeve zdaj uredimo. Kar se tiče pa potem sanacij, bi rekel, tistih dogodkov, ki se bojo še zgodili, sigurno se bojo še zgodili, ker 31. decembra 2020, ko bo rudnik dokončno zbrisan, potem se bo še v okolju, se bojo še dogajale, bi rekel, nezaželeni dogodki, ki jih bo treba sanirat in država z 31. decembrom 2020 ne bo kar dvignila roke, pa bo rekla, zdaj je pa rudnik likvidiran in zdaj, kar se bo dogajalo na območju Zasavju, to se pravi na tistih površinah, kjer je rudnika deloval, bo seveda država morala potem tudi zagotoviti določena sredstva za sanacijo in pa za okoljevarstveni razvoj.</font><br/>
<font size="4">Ko sem rekel, na tem sestanku se bomo pogovorili, v decembru, kdo bo ta nadzor izvajal, načeloma se že ve in kdo bo zagotovil sredstva za izvajanje okoljevarstvenega razvoja in pa, za sanacijo tistih površin, ki bodo takrat, v naslednjih desetletjih sigurno se bojo še določeni problemi pojavili in tukaj država seveda bo morala zagotoviti in tukaj se bomo dogovorili na neki drugi pravni osnovi, da bomo to uredili.</font><br/>
<br/>
<b><font size="4">11. TRAK: (VP) – 14.50</font></b><br/>
<br/>
<font size="4">	(nadaljevanje) In ta – če smo samo omenili prej glede monitoringa oziroma okoljevarstvenega nadzora – je tudi Vlada pristopila oziroma se dogovarjamo tako, da bo ta urejen na nivoju celotne države za vse rudnike. Ne bo to samo za RTH, tudi za druge rudnike, ker država tega do zdaj nima urejenega. In ta pristop se mi zdi pravilen in seveda to tudi podpiramo. Jaz verjamem, da se bomo na tem sestanku potem tudi dogovorili, na kakšen način bomo to potem izpeljali.</font><br/>
<font size="4">	Moramo pohvaliti, bi rekel, Vlado, ministrstvo, da je – ko je Klub zasavskih poslancev apeliral na njih, da – zdaj se seveda, tudi v časovni stiski smo – da to zadevo uredimo pred 31. 12. 2018. So resnično bili pripravljeni in so to novelo, besedilo te novele pripravili in je, bi rekel, takšna, kakršna je, sprejemljiva za koalicijo. </font><br/>
<font size="4">In seveda tudi ti amandmaji, ki so, ki jih je pripravilo ministrstvo na predlog oziroma pripombe Zakonodajno-pravne službe, se s tem strinjamo in verjamem, da bomo danes to novelo sprejeli. Če bo še kaj pozneje, se pa še kasneje oglasim. Hvala lepa.</font><br/>
<br/>
<b><font size="4">PODPREDSEDNIK BOJAN PODKRAJŠEK</font></b><font size="4">: Ja, hvala, gospod Hršak.</font><br/>
<font size="4">Ugotavljam, da ima gospod Zvone Černač repliko na vaše izvajanje. Izvolite, gospod Černač.</font><br/>
<br/>
<b><font size="4">ZVONKO ČERNAČ (PS SDS)</font></b><font size="4">: Ja, lepo, da je kolega Hršak se spomnil šest let nazaj. Malo narobe pa je, da se ne spomni tri leta nazaj. Kajti enak znesek, kot je bil namenjen Rudnik Hrastnik Trbovlje za leto 2012, 5 milijonov evrov, je bil namenjen tudi v letu 2015, 5 milijonov evrov, kolega Hršak. Sedel si v takratni vladni koaliciji in bi bilo prav, da tudi to poveš. Drugače pa – program ni bil zaradi tega nič ogrožen, mimogrede. Niti ni bilo programa niti za 5 milijonov, kaj šele za 14 v letu 2012.</font><br/>
<br/>
<b><font size="4">PODPREDSEDNIK BOJAN PODKRAJŠEK</font></b><font size="4">: Hva… / Izklop mikrofonov./ </font><br/>
<font size="4">Gospod Hršak, ni replike na repliko.</font><br/>
<font size="4">Kot zadnja prijavljena k razpravi v tem sklopu je gospa Janja Sluga. </font><br/>
<br/>
<b><font size="4">JANJA SLUGA (PS SMC)</font></b><font size="4">: Ja, hvala lepa.</font><br/>
<font size="4">Jaz sem vesela, da smo danes končno na tej točki, ko na odboru obravnavamo pričujoče besedilo. Zakaj? Zato ker smo si v naši poslanski skupini že v času prejšnjega mandata izrazito prizadevali, da se reši ta problematika. In sicer, da se reši na način, da bodo na koncu od tega največ imeli seveda ljudje na terenu. </font><br/>
<font size="4">Vemo, da se je rudniška dejavnost na območju Trbovelj in Hrastnika opravljala preko 200 let. 212 let, če smo natančni. In 212 let rudarjenja pusti sled. Ne samo v ljudeh, ki je prisotna še danes – jaz vsakič, ko se vrnem v rodno Trbovlje, lahko to vidim – pač pa pusti sled tudi na okolju. Ki jo pa tudi vidimo. Vsak dan s prostim očesom. In jaz verjamem, da si marsikdo predstavlja, da se za sanacijo takih površin usede pet strokovnjakov na posameznem ministrstvu, zapiše besedilo in reče: »Takole bo in v tem času bomo to naredili.« Ampak v naravi nikoli ne gre tako. Narava dela po svoje. Škoda, ki je bila v teh 212 letih narejena okolju, tudi. Vse skupaj je zelo nepredvidljivo in ne da se na tak način. S tega vidika je seveda razumljivo, da se teh 212 let rudarjenja ne da v dveh letih kar zabrisati in sanirati in reči: »Smo zaključili.« </font><br/>
<font size="4">Je pa seveda tudi vprašanje, ali je bilo tekom vseh teh let vse skupaj opravljeno dovolj korektno. So bili ukrepi narejeni tako, kot so bili predvideni? So bili sfinancirani, tako kot so bili predvideni? Ampak nismo mi poslanci tukaj za to, da bomo to ocenjevali. Za to so neke druge inštitucije, ki, verjamem, da bodo to ugotovile. Poslanci pa smo tukaj za to, da zagotovimo, da se ne bo več delala škoda ne na okolju in ne ogrožalo zdravja in življenja ljudi in živali na tem območju. In zato je prav – prav. In pravično. Da seveda omogočimo, </font><br/>
<br/>
<b><font size="4">12. TRAK: (NB) - 14.55</font></b><br/>
<font size="4">	</font><br/>
<font size="4">	(nadaljevanje) da se izvedejo ukrepi do konca tako kot se morajo, da se počrpajo sredstva do konca tako kot bi se morala, da seveda na koncu ne presežejo tistega zneska, ki je dovoljen in usklajen z evropsko komisijo in seveda, da potem v nadaljevanju, tako kot je kolega Hršak tudi rekel, da se zadeve spremljajo. Ker kot sem rekla, narava je živa in je nepredvidljiva in prav je, da tudi v prihodnjih letih, pa ne samo v Zasavju, ampak na vseh rudniških površinah v Sloveniji kjer so tudi težave, zadeve uredimo tako, da bo za vsa ta območja enako poskrbljeno, da se bo spremljalo, da se bo zagotavljalo sanacije, da se bo zagotavljalo varstvo ljudi, da ne bo nastajala škoda tudi na premoženju, itn. In zato seveda tudi v Poslanski skupini SMC pozdravljamo to besedilo zakona. Amandmaji so sanirali vse tiste pravne dileme, ki so bile izpostavljene s strani Zakonodajno-pravne službe in jaz res upam, da bomo tokrat to besedilo potrdili. </font><br/>
<font size="4">	Hvala. </font><br/>
<br/>
<b><font size="4">	PODPREDSEDNIK BOJAN PODKRAJŠEK:</font></b><font size="4"> Hvala. </font><br/>
<font size="4">	K besedi se je prijavil Ivan Hršak. Izvolite. </font><br/>
<br/>
<b><font size="4">	IVAN HRŠAK (PS DeSUS):</font></b><font size="4"> Hvala predsedujoči za besedo. Bom zelo kratek? Zvone Černač je dvakrat / nerazumljivo/, trikrat, leto 2015. V tistem času tista kriza še ni bila mimo in država je, tudi drugi ukrepi, ki so veljali pa še nekateri še celo danes veljajo, da se počasi sproščajo, v tistem momentu država še ni morala tistih sredstev zagotoviti za RTH, kot bi mu šli in seveda, kasneje ko je pa finančna situacija bila boljša, takrat pa je seveda država poskrbela in je ta sredstva povečala. Samo toliko v obrazložitev. </font><br/>
<br/>
<font size="4"> </font><b><font size="4">	PODPREDSEDNIK BOJAN PODKRAJŠEK:</font></b><font size="4"> Hvala gospod Hršak. </font><br/>
<font size="4">	Besedo dajem državnemu sekretarju na ministrstvu za infrastrukturo. Izvolite. </font><br/>
<br/>
<b><font size="4">	MAG. BOJAN KUMER:</font></b><font size="4"> Hvala lepa. </font><br/>
<font size="4">	Najprej se bom sklical na gospoda Černača, poslanca, ko je lepo povzel zgodovino, kdaj je nastala tista dovoljena državna pomoč leta 2010 in je bilo potem podaljšanje. Vse drži in tudi sam namen zakona v svojem imenu nosi postopno zapiranje Rudnika Trbovlje-Hrastnik in pa prestrukturiranje regije. Zdaj je seveda, odgovornosti, glede na to, da se je ogromno vlad tega leta zamenjalo akterjev na tem področju in pa tudi zakonodaje, ki velja na tem matičnem področju, ki ureja postopno zapiranje, kar se tiče nadzora, zelo zapleteno. Vsekakor so vsakokratna poslovodstva dolžna in odgovorna, da pripravijo najprej program za zapiranje in potem tudi za izvedbo vseh del aktivnosti. Ministrstvo je pristojno za energijo in pa rudarstvo, vedno poskrbi, mislim da izbere pravilni nadzor. Gre se za finančni nadzor za izbranega izvajalca. Potem druga oblika nadzora je rudarski nadzor v obliki inšpekcije. Tretje oblika nadzora, ki je ves čas tudi tekla, je tako imenovani poslovni nadzor v obliki nadzornega sveta. tukaj vemo, da Rudnik Trbovlje-Hrastnik pripada v upravljanje Slovenskemu državnemu holdingu, ki nastavlja nadzorni svet in pa skrbi za upravljanje te družbe, ki je v sto procenti lasti Republike Slovenije. Tako, da tukaj je kar velika zagonetka kar se tiče odgovornosti. Lahko rečem, da v zadnjem času smo vsaj tisto kar smo mi na ministrstvu pristojni, da zagotovimo vsaj tista finančna sredstva, ki so bila dodeljena leta 2010, pa če se ne bi zgodila kriza, verjamem, pa mogoče nekih nepredvidljivih okoliščin bila uspešno počrpana oziroma bile tudi izvedene po programu oziroma po operativnem programu vse tiste aktivnosti in pa predvidena dela, ampak kadar planiraš nekaj v naravi, težko zajameš še vse naprej, ker narava je živa materija in je težko v naprej predvideti kaj vse te čaka / nerazumljivo/, po besedah s strani poslovodstva Rudnika Trbovlje-Hrastnik. Tako kot je gospod Siter tudi omenil, da obstaja v tej zgodbi kar veliko aspektov in tudi gospod Hršak je to omenil. </font><br/>
<br/>
<b><font size="4">13. TRAK (VI) 15.00</font></b><br/>
<br/>
<font size="4">	(Nadaljevanje) En aspekt ta zakon definitivno rešuje. In to je, da tisto kar lahko rešimo ta preostali del finančne zgodbe, da se ponudi oziroma da se da poslovodstvo, da v okviru dvoletnega programa izvede planirana dela. To niso vsa finančna sredstva. Nekaj finančnih sredstev je še lastnih finančnih sredstev v obliki denarja na tekočem računu. Potem seveda v obliki opredemetnih sredstev. Verjamem, da bo družba pred likvidacijo odgovorno ravnala z razprodajo svojega premoženja. Nekaj v tej smeri po njihovih zagotovilih je bilo že storjeno. In tukaj ven računamo, da bodo vsaj ta najnujnejša dela za sanacijo in pospešeno zaprtje same družbe in likvidacije izvedena. Hvala. </font><br/>
<br/>
<b><font size="4">	PODPREDSEDNIK BOJAN PODKRAJŠEK:</font></b><font size="4"> Ker ugotavljam, da so vsi prijavljeni k razpravi… Gospod Doblekar. </font><br/>
<br/>
<b><font size="4">	BORIS DOBLEKAR (PS SDS):</font></b><font size="4"> Hvala lepa za besedo. Poslušal sem tudi odgovore državnega sekretarja. Mislil sem, da bo morda še direktor kakšen odgovore podal, glede na to, da je bilo nekaj vprašanj izpostavljenih. Jaz mislim, da ni v tej dvorani nikogar, ki ne bi rekel ne zapreti rudnika postopoma do konca, ne sanirati degradiranega območja in tako naprej. Mislim, da ga ni. Vemo vsi, tudi jaz prihajam iz Zasavja, da je pač to neka nuja, nekaj, kar je treba nujno tudi narediti in je tudi prav, da se tudi poslanci iz tega konca še bolj za to tudi zavzemamo. </font><br/>
<font size="4">	Kot je že omenil gospod mag. Kumer, državni sekretar, kar se tiče same odgovornosti, menjave vlad, ena vlada, druga vlada, tretja vlada in potem ugotavljaj odgovornost. Vedno se nekaj spremeni. To se pravi, dejstvo je, da je menjavanje vlad zelo slabo, ne samo za, bi rekel, za same vlade, da ne izpeljejo stvari do konca, ampak tudi za vse zadeve, kar se tiče v državi. Vidimo, da je že pri tem problem. Jaz bi vseeno prosil še za kakšno dodatno pojasnilo, recimo, predem se človek lahko odloči, mi imamo pred seboj predlog za podaljšanje roka. Vemo, da 3 milijone 100 je še na voljo plus tista dodatna sredstva na tekočem računu. Vseeno bi bilo mogoče dobro, da dobimo kakšna dodatna, ali pa vsaj, govorim v svojem imenu, kakšno dodatno pojasnilo zakaj je bilo spet potrebno podaljšati, katera so bila tista dela, to se pravi, nepredvidena dela in pa, ali jih bo morda še kaj več, da bo potrebno potem še podaljšati, ne vem, čez leto, dve še za kakšni dve leti. Katera so bila tista nepredvidena dela, mogoče malce bolj podrobno, saj čas verjetno ni ovira, da ne bi to lahko izvedeli. </font><br/>
<font size="4">	Jaz sem že tudi, kar se tiče degradiranih območij, postavil poslansko vprašanje na prejšnji seji v Državnem zboru, ker me ta problematika zelo zanima in tudi zelo žalosti, da je veliko takih območij degradiranih, ki niso bila sanirana in ni to edino območje v Zasavju, imamo tudi, recimo, odlagališče Rakovnik, ki že leta in leta stoji, pa se v bistvu nihče toliko ne zavzema za to, da bi tudi to degradirano zastrupljeno območje sanirali. </font><br/>
<font size="4">	Prav je, da pogledamo širše okoli sebe in da poskušamo pomagati oziroma da smo vsi zato, da so to neke prioritete s strani države, kar se tiče sanacije degradiranih območij, da se ne zastruplja, ne ogroža zdravja ljudi, živali, rastlin in tako naprej, kar se tolikokrat tudi sliši. </font><br/>
<font size="4">	Ob tem bi morda še vprašal koliko je bilo novih odprtih delovnih mest pri zapiranju oziroma pri samem prestrukturiranju regije ali so bila kakšna nova delovna mesta tudi odprta. Pa, kot sem že prej omenil, ta nepredvidena dela, mogoče nekaj dodatnih </font><br/>
<br/>
<b><font size="4">14. TRAK: (NB) - 15.05</font></b><br/>
<font size="4">	</font><br/>
<font size="4">	(nadaljevanje) pojasnil in pa, če bo ta sredstva, če bodo zadostovala, in pa če bo ta rok zadostoval, kar zdaj ponuja ta sprememba oziroma dopolnitev Zakona o postopnem zapiranju Rudnika Trbovlje-Hrastnik in pa v razvojnem prestrukturiranju regije. Kot pa čisto na koncu, še enkrat, verjetno ni nikogar, ki se ne bi strinjal, da je potrebno do konca rudnik zapreti in tudi sanirati to območje. Problem je samo na kakšen način in pa, kaj so bili razlogi, da se odslej to še ni opravilo. Res pa je tudi, da kot je že tudi poslanka omenila, morda so zato drugi pristojni, druge službe, druge institucije, ki bodo to ali pa ki bi morale to ugotavljati, se mi zdi pa prav, da mi poslanci, ko o tem odločamo, ob temle morda kakšno informacijo več tudi izvemo. </font><br/>
<font size="4">	Toliko. Hvala lepa za dodatna pojasnila in odgovore, če jih bom dobil, se vam lepo zahvaljujem. </font><br/>
<br/>
<b><font size="4">	PODPREDSEDNIK BOJAN PODKRAJŠEK: </font></b><font size="4">Hvala. </font><br/>
<font size="4">	Dr. Žlak, želite še vi podati pojasnilo. </font><br/>
<br/>
<b><font size="4">	DR. JANEZ ŽLAK:</font></b><font size="4"> Mogoče bom skušal odgovoriti. Vrniti se moramo v leto 2000. Takrat se je nekako usoda Zasavja odločila, pa so pač sprejeli Zakon o postopnem zapiranju. Itak, da je bil odličen. Oh, saj to se zdaj, to se ne bo zaprlo sto let. Nobeden ni poudaril neke resne glede vsebine take. Zdaj pa skočimo pet let nazaj, ko je bil pa sprejet ta srednjeročni program 2013-2018. Ta je bil pa že kar resen, je pa že konec bilo, že tolikokrat podaljšano vmes, ampak še vedno, ta program se je pisal iz izkušenj rudnikov, ne vem, v Zagorju, kakorkoli, brez kakršnegakoli projekta in bom dal zelo praktične primere. Neke ocene so bile, koliko bo sanacija plazu tega koliko bo sanacija tega odvodnjavanja in te ceste. In te ocene je nekdo ocenil takrat na, mislim to številko, dvakrat je bilo tudi recenzirano, na 264 milijonov. Zelo natančno jih je ocenil, ampak brez projekta. Potem se seveda ni v letih 2012, 2013, 2014, 2015, ima gospod Černač prav, zelo malo se je naredilo. Ja, ZUJF je bil tudi kriv, to je dejstvo, ampak moramo se malo posuti s pepelom, tudi bivša poslovodstva niso naredila veliko, pa spet smo tukaj, iščemo odgovornost, to so neke druge. Mi gledamo zdaj situacijo, ki jo moramo rešiti. Zdaj pa imamo mi projekte, imamo že tudi javne razpise in srednjeročni program kot takšen, jaz zagotavljam, bo do konec leta narejen, dela pa ne bodo dokončana, zato je ta zakon toliko pomemben, da se ga podaljša. Pa bom mogoče malo obrazložil, spet na enem praktičnem primeru. Srednjeročni program je predvidel sanacijo enega odvodnjavanja v odseku Leša v Hrastniku, bom dal primer. Ocenil ga je takrat, 2013, nekdo na 100. Projekt je pokazal 500. Javni razpis, je zmagal izvajalec, 430. Mi bomo ta dela naredili do višine 100. S tem bomo zaprli srednjeročni program, dela pa ne bodo končana. Zdaj sem dal en takšen zelo tak plastičen primer. To je en razlog. </font><br/>
<font size="4">	Drugi, so bila pa ta nepredvidena dela, zopet en primer. Ko se je opustila ideja o Rudniku Brnica, se še spomnite, se seveda jama tam v Hrastniku, se je ta upadni jašek zaprl. V letu in pol je podtalnica narasla in začela zalivati kleti. Program tega ni predvidel, RTH je to posaniral, za to je zapravil neka sredstva s prodaje premoženja, ki je namenjena po teoriji, po zakonu o gospodarstvu ne za sanacijo, ampak za likvidacijo družbe. To je drugi takšen vidik, ki je… S tem, da so tukaj še recimo, še ena, ki je pa še bolj bode v oči, plazilcih, srednjeročnega je predvidel, RTH ga je saniral, sklad kmetijskih se je odločil za golosek, kljub opozorilom služb. Plaz se je ponovil. Ponovno smo ga morali sanirati, že v mojem mandatu. Tako da, več je teh razlogov. In najbolj pomembno v tem trenutku je res to, da več kot 200 / nerazumljivo/ je oddaljena, kot je gospa rekla, ne moreš kar pritisniti stikalo pa ugasniti. Mislim, da je ta družba ena izkušnja za naprej. Očitno je na Državnem svetu, mogoče samo za primerjavo, je padlo vprašanje s Šaleške doline, če je ministrstvo že malo v hecu malo pa zares, že razmišlja o zapiranju Rudnika Velenje.  </font><br/>
<br/>
<b><font size="4">15. TRAK: (VP) – 15.10</font></b><br/>
<br/>
<font size="4">	(nadaljevanje) Verjetno ne vedo, da premoga ne bo toliko časa, ampak to pustimo. </font><br/>
<font size="4">	In hoteli so povedati nekaj drugega. Nismo bili pripravljeni v Zasavju na zaprtje tako velikega giganta, kot je bil rudnik. Zdaj … s tem dvoletnim programom – tako da je še vprašanje, ali bodo sredstva zadostovala? Odgovor za – za dokončanje srednjeročnega programa – ker jaz verjamem, da moramo mi tudi poročati v Bruselj – bodo zadostovala. To vodstvo rudnika govori. Ali bodo zadostovala za vse? Tega pa ne vemo. Predvsem z vidika nepredvidenih. </font><br/>
<font size="4">Rudnik izvaja monitoring. In ga bo v teh dveh letih izvajal. Karkoli se bo pojavilo, bo verjetno potrebno posanirati. Če se bo. Če me pa danes vprašate, črno belo, ali se bo pojavilo kaj ali pa se ne bo – vam pa z gotovostjo trdim, da se bo. Samo črno. Ne, da se ne bo. Ker to je pa gigant, kar je tam tudi gospa omenila – ko ti izkoplješ luknjo 100 metrov globoko, 40 široko, 200 metrov dolgo pod jamo, nekje 200 metrov pod površino – ja, zadeva se nekam sesede. In nekje udari ven. </font><br/>
<font size="4">Lansko leto na primer je presahnil vodnjak v Hrastniku, Studenci, mi smo zaprli jamo Ojstro, zadnja jama, april 2014, 12. april – pardon, 2013. Zadnji premog z rudnika. Evo, čez pet let, lansko leto je presahnil tam ta vodnjak. Ni vodnjaka. Rezervoar, ki napaja Hrastnik. Seveda, voda je našla svojo pot zaradi različnih / nerazumljivo/. </font><br/>
<font size="4">Tako da – predvsem s tem zakonom boste nekako dali čas, možnost, da se te zadeve spremljajo naprej in se v okviru tega programa, ki bo posredovan Vladi – ta pa bo realen, ker so pa projekti narejeni, celo nekateri javni razpisi so že narejeni za določene sanacije, ki jih pa seveda ne izvajamo in smo jih ustavili, ravno zaradi tega, ker nimamo zagotovljenih sredstev. </font><br/>
<font size="4">Jaz mislim, da sem odgovoril kolikor toliko na … / glas iz ozadja/ Aja, o delovnih mestih, ja. Tako je. Zdaj, natančnega števila ne vem. / nerazumljivo/ so bila pa zagotovo – recimo, dajmo reči, Družba Fortuna, potem razvojno-tehnološki center, ki izvaja meritve – je pa spet problem. Bodimo, nalijmo si čistega vina. Precej je teh družb, ki so bile ustanovljene in bi morale biti na trgu – mogoče sta dve se dejansko plasirali. Ali pa tri od teh. Vse ostale so visele na rudniku. S tem si ne smemo zatiskati oči. Ampak miselnost v Zasavju se spreminja in se bo spremenila, kajti vsa industrija je ugasnila. In rudnik je zadnji. In s tem dvoletnim podaljšanjem - mogoče tudi ne boste takoj izpustili Zasavja na najnižjo točko. Ker Zasavje še ni na najnižji točki. Bo, ko bo rudnik zaprt. Hvala.</font><br/>
<br/>
<b><font size="4">PODPREDSEDNIK BOJAN PODKRAJŠEK</font></b><font size="4">: / Mikrofon je izklopljen./ Doktor Žlak.</font><br/>
<font size="4">Torej ugotavljam, da ni nihče več prijavljen k razpravi. Zaključujem razpravo k tej točki. </font><br/>
<font size="4">Prehajamo na glasovanje o amandmajih. </font><br/>
<font size="4">Na glasovanje dajem amandma koalicijskih poslanskih skupin k 1. členu tega zakona. Glasujemo.</font><br/>
<font size="4">Kdo je za? (11 članov.) Kdo je proti? (Nihče.)</font><br/>
<font size="4">Na glasovanje dajem amandma k 2. členu tega zakona. Glasujemo.</font><br/>
<font size="4">Kdo je za? (11 članov.) Kdo je proti? (Nihče.)</font><br/>
<font size="4">Dajem na glasovanje amandma k 3. členu tega predloga zakona. Glasujemo.</font><br/>
<font size="4">Kdo je za? (11 članov.) Kdo je proti? (Nihče.)</font><br/>
<font size="4">Glasujemo o amandmaju k 4. členu tega predloga zakona. Glasujemo.</font><br/>
<font size="4">Kdo je za? (11 članov.) Kdo je proti? (Nihče.)</font><br/>
<font size="4">Dajem na glasovanje amandma k 5. členu omenjenega zakona. Glasujemo. </font><br/>
<font size="4">Kdo je za? (11 članov.) Kdo je proti? (Nihče.)</font><br/>
<font size="4">Zaključili smo glasovanje o amandmajih. V skladu s prej sprejeto odločitvijo prehajam na glasovanje o vseh členih predloga</font><br/>
<br/>
<b><font size="4">16. TRAK: (TB) – 15.15</font></b><br/>
<br/>
<font size="4">	(nadaljevanje) zakona skupaj.</font><br/>
<font size="4">	Želi kdo obrazložiti svoj glas? Ne. Ugotavljam, da ne.</font><br/>
<font size="4">Potem prehajamo na glasovanje.</font><br/>
<font size="4">Glasujemo.</font><br/>
<font size="4">Kdo je za? (11 članov.) Kdo je proti? (Nihče.)</font><br/>
<font size="4">S tem zaključujemo drugo obravnavo Predloga zakona o spremembah in dopolnitvah Zakona o postopnem zapiranju Rudnika Trbovlje-Hrastnik in razvojnem prestrukturiranju regije na matičnem delovnem telesu.</font><br/>
<br/>
<font size="4">Sprejeti amandmaji bodo vključeni v dopolnilni predlog zakona, ki bo sestavni del poročila na odboru.</font><br/>
<font size="4">Prosim, da v skladu z drugim odstavkom 42. člena določimo poročevalca, ki bo predstavil poročilo na seji Državnega zboru. Predlagam, da bi to opravil predsednik tega odbora, Edvard Paulič. Kdo temu nasprotuje?</font><br/>
<font size="4">Če ne, potem zaključujem to točko dnevnega reda in 2. nujno sejo Odbora za infrastrukturo, okolje in prostor. Vsem se zahvaljujem za sodelovanje, pa želim lep popoldan. Hvala.</font><br/>
<br/>
<b><font size="4">Seja je bila končana 4. decembra 2018 ob 15.16.</font></b>
</root>