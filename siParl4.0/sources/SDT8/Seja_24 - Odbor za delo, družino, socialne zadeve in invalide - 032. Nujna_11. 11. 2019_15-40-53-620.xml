<root>
<h5 class="label"><span>Vsebina zapisa seje</span></h5><div align="center">
<p><b><font size="4">REPUBLIKA SLOVENIJA</font></b><br/>
<b><font size="4">DRŽAVNI ZBOR</font></b><br/>
<b><font size="4">ODBOR ZA DELO, DRUŽINO, SOCIALNE ZADEVE IN INVALIDE</font></b><br/>
<b><font size="4">32. nujna seja</font></b><br/>
<br/>
<b><font size="4">(11. november 2019)</font></b><br/>
</p></div><br/>
<b><font size="4">Sejo je vodil Vojko Starović, predsednik Odbora za delo, družino, socialne zadeve in invalide.</font></b><br/>
<b><font size="4">Seja se je začela ob 14.01 uri.</font></b><br/>
<br/>
<b><font size="4">	PREDSEDNIK VOJKO STAROVIĆ:</font></b><font size="4"> Vse članice in člane odbora ter ostale prisotne lepo pozdravljam. Začenjamo 32. nujno sejo odbora. Obveščam vas, da so zadržani in da se seje ne morejo udeležiti naslednje članice in člani: Marijan Pojbič, mag. Karmen Furman, Jelka Godec in Suzana Lep Šimenko. Z nami bo danes Tadeja Šuštar, ki nadomešča Ivo Dimic. Z nami je danes tudi Jože Lenart namesto članice Nine Maurovič. </font><br/>
<font size="4">	S sklicem seje ste prejeli dnevni red seje odbora: Zahteva Državnega sveta za ponovno odločanje o zakonu o spremembah in dopolnitvah zakona o socialno-varstvenih prejemkih.</font><br/>
<font size="4">	Ker v poslovniškem roku nisem prejel predlogov v zvezi z dnevnim redom, ugotavljam, da je določen takšen dnevni red kot ste ga prejeli s sklicem seje. </font><br/>
<br/>
<font size="4">	Prehajamo na </font><b><font size="4">1. TOČKO DNEVNEGA REDA – ZAHTEVA DRŽAVNEGA SVETA ZA PONOVNO ODLOČANJE O ZAKONU O SPREMEMBAH IN DOPOLNITVAH ZAKONA O SOCIALNO-VARSTVENIH PREJEMKIH.</font></b><font size="4"> Prejeto gradivo: zahteva Državnega sveta za ponovno odločanje in mnenje Zakonodajno-pravne službe je objavljeno na spletnih straneh Državnega zbora. Odbor bo kot matično delovno telo o mnenju o zahtevi Državnega sveta podal na podlagi 147. člena Poslovnika Državnega zbora. Vabljeni k tej točki: Državni svet, Zakonodajno-pravna služba, Ministrstvo za delo, družino, socialne zadeve in enake možnosti.</font><br/>
<font size="4">	Uvodno besedo ima predstavnica Državnega sveta Lidija Jerkič. Izvolite.</font><br/>
<br/>
<font size="4">	</font><b><font size="4">LIDIJA JERKIČ:</font></b><font size="4"> Lep pozdrav vsem skupaj. Hvala za besedo. Pisno obrazložitev veta Državnega sveta ste dobili z gradivom in jo ne bi brala ali ponavljala, bi pa želela vseeno nekaj poudarkov o razlogih zakaj se je Državni svet odločil tako kot izhaja iz predloga. </font><br/>
<font size="4">	Najprej seveda ni to prva seja, na kateri bi bilo treba pojasnjevati vsebino zakona in razloge za veto. Vem, da je celotna problematika precej razdelila tudi javnost, tako strokovno, še bolj pa civilno. V zvezi s tem sami veste koliko stališč civilnih organizacij, društev in organizacij, ki se vsakodnevno ukvarjajo s problematiko posameznikov, ste prejeli. Da ne bi dvoma, nedvomno je potrebno poskrbeti za to, da vsak, ki lahko sam poskrbi za svojo socialno varnost to tudi stori. To se pravi, da nimamo prejemnikov socialnih nadomestil zgolj zato, ker nekdo pozna sistem in ga kot takega izkorišča.</font><br/>
<font size="4">	Poznati ta sistem je izredno težko. Ne vem, če kdo od nas, zase zagotovo lahko rečem, zna ugotoviti </font><br/>
<br/>
<b><font size="4">2. TRAK: (ES)</font></b><br/>
<br/>
<b><font size="4">	</font></b><font size="4">(nadaljevanje) v kakšnih primerih in kdaj posamezniku pripada določena vrsta socialne pomoči oziroma kakšna je takšna višina. Sama sem skušala priti do rezultata, pa priznam, da sem bila neuspešna, da ne razumem popolnoma kdaj in v katerih primerih so posamezniki upravičeni do določenih vrst pomoči. Moram reči, da je zadnjič na seji Državnega sveta tudi sekretar sam povedal, da je računalnik tisti, ki ve komu in v katerih primerih določeni socialni transferji pripadajo. </font><br/>
<font size="4">	Zato je verjetno ena od posledic teh razprav okoli prejemnikov denarnih socialnih pomoči in dodatka za delovno aktivnost ta, da je potrebno ta sistem prevetriti, da ga je treba poenostaviti, da ga je treba približati posamezniku, zato da bo posameznik pravzaprav vedel, v katerih primerih je upravičen in v katerih primerih ni upravičen. </font><br/>
<font size="4">	Tudi to, da je Ministrstvo za delo šele v zadnjem času vzpostavilo analitsko službo lahko na nek način zelo skrbi, kar pomeni, da so se v preteklosti ukrepi na področju trga dela sprejemali več ali manj na posameznih primerov in verjetno bolj na pamet kot pa sistematično. </font><br/>
<font size="4">	Tisto, kar je v razpravah zelo zmotilo, je tudi omenjanje zlorab. V kolikor zlorabe so, potem naj se kaznujejo. Na področju zaposlovanja je v državnih službah zaposlenih dovolj ljudi, ki se lahko s tem ukvarjajo. V kolikor so zlorabe zaznane, potem naj se prejemnikom socialnih transferjev le-te vzamejo, ne pa da se gre v ukrep, ki posplošeno pravzaprav jemlje pravico vsem.</font><br/>
<font size="4">	Tudi če pogledamo kdaj je posameznik upravičen do denarne socialne pomoči. S spletne strani Ministrstva za delo sem si sprintala pogoje za pridobitev denarne socialne pomoči, in sicer – poleg tega, da gre za državljana ali tujca z dovoljenjem za stalno prebivanje je to oseba, ki nima dovolj sredstev za preživetje, nima premoženja in prihrankov, ki bi mu omogočali preživetje, si ne more zagotoviti preživetja sam z delom, s pravicami iz dela ali z zavarovanjem, z dohodki s premoženja in drugih virov oziroma z nadomestili ali s pomočjo tistih, ki bi ga bili dolžni preživljati in aktivno rešuje svojo socialno problematiko. Se pravi, že pogoji za samo socialno pomoč so dovolj ostri, da bi morali preprečevati kakršnekoli zlorabe. In šele ko posameznik pridobi pravico do denarne socialne pomoči, se pravi, ko izpolni vse te pogoje in začne delati, se pravi opravlja delo določeno število ur, mu pripada dodatek za aktivacijo, ta dodatek zaradi katerega je Državni svet vložil veto in zaradi katerega predlagamo, da Državni zbor ne sprejme ponovno zakona, na katerega je veto vložen. </font><br/>
<font size="4">	Torej ta dodatek ni samostojen dodatek. Pogoj za to je, da imate najprej pravico do denarne socialne pomoči, šele nato, ko delate, pridobite tudi pravico do tega dodatka. Kar dodatno skrbi je to, da je med prejemniki dodatka za delovno aktivnost več kot 5.400 zaposlenih oseb. To niso osebe, ki potrebujejo dodatno motivacijo za delo. Te osebe delajo in ne prejemajo zadostnih sredstev za to, da bi lahko preživeli sebe in svojo družino. </font><br/>
<font size="4">	Še en razlog se je pojavil naknadno. To je izguba polovice dodatka zaradi neudeležbe na javnih delih. Mislim, da je ta ukrep nekoliko prenagljen in nepremišljen. Obstaja velika verjetnost, da se bo število javnih del izjemno povečalo. Jasno, ker so tudi financirana popolnoma iz drugega vira kot s strani delodajalcev, da pa sama udeležba v javnih delih in aktivnost na tem področju ne bo povzročila nobene dodatne zaposlitve. Ko bodo javna dela prenehala, bodo tudi taisti ljudje ponovno brezposelni. </font><br/>
<br/>
<b><font size="4">3. TRAK: (ES)</font></b><br/>
<br/>
<font size="4">	(nadaljevanje) Mislim, da nekako tudi sedanja praksa to kaže. Nisem pa našla podatkov, ki bi verodostojno prikazali učinke udeležbe posameznika v javnih delih. </font><br/>
<font size="4">	Čisto nazadnje naj omenim še to, da je bil zakon ponovno eden tistih, ki je bil sprejeman mimo Ekonomsko-socialnega sveta. Slišali smo sicer, da ne prva sprememba, ampak osnovni zakon je bil sprejet po postopku preko ESS. Ta sprememba pa je ušla mimo pa je dejstvo in prepričana sem, da v kolikor bi šel po postopku kot je predviden, da se verjetno ne bi bilo treba na vsaj petih sejah državnih teles ukvarjati s to problematiko. </font><br/>
<font size="4">	Toliko bi imela za uvodno predstavitev. Hvala lepa.</font><br/>
<br/>
<font size="4">	</font><b><font size="4">PREDSEDNIK VOJKO STAROVIĆ:</font></b><font size="4"> Hvala tudi vam za predstavitev. Besedo dajem predstavniku predlagatelja. Izvolite, gospod Tilen Božič.</font><br/>
<br/>
<font size="4">	</font><b><font size="4">TILEN BOŽIČ:</font></b><font size="4"> Spoštovani predsednik, hvala za besedo. Spoštovane poslanke, poslanci in ostali prisotni! Danes je ponovno pred vami novela zakona o socialno-varstvenih prejemkih, ki ste ga v Državnem zboru potrdili konec oktobra. S to novelo je Vlada predlagala ukinitev dodatka za delovno aktivnosti in predlagala spremembe spodbud za aktivacijo brezposelnih oseb, ki so prejemniki denarne socialne pomoči. </font><br/>
<font size="4">	Dodatek za delovno aktivnost je bil uveden leta 2012, v času najglobje krize, ko je denarna socialna pomoč znašala 230 evrov, danes znaša 402 evra. Gre za institut, ki ga ne pozna nobena druga država. Namen dodatka pa je, da delovno aktivnim umetno povečati cenzus za pridobitev denarne socialne pomoči in s tem posledično širi krog upravičencev do denarne socialne pomoči. Ker je bila leta 2011 denarna socialna pomoč nizka, je dodatek predstavljal instrument za izboljšanje denarne socialne pomoči. </font><br/>
<font size="4">	Danes je osnovna denarna socialna pomoč za 74 % višja in znaša, kot že omenjeno, 402 evra. Osnovna denarna socialna pomoč je tako danes brez dodatka za delovno aktivnost za 22 evrov višja kot je znašala osnovna denarna socialna pomoč meseca maja lani in to skupaj z dodatkom za delovno aktivnost. To je bilo 380 evrov. </font><br/>
<font size="4">	Pomembno je tudi opozoriti, da smo imeli v času najglobje krize leta 2012 65.000 upravičencev do denarne socialne pomoči. Danes, ko so razmere v gospodarstvu bistveno boljše pa je ta številka narasla že preko 90.000. Pa ne zaradi tega, ker bi bilo toliko ljudi na slabšem, temveč predvsem za to, ker so se dvignili cenzusi, v tem primeru skoraj za eno tretjino. </font><br/>
<font size="4">	V danih razmerah gospodarske rasti in stanja na trgu dela, kjer primanjkuje delovne sile in skoraj polovica vseh delodajalcev toži o pomanjkanju ustreznega kadra, se torej soočamo s skokovitim naraščanjem upravičencev do denarne socialne pomoči ter na drugi strani z opozorili Centrov za socialno delo in Zavoda za zaposlovanje, da v uslužbenci posameznikov ne uspejo več motivirati za delo. Ravno danes so bili predstavljeni tudi podatki Zavoda Republike Slovenije za zaposlovanje, da se delodajalci soočajo z resnim pomanjkanjem delavcev. </font><br/>
<font size="4">	Uvedba dodatka za delovno aktivnost, ki je umetno dvignila cenzus za pridobitev denarne socialne pomoči, je bila torej smiselna v kriznih časih, ko je bila osnovna denarna socialna pomoč za skoraj 200 evrov nižja kot je to danes. Cilj Vlade danes je motivirati brezposelne osebe, da bi se zaposlili in bili z naslova dela polno pokojninsko in invalidsko zavarovani. To je ključno za njihovo socialno varnost danes in jutri in v prihodnje, ko bodo seveda starejši in bodo uveljavljali pravico do pokojnine. Zato Vlada predlaga nove spodbude na področju aktivne politike zaposlovanja in zaposlitvene rehabilitacije, ki jih ocenjuje za bolj učinkovite od dodatka za delovno aktivnost. </font><br/>
<font size="4">	Torej, kaj je novost in prednost predlagane novele. Dolgotrajno brezposelne osebe se bodo vključile v ukrepe aktivne politike zaposlovanja in zaposlitvene rehabilitacije in plačilo v višini najvišjega dodatka za delovno aktivnost, trenutno znaša 205 evrov, ne bo vplivalo na višino denarne socialne pomoči. Danes takšno prejeto plačilo vpliva na višino denarne socialne pomoči. Ta ureditev je pa ključna predvsem za tiste dolgotrajno brezposelne osebe, ki danes kot prostovoljci vsak dan delajo, pa iz tega </font><br/>
<br/>
<b><font size="4">4. TRAK: (ES)</font></b><br/>
<br/>
<font size="4">	(nadaljevanje) dela ne prejemajo plačila oziroma plače, prav tako niso pokojninsko zavarovani. Brezposelnim osebam se bo tako na eni strani povečal razpoložljivi dohodek, ki ne bo vplival na višino denarne socialne pomoči, na drugi strani pa bodo pridobivali znanje in izkušnje za uspešen prehod na trg dela. </font><br/>
<font size="4">	Novela zakona tudi zavezuje državo, da bo za dolgotrajno brezposelne osebe, ki so prejemniki denarne socialne pomoči razpisala večje število javnih del. </font><br/>
<font size="4">	Državni svet je v predlogu za odložilni veto nekoliko napačno ovrednotil pomen programov aktivne politike zaposlovanja, predvsem javnih del. Učinkovitost javnih del je sorazmerno uspešna. Po šestih mesecih približno 32 % udeležencev javnih del, po dvanajstih pa kar 42 % udeležencev javnih del pridobi redno zaposlitev pri delodajalcu, pri katerem opravlja javna dela ali pri drugem delodajalcu. Zakaj je to veliko? Tudi zaradi tega, ker gre tukaj za dolgotrajno brezposelne osebe, prejemnike denarne socialne pomoči, ki so običajno že dlje časa s trga dela in dejansko predstavljajo najranljivejšo populacijo. Gre običajno za starejše, nizko izobražene. In uspešnost projekta, se pravi javnih del ko se osredotočimo izključno na to populacijo, da je preko tretjinsko uspešno, da tisti, ki opravi takšen program pride nazaj na trg dela in nekako sam poskrbi zase, je zelo dober.</font><br/>
<font size="4">	Pozitivni učinki javnih del se zasledujejo predvsem pri invalidih in starejših brezposelnih osebah, kot omenjeno, ki se brez javnih del na običajnem trgu dela zelo težko zaposlijo oziroma se ne morejo zaposliti. S tem se omogoči pridobivanje pokojninske dobe za najranljivejše populacije brezposelnih oseb, ki brez vključitve v javna dela ne bi izpolnili pogojev za pridobitev pravice do pokojnin, posebej pri starejših delavcih kot že omenjeno. </font><br/>
<font size="4">	S tem v zvezi smo zagotovili tudi dodatna sredstva v okviru zadnjega razreza proračuna, ki je prišel v Državni zbor. </font><br/>
<font size="4">	Glede aktivnih, ki prejemajo DDA oziroma dodatek na delovno aktivnost pa velja pojasniti še: Z dvigom cenzusa za pridobitev denarne socialne pomoči se je med upravičenci do denarne socialne pomoči povečalo tudi število tistih, ki delajo polni delovni čas. Višji, ko smo določili, osnovni znesek minimalnega dohodka, višji je bil tudi cenzus za pridobitev denarne socialne pomoči, kar pomeni, da je vse več zaposlenih postalo upravičenih do denarne socialne pomoči, saj dodatek za delovno aktivnost umetno dviguje cenzus za pridobitev denarne socialne pomoči. Danes tako cenzus za samsko osebo brez dohodkov in premoženja skupaj z dodatkom za delovno aktivnost znaša že 91 % minimalne plače. </font><br/>
<font size="4">	S ciljem izboljšati položaj polno zaposlenih oseb je Vlada pred ukinitvijo dodatka na delovno aktivnost sprejela kar nekaj ukrepov za izboljšanje njihovega socialnega položaja. Dvig minimalne plače približno 15 do 20 %, odvisno od dodatkov, ki jih posameznik prejema. Prvi dvig januarja 2019, drugi dvig bo januarja 2020, ko se bodo iz plače izločili dodatki, tretji pa bo 1. 1. 2021, ko se bo plača uskladila s posebno formulo vezano na minimalne življenjske stroške. Razbremenjen je bil regres za letni dopust, tako da se v davčno osnovo in osnovno plačilo prispevkov za socialno varnost, ne všteva, se pravi vse skupaj, do 100 % povprečne mesečne plače zaposlenih v Sloveniji, s čimer se je dvignil neto razpoložljivi dohodek tistih, ki so na nizkih plačah, seveda tudi tistih, ki so na višjih, ampak zagotovo v tem primeru tudi tistih, ki so na nizkih. </font><br/>
<font size="4">	Nadalje so bile v Državni zbor vloženi tudi nekateri drugi predlogi s področja dohodnine, ki razbremenjujejo stroške dela oziroma delavce. Konec leta 2018 pa so bili odpravljeni še preostali varčevalni ukrepi na področju družinske politike. Tukaj govorimo o ponovni 100 % porodniški, ki je bila prej 90 %. Spremenil se je tudi večkratnik prejemanja te. Dodatek za veliko družino, ki ga prejemajo velike družine, se sedaj dodeljuje ne glede na materialni položaj družine. Sproščen je bil zadnji dohodkovni razred za državno štipendijo. Odpravili so se nekateri cenzusi tudi kar se tiče še, leto sicer prej, otroških dodatkov. Odpravil se je fiktivni izračun pravic iz javnih sredstev, ko se dodeluje štipendije itd. Pod črto govorim o približno 150 milijonih evrih dodatnih transferjev na letni ravni in govorim o približno o preko 250 milijonih </font><br/>
<br/>
<b><font size="4">5. TRAK: (ES)</font></b><br/>
<br/>
<b><font size="4">	</font></b><font size="4">(nadaljevanje) evrov obdavčitve dela, ki se jim je država odpovedala tudi z namenom tega, da bo ljudem, ki delajo, prejemajo plače, lažje. Na naši strani, pa tudi kot že omenjeno, težimo k temu, da skušamo predvsem promovirati ukrepe, ki ljudi spravijo, predvsem kot govorimo o brezposelnih, bližje k trgu dela oziroma da so bolj usmerjeni k temu, da se jim izboljša dolgoročna perspektiva njihovega obstoja in kakovostnega življenja v tej družbi. </font><br/>
<font size="4">	Spoštovani, denarna socialna pomoč je, in to posebej poudarjam, začasen ukrep, namenjena preživetju in zagotavlja sredstva za premostitev, ko se posameznik oziroma družina znajde v situaciji socialne ogroženosti in nanjo ne more vplivati. Država za socialne transferje posameznikom in gospodinjstvom namenja približno 1,3 milijarde evrov. samo iz proračuna Ministrstva za delo, družino, socialne zadeve. Najmanj še enkrat toliko se namenja iz drugih proračunskih porabnikov. Na ta način zagotavljamo močno varnostno mrežo, ki ima nalogo, da posameznika ujame, ko se mu zalomi v življenju, ga polnomoči in vrne v najkrajšem času na trg dela, da bo lahko spet sam poskrbel za sebe in svoje bližnje. Višina denarne socialne pomoči ter spodbude, ki jo spremljajo, so zato odvisne od gospodarskih razmer v državi in strukture upravičencev do denarne socialne pomoči, zato se s spreminjanjem gospodarskih in družbenih razmer morajo tudi te prilagajati.</font><br/>
<font size="4">	Naloga države mora biti motivirati ljudi, da delajo in da so polno pokojninsko in invalidsko zavarovani. To je ključno za njihovo socialno varnost danes in prihodnje. To je ključno tudi za varno prihodnost njihovih otrok, ki so po zakonu dolžni preživljati svoje starše, če le-ti nimajo sredstev za preživetje.</font><br/>
<font size="4">	Naj kot zadnje še izpostavim, da glede očitka, da predlog zakona ni bil dan na Ekonomsko-socialni svet. Velja poudariti, da zakon o socialno-varstvenih prejemkih je bil dan v razpravo Ekonomsko-socialnemu svetu le ob uvedbi nove socialne zakonodaje leta 2010 in ob sprejemu ene od novel leta 2014. Vseh ostalih pet novel zakona ni bilo predloženih Ekonomsko-socialnemu svetu. Preden smo šli v ta postopek smo to tudi preverili. Enako pravilo je veljalo pri sprejemu Zakona o uveljavljanju pravic iz javnih sredstev.</font><br/>
<font size="4">	Hvala. Za dodatna pojasnila sem pa kot običajno na razpolago tudi s sodelavci. </font><br/>
<br/>
<font size="4">	</font><b><font size="4">PREDSEDNIK VOJKO STAROVIĆ:</font></b><font size="4"> Hvala za pojasnila in predstavitev. Besedo dajem predstavnici Zakonodajno-pravne službe. Ni potrebno. </font><br/>
<font size="4">	Potem odpiram razpravo o zahtevi Državnega sveta. Kdo želi razpravljati? Besedo dajem gostu Mateju Vatovcu in potem Marku Koprivcu. Izvolite, gospod Vatovec.</font><br/>
<br/>
<font size="4">	</font><b><font size="4">DR. MATEJ TAŠNER VATOVEC (PS Levica):</font></b><font size="4"> Najlepša hvala, predsednik. Uvodoma morda par nekih splošnih stališč, ker je v predstavitvi predstavnika ministrstva spet šla dikcija v svoj specifični kurz. Gotovo je, da tisto, kar je rdeča nit te obrambe Ministrstva za delo to, da pozablja eno od ključnih stvari, ko se pogovarjamo o dodatku za delovno aktivnost. Izpostavljeno je bilo marsikaj od aktivacije, do tega, da so nekateri dolgotrajno brezposelni itd. Tu pozabi ministrstvo vsakič povedati, da ko govorimo o dodatku za delovno aktivnost in njegovih prejemnikih, teh je skoraj 10.000, je večina ljudi, ki so že zaposleni, ki so aktivirani, ki niso dolgotrajno brezposelni, ampak delajo. Tisto kar je njihova žalostna resnica je ta, da s svojimi prejemki ne morejo preživeti in to je ključ spornosti tega predloga zakona. Da se pod pretvezo ukinjanja ukrepa, ki naj bi bil zastarel, ki naj bi bil nek unikum v Evropski uniji dejansko posega v materialni položaj 10.000 upravičencev. In še enkrat poudarjam. Dobrih 6.000 ali pa 60 % teh, je takih, ki delajo, ki so zaposleni in se dejansko s tem ukrepom tem gospodinjstvom jemlje tudi </font><br/>
<br/>
<b><font size="4">6. TRAK: (ES)</font></b><br/>
<br/>
<font size="4">	(nadaljevanje) 200 evrov te dodatne socialne pomoči.</font><br/>
<font size="4">	Tisto kar ves čas vztrajajo in kar se ponavlja s strani ministrstva je to, kar se kaže nekakšna skrb za prejemnike, je ta, da so koncu svoje delovne dobe ne bodo imeli ustreznih pokojnin. </font><br/>
<font size="4">	Tu je potrebno nekaj poudariti. Čisto konkretno gre za več primerov oziroma nek širok nabor upravičencev, ki so že polno zaposleni, se pravi tudi plačujejo polne prispevke. Govoriti o tem, da je to neka skrb, da bodo ljudje na nek način na boljšem, če jih boste s tem, da jim vzamete 200 evrov prisilili v to, da iščejo službe, ki so enako slabo plačane, samo zato, da imajo plačane prispevke, je nek svojevrsten absurd. Če naredimo bilanco, bodo v vsakem primeru tisti ljudje, ki izgubijo dodatek za delovno aktivnost na koncu meseca konkretno v denarnicah imeli 200 evrov manj sredstev ali pa 175 evrov. To je ključni poudarek.</font><br/>
<font size="4">	Ko govorimo o tem, da so socialni transferji previsoki, da se bo dvignila minimalna plača itd. Mislim, da je to samo dodaten argument za to, da se dodatek ohrani. Ker namreč, ko se bo 2020 minimalna plača dvignila na tistih 700 evrov, po drugi strani to pomeni, da bo potrebno manj denarja ljudem, ki prejemajo dodatek za delovno aktivnost nakazovati zato, da se ta cenzus doseže. Se pravi logika višja minimalna plača je istočasno manjši dodatek za denarno socialno pomoč. In če ukinjate ta dodatek brez tega, da bi zvišali plače oziroma dosegli ustrezne ukrepe, da se plače povišajo, pomeni zgolj tunkanje teh ljudi v neko dodatno revščino. </font><br/>
<font size="4">	Kar se tiče domnevnih nadomestnih ukrepov, ki naj bi jih predlagalo ministrstvo. Nobenega novega ukrepa pravzaprav ni prisotnega. In tisti, ki pa so, pa ravno tako veljajo za tiste, ki so brezposelni. Ampak še enkrat poudarjam, 60 % prejemnikov dodatka za delovno aktivnost je tako ali drugače zaposlenih. In to je tisti ključ, na katerega pozablja ministrstvo in na hrbtih, na katerih jemljete ta dodatek za delovno aktivnost.</font><br/>
<font size="4">	Še enkrat bi prosil odgovor kako boste aktivirali ljudi, ki že delajo, ki so že zaposleni, katerim delodajalci plačujejo prispevke itd. Nek določen delež je takih, ki so zaposleni za krajši delovni čas. Ampak tudi iz vaše analize izhaja, da je med temi 276 staršev, ki so zaradi majhnih otrok upravičeni do dela s krajšim delovnim časom. Govorimo po vsej verjetnosti o 276 ženskah, mamah, ki so se po izteku porodniške odločile, da bodo ostale še nekaj ur več na dan s svojimi otroci doma. In v tem primeru imajo to razliko v skrajšanem delovnem času v prispevkih tako ali tako nadomeščen s strani države. Imamo 133 oseb s priznanim statusom begunca, ki delajo za krajši delovni čas. Imamo 183 invalidov, ki se bodo verjetno zelo težko aktivirali za več kot jim je trenutno omogočeno, ker verjetno ne nek delež invalidov, ki ne morejo več kot toliko delati. Imamo 37 kmetov in njihovih družinskih članov in 147 udeležencev javnih del. To so kategorije ljudi, ki delajo za nek skrajšan delovni čas in so prejemniki dodatka za delovno aktivnost. </font><br/>
<font size="4">	Tisto, kar bo prinesel ta zakon je enostavno neka dokaj katastrofalna posledica za konkretne družine, ki so že danes enostavno soočene z najvišjo stopnjo revščine v Sloveniji in ki so pač del te zgodbe. Gre za ljudi, ki – še enkrat poudarjam, ne morem tega nehati poudarjati – delajo za polni delovni čas, ampak s svojimi dohodki ne morejo preživeti. In temu argumentu ne morete iti nasproti z ukinitvijo tega dodatka. Razumem, da je bil vpeljan v času krize, da je takrat služilo za izboljšavo nizkih socialnih transferjev, ampak to ne more biti argument, da sedaj devet let kasneje ali pa malo manj, se odločite, da boste zaradi tega, ker je to nek zastarel ukrep, ga ukinete, brez da dejansko razmislite o konkretnih posledicah in implikacijah, ki jih ima takšna ukinitev. </font><br/>
<br/>
<b><font size="4">7. TRAK: (ES)</font></b><br/>
<br/>
<font size="4">	(nadaljevanje) Če pogledamo dejanske številke in statistike, ni velike razlike med krizo in danes, kar se tiče stopnje revščine itd. Tu enostavno nimate tega argumenta. </font><br/>
<font size="4">	Kot rečeno, še vedno imamo zelo visoko stopnjo ljudi, ki živijo pod pragom tveganja revščine. 54.000 med temi 280.000 je zaposlenih in se soočamo s tem takoimenovanim problemom revnih zaposlenih in del teh je tudi tistih, ki prejemajo ta dodatek za delovno aktivnost. Na tak način se te stvari ne rešuje. In to za 16 milijonov evrov privarčevanih v proračunu. </font><br/>
<font size="4">	Prednosti dejansko ta ukrep nima. Prednost tega ukrepa je zgolj čista finančna računovodska kalkulacija, po kateri boste na koncu leta lahko rekli, okey imamo 16 milijonov plusa na tej postavki. To je to.</font><br/>
<font size="4">	Da ne omenjam tega, da ste se, ko ste se dogovarjali z SDS za sprejem tistega amandmaja, vpeljali še prisilno delo v ta zakon, ki je bil na koncu sprejet. To so situacije, ki so nepojemljive v tem trenutku.	Predvsem ni varovalk, tako kot pravite. V noveli Zakona o socialno-varstvenih prejemkih ni nobenih novih ukrepov, s katerimi bi nadomestili ali pa ublažili vsaj posledice ukinitve tega dodatka za delovno aktivnost. Novi ukrepi aktivne politike zaposlovanja tudi niso opredeljeni v zakonu. Tisto, kar je ključno pa je, da APZ-ji ne morejo pomagati ljudem, ki so že zaposleni. Te ljudje bodo pač izgubili pravico do dodatka za delovno aktivnost. Te kompenzacije na žalost ni in to ste tudi sami, v bistvu s svojo analizo, ki ste jo poslali, zelo jasno dokazali, ko ste naredili tiste primerjave. Imamo primere, ker enostavno ukinitev dodatka za delovno aktivnost tudi z določenimi zvišanji socialnih transferjev še vedno pomeni minus s točno razliko od dodatka za delovno aktivnost. Tudi ti argumenti enostavno ne pijejo vode in zaradi tega so popolnoma nesmiselni. </font><br/>
<font size="4">	V Levici seveda vztrajamo na našem stališču, da je to izrazit protisocialni ukrep, da je ukrep, ki se sprejema na plečih najrevnejših, na plečih revnih zaposlenih in je kot tak popolnoma nesprejemljiv. Tako da bomo tudi tokrat glasovali proti temu zakonu, ki je enostavno sramoten za državo in kot rečeno, sedaj že dvojno sporen, ker predvideva tudi institucionalizacijo prisilnega dela, ki je po ustavi prepovedan. </font><br/>
<br/>
<b><font size="4">	PREDSEDNIK VOJKO STAROVIĆ:</font></b><font size="4"> Hvala za razpravo. Besedo ima Marko Koprivc. Izvolite.</font><br/>
<br/>
<font size="4">	</font><b><font size="4">MAG. MARKO KOPRIVC (PS SD):</font></b><font size="4"> Hvala lepa, spoštovani predsednik, za besedo. Spoštovani državni sekretar, spoštovana državna svetnica, spoštovane kolegice poslanke, kolegi poslanci! Social demokrati že od vsega začetka poskusov ukinitve tega dobrega ukrepa temu odločno nasprotujemo. Tako da smo absolutno veseli, da je tudi Državni svet podal veto in zelo jasno ponovil absolutno prave argumente zakaj se dodatka za delovno aktivnost absolutno ne sme ukiniti. </font><br/>
<font size="4">	Naj povem najprej, ker se veliko neresnic ali pa polresnic govori. Ta ukrep je bil uveden leta 2012, res da v času krize, ampak bil je uveden predvsem za tiste, ki so bili delovno aktivni. Šele pozneje naknadno leta 2014 se je ukrep razširil na nezaposlene, ki so bili aktivni v nevladnih organizacijah kot prostovoljci. Ukrep pa je bil uveden 2012 za takoimenovane revne zaposlene, ravno z namenom, da se te ljudi spodbuja, da delajo, namesto da se pasifizirajo in prejemajo v zameno v to denarno socialno pomoč. Tako da lepo prosim, ne z argumentom, da s tem spodbujamo oziroma ohranjamo lenuhe, kot govorite, čeprav je to za mene nezaslišano. </font><br/>
<font size="4">	Ponavljam. Argument, da </font><br/>
<br/>
<b><font size="4">8. TRAK: (ES)</font></b><br/>
<br/>
<font size="4">	(nadaljevanje) z ukinitvijo tega ukrepa spodbujamo aktivacijo in zaposlovanje, je absurden. Naravnost absurden. Ga pa uporablja večji del Vlade, od najvišjih funkcionarjev naprej, da se zato ta dodatek ukinja. Ukinja se očitno zato, ker se želi prihraniti 16 milijonov evrov. Varčevanje na revnih zaposlenih je pa absolutno za Socialne demokrate nesprejemljivo. Predvsem glede na to, da smo mimogrede pred nekaj tedni sprejeli paket davčnih razbremenitev, ki bo državo stal najmanj – pa govorim najmanj – 70 milijonov evrov, pa nobenega problema v zvezi s tem. 	Tako da lepo prosim, dajmo res še enkrat razmisliti na čem varčevati, nikakor pa ne varčujmo na revnih zaposlenih.</font><br/>
<font size="4">	Večkrat sem že vprašal, tudi danes bom še enkrat. Povejte mi prosim konkretno. Mati samohranilka, ki prejema minimalno plačo in ima dva otroka je preko tega ukrepa dobila dodatnih nekaj več kot 200 evrov na mesec. Po ukinitvi dodatka za delovno aktivnost teh 200 evrov ne bo več dobivala. Kaj bo dobila namesto tega? Kaj so tisti alternativni ukrepi, o katerih govorite? Kako boste to nadomestili? Vendarle mislim, da smo ljudje. Tukaj gre za konkretne zgodbe, za konkretne življenjske zgodbe. Za nekoga, ki prejema 500 ali pa kakšen evrov več plače, pomeni 200 evrov ogromno denarja. </font><br/>
<font size="4">	Res bi apeliral na vse poslanke in poslance. Ne gre več za politično vprašanje. Ne gre za vprašanje koalicije ali opozicije. Gre za konkretne ljudi. Dajmo prosim razmisliti in tega ukrepa v drugo ne podprimo. </font><br/>
<font size="4">	Da ne omenjam koalicijske pogodbe, ki jo verjetno vsi poznamo. Tukaj konkretno smo v koalicijsko pogodbo zapisali, da bomo celo povečali dodatek za aktivacijo. Že takrat se je vedelo in da je denarna socialna pomoč povišana in še marsikaj drugega. Lepo prosim res, nehajmo se slepiti. Pozabimo na merjenje mišic. Razmislimo ponovno in tega protisocialnega ukrepa lepo prosim, ne sprejmimo. Hvala lepa.</font><br/>
<br/>
<font size="4">	</font><b><font size="4">PREDSEDNIK VOJKO STAROVIĆ:</font></b><font size="4"> Hvala lepa za razpravo. Besedo ima Primož Siter. Izvolite.</font><br/>
<br/>
<font size="4">	</font><b><font size="4">PRIMOŽ SITER (PS Levica):</font></b><font size="4"> Hvala za besedo. Kolegice in kolegi, dober dan. Tokom zadnjih dveh mesecev mislim, da je bilo v tej ustanovi na dolgo in široko že povedano marsikaj. Pa ne samo v tej ustanovi. Če se je pri katerem zakonskem predlogu tako množično in tako angažirano aktivirala širša javnost, je bil to prav ta. S temi pozivi z nekih 150 naslovov takšnih ali drugačnih organizacij, od velikih humanitarnih pa do nekih manjših kulturnih športnih društev. Ne spomnim se, kdaj bi se javnost toliko in v tolikšni meri angažirala in opozorila na nesmisel vsebine tega predloga, ki je, sedaj smo to poudarili že tolikokrat in bomo dokler kolikokrat bo pač potrebno, eden bolj antisocialnih ukrepov, eden bolj nečutečih posegov države v človekovo dostojanstvo, če že ne govorimo o številkah in stopnji revščine itd. </font><br/>
<font size="4">	Moram vsebinsko obnoviti par stvari, par teh vsebinskih gabaritov, ki jih ponavljamo skozi in jih je treba tudi za razpravo vnaprej poudariti. Ko govorimo o ukinitvi dodatka za delovno aktivnost, govorimo o ukinitvi dodatka ljudem, ki so že delovno aktivni. 60 % vseh ljudi, ki jih ta stvar zadeva, je že sedaj delovno aktivnih in dodatne delovne aktivacije tako rekoč ne potrebujejo. Glede na prerez njihove finančne slike verjamem, da so še bolj kot kdo, ki je finančno bolj stabilen, bolj angažirani biti aktivni v delovnem procesu in poskrbeti </font><br/>
<br/>
<b><font size="4">9. TRAK: (ES)</font></b><br/>
<br/>
<font size="4">	(nadaljevanje) za to, da sebe in svoje bližnje izkopljejo iz te bedne situacije, če uporabim premierjev besednjak. </font><br/>
<font size="4">	Govorimo, torej, o veliki meri o samohranilkah in številka, ki smo jo morebiti premalokrat poudarili v razpravi v teh preteklih tednih, pa je, da imamo v tem bazenu teh ljudi, ki jih ta antisocialni ukrep prizadane in smo to številko danes že slišali, 183 invalidov, ki torej iz očitnega razloga ne morejo svojega dela opravljati v polni meri in v polnem delovnem času, opravljajo delo v nekem krajšem času in potem ta dodatek pomeni, če tako rečem, štukanje do nekega vsaj približno dostojnega mesečnega priliva. 	Če smo se spravili na samohranilke in na ljudi, ki s svojim delom že tako ali tako ne pridejo do nekega dostojnega mesečnega računa, je treba nujno poudariti, da gremo tukaj kar naprej po lestvici najšibkejših, kjer invalidi pač so. 	Toliko o teh nekih vsebinskih gabaritih, ki smo jih v bistvu že na dolgo in široko na vseh sejah tega odbora in na seji Državnega zbora že nekako osvetlili.</font><br/>
<font size="4">	Ja pa torej na pretekli seji prikapljal še ta poziv ali pa še ta dodatek s strani Slovenske demokratske stranke o prisilnem delu. Sedaj kot uvod v to, bi rad samo osvetlil en svetel podatek iz Evrope, po kateri se radi zgledujemo. Nemško ustavno sodišče je ravno prejšnji teden oziroma pred dnevi sprejelo sklep glede zmanjševanja socialne pomoči kot kazen za brezposelne. Pomemben podatek. Sodišče je razglasilo, da odtegljaji denarne socialne pomoči, ki povzročijo hudo stisko niso v skladu z ustavo. Po predlogu Slovenske demokratske stranke, ki mu je prikimala tudi Vlada, bi ta socialna pomoč brezposelnih, ki bi torej odklonili sodelovanje oziroma vključitev v javna dela znašala 200 evrov, kar ob minimalnih življenjskih stroških recimo 613 evrov, ni drugega kot pehanje ljudi v še hujšo stisko. 201 evra ob 613 evrih je tako rekoč tretjina. Lahko se vprašamo koliko je sploh tudi s tega gledišča, ukrep, ki ga imamo na mizi in za katerega torej navijajo poslanke in poslanci SDS in Vlada sploh ustavno in človeško nesporno. </font><br/>
<font size="4">	Kar se tiče tega samega principa prisilnega dela, pa je smiselno, da razumemo eno stvar. Prisilno delo, poleg tega, da je nedostojanstveno za posameznika, da nekoga, ki odkloni delo, ki ni dostojanstveno, ki mu ne prinaša z delovnim procesom tudi kakovosti življenja ali pa priložnosti za osebnostni razvoj ali karkoli, je na družbeni ravni nesprejemljivo. Ker čisto gospodarsko gledano, ker ustvarja neko nekonkurenčno delovno silo. Sedaj bomo imeli kar eno armado ljudi, ki jih bo država pahnila v prisilna javna dela. Sami bodo nezadovoljni. Tega dela ne bodo opravljali zato, ker bi se hoteli karierno razvijati ali pa ker bi čutili notranji klic oziroma notranje poslanstvo, da pa sedaj opravijo neko delo kamor jih zavod napoti, ampak ustvarja tudi s tem ciljnim bazenom nekonkurenčnost za vse druge, tiste, ki pa so v tej panogi kamor jih javno delo pošilja, sedaj že zaposleni. Tukaj ne govorimo o nekih ne vem vodstvenih položajih navadno, govorimo bolj o preprostih ali pa mogoče administrativnih nekih delih. Sedaj pa si predstavljate eno, ne vem, preprosto delavko ali pa sobarico, ki tako ali tako za minimalca dela in se trudi in sedaj </font><br/>
<br/>
<b><font size="4">10. TRAK: (ES)</font></b><br/>
<br/>
<font size="4">	(nadaljevanje) bo delodajalec žugal s še hujšimi pogoji, še slabšim ovrednotenjem dela, zato ker bo tako ali tako imel na lagerju rezervno z javnih del, ki bo to naredilo za 400 evrov ali pa še pod slabšimi pogoji. In zopet bo en revež kriv za nesrečo drugega reveža. Klasičen primer ali pa vzorec, ki ga vidimo praktično na vseh ravneh, ko govorimo o izboljšanju položaja zaposlenih. Takšna stvar zna vnesti novo tenzijo med ljudi. Nekaj kar ne bo plodno doprinašalo k čemerkoli. En revež bo kriv za nesrečo drugega reveža, namesto tega pa bi lahko ozavestili jedro problema, ki pa ni odnos med enim revežem in drugim revežem, ampak je odnos med revežem in tistim, ki njegovo revščino ustvarja. Bodisi njegov delodajalec, ki njegovega dela ne vrednoti kot bi moral ali pa na drugi strani politika, ki se s tem družbenim neskladjem strinja in mu drži štango. </font><br/>
<font size="4">	V bistvu tak ukrep ni ukrep socialne države, ampak socialno državo vzame za talca. Gre za eno tako nesramno infiltracijo izkoriščevalskega kapitalističnega sistema v to neko kvazi namišljeno formo socialne države. To je eden od razlogov seveda, da v Poslanski skupini Levica tega ne moremo podpreti. Ne doprinaša delavskim pravicam, ne doprinaša k odpravi revščine in ne doprinaša k izboljšanju položaja niti tistega, ki je brezposeln in išče zaposlitev in bi se želel dodatno delovno aktivirati, niti tistega, ki ga s takšnim ukrepom zna zamajati tla v njegovi že tako ali tako krhki zaposlitvi. Hvala lepa.</font><br/>
<br/>
<font size="4">	</font><b><font size="4">PREDSEDNIK VOJKO STAROVIĆ:</font></b><font size="4"> Hvala za razpravo. Izvolite, gospod Soniboj Knežak.</font><br/>
<br/>
<font size="4">	</font><b><font size="4">SONIBOJ KNEŽAK (PS SD):</font></b><font size="4"> Hvala za besedo, predsednik. Saj ne bom ponavljal, ker mislim, da je bilo sedaj v teh mesecih precej konkretnih zadev, primerov, številk povedano. Želel bi na dve dilemi, ki so se pojavile v zadnjih časih, odgovoriti. </font><br/>
<font size="4">	Prvo okoli očitkov, da spreminjamo stališče v SD-ju. To moram reči, da to ne drži. Mi smo na Brdu, tako kot je rekla ministrica, res bili seznanjeni v začetku leta okrog nekih ukrepov, ki se bodo sprejemali. Med drugim smo bili tudi opozorjeni, da prihaja do precejšnjega izkoriščanja pri tem dodatku za delovno aktivnost. Mi smo pričakovali, glede na to, da je to opisano celo povišanje tega dodatka, da bo pač šlo za zakonske spremembe, ki bodo šle v smeri odprave teh anomalij, ki se prikazujejo na trgu – teh izkoriščanj. Saj tudi meni ni logičen podatek ob vsem tem, da vsi iščemo v tej državi, da je delavcev za zaposlitev na trgu dela trenutno dovolj, da pa se nam povišujejo tako enormne številke prejemnikov teh dodatkov. Ampak tu bi se morali pa spet vprašati in sprejeti ukrepe za izboljšanje te zakonodaje. Mi smo jih v začetku, ko je bilo konkretno predstavljeno, pa Socialni demokrati povedali, da v tej smeri ne podpiramo. Celo dali smo nekaj predlogov in razmišljanja v kateri smeri gremo. Ne vem, za mene je to izredno dober ukrep za populacijo 50 plus kategorije, ki teh trg dela ne obsurbira več, ker imaš težave, ker je to populacija, ki je več let brezposelna in mi je tovrstno aktiviranje za to populacijo nekako dejansko vključitev, da sam pri sebi veš, da če pomagaš, delaš v društvu ali kjerkoli, da te ta družba ni zavrgla, da lahko nekaj pomeniš. Skratka, sem pa skeptičen, da pa to dodatek za človeka, ki je v starosti 30 let in prihaja na trg dela. To so teme, ki bi jih odpiral in se o njih pogovarjal. Da ne govorim kvote. Tudi druge spremembe bi lahko šle. Ampak šli smo po najkrajši možni poti, najlažji za to ministrstvo, ukinitev tega dodatka.</font><br/>
<font size="4">	Drugo. Tisto, kar se je prineslo sedaj na Državni zbor, v parlament. </font><br/>
<br/>
<b><font size="4">11. TRAK: (ES)</font></b><br/>
<br/>
<b><font size="4">	</font></b><font size="4">(nadaljevanje) Da mi sedaj znotraj Državnega zbora odpravljamo eno anomalijo, ki se pojavlja zadnjih kar že nekaj let, predstavniki sindikata lahko več povedo in to je pomanjkanje socialnega dialoga pri dogovarjanju o konkretni najnižji ceni dela, ki bo omogočala v tej državi človeka dostojno življenje. Zastoj je pri pogajanjih za kolektivne pogodbe dejavnosti. Pojdite si pogledati zneske. Smo ja nori. Če država ne bi intervenirala z Zakonom o minimalni plači in bi hkrati – me veseli, da berem, da številna podjetja sedaj razmišljajo in spreminjajo plačne sisteme. Saj je noro, da jih že niso spreminjali v teh letih. In sedaj mi socialni lob in skrb za te najnižje, ko bi se ponudniki morali pogovarjati s socialnimi partnerji v državi, sploh ob dejstvu, da iščejo ljudi za delo. Sedaj se mi tu notri bockamo med seboj kdo je bolj socialen, kdo je manj socialen. Vem, da si tudi koalicija v celoti, sam ne bom delal apele dajte za otroke ali za ne vem kaj. V razmislek nam vsem skupaj. </font><br/>
<font size="4">	Ne more biti Državni zbor tisti, ki bo določil in se ukvarjal z ceno dela. To mora trg dela urediti. Kolikor je povpraševanje po delavcih, da jih ne dobijo dosti, zgleda da jih še premalo. Da se še ne zavedajo, da jih je treba dostojno plačati. Da ne bom posploševal, je dosti podjetij, ki so dobra, ki so mimo tega dogovarjanja na Ekonomsko-socialnem svetu, pa kolektivnih pogodb z eno zdravo politiko na področju kadrovskih politik, te plačne sisteme ustrezno uredili. In tudi ta prehod za tista podjetja, ki trdijo, da bodo šle s 1. 1. 2020 v potop številne dejavnosti. Mi te dejavnosti v Sloveniji, ki ne dosegajo niti minimalne plače, mislim, da jih ne rabimo. Po mojem mnenju je boljše, če danes crknejo kot pa jutri. Samo socialno revščino poglabljamo, da ne govorim vse ostalo, s čimer se posledično ukvarjajo Centri za socialno delo.</font><br/>
<font size="4">	Sedaj toliko. Sam sicer v celoti podpiram, kar ste na kratek način in lepo zajeli to mnenje Državnega sveta. V celoti se strinjam z njim in tudi podpiram razen v tistem delu, kar pa moramo biti korektni – tudi danes je bilo že nekaj slabe volje – ko Državni svet opozarja, da vsi revni ljudje niso leni. Te dikcije, da so te revni prejemniki leni, nisem slišal. Ne v tem odboru in mislim, da tudi na Državnem zboru. Tukaj moramo biti korektni. To  se mi res ne zdi korektno. Drugače pa okrog opozoril se strinjam in tudi ob dejstvu, spoštovane kolegice in kolegi, da ob rekordnem proračunu dajmo si narediti kot da posegamo v socialne pravice najrevnejših v tej državi, da dvakrat premislimo preden kaj sprejemamo. Zaenkrat toliko. Hvala lepa.</font><br/>
<br/>
<font size="4">	</font><b><font size="4">PREDSEDNIK VOJKO STAROVIĆ:</font></b><font size="4"> Hvala za razpravo. Besedo ima Boštjan Koražija. Prosim.</font><br/>
<br/>
<font size="4">	</font><b><font size="4">BOŠTJAN KORAŽIJA (PS Levica):</font></b><font size="4"> Spoštovani, hvala za besedo. Najprej bi samo rekel, da bistvo ukinitve tega dodatka na delovno aktivnost pomeni tudi začetek ukinitve socialne in solidarne države kot jo poznamo. Predvsem pa je to ukinitev človekovega dostojanstva oziroma pravice do človekovega dostojanstva. Bi se pa navezal pri trditvi ministrstva, da boste ukinitev dodatka na delovno aktivnost kompenzirali s dvigi drugih socialnih transferjev. </font><br/>
<font size="4">	Analiza ministrstva namreč dokazuje, da se bodo v primeru ukinitve dodatkov na delovno aktivnost znižali tudi denarni prihodki družine kot skupno kot tudi skupno vrednost socialnih transferjev. Pa bo kar konkretno navedel nekaj primerov. Recimo enostarševska družina s staršem na minimalni plači in otrokom v osnovni šoli bo zaradi ukinitve dodatka prejela 175 evrov manj denarne pomoči in nekje okoli 205 evrov manjšo vrednost socialnih transferjev. Enostarševska družina s staršem na minimalni plači in dvema otrokoma v osnovi šoli bo zaradi ukinitve dodatka na delovno aktivnost prejela okoli 205 evrov denarne pomoči in tudi okrog 205 evrov manjšo vrednost socialnih transferjev. </font><br/>
<font size="4">	Štiričlanska družina z dvema otrokoma v osnovni šoli in enim staršem na minimalni plači in drugim brez zaposlitve bo zaradi ukinitve dodatka na delovno aktivnost prejela 205 evrov manj denarne pomoči in okoli 205 evrov manjšo vrednost socialnih transferjev. Hvala.</font><br/>
<br/>
<b><font size="4">12. TRAK: (ES)</font></b><br/>
<br/>
<font size="4">	</font><b><font size="4">PREDSEDNIK VOJKO STAROVIĆ:</font></b><font size="4"> Hvala za razpravo. Če ni več razpravljavcev, bi prešli na glasovanje. Izvolite, Mojca Žnidarič.</font><br/>
<br/>
<font size="4">	</font><b><font size="4">MOJCA ŽNIDARIČ (PS SMC):</font></b><font size="4"> Hvala za besedo. Seveda želim tudi sama izraziti svoje stališče, katerega ne bom spremenila. Moje stališče in odločitev ostaja enaka kot je bila pri prvem glasovanju. Ne bom ga spremenila samo zato, ker je v bistvu 13 državnih svetnikov od 40 glasovalo in pač predlagalo ta veto. To je v bistvu nekje ena tretjina, sicer je tudi odločitev pri poslancih bila približno enaka, večina se je pač raje vzdržala. </font><br/>
<font size="4">	Ker je bilo izrečenih nekaj stvari, ki ne držijo, se moram tudi sama odzvati. Se pravi, res je, kot smo slišali, da je okrog 10.000 prejemnikov dodatka za delovno aktivnost. Tukaj ločimo predvsem dve veliki skupini. Nekje polovica jih je brezposelnih, slaba polovica in kot ste rekli več kot polovica zaposlenih. Kot smo prvič rekli, pri brezposelnih ne moremo ločevati in plačevati prostovoljstva samo pri eni mali skupini brezposelnih prejemnikov denarne socialne pomoči. V prostovoljstvo so vključeni zraven brezposelnih prejemnikov denarnih socialnih pomoči tudi vsi ostali brezposelni, ki lahko, da sploh nimajo dohodkov, lahko imajo denarno nadomestilo. Vključeni so tudi študentje, vključeni so tudi upokojenci, ki imajo lahko tudi 400 ali pa še manj evrov pokojnine in tukaj nikakor ne moremo samo eno malo skupino favorizirati in jim dajati neki dodatek zato, da bodo nekih dvajset ur ali kolikor pač oddelali in zato dobili tudi dodatek za delovno aktivnost. </font><br/>
<font size="4">	Kot je bilo rečeno, se pravi ena stvar pozitivna je pa tudi ta, da pri tem, ko se ta dodatek ukinja, se pa dohodki, ki jih bodo brezposelni ljudi dobili skozi programe aktivne politike zaposlovanja in zaposlitveno rehabilitacijo in tudi socialno vključenost oziroma socialno aktivacijo, ti dohodki se pa ne bodo upoštevali pri samem izračunu denarne socialne pomoči in posledično tudi dodatka za delovno aktivnost. </font><br/>
<font size="4">	Govorili ste o javnih delih, da to predstavlja, se pravi ta amandma, ki smo ga tudi na pobudo SDS podprli, da to predstavlja potem konkurenco za ostale čistilke, to ne drži, kajti javna dela so lahko samo neprofitna, se pravi, da se lahko v društvih, neprofitnih organizacijah in pa tudi mogoče v drugih, kot so domovi za upokojence, ampak ne za delovna mesta, ki so sistematizirana. Tam lahko opravljajo neke dodatne storitve, kot je družabništvo in podobno. In tudi zato je, kot je državni sekretar povedal tudi že v predlogu proračuna za naslednje leto dodatnih 8 milijonov evrov. Tako da dejansko gre za prekanalizacijo sredstev in ne za jemanje sredstev na račun revnih, kot dejansko tudi pravite. </font><br/>
<font size="4">	Mislim, da teh ljudi ne moremo v nedogled držati na socialnih transferjih, ampak da jih je res treba zaposliti, da dobivajo delovno dobo in preko javnih del je tudi dobivajo in bodo nekoč potem imeli pokojnino. Da je slaba zaposljivost v javnih delih, kar je opozoril Državni svet, se s tem ne morem strinjati. Res je, da se po zaključku javnega dela ljudje ne zaposlijo pri tisti organizaciji, pri tistem društvu, pri tisti neprofitni organizaciji, kjer so bili v javnem delu, ampak postanejo veliko bolj konkurenčni in veliko bolj samozavestni in zmožni za zaposlitev pri drugih podjetjih. 42 % zaposlenih v roku enega leta, kar nam je dal podatek državni sekretar in kar zagotovo drži, ni tako mali podatek glede na ciljno populacijo, ki vemo katere se tudi v javna dela vključuje. </font><br/>
<font size="4">	Sedaj, če se dotaknemo še malo zaposlenih. Se pravi zaposleni, ki dobivajo ta dodatek. Ta dodatek, smo rekli, je pri nas unikum. Sedem let ga že dajemo. Vem, da je težko nekaj odvzeti, kar je enkrat dano, karkoli je to. Če nekomu nekaj daš, je zelo težko odvzeti. Je pa res, da smo edini, ki v bistvu ta dodatek imamo in da smo v tem času tudi že precej dvignili samo osnovno denarno socialno pomoč. Verjetno ne bomo mogli v nedogled ohranjati oziroma se ne strinjamo, da se v nedogled ohranja, ker socialni transferji ne smejo biti trajni. </font><br/>
<br/>
<b><font size="4">13. TRAK: (ES)</font></b><br/>
<br/>
<font size="4">	(nadaljevanje) Se pravi kot kaj smo naredili za zaposlene. Sigurno, vsi vemo, saj to je tudi bilo na vašo pobudo, da se je dvignila minimalna plača in se sedaj  s 1. 1. 2020 še bo. Že na podlagi tega bo kar nekaj ljudi izpadlo iz teh cenzusov. Dela se predvsem na tem. Tudi dvig minimalne plače bo povzročil dvig ostalih plač, saj ne bodo vsi ostali zaposleni tiho in gledajo, da bodo pa vsi, počasi vsi ali pa pol ljudi zaposlenih na minimalni plači. </font><br/>
<font size="4">	To bo sigurno potegnilo za seboj še določen dvig drugih plač. Torej delali smo tudi na razbremenitvi regresa. Potem, kot je bilo rečeno, ti družinski transferji so se dvignili. Seveda bo nekdo na slabšem. To ne rečem, da ne bo. Bo pa pri preračunu drugih pravic, ko se bo ponovno vlagalo, ne vem za vrtec, kosilo, saj te samohranilke, ki vedno opozarjate, ampak kot veste je pri nas v Sloveniji džinijev? koeficient najnižji. Ti zaposleni, ki imajo najnižje plače in imajo potem brezplačno malico, brezplačna kosila, zelo nizek vrtec. Dejansko ni zelo velikih razlik med zaposlenimi na minimalni plači in pa zaposlenimi na povprečnih ali pa višjih plačah. </font><br/>
<font size="4">	Invalide, ki ste jih prej omenjali. Če je nek invalid upokojen za štiri ure, če ga delodajalec zaposli za te štiri ure ga dejansko mora zavarovati za polni delovni čas, ker je to njegov polni delovni čas. On dobiva potem štiri ure plačo, druge štiri ure pa dobiva od ZPIZ-A. Tako da ta podatek, ki je dan glede invalidov, ki delajo za krajši delovni čas, je potem lahko samo za tiste, ki so v bistvu sposobni delati za polni delovni čas, ampak delajo za krajšega. Ampak v tem primeru tudi dobivajo sorazmerni del nadomestila za invalidnost za druge štiri ali tri ure ali pač koliko delajo, krajši čas s strani ZPIZ-a. </font><br/>
<font size="4">	Kot rečeno, samohranilke non stop poudarjate. Sedaj po socialni zakonodaji je samohranilka samo tista, kjer otrok ni znan. To se pravi, ker za otroka nihče ne plačuje. Ne dobiva ne preživnine, ne družinske pokojnine, dejansko kjer ni znan. Ker ostali neki dohodek otroci imajo in to niso samohranilke. </font><br/>
<font size="4">	Kot rečeno, sama svojega mnenja oziroma stališča ne bom spremenila. Ne rečem, da kdo ne bo na slabšem, ampak centri za socialno delo pomagajo tudi lahko drugače. Pač s kakšnimi izrednimi pomočmi. Ne moremo pa, po moje, v nedogled ohranjati neke trajne socialne transferje, ki jih pa, če se radi zgledujemo po drugih državah, nihče nima razen nas. Seveda pa ne morem razumeti in če bo desnica v tem primeru si premislila ali ne bo podprla ali kakorkoli, da bo potem pa njihov predlog, ki po mojem mnenju ni slab, torej da se sredstva prekanalizirajo v javna dela, dejansko potem vse skupaj padlo v vodo. Ne morem pa se strinjati tudi s tem, kar ste non stop govorili, da s tem, ko smo podprli amandma SDS glede javnih del, ljudi prisiljujemo v delo. Vsak se odloči ali bo sprejel delo ali ga ne ali pa bo uveljavljal denarno socialno pomoč ali ne bo. Saj vsi ne gredo na center za socialno delo prositi za socialno pomoč. In ponavadi tisti, ki jo najbolj rabijo običajno ne gredo. Se ne morem strinjati, da gre za neko prisilno delo, nedostojanstveno delo. Kaj pa bomo rekli potem vsem tem, ki sedaj delajo na minimalni plači? Torej, vi delate prisilno delo, vi delate nedostojanstveno delo, pustite službo, rajši pojdite na zavod in po denarno socialno pomoč.</font><br/>
<font size="4">	Mislim, da smo kot država določili ene standarde kakšno mora biti minimalno plačilo. Tudi večina delovnih pogojev mislim, da kolikor toliko vseeno določeno, saj Ekonomsko-socialni svet pa vseeno deluje, da imamo neke standarde in da pri nas v Sloveniji verjetno nihče ne opravlja prisilnega dela. 8 milijonov, kot je bilo rečeno, je v predlogu proračuna. Ali bo uveljavljenih ali ne, je pač odvisno predvsem od desne strani in bomo videli kakšen bo rezultat. Sama svojega stališča ne bom spremenila. Hvala.</font><br/>
<br/>
<font size="4">	</font><b><font size="4">PREDSEDNIK VOJKO STAROVIĆ: </font></b><font size="4">Hvala za razpravo. Repliko ima </font><br/>
<br/>
<b><font size="4">14. TRAK: (ES)</font></b><br/>
<br/>
<b><font size="4">	</font></b><font size="4">(nadaljevanje) gospod Vatovec. Izvolite.</font><br/>
<br/>
<font size="4">	</font><b><font size="4">DR. MATEJ TAŠNER VATOVEC (PS Levica):</font></b><font size="4"> Najlepša hvala. Saj čisto na kratko. Razumem da imate ta opomnik Ministrstva za delo, ampak še enkrat. Ne gre prvenstveno za prostovoljce, če gremo, če želite, po številkah: 9.964 prejemnikov, 5.412 je zaposlenih oziroma v rednem delovnem razmerju, 448 je samozaposlenih. Se pravi skoraj 6.000 ljudi od 9.900 prejemnikov je takih, ki delajo. Če vidite vi, da je neka težava pri prostovoljstvu, dajte na ministrstvu narediti ukrepe za prostovoljce in popraviti ta del, če so tu težave. Ampak ne kaznovati ene cele skupine zaradi nekih namišljenih težav, ki ste si jih dobesedno izmislili. </font><br/>
<font size="4">	Druga stvar. Javna dela. Poglejte, 49. člen Ustave je zelo jasen. »Zagotovljena je svoboda dela. Vsakdo prosto izbira zaposlitev. Prisilno delo je prepovedano.« To, da vi ljudi, ki prejemajo socialno pomoč silite v to, da morajo sprejeti vsakršno obliko dela, je oblika prisiljenega dela. Je nekaj kar je v nasprotju z 49. členom Ustave.</font><br/>
<font size="4">	In na koncu. Džini? koeficient. Rekli ste, da je v Sloveniji najnižji. Prosim pojdite razlagati džini? koeficient 986.000 ljudem v tej državi, ki tolčejo revščino. 54.000 zaposlenim v tej državi, ki tolčejo revščino. Njim pojdite razlagati džinijev? koeficient. Ni vse statistika. Take razprave kažejo na to kako so se poslanci odtujili od navadnih ljudi. </font><br/>
<br/>
<font size="4">	</font><b><font size="4">PREDSEDNIK VOJKO STAROVIĆ:</font></b><font size="4"> Ni replike na repliko. Razpravo pa kasneje. Izvolite, gospod Siter. Ampak prosim repliko uporabljajte za to, če kaj sami niste bili razumljeni, ne za razpravo. Hvala.</font><br/>
<br/>
<font size="4">	</font><b><font size="4">PRIMOŽ SITER (PS Levica): </font></b><font size="4">Sam sem se prijavil k razpravi. </font><br/>
<br/>
<font size="4">	</font><b><font size="4">PREDSEDNIK VOJKO STAROVIĆ:</font></b><font size="4"> K razpravi? Nimate besede, zato ker sem razumel, da je replika. Razprava gre naprej. K besedi se je javil Miha Kordiš. Imate besedo. Izvolite.</font><br/>
<br/>
<font size="4">	</font><b><font size="4">MIHA KORDIŠ (PS Levica):</font></b><font size="4"> Hvala za besedo, predsedujoči. Nihče v Sloveniji ne opravlja prisilnega dela. Gospe in gospodje, v kapitalizmu je velika večina opravljenega dela za mezdo, za plačo, prisilnega dela. Če ti ne boš šel delati v izkoriščevalske pogoje, lahko samo umreš od lakote. S te perspektive je vsako mezdno delo praktično prisilno delo. Potem je pa pač vprašanje kje je meja zakonitega izkoriščanja in kje se začne nezakonito izkoriščanje. Z rezom v dodatek za delovno aktivnost in z naknadno vpeljavo režima prisilnega dela se meja zakonitega izkoriščanja spušča. To kar je do tega trenutka veljalo za nezakonito izkoriščanje, kar naenkrat postane zakonito, ker se je spustil standard. Zrezal se je režim dostopanja do socialnih transferjev in sama višina teh transferjev, na katere vpliva dodatek za delovno aktivnost.</font><br/>
<font size="4">	Celotna razprava, dolgotrajna, sedaj že mesece trajajoča razprava povezana z ukinitvijo dodatka za delovno aktivnost se plete okoli vprašanja motivacije. Ali je nekdo motiviran za delo ali nekdo ni motiviran za delo in kako ga motivirati za delo. Okrog te pletenice se vrtijo tako zagovorniki ukinitve dodatka za delovno aktivnost, kot mi, ki ukinitvi tega dodatka nasprotujemo. V resnici imamo vsak po svoje tudi malce napak. Zagovorniki ukinitve dodatka za delovno aktivnost so absolutno v zmoti. Mi, ki nasprotujemo ukinitvi dodatka za delovno aktivnost, smo relativno v zmoti. Iz enega zelo preprostega razloga. Brezposelnost v kapitalizmu je strukturnega porekla. To ni stvar odločitve enega posameznika ali on hoče delati in se je pripravljen aktivirati ali se ni, ampak dejstva, da kapitalizem po svoji logiki proizvaja nujno armado rezervne delovne sile, ustvarja družbene mrgine?, zato da pritiskajo na mezde tistih, ki pa dejansko so zaposleni. </font><br/>
<br/>
<b><font size="4">15. TRAK: (ES)</font></b><br/>
<br/>
<font size="4">	(nadaljevanje) In na tak način zbijajo ceno dela, dvigujejo profitabilnost posameznih kapitalov. </font><br/>
<font size="4">	Absurdno je, da se pogovarjamo o rezih v socialne transferje, da se ti rezi socialnih transferjev dogajajo z tiho ali malo manj tiho predpostavko, da je nekdo prelen, da bi šel delati. Ni problem v motivaciji teh, ki iščejo zaposlitve, ampak se probajo prebiti od začetka do konca meseca tudi s pomočjo tega bornega dodatka za delovno aktivnost. Problem je na drugi strani – pri delovnih mestih, ki so na voljo. Ali je sploh dovolj delovnih mest na voljo? In če so, kakšni so pogoji na teh delovnih mestih? In kot tretje. Kdo v naši skupnosti se tudi ne znajde prav dobro na trgu dela in mogoče je padel v neke negotove življenjske okoliščine in mu je potrebno pomagati, ne glede na to, če dela ali ne, ker se je znašel, ne po svoji krivdi, izvržen iz jedra družbe na njeno obrobje. </font><br/>
<font size="4">	Vsa ta razprava kdo je motiviran za delo, kako ga je treba nagraditi in tako, je zaradi tega abotna in absurdna.  Socialna politika ni palica, ki jo vihti oblast zato, da ljudi stera delati za nedostojne plače v nedostojne pogoje, ki mejijo ali včasih presegajo pogoje zakonitega dela. Pa zakaj mislite, da se kdo v vrstah naših državljank in državljanov znajde v izkoriščevalskih delovnih pogojih v sivi ekonomiji, včasih v črni ekonomiji, da dela 12 ur na dan, da dela 16 ur na dan, kljub temu, da je to po naših zakonih prepovedano. Zaradi tega, ker mu nič drugega ne preostane, ker drugače ne bo preživel meseca. Ker če ne bo on ali pa ona lačen, bodo pa njegovi ali njeni otroci. In s tem, ko se reže socialne transferje, ko se omejuje dostop do socialnih pomoči, ko se ukinja dodatek za delovno aktivnost se ljudi postavlja v še hujšo skrajnost izbire. Biti lačen ali pa delati za tako uborne mezde, v tako bornih delovnih pogojih, pri tako ubornih socialnih transferjih, da boš lačen še vedno, ampak mogoče malo manj. </font><br/>
<font size="4">	V Levici vztrajamo na naših izhodiščih in absolutno nasprotujemo ukinitvi dodatka za delovno aktivnost. Pa če vas zanima, tudi če pristajate na logiko, da pač ljudje nočejo delati, ki ji sam kategorično nasprotujem, ali četudi pristajate, vprašajte se zakaj. Zagotovo ne zaradi tega, ker bi bile socialne pomoči previsoke. </font><br/>
<font size="4">	Danes se je začela stavka poštnih delavcev. Poštarji stavkajo. Zahtevajo višje plače, zahtevajo boljše delovne pogoje. Pošta je državna firma. Zakaj ti ljudje stavkajo? Ne zaradi tega, ker je zunaj 24.000 prejemnikov dodatka za delovno aktivnost, ampak zaradi tega ker je management pošte in državna usmeritev, ki pritiska na management pošte z vsemi rentabilnostmi in z vsem ostalim skupaj tako grozen do zaposlenih, da so njihove delovne razmere nevzdržne. In kaj vi delate? Se trudite morda za človeku prijaznejša delovna mesta? Za boljše plačne pogoje? Ne. Še tiste, ki so dela oropani, pa se vendarle trudijo in prejemajo dodatek za delovno aktivnost, sedaj dodatno penalizirate. Dvakratno. Prvič, da jim dodatek jemljete, drugič pa vsakemu, ki zavrne vklop v sistem javnih del, ki je lahko ravno tako izkoriščevalski in brutalni kakor prosti trg delovne sile, vpeljujete sankcije. Katastrofa.</font><br/>
<br/>
<font size="4">	</font><b><font size="4">PREDSEDNIK VOJKO STAROVIĆ:</font></b><font size="4"> Hvala za razpravo. V drugem krogu sta se zopet prijavila gospod Primož Siter in potem Mojca Žnidarič</font><br/>
<br/>
<b><font size="4">16. TRAK: (ES)</font></b><br/>
<br/>
<font size="4">	(nadaljevanje) Potem dajem besedo predstavniku Vlade in predstavnici Državnega sveta. Izvolite, gospod Siter.</font><br/>
<br/>
<font size="4">	</font><b><font size="4">PRIMOŽ SITER (PS Levica):</font></b><font size="4"> Hvala. Moram se v svoji razpravi, ki bo morebiti malce vsebinsko replika odzvati na kolegico Mojco Žnidarič, ki je, se mi zdi v tej razpravi, malo prevzela vlogo državne sekretarke na Ministrstvu za delo in nam kar podala, servirala, vse pluse oziroma vse odgovore. </font><br/>
<font size="4">	Nekaj takšnih, s katerimi enostavno se ne morem strinjati ali pa jih je treba enostavno osvetliti in postaviti v pravo luč. Argument, da ne moremo favorizirati ene skupine ljudi, bržkone ste govorili o invalidih ali o samohranilkah ali pa morebiti o vseh, ki so že delovno aktivni pa jih brcamo v rit z dodatno delovno aktivacijo s tem ukrepom. Sedaj da ne moremo favorizirati ene skupine ljudi, ampak moramo celo to stvar speljati. Moje vprašanje je samo ali lahko vzamemo za kolateralno škodo eno skupino ljudi, zato da kaznujemo, ne vem, tiste za katere pa morebiti menite, da si zaslužijo dodatno delovno aktivacijo in so, danes smo že nekajkrat slišali, da so lenuhi, čeprav nihče rad ne uporablja tega termina. Ali lahko potem vzamemo te skupine ljudi, torej invalide in samohranilke in revne zaposlene potem za kolateralno škodo. Treba bo poskrbeti za vse in bomo zato njih potisnili malo na stran. </font><br/>
<font size="4">	Potem druga razjasnitev, ki ste nam jo dali, o javnih delih, da govorimo v glavnem o delovnih mestih v neprofitnih organizacijah in o delovnih mestih, ki so nesistematizirana. Saj princip je isti. V vsakem primeru takšna stvar v bazenu delovne sile povzroči neko frko. V vsakem primeru je delavec, ki je sedaj tam zaposlen, ga ogroža nekdo, ki lahko to delo opravi za manj. In imamo sedaj dva v stiski. Enega na eni strani, tistega, ki mora sprejeti to neko prisilno delo in na drugi strani tistega, ki na tem delovnem mestu ali pa na sorodnem delovnem mestu že sedi, to delo že opravlja in je sedaj na udaru ali pa pod pritiskom, ki ga lahko iz njega izrine nekdo drug. Pa če govorimo torej o nesistematiziranih delovnih mestih, ne govorimo o mestih z visoko plačo, govorimo v glavnem o kakšnih minimalnih plačah plus minus. </font><br/>
<font size="4">	Zanimiva je sedaj tu vzporednica, ki bržkone ni kar tako iz trte zvita, ampak je premišljena vzporednica, ki jo sam vidim, pa me popravite, če se motim, ampak s sistemom in ureditvijo, ki jo poznajo na Madžarskem, glede na to, da so predlagatelji tega ukrepa o prisilnem delu poslanke in poslanci iz vrst Slovenske demokratske stranke in njihovim flirtanjem z Madžarsko, menim, da ni toliko nepremišljeno ali pa nemotivirana ta  ideja sploh. Na Madžarskem so prejemniki denarne socialne pomoči prisiljeni v opravljanje javnih del. Če jih ne sprejmejo, se jim denarna socialna pomoč zamrzne na eno leto. Sedaj pa pazite naslednji podatek. Če se pa v teh programih ti delavci, v teh prisilnih javnih delih, izkažejo za slabe delavce, pa se jim DSP zamrzne za tri leta. Kako civilizacijsko, evropsko in 21. stoletje? Se pravi, če ne sprejmeš imaš eno leto penalov, če pa sprejmeš in ti pač ni v naravi in so te tako ali tako brcnili tja v tisti položaj in se izkažeš za </font><br/>
<br/>
<b><font size="4">17. TRAK: (ES)</font></b><br/>
<br/>
<font size="4">	(nadaljevanje) človeka, ki mu to ni pogodu, ki tega iz takšnega ali drugačnega razloga ne opravlja tako kot njegov delodajalec meni, da je prav, dobi pa penale v kazni treh let nepravice do prejemanja denarne socialne pomoči. To je bližje holokavstu kot socialni državi ali pa socialnim ukrepom. </font><br/>
<font size="4">	In to kar imamo danes ali pa kar smo dobili na mizo s strani Slovenske demokratske stranke, je predlog, ki pelje naravnost v to smer. Še enkrat glede na njihovo odkrito flirtanje z njihovim madžarskim tovarišem. </font><br/>
<font size="4">	Lahko si mislite s kakšnim navdušenjem Madžarke in Madžari to sprejemajo. Kakšna je podpora tovrstni vladi se je izkazalo tudi ta vikend na protestih, ki so jih organizirale nevladne organizacije v Budimpešti, ko je svojega prijatelja Viktorja Orbana obiskal turški Erdogan. </font><br/>
<font size="4">	Slišali smo tudi z naslova kolegice, da je tako ali tako že v proračunu zagotovljenih 8 milijonov za širitev tega področja, torej javnih del. Ne vem, mogoče sem teoretik zarote, ampak bi res rad vedel ali ste se mogoče z SDS začeli že pred tem pogovarjati o teh stvareh, pa mi morebiti tega ne vemo. Mogoče pa je bilo to na pladnju že takoj ob sami ideji ukinitve dodatka za delovno aktivnost in te ideje o prisilnem delu. </font><br/>
<font size="4">	Samo še enkrat. To sem navadno v vseh razpravah, ki smo jih tisoč že imeli na to temo poudaril, pa bom še enkrat. Ko govorimo o delovni aktivnosti in sedaj vas, kolegica Mojca, citiram in o vzpostavitvi neke konkurenčnost pri posamezniku, ki iščejo svoje mesto na trgu dela, ki da išče svoje mesto, o samozavesti, o kompetencah. Govorim o ljudeh, ki so lačni. Kje na lestvici prioritet pri lačnem je konkurenčnost na trgu dela, kje na lestvici prioritet lačnega je samozavest in kje na lestvici prioritet tega človeka je profesionalna kompetentnost? Govorimo o lačnih ljudeh. Govorimo o ljudeh, ki bodo preživeli ali pa ne bodo preživeli z 200 evri. Oziroma sedaj bodo preživeli, ker gredo lahko prisilno delati. Naslednja stopnja je pa Gulak ali kaj. </font><br/>
<font size="4">	Skratka še enkrat poudarjamo in stokrat smo že poudarili. To je najbolj antisocialni ukrep, zato ker pozablja ključen element v vsakem ukrepu socialne države. In to je človek. Gledamo skozi statistike, gledamo skozi džinijev? koeficient, gledamo čez ne vem kaj, čez konkurenčnost na trgu, skozi samozavest, gledamo čez neke poklicne kompetence, lačne ljudi. Hvala.</font><br/>
<br/>
<font size="4">	</font><b><font size="4">PREDSEDNIK VOJKO STAROVIĆ: </font></b><font size="4">Hvala za razpravo. Besedo ima gospa Mojca Žnidarič. Izvolite.</font><br/>
<br/>
<font size="4">	</font><b><font size="4">MOJCA ŽNIDARIČ (PS SMC):</font></b><font size="4"> Hvala za besedo. Na kratko se bom odzvala, ker prej ni bila možna replika. Ja, 49. člen Ustave vemo kaj pravi. Torej, da si vsak sam izbira delo, ampak hkrati vemo tudi kakšni so pogoji za prejemnike denarne socialne pomoči in tega ne moremo enačiti. Pogoj za denarno socialno pomoč pravi, da lahko denarno socialno pomoč uveljavlja nekdo, ki ne more preživeti ali zagotoviti sam z delom itd. Te pogoje verjetno tudi poznamo. In če bi se jih tako zelo striktno držali, kot jih je že prej državna svetnica naštela, potem verjetno tudi kdo ne bi prišel v ta cenzus.</font><br/>
<font size="4">	Pa še enkrat vas bom vprašala. Torej kdo pa bo potem delal, če bodo vsi tisti, ki so sedaj na minimalni plači pustili službo, ker ne bodo delali, ker je nedostojno, ker je to borna služba. Zakaj pa potem delajo ti? Če je to prisilno delo in delajo za slabo plačo. </font><br/>
<font size="4">	Kot drugo pa vidim, da se ne poslušamo. Govorite, da sem govorila o nekem favoriziranju. Sama sem v začetku moje razprave povedala, da je </font><br/>
<br/>
<b><font size="4">18. TRAK: (ES)</font></b><br/>
<br/>
<b><font size="4">	</font></b><font size="4">(nadaljevanje) približno 50 : 50, ampak več kot 50 % teh prejemnikov dodatka za delovno aktivacijo je zaposlenih, malo manj kot 50 % pa je brezposelnih. In o favoriziranju, ko sem govorila, sem govorila torej o tej mali skupini v primeru prostovoljstva. Ker samo ti so nagrajeni za prostovoljstvo prejemniki denarne socialne pomoči, vsi ostali prostovoljci ne. Mislim, da se bo tudi na ta način, če bo to še trajalo, tudi prostovoljstvo dejansko izničilo. Če pravite, da javna dela jemljejo redna delovna mesta, potem jih na nek način tudi prostovoljstvo jemlje, saj lahko bi bili ljudje tam zaposleni v teh organizacijah. Zakaj pa bi potem nekdo delal prostovoljno? Lahko isto analogijo potegnemo, če vi pravite, da bi javna dela potem jemala ta delovna mesta v teh organizacijah. Ampak če so vključeni preko javnih del, so zaposleni. Plače so odvisne od stopnje od ravni izobrazbe in so od 80 do 120 % minimalne plače v primeru javnih del. </font><br/>
<font size="4">	Moje osebno mišljenje je, da če je nekdo lačen bo pač vzel delo. Sigurno bo vzel delo, ker nimamo takšnega dela, ki bi bilo tako izkoriščevalsko, če imamo takšne standarde. Po vaši zaslugi bo torej sedaj minimalna plača z januarjem 700 neto plus vsi dodatki. Mislim, da bi potem vzel delo. Če pač bomo še malo delili in malo sodelovali, bo pa kmalu ZUJF in potem se ne bo nihče nič pritoževal, ker se bo vzelo vsem. Hvala.</font><br/>
<br/>
<font size="4">	</font><b><font size="4">PREDSEDNIK VOJKO STAROVIĆ:</font></b><font size="4"> Hvala za razpravo. Repliko ima Miha Kordiš. Izvolite.</font><br/>
<br/>
<font size="4">	</font><b><font size="4">MIHA KORDIŠ (PS Levica):</font></b><font size="4"> Hvala za besedo. Zakaj ti, ki so na minimalni plači delajo? Iz istega razloga kot delajo prejemniki dodatka za delovno aktivnost. Oboji prejemajo nedostojno plačilo za delo, ki ga opravljajo in opravljajo ga iz čistega obupa. Kratek odgovor na vaše dolgo vprašanje, zato ker se trudijo preživeti. </font><br/>
<br/>
<font size="4">	</font><b><font size="4">PREDSEDNIK VOJKO STAROVIĆ:</font></b><font size="4"> To ni bila replika. Izvolite, gospod Tilen Božič. Beseda je vaša.</font><br/>
<br/>
<font size="4">	</font><b><font size="4">TILEN BOŽIČ:</font></b><font size="4"> Hvala za besedo. Najprej, glede na to, da razumem, da je to sklepni del besede. Šel bi skozi nekaj poudarkov, ki so se danes ponovno vrteli ali pa dodatno.</font><br/>
<font size="4">	Prva stvar. Te navedbe okoli javnih del. Se pravi, od tega, da naj bi šlo za prisilno delo, od tega, da ne bi šlo za ogrožanje obstoječih delovnih mest, nekakšen damping itd. To moramo odločno zavrniti iz več razlogov. Javna dela so primarno postavljena na način, da so usmerjena v tistega, ki to delo opravlja. Tudi s tega razloga država sofinancira najmanj 55 % za tiste, ki se uspešno prijavijo na razpis in to gre potem do 65, 75 do 90 %, odvisno od tega kakšna je stopnja brezposelnosti v določeni občini. To financiranje je potrebno iz dveh razlogov. Prvi je zagotovo ta, da se zavedamo, da je to ciljna politika usmerjena v dolgotrajno brezposelne osebe. Običajno gre za starejše nižje izobražene. Gre za tiste, ki so že dlje časa na Zavodu za zaposlovanje in so prišli dejansko, to se pravi najmanj eno leto, ker so dolgotrajno brezposelni in sočasno so tudi prišli do tega, da prejemajo denarno socialno pomoč. In to so nekako tisti pogoji, ki jih morajo izpolniti, da se nekako vključijo v ta dela. Se pravi gre za tiste, ki zelo težko najdejo pot do trga dela in zaradi tega se država na tak način angažira, je postavila politiko in to sofinancira v velikem delu. Tukaj ne gre za običajna sistematizirana delovna mesta. Gre za nekakšno pomoč oziroma tisti pristop, da se ponovno socializirajo, opravljajo določena dela. Zagotovo pa ne, tako kot je bilo prej morda namignjeno, v zasebnem sektorju, kjer bi eventualno delali delo sobaric ali kaj takega. Ker je treba poudariti, v kolikor bi do tega prišlo, to bi bila shema državne pomoči. To pa ni shema državne pomoči. To je shema za pomoč tistim, ki so dolgotrajno brezposelni in z dolgotrajno brezposelnostjo imajo določeno kompleksno situacijo, ki jo je  treba potem na način tudi </font><br/>
<br/>
<b><font size="4">19. TRAK: (ES)</font></b><br/>
<br/>
<font size="4">	(nadaljevanje) reševati.</font><br/>
<font size="4">	Tudi kar ste rekli glede tega prisilnega dela in omenjanja neke prepovedi, ki naj bi veljala v neki drugi državi članici glede do dostopa denarne socialne pomoči. Slovenija tega ne pozna. Tudi ta predlog tega ne predvideva. Tudi tisto, kar je sedaj notri kot amandma, tega ne predvideva. Predvideva znižanje (nerazumljiva beseda), ampak gre spet za naslednjo situacijo. Mora biti nekdo, ki je že najmanj eno leto brezposeln, to se pravi išče že eno leto pot nazaj do trga dela, je zmožen za delo in je voljan delati. Zakaj gre? Zato, da se prijavi v javno delo. Ali se bo vključil ali ne, je druga stvar. Zaradi tega, ker glede tega veljajo drugi pogoji.</font><br/>
<font size="4">	Od tu naprej je treba tudi pogledati situacije, ki splošno velja glede sprejemanja dela. Mislim, da imamo zgledno urejeno v slovenski zakonodaji in tega ne spreminjamo. Se pravi kaj je tisto dostojno delo, ki ga nekdo glede na njegov status, glede na njegovo izobrazbo sprejme. Tudi tukaj imamo rešitve, ki so nastavljene na tak način, da ni vsak dolžan sprejeti vsakega dela in tudi tukaj, to se pravi, ta rešitev, ki je sedaj v zakonu, tega ne predvideva. Tako da vzporejanje z nekaterimi rešitvami, ki so drakonske, če se milo izrazim, v drugim državah, ocenjujem, da je neprimerno. </font><br/>
<font size="4">	Dodatna reč je bila tukaj postavljena. Vseeno bi povedal, da dodatek za delovno aktivnost je bil, kot omenjeno, vzpostavljen v zelo močni recesiji. Takrat je bilo upravičencev do dodatka za delovno aktivnost tam med 1000 do 1500. Sedaj je teh skoraj 10.000. Takrat je bilo upravičenost za denarno socialno pomoč nekaj nak 60.000, sedaj je teh že preko 90.000. Ključni razlog za tak porast je predvsem v dvigu cenzusov. Se pravi, da so se omilili pogoji na podlagi katerih je lahko nekdo upravičen do denarne socialne pomoči. </font><br/>
<font size="4">	V tistem času je treba omeniti, da je bilo brezposelnih tam okrog 120.000. Sedaj jih je 72.000. Takrat je bilo delovno aktivnih približno 750.000, sedaj jih je 150.000 več, kar pomeni, da priložnosti so in so bile in bodo tudi za naslednje leto se obeta. Sočasno velja povedati, da teh 72.000 na Zavodu za zaposlovanje brezposelnih ni statična kategorija. Od začetka leta jih je več kot polovica od tistih, ki so bili na začetku leta brezposelnih, že dobila delo. Glede na predhodna leta je opazen porast v številu del, ki jih pridobijo že takoj za nedoločen čas. To pa zaradi tega, ker je stiska delodajalcev in si med seboj tudi vsi konkurirajo na način, da ponujajo delavcem boljše pogoje. Ker tudi v tem trenutku je opazna relativno velika fluktuacija med zaposlitvami, posebej ko govorimo o minimalnih dohodkih. In ena izmed usmeritev, ki jo ima to naše ministrstvo, je tudi ta, da poskrbimo za to, da bodo tista delovna mesta postala bolj odporna in to preden pride do naslednje recesije. Ker tista delovna mesta, ki so na minimalni plači in se dejansko sanirajo oziroma na nek način subvencionirajo z vsemi mogočimi transferji, pomenijo, da ko bo prišlo do recesije, bodo prva odrezana, kot se nam je zgodilo v zadnji recesiji. Takrat pa bodo razmere zelo hude.</font><br/>
<font size="4">	Iz tega razloga smo tudi pristopili k določenemu prestrukturiranju odhodkov, ki jih imamo. Že prej sem omenil, da je letos za transferje približno 1,3 milijarde samo iz proračuna Ministrstva za delo. Če pogledamo še druga področja, jih je še enkrat toliko. Kar smo mi želeli, je pri tem dvigu, ki se je zgodil in je bil smiseln. Najprej smo šli v dvig transferjev, vseh, v splošnem smislu, se pravi v sprostitev tistih varčevalnih ukrepov, ki smo jih imeli in na ta račun povečali na letni ravni razpoložljiva sredstva za približno 150 milijonov evrov. Je bila pa ena izmed želj tudi ta, da poleg tega kar imamo sredstev, ki so kurativne narave, se pravi na transferjih, da začnemo delati tudi na razvojnih sredstvih. Se pravi, da se lahko gremo tudi preventivne politike, da ljudi, tudi tiste, ki so na delovnih mestih že sedaj, poskrbimo za določene prekvalifikacije itd., da poiščejo višje plačana delovna mesta, boljša delovna mesta, bolj varna, bolj kakovostna, tudi zaradi tega, da bodo lažje potem ostali na delovnem mestu, ko bo prišlo do te recesije. Istočasno, da bi imeli nekaj sredstev na razpolago za to, da ko bo prišla recesija, da bodo starejši imeli domove za upokojence, da bodo imeli na razpolago določeno mrežo storitev, ki jim bo omogočala, da lahko tudi v težkih časih preživijo s tistim kar imajo. Zaradi tega, ker preprosto, če bomo vse </font><br/>
<br/>
<b><font size="4">20. TRAK: (ES)</font></b><br/>
<br/>
<b><font size="4">	</font></b><font size="4">(nadaljevanje) zdaj dali za transferje in ne bomo poskrbeli za to, da se starejšim, mladim in dejansko vsem tem populacijam, ki se nas tičejo pomagali, da se njihovi stroški znižajo, da lažje preživijo z dneva v dan, bodo oni na koncu tisti, ki bodo trpeli posledice takšne politike na državni ravni. Zato je ključnega pomena, da se obrnemo tudi v prihodnost v razvojne politike. In v ta namen je treba sredstva smiselno razporejati.</font><br/>
<font size="4">	Od tu naprej, se pravi, sem že omenil. Najprej smo naredili to, da se je sprostilo varčevalne ukrepe. Se pravi, najprej smo dvignili kot rečeno za 150 milijonov evrov in potem smo pogledali kateri ukrep oziroma katere ukrepe bi bilo prestrukturirati. V tem primeru smo pri dodatku za delovno aktivnost zaznali, da bi bilo smiselno tega odpraviti in ga nadomestiti z drugimi. Kaj to pomeni? Nekatere politike, ki že veljajo v takem primeru zagrabijo oziroma vskočijo, tukaj govorim predvsem o subvencijah vrtca, štipendije, malice in drugih, ki se sorazmerno v takšnem primeru povečajo. Imamo pa tudi tiste, ki se tičejo brezposelnih, kot sem že omenjal, zaradi tega, da se jim ne štejejo več tisti dohodki, ki jih dobijo iz aktivne politike zaposlovanja, da se ne štejejo dohodki iz sukcialne? aktivacije, da se ne štejejo dohodki iz poklicne rehabilitacije itd., v to, da jim znižujejo razpoložljivi dohodek zaradi tega, ker jih to potem usmerja med možnostmi, ki jih imajo na mizi dlje od trga dela. 	</font><br/>
<font size="4">	Tukaj bi se še rad odzval na tistih 183 invalidov na čakanju. Tu gre za brezposelne. To so tisti, ki imajo dodano na podlagi vključitve aktivne politike zaposlovanja ali pa imajo pogodbo o prostovoljstvu. Gre pa za prejemnike začasnih invalidskih nadomestil iz ZPIZ-a. </font><br/>
<font size="4">	Kar se tiče ministrstva tudi na tem področju, te zakonodaje. Najbrž poznate Zakon o osebni asistenci. V letošnjem letu približno 40 milijonov evrov dodatno namenjenih. Sicer ne gre za to populacijo, gre pa za neko področje, ki smo ga zaznali kot prioritetno in v tistega so se sredstva potem  tudi ustrezno usmerila. </font><br/>
<font size="4">	Kar se tiče potem še nekaterih drugih zadev. Osnovno stališče, kot ga že poznate, Ministrstva za delo je, da za 40 ur na teden, ko nekdo dela, se pravi, ko je polno zaposlen, mora biti sposoben dostojno preživeti brez transferjev. Do tam je še zelo daleč. V tem trenutku, tisti, ki je na minimalni plači prejema sorazmerne obsežne transferje. Tudi tisto, kar smo vam dali gradiv, to jasno izhaja iz tega. Se pravi, res je, da je neugodno nekomu razlagati džinijev? koeficient, ko se znajde v težki situaciji, pa vendar je treba povedati, da ta izhaja iz prakse. Se pravi, iz praktičnega stanja na terenu. Pogleda se stanje pred transferji, po transferjih in se ugotovi kako učinkovite so politike države na področju prerazporejanja sredstev. In tam smo drugi za Islandijo. Vsi ostali so za nami. S tega vidika ali smo mi učinkoviti pri prerazporejanju sredstev, je to verodostojno merilo. Se pravi, z vidika politik. Ko pa se spustimo na mikro raven, na raven posameznika, pa je zelo pomembno, da so naše politike ciljno naravnane. Se pravi, da ne zaradi tega, ker morda nimamo politične moči ali vizije ali pa zmožnosti, rečemo, sedaj bomo pa kar vsem dvignili transferje, se pravi gremo iz 65 na 90.000 zaradi tega, da ne bi kdo izpadel ven, ampak je treba pogledati komu, na kakšen način pomagati in po teh skupinah prilagoditi politike. Če so pa že vsa sredstva že v večjem delu zasedena, nenazadnje tudi s potrditvijo, s katero se je strinjal tudi SDS, saj smo nenazadnje letos razbremenili regres, to je znatno pobralo sredstva iz državnega proračuna, verjetno bi s tistega denarja lahko kaj namenili tudi za socialne transferje, ampak je bila skupna politična odločitev, da se v to ne gre, kar pomeni, da na področju socialnih transferjev to pomeni prestrukturiranje na način, da bodo te politike bolj ciljne. </font><br/>
<font size="4">	Če grem nekako proti sklepni misli. Ta država je socialna. Ima socialno politiko. Kot rečeno, letos na letni ravni približno 1,3 milijarde transferjev samo s strani Ministrstva za delo, še enkrat toliko drugi proračunski porabniki, vključno z občinami. Pristopili smo s tem,</font><br/>
<br/>
<b><font size="4">21. TRAK: (ES)</font></b><font size="4">	</font><br/>
<br/>
<font size="4">	(nadaljevanje) da se je najprej vse te transferje dvignilo, kot veste, tako dodatek za veliko družino, določene spremembe so bile pri štipendijah, tudi kako se jih izračunava. Bili so potem ukrepi vezani na denarno socialno pomoč, ki dejansko, če bi padla na tisto raven, kot je bilo predvideno s 1. 1. 2019, bi približno skoraj 4.000 jih izgubilo denarno socialno pomoč. Preko 50.000 bi jih bilo na slabšem. Se pravi, o takih številkah govorimo, s takšnimi številkami operiramo in v kolikor smo hoteli to doseči, je bilo treba hitro reagirati in se je to tudi naredilo. Kasneje pa smo potem prišli do tega, da je treba določena sredstva prestrukturirati na način, da bomo lahko učinkovito zasledovali svojo politiko. V tem duhu je bil tudi dodatek za delovno aktivnost unesen v koalicijsko pogodbo, ki pa se je v tistem trenutku ukvarjala zgolj z duhom oziroma z vidikom brezposelnih oseb, nezaposlenih. Je pa ministrstvo takrat, ko je pripravilo zakonski predlog, je pa res, da včasih res ne vem, koliko ljudi ga je prebralo, vse te stvari jasno izpostavilo. Te številke izhajajo iz vladnega predloga. Koliko ljudi bo v kakšni situaciji, če pride do potrditve tega predloga. Ne gre za to, da bi kdorkoli zavajal. Res pa je, da v začetku prvo zanimanje, ki je bilo, je bilo predvsem vezano na nevladne organizacije in kako bodo oni še vedno k sebi pritegnili morda tiste, ki nimajo dela, ki so brezposelni. </font><br/>
<font size="4">	Ampak kot že rečeno, raje vidimo, da se pri nevladnikih dela preko javnih del, čemur so tudi nekatera javna dela namenjena, to je tudi v okviru politike APZ definirano, se pravi, da so ta področja našteta kot da pridemo v situacijo, ko nekdo ima sicer neto pozicijo primerljivo, ampak je pa z vidika socialne varnosti predvsem dolgoročne, ko govorimo o pokojninskem in invalidskem zavarovanju itd., rešitev neugodna. Lahko rečemo celo za takšnega posameznika nevarna. Tukaj rešitve so.</font><br/>
<font size="4">	Kar se tiče višanja plač. To sem že omenil. Pristopili smo v treh fazah. Gre za minimalno plačo in se povečujejo. Jasno je tudi razvidno, ker smo delali analiz, da ljudje na srečo relativno v tem času se nam dogaja fluktuacija, da iz nižje plačanih delovnih mest, predvsem iz minimalnih, prehajajo v višje. Se pravi tam od minimalne do + 10 % relativno hitro ljudje menjajo službo, gredo na zahtevnejša delovna mesta, so boljše plačani. In to moram priznati, da nam je na Ministrstvu za delo všeč in zelo pomembno zaradi tega, da se dejansko spet začne ustvarjati nek srednji razred, ki smo ga po poti, tudi recesije, v večjem delu izgubili.</font><br/>
<font size="4">	Kar se tiče potem naprej zaščite delavcev. Zagotovo ne gre za nikakršno prisilno delo. To je pač prepovedano in tudi te rešitve, ki so notri napisane ne gredo v tako smer. Kot tudi že prej omenjeno, trenuten sveženj politik, poleg tega, da govorimo o tem, da je Slovenija socialna država in probamo na tem področju narediti neko dobro mrežo, ki pomaga najranljivejšim. Probamo tudi na drugi iztočnici delati in to je to, da je delo vrednota. Se pravi, da morajo biti razmerja med dohodki, med nekom, ki dela, med nekom, ki morda ne dela ali pa dela za polovični delovni čas itd., na razumen način vzpostavljena zaradi tega, da so potem ta ravnotežja oziroma stimulacije predvsem usmerjene v delo za polni delovni čas. Pri tem pa imamo kar veliko politik na mizi, predvsem kar se tiče evropskih sredstev, ki bi ljudem pomagala, da lahko tudi napredujejo v tem. Se pravi, da ne ostanejo v tej spirali nizkih plač in transferjev, ampak da postopoma napredujejo. </font><br/>
<font size="4">	Upam, da boste predlog Vlade, ki ga imate na mizi, ponovno podprli, tako danes kot potem tudi na plenarnem zasedanju Državnega zbora. Hvala.</font><br/>
<br/>
<font size="4">	</font><b><font size="4">PREDSEDNIK VOJKO STAROVIĆ:</font></b><font size="4"> Hvala za prispevek. Besedo ima predstavnica Državnega sveta Lidija Jerkič. Izvolite.</font><br/>
<br/>
<font size="4">	</font><b><font size="4">LIDIJA JERKIČ:</font></b><font size="4"> Hvala lepa. Skušala bom skoncentrirati misli, saj verjamem, da je večina glede glasovanja odločena, ampak kljub vsemu. </font><br/>
<font size="4">	Državni sekretar je seveda izkoristil priložnost in povedal kaj vse dobrega je Vlada storila oziroma Državni zbor na predlog Vlade v tem obdobju in v tem delu mu ne bom oporekala. Kar nekaj pozitivnih ukrepov je bilo sprejetih, kar nekaj stvari je bilo spremenjenih. Žal pa to vse skupaj nima zveze z dodatkom za delovno aktivnost. Gre za drugo področje. Gre za, ponavljam menda </font><br/>
<br/>
<b><font size="4">22. TRAK: (ES)</font></b><br/>
<br/>
<font size="4">	(nadaljevanje) desetič danes, tudi s strani ostalih povedano, za ljudi, ki delajo in dobivajo ta dodatek zaradi tega, ker so njihova sredstva za preživljanje prenizka. </font><br/>
<font size="4">	Mogoče za razumevanje vsega v zneskih. Govorimo o 400 evrih približno denarne socialne pomoči, govorimo o 200 evrih dodatka za delovno aktivnost, če posameznik dela in to dela cel mesec. Ti zneski so zneski, s katerimi mislim, da nihče od nas ne zna preživeti meseca. Govorim o strašno nizkih zneskih. Moram reči, da če se s čim ne strinjam, se ne s tem argumentom, da morajo biti razmerje med plačami in socialnimi prejemki občutna. Ja, samo ne na račun nizkih socialnih transferjev. Ko govorimo o 400 evrov, to so zneski kratkoročnih minimalnih življenjskih stroškov. To je 220 evrov približno pod minimalnimi življenjskimi stroški. Ne govorimo sedaj o zneskih, ki bi prekoračili povprečne plače v državi. Seveda imamo težavo, ker so plače prenizke. </font><br/>
<font size="4">	Hvala gospodu Soniboju Knežaku za omembo poglavitne težave; zneskov v kolektivnih pogodbah, zneskov plač na splošno, zneskov povprečnih plač. Tukaj imamo največjo težavo. Žal optimizem, da se zaradi minimalne plače spreminjajo plačni modeli, ni najbolj na mestu. Spreminjajo se na način, da se ukinjajo dodatki. Tisto kar je bilo sedaj nad minimalno plačo, sedaj spravljajo v okvir osnovnih plač in dodatek za delovno dobo zmanjšujejo na najmanjši možni, najrajše pa sploh ne. Na tem delu imamo v bistvu izzive. Mogoče bi bil večji izziv po novem dvig minimalne plače, ne pa ukinitev dodatka za delovno aktivnost, kakorkoli se že v tem trenutku sedaj sliši.</font><br/>
<font size="4">	Govorimo o 16 milijonih prihranka državnega proračuna, ko bo enkrat celo leto, pa upam, da ne bo, ta dodatek neveljaven. Govorimo o 8 milijonih v letošnjem letu, če se prav spomnim iz obrazložitve predloga.</font><br/>
<font size="4">	Nekdo je rekel, da upa, da ni teorije zarote in da se je o tem pogovarjalo že prej, o teh 8 milijonih kam jih usmeriti. Upam, da to še ni dogovorjeno točno v katera javna dela jih bomo usmerili. Tole je lahko za marsikoga področje zastonjkarske delovne sile, pa kakorkoli že. </font><br/>
<font size="4">	Dolžna sem mogoče še odziv na leni. Morda nihče od vas ni uporabil tega izraza. Moram pa reči, da sporočila, ki jih dobivam in elektronska pošta govori točno o tem. Na eni strani vzemite lenuhom, na drugi strani nismo leni, saj delamo in si prizadevamo preživeti in se nam teh 200 evrov pozna. Razdelili smo s to razpravo ljudi na tiste, ki mislijo, da je treba socialne transferje vsem pobrati in tiste, ki se s tem pa vseeno preživljajo z meseca v mesec. Slabost takih razprav je tudi to. </font><br/>
<font size="4">	Osebno sem prepričana, da nimamo lenuhov med prejemniki socialnih pomoči. In še enkrat, če jih imamo, imamo mehanizme, da to preprečimo, če se pojavljajo zlorabe, so to zlorabe pravnega sistema. Država ima mehanizem, da to vzame. Ne vem kolikokrat je bilo to uporabljeno, je pa verjetno bolj enostavno pobrati vsem in na ta način rešiti problem. Neprimeren čas je za kakršnokoli takšno aktivnost. O prekordnih? ostankih proračuna se mi pogovarjamo o 16 milijonih oziroma o 8 milijonih. Vem, da milijonček ni majhen denar za nas posameznike. Za državni proračun to niti statistično napaka ni. Za posameznika, ki mu bomo pobrali 200 evrov je pa to lahko prekleto velik izziv. </font><br/>
<font size="4">	Tukaj bom zaključila in seveda predlagam, da takega zakona ne potrdite še enkrat. Hvala. </font><br/>
<br/>
<b><font size="4">23. TRAK: (ES)</font></b><br/>
<br/>
<font size="4">	</font><b><font size="4">PREDSEDNIK VOJKO STAROVIĆ:</font></b><font size="4"> Hvala. Zaključujem razpravo in prehajamo na glasovanje, in sicer na predlog mnenja: »Zakon o spremembah in dopolnitvah zakona o socialno-varstvenih prejemkih je ustrezen.«</font><br/>
<font size="4">	Začenjam glasovanje. Glasovanje poteka. Zaključujem glasovanje.</font><br/>
<font size="4">	Kdo je za? (6 članov.) Je kdo proti? (5 članov.)</font><br/>
<font size="4">	Ugotavljam, da mnenje ni sprejeto, da je zakon o spremembah in dopolnitvah zakona o socialno-varstvenih prejemkih ustrezen. Zakaj? Ker na tem ponovnem glasovanju mora glasovati večina vseh članov odbora za. </font><br/>
<font size="4">	Torej ugotavljam, da mnenje ni bilo sprejeto. </font><br/>
<font size="4">	Odbor bo pripravil poročilo, v katerega bo vključena sprejeta odločitev. Za poročevalca na Državnem zboru predlagam Mojca Žnidarič, podpredsednica našega odbora. </font><br/>
<font size="4">	Zaključujem to točko dnevnega reda in 32. nujno sejo. Hvala lepa.</font><br/>
<br/>
<b><font size="4">Seja je bila končana 11. novembra 2019 ob 15.52 uri.</font></b>
</root>