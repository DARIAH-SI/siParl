<root>
<h5 class="label"><span>Vsebina zapisa seje</span></h5><div align="center">
<p><b><font size="4">REPUBLIKA SLOVENIJA</font></b><br/>
<b><font size="4">DRŽAVNI ZBOR </font></b><br/>
<b><font size="4">ODBOR ZA KMETIJSTVO, GOZDARSTVO IN PREHRANO </font></b><br/>
<b><font size="4">21. seja </font></b><br/>
<br/>
<b><font size="4">(11. november 2020) </font></b><br/>
<br/>
</p></div><br/>
<b><font size="4">Sejo je vodil Edvard Paulič, predsednik odbora. </font></b><br/>
<b><font size="4">Seja se je začela ob 14.02.</font></b><br/>
<br/>
<b><font size="4">1. TRAK: (VP) </font></b><br/>
<br/>
<b><font size="4">	PREDSEDNIK EDVARD PAULIČ: </font></b><font size="4">Spoštovani, pričenjam 21. sejo odbora in pozdravljam vse prisotne.</font><br/>
<font size="4">	obveščam vas, da so se za današnjo sejo opravičili naslednje kolegice in kolegi: Franc Kramar iz poslanske skupine SAB in pa Violeta Tomić ter Boštjan Koražija iz poslanske skupine Levica. </font><br/>
<font size="4">	Imam pa še eno pooblastilo o nadomeščanju, in sicer poslanko Ivo Dimic nadomešča poslanec Andrej Černigoj.</font><br/>
<font size="4">	Prehajamo na določitev dnevnega reda seje odbora. s sklicem seje dne 30. 9. 2020 ste prejeli naslednji dnevni red: poročilo o delu in zaključni račun Sklada Kmetijskih zemljišč in gozdov Republike Slovenije za leto 2019, in pa pod točko 2 pobude in vprašanja članov odbora. Ker včeraj do 12. ure nisem prejel predloga za razširitev dnevnega reda oziroma za umik točk, je določen dnevni red, kot ste ga prejeli s sklicem seje.</font><br/>
<br/>
<font size="4">	In tako prehajamo na obravnavo </font><b><font size="4">1. TOČKE DNEVNEGA REDA, TO JE POROČILO O DELU IN ZAKLJUČNI RAČUN SKLADA KMETIJSKIH ZEMLJIŠČ IN GOZDOV REPUBLIKE SLOVENIJE ZA LETO 2019. </font></b><font size="4">Odbor je matično delovno telo, poročilo pa obravnavamo na podlagi 4. odstavka 41. člena poslovnika Državnega zbora.</font><br/>
<font size="4">	K obravnavi te točke sem vabil: Vlado; Sklad kmetijskih zemljišč in gozdov Republike Slovenije; Ministrstvo za kmetijstvo, gozdarstvo in prehrano; ter Kmetijsko-gozdarsko zbornico Slovenije. </font><br/>
<font size="4">	Kot gradivo ste prejeli: poročilo z dne 21. 8. 2020 in pa mnenje Komisije Državnega sveta za kmetijstvo, gozdarstvo in prehrano z dne 29. 9. 2020. </font><br/>
<font size="4">	Preden dam besedo gospe Ireni Majcen, direktorici sklada, pa sprašujem ali želi besedo minister dr. Podgoršek. </font><br/>
<font size="4">	izvolite.</font><br/>
<br/>
<font size="4">	</font><b><font size="4">DR. JOŽE PODGORŠEK: </font></b><font size="4">Hvala lepa.</font><br/>
<font size="4">	bi predlagal, da dobim besedo po predstavitvi samega sklada s strani direktorice. </font><br/>
<br/>
<b><font size="4">	PREDSEDNIK EDVARD PAULIČ: </font></b><font size="4">Potem dajem besedo gospe Ireni Majcen. </font><br/>
<font size="4">	izvolite.</font><br/>
<br/>
<font size="4">	</font><b><font size="4">IRENA MAJCEN: </font></b><font size="4">Hvala. Spoštovani predsednik odbora, poslanke in poslanci, spoštovani minister dr. Jože Podgoršek in vsi prisotni.</font><br/>
<font size="4">	Sklad kmetijskih zemljišč in gozdov Republike Slovenije je ustanovila država leta 1993 z namenom, da gospodari s kmetijskimi zemljišči, kmetijami in gozdovi v lasti Republike Slovenije. Od 1. julija 2016 dalje sklad gospodari s kmetijskimi zemljišči in kmetijami, z gozdovi v državni lasti pa gospodari gospodarska družba Slovenski državni gozdovi. sklad je organiziran enotno za območje Republike Slovenije. Svoje naloge izvaja na sedežu Dunajska 58 v Ljubljani in na območnih izpostavah. </font><br/>
<font size="4">	Na skladu so se v letu 2019 naloge izvajale v okviru naslednjih notranjih organizacijskih enot: sektor za kmetijstvo, 41 zaposlenih; sektor za urejanje evidenc nepremičnin in geodezijo, 7 zaposlenih; sektor za pravne zadeve, 8; in</font><br/>
<br/>
<b><font size="4">2. TRAK: (VP) 14.05</font></b><br/>
<br/>
<b><font size="4">	</font></b><font size="4">(nadaljevanje) sektor za splošne zadeve, 14 zaposlenih. </font><br/>
<font size="4">	Storitve notranje revizije je izvajal zunanji izvajalec notranjega revidiranja. </font><br/>
<font size="4">	Direktor sklada je poslovodni organ, ki je odgovoren za zakonitost dela sklada in izvajanje del in nalog v skladu z določili statuta sklada. Vlada me je imenovala za direktorico sklada 12. novembra 2018. </font><br/>
<font size="4">	Svet sklada je organ upravljanja sklada, ki ima predsednika in 6 članov. Na predlog ministra, pristojnega za kmetijstvo, člane sveta imenuje Vlada izmed predstavnikov Vlade Republike Slovenije, ministrstev, vladnih služb in strokovnjakov s področja dejavnosti sklada, od katerih so štirje člani predstavniki ministrstva, pristojnega za kmetijstvo in gozdarstvo. V poročevalnem obdobju so člani sveta: Leon Ravnikar, predsednik; Polonca Drofenik; Tomaž Primožič; Zdravko Cankar; Peter Poljšič; Marjan Kardinal; in Tomaž Hrovat. </font><br/>
<font size="4">	Nekaj poudarkov bi podala iz poročila. </font><br/>
<font size="4">	Na uspešnost in učinkovitost delovanja sklada pomembno vplivajo številni dejavniki, med drugim ureditev prenosa zemljišč na podlagi zakona o skladu iz leta 1993, kjer postopek ureditve lastništva še vedno ni zaključen za preko 158 tisoč parcel. Ti podatki torej se nanašajo na leto 2019. Danes, torej v letošnjem letu, je ta številka že manjša. Za številne parcele v družbeni lastnini po stanju na dan uveljavitve zakona o skladu, tj. na dan 11. 3. 1993, se ugotavlja, da so bile s parcelacijami že ukinjene. Ker občine lahko izdajo potrdilo o namenski rabi samo za obstoječe parcele, je potrebno za vse ukinjene parcele družbene lastnine najprej ugotoviti, katere so novonastale parcele in za njih po tem zaprositi za potrdilo o namenski rabi na presečne datume, ki so pomembni za ugotavljanje zakonskega lastništva. Posebno težavo predstavljajo zemljišča v družbeni lastnini, katerih upravljavci podjetja so v stečaju in ne poslujejo več. Takih parcel brez spremembe zakonodaje, tudi če bodo izpolnjeni vsi drugi pogoji, ne bo mogoče prenesti na Republiko Slovenijo.</font><br/>
<font size="4">	Sklad je po eni strani obremenjen tudi z visokimi finančnimi obveznosti, po drugi pa se mu zaradi neodplačnega prenosa zemljišč na občine zmanjšuje obseg zemljišč, s katerimi gospodari. Finančne obveznosti, ki močno bremenijo sklad, je plačilo 10 % vseh prihodkov od gospodarjenja s kmetijskimi zemljišči Slovenskemu državnemu holdingu. Kljub temu, da je sklad iz naslova denacionalizacije, kot prvo, zavezanec za vračilo kmetijskih zemljišč, kmetij in gozdov v naravi, kot drugo, zavezanec za vračilo nadomestnih zemljišč kot eni od oblik odškodnin po Zakonu o denacionalizaciji kadar vračilo v naravi ni možno, kot tretje, zavezanec za izplačilo odškodnin upravičencev zaradi nemožnosti uporabe denacionaliziranih zemljišč po drugem odstavku 72. člena Zakona o denacionalizaciji in 145.c člena Zakona o izvrševanju kazenskih sankcije, nenazadnje pa še zavezanec za izplačilo sredstev za plačilo obveznic SDH kadar upravičenec zamenja priznanico sklada za obveznico SDH, ni racionalno, da zakon skladu še vedno nalaga plačilo 10-ih % vseh prihodkov od gospodarjenja s kmetijskimi zemljišči, saj sklad že poravnave navedenih obveznosti ne zmore sam. </font><br/>
<font size="4">	Letni cilji za poročevalno leto so bili opredeljeni s prioritetami v programu dela in finančnem načrtu sklada za leto 2019, ki je bil sprejet na svetu sklada in je svoje soglasje podala ministrica, pristojna za kmetijstvo, gozdarstvo in prehrano, dr. Aleksandra Pivec. Strateška usmeritev sklada je ohranjanje obstoječega obsega kmetijskih zemljišč v lasti države oziroma upočasnitev zmanjšanja obsega površin zaradi zakonskih obveznosti. Da bi sklad lahko sledil tej strateški usmeritvi, je nakupil 640 hektarov kmetijskih zemljišč v vrednosti 10 milijonov 480 tisoč 854 evrov. Sklad ima sklenjenih 16 tisoč 856 pogodb, povprečna letna zakupnina za leto 2019 pa znaša 141 evrov za hektar. Šole in državni organi imajo s 17-imi zakupnimi oziroma najemnimi pogodbami v brezplačnem zakupu 1876 </font><br/>
<br/>
<b><font size="4">3. TRAK: (VP) 14.10</font></b><br/>
<br/>
<font size="4">	(nadaljevanje) hektarov. Sklad gospodari z 59 tisoč 916 hektari kmetijskih zemljišč oziroma z 8,9-odstotnim deležem vseh kmetijskih zemljišč v Republiki Sloveniji. </font><br/>
<font size="4">	Solastništvo in soupravljanje pa sta dva vsebinsko različna pojma, ki v javnih evidencah, predvsem v zemljiški knjigi in pa GURS, še nista ustrezno razmejena. GURS v primerih, ko je parcela v lasti Republike Slovenije, hkrati pa v upravljanju Sklada in SiDG, sicer kot upravljavca navede obe osebi, ne pove pa, v kakšnem razmerju si delita upravljavstvo. Sklad in SiDG sta tako po podatkih REM kot soupravljavca vpisana skupaj na 52 tisoč 340-ih parcelah. Sklad je v letu 2019 nadaljeval z aktivnosti za ureditev evidenc zemljišč, opredeljenih v akcijskem načrtu za dokončanje prenosov, ki je bil s strani Sveta Sklada potrjen v juniju 2012 na zahtevo Računskega sodišča. Glede na to, da akcijski načrt za dokončanje prenosov ni bil v celoti realiziran, je Svet Sklada za njegovo izvedbo podaljšal do konca leta 2020. </font><br/>
<font size="4">	Ker je to dolgoletno stanje in ker je urejenost evidenc osnova za korektno upravljanje z nepremičninami v državni lasti, je Svet Sklada soglašal, da Sklad z namenom pospešitve izvajanja dokončanja prenosov zemljišč pridobi tudi usposobljenega zunanjega izvajalca. Načrtovano je bilo, da bo zunanji izvajalec v letu 2019 pregledal preostanek parcel od 230 tisoč parcel, ki so mu bile dodeljene v pregled. Za preostale parcele je bilo načrtovano, da bo pregledal Sklad sam, poleg tega pa bo še naprej izključno s svojimi zaposlenimi izvajal vse prenose iz sklada na druge zakonske lastnice. Ob koncu leta 2019 je bilo potrebno urediti še 175 tisoč 103 parcele. Povečane aktivnosti so bile planirane tudi na področju reševanja problematike urejanja lastništva objektov stoječih na zemljiščih v lasti Republike Slovenije. Teh objektov je preko 5 tisoč. </font><br/>
<font size="4">	V sektorju za pravne zadeve je razvidno, da obseg dela konstantno narašča ne glede na izkazane podatke prejšnjih let. Ko se je ustanovil SiDG, se pripad novih zadev ni nikakor zmanjšal, kot je bilo planirano. Planirano je bilo, da se bo obseg zadev zmanjšal za 20 %, ampak se vsako leto povečuje, in sicer je indeks 2019/2018 v višini 147 %. Tako dogledno pa je bilo, torej ko še ni bilo SiDG-ja, je bilo v tem sektorju zaposlenih 12 javnih uslužbencev. Danes jih imamo 8. Ob izkazanih podatkih je na koncu treba izpostaviti še specifiko dela, ki ga opravljajo zaposleni v sektorju, in sicer predvsem z vidika rokov, ki jim morajo slediti pri svojem delu, na tovrstne roke pa nimajo vpliva zaposleni, kakor tudi nimajo vpliva na številčni pripad novih zadev in intenzivnost vodenja postopka. </font><br/>
<font size="4">	V okviru izvensodnih postopkov in izvensodnih razdružitev je bilo v letu 2019 na priznanje lastninske pravice zaključeno 40 zadev, 28 pa s področja izvensodne razdružitve solastnine. Zaključeno je bilo tudi 25 postopkov na področju odstranjevanja odpadkov na podlagi zakona o varstvu okolja, 21 postopkov s področja nadomestil za uporabo stavbnih zemljišč in 14 postopkov s področja dostopanja do informacij javnega značaja in varstva osebnih podatkov. Postopki za odškodnine, torej po 72. členu ZEN-a, so bili zaključeni v 14-ih primerih in izplačane odškodnine skupaj z obrestmi v višini 14 milijonov 62 tisoč 425 evrov. Odškodnine za kmetijska zemljišča izplačuje sklad, te so bile v lanskem letu izplačane 770 tisoč 355 evrov, razliko pa je zagotovilo Ministrstvo za kmetijstvo, gozdarstvo in prehrano – gozdni sklad v višini 13 milijonov 335 tisoč 70 evrov. </font><br/>
<font size="4">	Na dan 31. december 2019 je bilo na Skladu zaposlenih skupaj 72 javnih uslužbencev, torej v okviru kvote, kot jo je določila vlada. Za določen čas povečanega obsega dela pa je bilo zaposlenih 8. </font><br/>
<font size="4">	V postopkih </font><br/>
<br/>
<b><font size="4">4. TRAK: (VP) 14.15</font></b><br/>
<br/>
<font size="4">	(nadaljevanje) odgovora na vloge za nakup zemljišč smo v času odgovora iz 18-ih mesecev skrčili na 2 oziroma 3 mesece. V postopkih podeljevanja služnosti smo čas odobritve služnosti iz 18-ih mesecev skrajšali na 15 mesecev. Skrajševanje teh rokov pa poteka tudi v letošnjem letu. Prednost imajo vsekakor vloge iz naslova javnega interesa in pa vloge za pridobitev evropskih sredstev. Ostale vloge, torej služnosti, soglasja, v letošnjem letu, v kolikor so pridobljena ostala soglasja, rešujemo roku 4 do 5 mesecev. V letu 2019 smo na Skladu pristopili tudi k resnejšemu reševanju težav s podzakupom, kjer so zakupniki pravne osebe. V kolikor se zakupnik ne odzove na odpravo nepravilnosti, sledi odpoved zakupne pogodbe. S kmetijskim kombinatom Kranj pa je reševanje zadeve se preselilo na sodišče. </font><br/>
<font size="4">	In ob tem se je pokazala velika težava upravljanja zemljišč Republike Slovenije, ki so v solastnini s fizičnimi osebami. Takšna zemljišča bo nujno potrebno komasirati, k čemur smo na Skladu pristopili v letošnjem letu. Zakon o denacionalizaciji predvideva nepravne postopke, pravno razdružitev solastnine in pa komasacije, in v primerih, kjer je več kot 5 solastnikov na eni parceli, ostane le komasacija. V povprečju površina parcele v upravljanju Sklada meri 30 arov, kar na 100 tisoč 879-ih parcelah od 233 tisoč parcel znaša manj kot 10 arov in to predstavlja 43,2 od vseh parcel, ki so v upravljanju Sklada. Podatek je alarmanten in ne glede na dejstvo, da kmetovanje vsaj nekoliko olajša dejstvo, da so nekatere od teh majhnih parcel strnjena in tvorijo večje celote, je takšno ukrepanje, torej ukrepanje v smislu izvajanja komasacije, nujno. S komasacijami se bodo parcele združile, njihovo število se bo zmanjšalo, uredile se bodo meje, lokacijske bodo združene, posledično pa bo tudi manj dela z njihovim administriranjem. </font><br/>
<font size="4">	Sklad je v letu 2019 realiziral presežek prihodkov nad odhodki z upoštevanjem davka v višini 6 milijonov 554 tisoč 502 evra. Celotni prihodki Sklada so znašali 27 milijonov 676 tisoč 510 evrov, kar znaša 8 % več kot je bilo načrtovano in pa za 173 % več kot je bilo v letu 2019. Ob tem pa poudarjam, da je gozdni sklad prispeval nekaj več kot 13 milijonov za izplačilo odškodnin in zato tudi tako visoki prihodki. Odhodki v letu 2019 pa so znašali 20 milijonov 459 tisoč 439 evrov, kar je pa za 6 % manj od načrtovanih. V primerjavi z letom 2018 je realizacija odhodkov za 52 % višja, na kar so vplivali višji stroški amortizacij, drugi stroški, prevrednotevalni stroški in drugi odhodki, to so predvsem odškodnine. Izplačilo odškodnin je sedaj na takšni ravni, da so plačane po tožbah, torej tožbe so vložene in plačane so vse odškodnine v višini, kjer na Skladu smatramo, da je odškodnina realna. Tako, da pri zamudnih obrestih v prihodnje, ko bo prihajalo do sodb, nebi smelo biti več takšen obseg zamudnih obresti kot je bilo to do sedaj. Prihodki od gospodarjenja s kmetijskimi zemljišči pa so bili realizirani v znesku 7 milijonov 782 tisoč 165 evrov, od tega zakupnine fizičnih oseb v znesku 4 milijone 311 tisoč evrov, zakupnine od pravnih oseb pa 3 milijone 393 tisoč 592 evrov. Odhodki od gospodarjenja s kmetijskimi zemljišči so bili realizirani v znesku 607 tisoč 251 evrov, od tega za nujno vzdrževanje kmetijske infrastrukture, sanacije in melioracije v znesku 336 tisoč 176 evrov in poboti </font><br/>
<br/>
<b><font size="4">5. TRAK: (VP) 14.20</font></b><br/>
<br/>
<font size="4">	(nadaljevanje) zakupnin s kupnino za odškodnine za zemljišča pridobljena v skladu z osmim in devetim odstavkom 17. člena zakona o skladu v višini 266 tisoč 855 evrov. </font><br/>
<font size="4">	V letu 2019 je Sklad kupil torej že omenjenih 640 hektarjev zemljišč, prodanih pa je bilo 32,5 hektarov zemljišč, od tega 29,8 hektarov kmetijskih zemljišč, 0,47 hektara gozdov in pa 2,24 hektarov pozidanih zemljišč v skupni vrednosti 5 milijonov 820 tisoč 644 evrov. V menjave je v letu 2019 Sklad vložil 47 hektarov kmetijskih zemljišč in gozdov v vrednosti 1 milijon 11 tisoč 769 evrov ter iz njih pridobil 46,47 hektarov kmetijskih zemljišč in gozdov v vrednosti 1 milijon 92 tisoč 273 evrov. V postopkih razdružitve solastnine je Sklad odtujil 18,4 hektarov zemljišč in pridobil 19,50 hektarov zemljišč.  V letu 2019 je Sklad v komasacije vložil 106,95 hektara kmetijskih zemljišč in gozdov v vrednosti 717 tisoč 801 evrov ter iz njih pridobil 105,29 hektara zemljišč v vrednosti 718 tisoč 310 evrov.</font><br/>
<font size="4">	Poslovanje Sklada lahko v letu 2019 na splošno ocenimo kot uspešno, saj so bili načrtovani cilji doseženi.</font><br/>
<font size="4">	Hvala lepa.</font><br/>
<br/>
<font size="4">	</font><b><font size="4">PREDSEDNIK EDVARD PAULIČ: </font></b><font size="4">Hvala tudi vam.</font><br/>
<font size="4">	Imam še eno obvestilo, in sicer iz kvote SMC bo na seji prisotna poslanka Mateja Udovč. </font><br/>
<font size="4">	Minister, želite besedo sedaj? Izvolite.</font><br/>
<br/>
<font size="4">	</font><b><font size="4">DR. JOŽE PODGORŠEK: </font></b><font size="4">Hvala lepa. Lep pozdrav tudi v mojem imenu spoštovani predsedujoči, spoštovane poslanke in poslanci,  direktorica Sklada, sodelavci Sklada, direktor Kmetijsko-gozdarske zbornice Slovenije.</font><br/>
<font size="4">	Odločil sem se, da želim podati nekaj besed po predstavitvi samega dela sklada zato, ker se bom navezal na to delo. </font><br/>
<font size="4">	Uvodoma želim izpostaviti ravno to dejstvo, da je Sklad v letošnjem letu deloval pozitivno, da ima presežek prihodkov nad odhodki. Če se spomnimo, smo se pred leti točno na tem odboru pogovarjali o tem, da upamo, da bo sklad čim prej prišel do te kondicije. No, in na podlagi refundacije nekaterih odškodnin iz t.i. gozdnega sklada za denacionalizacijo smo sedaj ponovno v tem obdobju dobre kondicije delovanja sklada. Mislim, da je imel v tem vmesnem obdobju dveletno obdobje z primanjkljajem. </font><br/>
<font size="4">	Naj omenim, da zelo pozdravljamo aktivno delovanje sklada pri preprečevanju špekulativnih nakupov kmetijskih zemljišč bodisi s strani tujcev ali pa tudi Slovencev. To tudi dokazuje, da je sklad v letošnjem letu, v letu 2019 nakupil okoli 640 hektarov kmetijskih zemljišč. Če pogledamo prejšnja leta, torej pred lanskim letom je bilo povprečje nekje okoli 140, 130 hektarov na leto. S tem res pozdravljamo takšno držo sklada tudi s tega zornega kota, ker ko smo prišli na ministrstvo, sam takrat še v vlogi državnega sekretarja pri moji predhodnici dr. Pivčevi, smo na prvih sestankih tako s kmeti kot tudi z nekaterimi zavodi Kmetijsko-gozdarske zbornice, torej kmetijsko-gozdarskimi zavodi, dobili na nek način zahtevo, da moramo preprečevati te špekulativne nakupe. No, in potem smo, menim da z delovanjem, takšnim delovanjem kot ga zdaj izvaja sklad, ko se prijavlja praktično na vse oglasne, na vse prodaje na oglasni deski, to tudi preprečili, kajti sklad ima prednost pred nakupom s strani tujcev ali pa pred ne-kmeti, in to je tisto, kar omogoča skladu, da preprečuje špekulativne nakupe, medtem ko so vsi kmetje sosedi, mejaši in tako naprej pri vrstnem redu, napisanem v Zakonu o kmetijskih zemljiščih, kupni upravičenci pred skladom. To želim poudariti, da nebi potem v razpravi se predolgo časa spraševali, zakaj sklad kupuje toliko zemljišč, kmetje jih pa ne morejo. Torej sklad je mislim, da šele na šestem mestu, torej so vsi ostali pred njim. Pa vendarle vemo, da ta namera sklada na nek način lahko vpliva tudi na cene kmetijskih zemljišč</font><br/>
<br/>
<b><font size="4">6. TRAK: (VP) 14.25</font></b><br/>
<br/>
<b><font size="4">	</font></b><font size="4">(nadaljevanje) zato, ker če kmetje prodajalci ali firme, ki prodajajo kmetijsko zemljišče, vedo, da bo, če ne drug, pa to zemljišče kupil sklad, je lahko tudi malo bolj, lahko postavijo tudi malo višjo ceno kot bi jo sicer, če bi pričakoval, da bo kupec samo sosedov kmet. In zato si želimo intenzivno, res intenzivno vlogo sklada v naslednjem obdobju tudi na tem področju. Vemo, da na sklad oziroma sami na sklad računamo kot aktivnega izvajalca zemljiške politike. V ta namen nameravamo narediti to, kar sem že tudi na svojem zaslišanju pred dobrim mesecem napovedal, začeti s pripravo prvega paketa zemljiške zakonodaje, torej Zakona o kmetijskih zemljiščih, kjer bomo dali posebno možnost ali še večjo vlogo skladu na področju komasacij, na področju izvedbe namakalnih sistemov, radružitve solastnine in nenazadnje tudi na odpravi zaraščanja na kmetijskih zemljiščih, še posebej v tem primeru v lasti Republike Slovenije. Torej vemo, da za to aktivnejšo vlogo rabimo to spremembo zakonodaje. In ne želim napovedovati preveč na hitro, ampak vendarle pričakujem, da bomo nekje do novega leta morda zreli že za kakšno oddajo na vlado in potem seveda tudi v Državni zbor.</font><br/>
<font size="4">	Ravno tako naj omenim, da sklad rabimo tudi z drugega zornega kota, kajti denacionalizacija še ni končana. Po mojih informacijah imamo končanih 99,7 % denacionalizacije, torej vseh denacionalizacijskih postopkov. Manjkajo nam torej teh 0,3 %, ki pa tečejo tako dolgo časa predvsem zaradi odločanja na sodišču. To so vsi primeri, ki so končali na sodišču in sedaj sodišče o njih odloča. Iz tega naslova, kakorkoli sodišče na koncu odloči, seveda moramo poskrbeti za to, da bodo v tem primeru tiste stranke, ki tožijo sklad, dobile odškodnine za nezmožnost rabe tako na kmetijskih zemljiščih, kar še vedno pokriva in bo tudi v bodoče pokrival sam sklad, in tudi odškodnine za nezmožnost uporabe gozdov. Po mojih informacijah oziroma oceni, ki jo imamo na ministrstvu, je teh odškodnin odprtih še za okoli 20 milijonov plus nekje 3 milijone obresti, to je zaokroževanje. </font><br/>
<font size="4">	Želimo si tudi, da bo sklad igral v bodoče, kot sem že omenil, aktivno vlogo tudi v prometu z nepremičninami, predvsem z kmetijskimi zemljišči. Zakaj si želimo? Vemo, da sklad ima v lasti okoli, zaokrožujem, 10 %, okej 9 % kmetijskih zemljišč v uporabi, torej teh 50 tisoč hektarov. In s tem majhnim obsegom napram zasebni lastnini praktično uravnava ceno zakupa. Tudi zasebniki se zelo pogosto naslonijo na cenik sklada in na nek način tukaj je uspel ta, je uspelo skladu brzdati nekatere zasebnike za to, da bi dajali neke enormne zakupnine za kmetijska zemljišča, kar je dobro za kmetijski sektor. Podobno si želimo tudi na tem delu, pri prometu z nepremičninami. Torej v tem trenutku govorimo predvsem o tem, koliko je sklad kupil zemljišč – 640 hektarov. Vemo, da tudi teh sredstev iz naslova preteklih pozitivnih let, ko je imel sklad še v lasti tudi gozdove, teh sredstev bo počasi začelo zmanjkovati in sklad bo moral, če bo želel ohranjati to vlogo za preprečevanje špekulativnih nakupov torej, bo moral začeti tudi prodajati kmetijska zemljišča za zaokroževanje, za povečevanje kmetij in tako naprej. Skratka in s tem manevrom pričakujemo, da bo sklad morda vzpostavil tudi nek cenovni rang za tudi prodaje nepremičnin, kot je to uspelo pri zakupu. </font><br/>
<font size="4">	Naprej izredno pozdravljamo res jasno držo sklada, ko govorimo o urejanju pogodbenih razmerij. Direktorica je že omenila problematiko KŽK-ja na Gorenjskem, ko so se zemljišča v lasti Republike Slovenije dejala nezakonito v podzakupe in tako naprej. Nekaj takih težav imamo tudi še pri nekaterih večjih zakupnikih in se, kakor vem, peljejo stvari v smer, da bo v nekem obsegu tudi prišlo do zmanjševanja zakupov pri nekaterih največjih zakupnikih v Sloveniji, kar bo tudi na nek način razbremenilo te pritiske po, ne vem, nekateri zelo inovativni pritiski so tudi na naše ministrstvo, da bi morali enostavno postaviti kapico 100 hektarov za zakup ne glede na to, koliko imajo zdaj. To pomeni, da v trenutku lahko resno zatresemo kar nekaj kmetijskih podjetij in tudi kmetij, ki imajo danes bistveno več zemljišč v zakupu, državnih</font><br/>
<br/>
<b><font size="4">7. TRAK: (VP) 14.35</font></b><br/>
<br/>
<font size="4">	(nadaljevanje) zemljišč, kot je teh 100 hektarov. Ampak tudi ti manevri bodo verjetno malo potešili nekatere apetite in zmanjšali te pritiske. Pa ne govorim o tem, da ne želimo iti tudi z drugim delom zakonodaje naprej, ko govorimo o zakonu o skladu, da si želimo, vendar je potreben še vedno, bo potrebno tukaj še vedno poiskati konsenz, da bomo lahko govorili o tem, koliko hektarov ima lahko nekdo v zakupu, ko so predzakupni upravičenci, kako zmanjševati morebitne največje zakupe in tako naprej. Skratka ta del nas še čaka, ampak prvi del zemljiške zakonodaje pa pričakujem, da bo šel recimo na vlado že, morda že v letošnjem letu. </font><br/>
<font size="4">	Izjemno poudarjam še eno novost na skladu, ki se je zgodila, in sicer to, da za zemljišča v zakupu ni več licitacij. To so nam kmetijska gospodarstva pogosto očitala, da v kolikor je bilo več kmetov zakupnikov na istem rangu, potem je dal sklad licitacijo kdo da več. Tega ni več in vsi kmetje dobijo pod enakim cenikom zemljišča v zakup, kar izjemno pozdravljam, da ne delamo sami nekih diskriminatornih praks na teh kmetijskih gospodarstvih. </font><br/>
<font size="4">	Torej osebno menim, da sklad deluje dobro. Menim tudi, da in ga tudi na ministrstvu podpiramo. Ravno tako iščemo rešitve za nekatere še kadrovske manke, torej tudi pri kvotah. En delček tega računamo tudi iz sklada za okrevanje in razvoj in tudi iz tega naslova bodisi, prvič, povečana sredstva za te cilje, ki sem jih še omenil, komasacije, namakalne sisteme in tako naprej in iz tega naslova tudi še nekatere dodatne kadrovske kvote, ki bi jih lahko na skladu uporabili v ta namen. Tako, da bi jaz zaključil s tem, da sklad po našem mnenju dela dobro. Ne govorim, da nebi bilo možno delati kje še bolje, to nedvomno za vsakega od nas velja. Ne želim pa v tem trenutku ali pa kakorkoli kritizirati delo sklada in mu bomo tudi pri takem delu stali ob strani tudi, ko bo šlo za najtežje primere, torej tudi, ko bo šlo za morebitne odpovedi zakupnih pogodb, ker so na koncu, kot je že direktorica omenila, konča na sodišču in tudi ta KŽK je končal na sodišču in upam, da se bo čim prej končala ta zgodba in da bo ta, da bodo ta zakupna razmerja tudi drugim za vzgled, da pa vendarle je država lastnik teh zemljišč in da ona odreja pravila igre, kako se s temi zemljišči ureja, ne pa, da se zakupnik, v Sloveniji praviloma zakupniki državnih zemljišč obnašajo kot lastniki. In temu ni prav, to ni prav. Menim osebno, da je prav tudi s temi manevri, da vendarle povemo, da se zemljišča lahko uporablja v skladu z zakonom in v skladu z zakupno pogodbo in pravili, ki jih ima sklad. Ni problem, vsakemu to povemo: v kolikor želi delati kaj drugače, mora dobiti soglasje sklada. In ga praviloma vedno dobi, samo zaprositi ga je treba. Torej moramo se zavedati, kdo je lastnik teh zemljišč in moramo se zavedati, da lahko damo tudi v podzakup za, ne vem, neke strnišča, dosevke, repe ali pa da lahko gojimo tudi industrijske rastline kot drugi pridelek – če s tem soglaša sklad. Pa praviloma soglaša, res po mojem nimam nobene informacije, da če je nekdo zaprosil za takšen del, da sklad temu nebi prisluhnil. Načeloma se pa teh stvari ne dela, generalno pa s skladovo zemljo, če je nekdo ne rabi, naj jo vrne na sklad in jo bo sklad oddajal naprej v zakupe. Ne pa, da nek zakupnik daje v podzakupe, služi v svoj žep dodatna sredstva in tako naprej, to pa ni v redu in tukaj bomo res stali na strani skladu zagotovo zato, da se tudi tukaj vzpostavi red boljši kot je sedaj. </font><br/>
<font size="4">	Toliko na kratko, z veseljem pa morda še v razpravi podam še kakšno, morda še kakšen moj pogled. </font><br/>
<font size="4">	Hvala lepa.</font><br/>
<br/>
<font size="4">	</font><b><font size="4">PREDSEDNIK EDVARD PAULIČ: </font></b><font size="4">Hvala, minister.</font><br/>
<font size="4">	Sprašujem, če želi besedo predstavnik Kmetijsko-gozdarske zbornice.</font><br/>
<font size="4">	Gospod Ravnik, izvolite.</font><br/>
<br/>
<font size="4">	</font><b><font size="4">BRANKO RAVNIK: </font></b><font size="4">Lepa hvala za besedo. Spoštovani predsednik, spoštovane poslanke in poslanci, minister, direktorica sklada s sodelavci. </font><br/>
<font size="4">	Ja, tudi v Kmetijsko-gozdarski zbornici ocenjujemo delo sklada kot uspešno tako s finančnega vidika kot tudi glede izvedbe operativnih aktivnosti. Če samo preberem, zadnje mnenje članov strokovnega odbora za upravljanje kmetijskih zemljišč je, da je napredek pri delovanju sklada. Seveda kot kmetje moramo malce tudi opozoriti, da bi pa bil </font><br/>
<br/>
<b><font size="4">8. TRAK: (VP) 14.35</font></b><br/>
<br/>
<font size="4">	(nadaljevanje) ta napredek lahko še večji in bi potekal hitreje. Seveda bo v zvezi s tem potrebna tudi kakšna zakonska sprememba. Torej v lanskem in seveda tudi v letošnjem letu smo večkrat obravnavali tematiko s področja dela sklada. Kar nekaj pobud je bilo za obravnavo poslanih s terena. Moram reči, da je vodstvo sklada in tudi strokovni sodelavci so pokazali kar veliko stopnjo odzivnosti in se bili pripravljeni vsakič pogovarjati o rešitvah, ki so seveda v pristojnosti sklada. Tako, da je bilo to sodelovanje tudi v letu 2019 in v letošnjem letu dobro. </font><br/>
<font size="4">	Tudi koncem lanskega leta smo dogovorili spremembo in dopolnitve pravilnika o zakupu kmetij in kmetijskih zemljišč, to, kar je že minister omenil, kjer se je na predlog zbornice dopolnil ta pravilnik v načinu izbire prednostnega zakupnika, ko je več enakovrednih prijaviteljev. </font><br/>
<font size="4">	Naslavljali smo še eno tako sistemsko vprašanje v tem času, in sicer način določanja cene kmetijskim zemljiščem in neenakega pristopa pri nakupu in prodaji s strani sklada. Namreč za kakšno situacijo gre? Sklad seveda ko kupuje zemljišče, naredi oziroma naroči oceno in naroči cenitev cenilca kmetijske stroke in po tej ceni se veda to potem tudi plača. Ko gre pa za prodajo kmetijskega zemljišča in je v ta 100-metrskem pasu, pa upošteva drugačno ceno, se pravi tri primerljive posle s tega območja v zadnjem polletnem obdobju in upošteva polno ali polovično ceno stavbnih zemljišč. To je seveda z vidika sklada razumljivo, ker na ta način dela kot dober gospodar, ampak s strokovnega vidika pa smo opozorili, da seveda ni strokovno, da prodajaš po eni ceni, kupuješ po drugi ceni. Ampak seveda, kot rečeno, to se bo reševalo še v prihodnje. </font><br/>
<font size="4">	Smo se v zvezi s skladom predvsem in največ ukvarjali seveda z nujnostjo posodobitve posameznih zakonskih določb, in sicer v smeri, ki bodo skladu dale ključno vlogo pri hitrejšem prestrukturiranju kmetijstva, in to na področjih oziroma območjih, ki jih bo država opredelila kot prioritetna, se pravi tisto našo dolgoročno ali pa večletno željo, da bi dejansko sklad postal nosilec aktivne zemljiške politike. Seveda pri tem se veselimo že te razprave, jo težko pričakujemo tudi potem v tej hiši. Seveda pa opozarjamo, tako kot je že tudi minister prej opozoril, da bo potrebno stvari urediti tako, da aktivno delovanje sklada pri nakupih kmetijskih zemljišč ne bo imelo za posledico močnega dvigovanja cen. Ampak vse to, kar sem nazadnje omenil, je že tema za drugo priložnost.</font><br/>
<font size="4">	Torej še enkrat, ocenjujemo kot pozitivno delo sklada. Tudi sami že nekaj časa opozarjamo na neustrezne obremenitve sklada po različnih zakonih, ki zmanjšujejo njegovo zmožnost učinkovitega delovanja, in pričakujemo, da, ko se bodo te stvari sistemsko urejale, da bo dejansko sklad postal nosilec aktivne zemljiške politike in bodo vse te določbe, ki so nastale iz tega, da je sklad bil prvotno in pa v osnovi namenjen, da izpelje postopke denacionalizacije, da bodo postavljene na nov nivo.</font><br/>
<font size="4">	Hvala lepa.</font><br/>
<br/>
<font size="4">	</font><b><font size="4">PREDSEDNIK EDVARD PAULIČ: </font></b><font size="4">Hvala lepa.</font><br/>
<font size="4">	Odpiram razpravo članov in članic odbora. Zaenkrat imam prijavljenega kolega Lisca, tako da izvolite besedo. </font><br/>
<br/>
<font size="4">	</font><b><font size="4">TOMAŽ LISEC (PS SDS): </font></b><font size="4">Hvala, predsednik, za dano besedo. Spoštovani minister, spoštovana direktorica, ostali vabljeni, kolegi, kolegicam vsem skupaj lep pozdrav. </font><br/>
<font size="4">	Bom skušal biti zelo kratek, ker se pri tej točki po navadni ne javljam, ker gre v bistvu eno starejših zadev. Če govorimo o poročilu leta 2019, vemo vse, kaj se je dogajalo in kaj se dogaja v letu 2012, ki bo verjetno imelo tudi posledice, da bomo vsaj pri številkah pri poročilu izkaza za leto 2020 govorili o drugačnih zadevah. Poleg tega pa v bistvu delo niti poročilo sklada ni tako problematično kot bo verjetno jutrišnje poročilo, ki ga bomo imeli na tej seji, ko bomo govorili </font><br/>
<br/>
<b><font size="4">9. TRAK: (VP) 14.40</font></b><br/>
<br/>
<b><font size="4">	</font></b><font size="4">(nadaljevanje) o Slovenskih državnih gozdovih, ki so v preteklosti bili del poročila, ki ga imamo danes pred sabo. </font><br/>
<font size="4">	Tako, da moje mnenje je, bi se kar pridružil predhodnikom. Sklad deluje dokaj dobro. Verjetno bi lahko deloval boljše, ampak to je smisel verjetno vsakega izmed nas, da lahko dela še boljše. </font><br/>
<font size="4">	Je pa dejstvo, s čim je govoril tudi gospod Ravnik. Vemo, za kaj je bil sklad ustanovljen. Gozdove je izgubil oziroma so prišli pod drugo državno podjetje, denacionalizacija pa je skoraj pred zaključkom. Kot je bilo prej rečeno, le 0,3 %, ki se že kar nekaj časa vleče, še ni rešenih. In zato je vsakič, kadar se pri tej točki oglasim, moje razmišljanje približno podobno. Pa da ne bo spet pomote, kot je ena izmed predhodnic direktoric imela probleme, ko sem rekel, da je moj predlog ukinitev sklada. Ne gre to nikakor ne, da bi karkoli imel proti sedanji direktorici, ker, kot rečeno, številke so pozitivne in verjamem, da marsikateri direktor nebi imel tako dobrih številk, ampak kot rečeno, sklad nima več gozdov, sklad počasi zaključuje s postopki denacionalizacije in moje mnenje je, da bi morali se slej ko prej pozabavati tudi v tem Državnem zboru in se zamisliti ali ostaja politična kot tudi strokovna volja, da se sklad z nekim postopnim prehodnim obdobjem ukine in damo vseh teh skoraj 10 % državnih kmetijskih zemljišč, ki jih imamo, v last ali pa, če želite, v upravljanje nekomu drugemu. Moje osebno mnenje je, govorim o osebnem mnenju, da ne bo kdo rekel, da govorim v imenu celotne stranke, je, da nebi bilo veliko problemov kljub tem različnim obmejnim in ostalim zadevam, da bi se kmetje odločili za nakup teh zemljišč, na drugi strani pa imamo še vedno eno varovalko, ki se ji reče občine, ki morajo poskrbeti, da na svojem teritoriju delujejo čim boljše za svoje ljudi tudi z ustreznim lastninskim delovanjem s področja, ki jih trenutno v posamezni občini ima Sklad kmetijskih zemljišč. Skratka moja ideja je zelo jasna, ampak vem, da trenutno ni politične želje, še manj pa volje, da bi se to uredilo.</font><br/>
<font size="4">	Zakaj tudi včasih sem dokaj kritičen do samega delovanja Sklada kmetijskih zemljišč? Ker imam včasih občutek, da se sklad obnaša kot nek delni nepremičninski posrednik, ki pač ima to prednost pred ostalimi, da ima pač državno nepremičninsko posredništvo. Vsako leto, ko beremo številke, vidimo, da je želja sklada čim več državnih kmetijskih zemljišč, medtem ko je vsaj moje osebno mnenje, da bi morala imeti država čim manj kmetijskih zemljišč, pač v skladu s tem, da je država verjetno najslabši lastnik – pa ne samo na področju kmetijstva, ampak vsepovsod drugje. Še bolj pa me moti, da se predvsem to, kar se dogaja v praksi, da sklad noče prodajati ali pa prodaja po visokih cenah, želi kupiti pa po najnižjih cenah, skratka kot en tipičen nepremičninski posrednik, ki bi na primer eno zazidljivo parcelo želel kupiti po cim cenejši tarifi in jo potem seveda čim bolj dražje prodati in maksimizirati svoje prihodke. Jaz mislim, da to nebi smela biti ena izmed glavnih intenc sklada. </font><br/>
<font size="4">	Tretja stvar, poleg ukinitve in pa cena se mi zdi, pa naj mi posamezni uslužbenci, vseh 72 plus 8, ki so tam, ne zamerijo, je togost. Jaz se tukaj strinjam z ministrom, da sklad mora biti tog predvsem v teh razmerjih kaj lahko lastnik, kaj pa lahko zakupnik teh parcel deluje. Ampak sam približno dobim dva do tri konkretna primera v svojo poslansko pisarno, ko ljudje pridejo s približno takšnimi zadevami. Ko so se obrnili na Sklad kmetijskih zemljišč, recimo v tem primeru imam enega konkretnega iz enega meseca nazaj, ko mi je gospod poslal po elektronski pošti, ko je želel zaokrožiti svoje parcele, ker je vmes temi šestimi njegovimi parcelami sta dve parceli Sklada kmetijskih zemljišč. </font><br/>
<br/>
<b><font size="4">10. TRAK: (VP) 14.45</font></b><br/>
<br/>
<font size="4">	(nadaljevanje) In je hotel parcelne številke narediti tako, da bi jih združil in bi sklad samo, grdo rečeno, samo malo bolj levo, če gledamo po vpisu, to premaknil. Nič slabša zemlja, ista zemlja, gre za veliko polje v občini Radeče. In je odgovor »sklad je sprejel odločitev, da se menjava ne izvede, ker ni v interesu Sklada kmetijskih zemljišč in gozdov«. Ampak po mojem mnenju glede na tole katastrsko stanje nebi sklad nič izgubil, lastnik oziroma sosed parcel, ki jih ima sklad, pa bi pridobil končno parcele, ne pa da se mora voziti, če noče se voziti po parcelah oziroma poti, ki so tudi v lasti sklada kmetijskih zemljišč, naredi 3-kilometrski krog, lahko bi se vozil po svojih cestah in opravljal po svojih parcelah. Skratka jaz upam, da do teh togosti ne bo več prihajalo, ker kot rečeno, čeprav želimo, da sklad deluje dobro, verjetno tudi želimo, da sosedje parcel delujejo dobro, in tukaj bi moral sklad kot državni lastnik iti v neko sobivanje s svojimi sosedje. </font><br/>
<font size="4">	Zadnja stvar, ki me pa dokaj moti že od leta, mislim, da leta 2018, ko je bil sprejet ta pravilnik o prometu z nepremičninami, ki pač ta določa 100-metrski pas in te cene. Zdaj jaz na srečo ne živim v Ljubljani, živim na podeželju, ampak tudi pri nas na podeželju je 100 metrov kar neka resna meja. Če gledam iz tam, kjer osebno jaz živim ali pa da ne govorim še po večjih vaseh okoli mojega kraja, je 100 metrov marsikje velika razlika. Marsikje bi se sosedje verjetno strinjali, da je meja 10 ali pa 20 metrov, ne pa da se kot pijanec plota držimo, aha, kjer je 100 metrov strank, je pa cena že popolnoma / nerazumljivo/ pa v bistvu v časih gre za take parcele, ki bi jih kmetje radi dobili od sklada, pa, kot rečeno že pri prejšnji točki, zaradi togosti sklada do tega ne pridemo. Tako, da jaz osebno, kot rečeno, imam kar nekaj primerov, ko bi sosed sklada nekaj kupil, primer včasih gre za 2, 3 hektarje, včasih pa tudi za 400 kvadratnih metrov, in GURS oceni vrednost tiste parcele za 4 evre, kmet je pripravljen dati 8 evrov, dobi pa odgovor s strani sklada, da sklad ne proda, če pa že, je pa cena 40 evrov za kvadratni meter, ker je s tem pravilnikom o prometu z nepremičninami pač določeno, da je pač takšna vrednost. In s tem, spoštovani, država kot - zaenkrat še naj rečem dober – lastnik vsaj na tem področju sklada kmetijskih zemljišč bi moral iti bolj naproti svojim sosedom, predvsem tistim, ki se ukvarjajo s kmetijsko dejavnostjo. </font><br/>
<font size="4">	Toliko sem hotel predvsem pri teh praktičnih razlogih povedati, da, kot rečeno, sklad deluje dobro, ne deluje pa včasih v skladu z dogovorom o dobrih medsosedskih odnosov. Kot rečeno, k meni ljudje ne pridejo hvaliti, kar je seveda pričakovano, ampak ko pa slišim takšne zgodbe, kako ne morejo sobivati ali pa celo kupiti nekaj državnega, se pa lahko vsi skupaj vprašamo ali je res država preko sklada dober lastnik oziroma ali je država preko tega dober sosed. Sam na žalost ugotavljam, da temu ni vedno tako in zato iz tega mesta apel skladu z vsemi zaposlenimi, da včasih ne slediti samo ceni, ampak tudi dobrim odnosom z ostalimi državljani in pa državljankami.</font><br/>
<font size="4">	Hvala.</font><br/>
<br/>
<b><font size="4">	PREDSEDNIK EDVARD PAULIČ: </font></b><font size="4">Hvala lepa.</font><br/>
<font size="4">	Naslednji ima besedo Jože Lenart.</font><br/>
<font size="4">	Izvolite.</font><br/>
<br/>
<font size="4">	</font><b><font size="4">JOŽE LENART (PS LMŠ): </font></b><font size="4">Hvala lepa za besedo, predsednik. Spoštovani minister, direktorica in vsi gosti.</font><br/>
<font size="4">	Ja, dobro je slišati, da je sklad posloval pozitivno. Vsekakor je moje mnenje, se strinjam, da je Sklad kmetijskih zemljišč, opravlja zelo pomembno nalogo. Seveda z vsemi devetimi procenti vseh zemljišč v Sloveniji upravlja in seveda vse te zadeve se povezujejo tako z reševanjem občinskih prostorskih načrtov kot državnih prostorskih načrtov z vsemi infrastrukturnimi </font><br/>
<br/>
<b><font size="4">11. TRAK: (VP) 14.50</font></b><br/>
<br/>
<b><font size="4">	</font></b><font size="4">(nadaljevanje) gradnjami in vsega, kar tu zraven spada. In seveda ena verjetno najpomembnejših nalog v preteklosti pa je bila denacionalizacija in lepo je slišati, da je ta procent zelo visok oziroma je samo nekaj zadev še nerešenih.</font><br/>
<font size="4">	Zdaj konkretno bi jaz želel postaviti tri, štiri vprašanja. In sicer prvo vprašanje se navezuje na po mojem mnenju, oziroma ne samo mojem, na slab in neustrezen nadzor nad gospodarjenjem s kmetijskimi zemljišči v zakupu. Minister je seveda v svojem podajanju že navedel, ampak seveda vi ste rekli samo, da boste tu naredili vse, da bi se tu ustvaril red. Že iz tega vašega odgovora je razvidno, da pa le tu reda ni, da že s tem nekako priznavate. Glejte, to vprašanje postavljam čisto iz konkretnega razloga. Tudi pred kratkim smo poslanci Državnega zbora dobili, mislim, da je bilo anonimno pismo, za neke konkretne primere, jaz zdajle niti ne bom razpravljal kaj in kako, in tega ni malo. Ali gre zdaj za neke zavisti ali kaj? Želel bi od vas bolj konkreten odgovor, mogoče tudi od direktorice, kaj dejansko pa na tem je. Ljudje to spremljajo, poslušajo in potem zopet leti slaba luč praktično na ministrstvo, na sam sklad, da pač ne znamo imeti reda in s tem upravljati. Zdaj seveda ko sem se tudi sam malo pozanimal, ta kontrola teh zakupnikov naj bi potekala tako, me boste popravili, če ni, da po teh območnih enotah letno naj bi 5 % nekje vseh teh bilo preverjenih, pregledanih. In dodatno tudi nekako inšpekcijska služba nadzira to, ampak seveda ta 5 % je zelo, zelo malo. Zdaj jaz razmišljam drugače. Danes, bom rekel poznamo sodobne informacijske sisteme, kjer sem prepričan, da bi lahko to čisto na drugačen način lahko reševali, ne pa toliko z inšpektorji, z ljudmi, ki to preverjajo, da bi moral biti sistem takšen, da bi sam sebe nadzoroval, da do tega sploh nebi moglo priti. </font><br/>
<font size="4">	Zdaj kot drugo vprašanje, ki se pa tudi na to navezuje. Mislim, da je bilo zadnje Računsko sodišče, ki je ugotovilo, da državni sklad kmetijskih zemljišč in pa gozdov v revidiranem obdobju ni imel verodostojnih podatkov o površinah parcel, ki jih upravlja, in da je bil njegov informacijski sistem neučinkovit. Zdaj seveda en tak zapis me zanima, kaj ste na tako poročilo Računskega sodišča napravili oziroma koliko se je to področje sedaj izboljšalo, do kje ste prišli. Glejte, vsi informacijski sistemi v državnih institucijah so nekako velika cokla in povsod naletimo na ta problem in zato me zanima res, kaj tu načrtujete, da bi se tu izboljšalo. Na koncu koncev mora en tak sodobni informacijski sistem, če se gospodarsko lahko izrazim, vplivati na dosti višjo produktivnost, na samo učinkovitost. To so tista dejstva, da se potem rabi manj ljudi, temeljit nadzor in pa seveda po tem čisto drugačni rezultati in pa seveda neke vrste zaupanje.</font><br/>
<font size="4">	Zdaj naslednje vprašanje, ki ga imam iz tega. Me zanima, glejte, kar 8 % zemljišč, ki jih upravlja sklad, naj bi bilo zaraščenih, to se pravi neobdelanih. To naj bi predstavljalo kar 5 tisoč hektarov, to ni mala številka. Kaj na tem področju ste v preteklosti že naredili oziroma kaj imate namen narediti, da bi ta zemljišča bila obdelana. </font><br/>
<font size="4">	In pa kot nazadnje vprašanje me zanima naslednje. Glejte, pri teh velikih infrastrukturnih projektih, če sem bolj konkreten, so se ljudje tudi obrnili name na Koroškem za tretjo razvojno os, kjer ta projekt teče. Kmetje izgubljajo zemljo in njim je v prvi vrsti interes oziroma zelo pomembno, da bi za ta izgubljena </font><br/>
<br/>
<b><font size="4">12. TRAK: (VP) 14.55</font></b><br/>
<br/>
<b><font size="4">	</font></b><font size="4">(nadaljevanje) zemljišča dobili nadomestno zemljišče. In seveda to lahko dobijo od sklada. V praksi pa tu potekajo kar veliki problemi, kolikor so mi tudi različni kmetje povedali, se najavljajo v poslanskih pisarnah in je nezadovoljstvo. Mislim pa, da glavni problem je ravno v tem, da ti 10-letni zakupi, ki so, če se ne iztečejo v tem obdobju, ne morete prekinjati tega zakupa in potem ne more priti do tega, da bi kmet, ki izgublja zemljišče, potem pridobil nadomestno zemljišče od sklada. </font><br/>
<font size="4">	Toliko z moje strani, pa bom prosil potem za odgovore. Hvala.</font><br/>
<br/>
<font size="4">	</font><b><font size="4">PREDSEDNIK EDVARD PAULIČ: </font></b><font size="4">Hvala lepa.</font><br/>
<font size="4">	Naslednji ima besedo Predrag Baković, pripravi se Andrej Černigoj.</font><br/>
<font size="4">	Izvolite.</font><br/>
<br/>
<font size="4">	</font><b><font size="4">PREDRAG BAKOVIĆ (PS SD): </font></b><font size="4">Predsednik, hvala lepa za besedo. Spoštovani minister, direktorica, kolegice in kolegi.</font><br/>
<font size="4">	Torej ja, seveda, saj glede na to, kakšno poročilo imamo pred sabo, še vedno so vedno možnosti za boljše delovanje. To je absolutno. In mislim, da je aktivnost usmerjena v to smer, da se stremi k boljšemu delu, kajti če primerjamo leto 2018 in 2019, lahko ugotovimo, da če je imel sklad v letu 2018 izgube nekje za dobrih 3 milijone tudi zaradi tega, ker je samo ljubljanski nadškofiji moral izplačati po sodbi dobrih 17 milijonov evrov odškodnine in 11 milijonov obresti in skoraj pol milijona sodnih stroškov, je v tem letu torej zaključil s presežkom prihodkov nad odhodki in je torej za 8-procentno so bili višji prihodki. Ravno tako tudi pri gospodarjenju s kmetijskimi zemljišči so boljši prihodki, kakor tudi od prodaje nepremičnin in tako naprej. Tako, da bom rekel, da to delo zlasti, če ga gledamo, kako je bilo to še leto prej, ocenjujem, da je kar dobro.</font><br/>
<font size="4">	Jasno je, da vedno so možnosti izboljšave, nekaj jih je izpostavil tudi kolega Jože, pa se z njim tudi strinjam, bi pa imel eno vprašanje. In sicer torej dotaknili ste se že odkupa kmetijskih zemljišč v 10-kilometrskem obmejnem pasu. Torej vsa leta nekako stremimo k tem, da bi v tem obmejnem pasu sklad odkupoval ta zemljišča. To je tudi uspešno delal v letu 2019, kjer so odkupili, kolikor sem razumel, 432 hektarov zemljišč v tem obmejnem pasu. In me zanima tukaj glede na to, da vemo, da je to strateškega pomena zaradi nekako preprečitve, da bi prišlo do odprodaje teh zemljišč s strani tujcev, pa me zanima ali imate morda podatek, koliko je bilo teh zemljišč kupljenih na obmejnem pasu z Avstrijo, koliko z Madžarsko, z Italijo in s Hrvaško, torej če to obstaja. Nenazadnje mislim, da je največji problem ravno na meji z Avstrijo, me pa zanima tudi, kako je potem ta fokus prodaje usmerjen, ali je to potem tudi sledi temu ali pa gre morda v kakšno drugo smer. Ker statistika je lahko tako ali drugače prikazana. </font><br/>
<font size="4">	Kar se tiče denacionalizacije, ja, res je, da je tega samo še nekaj procentov, pa še vedno kljub temu je odprtih 40 zadev, od tega 30 tistih zoper fizične osebe in nekaj zoper agrarne skupnosti oziroma pravne osebe. Tako, da še vedno nas to bremeni na nek način. Jaz upam, da do večjih stroškov sklada ne bo več prišlo, tako kot je bilo v letu poprej, pa vendarle gre kazati, da bi to zgodbo morali enkrat zaključiti. Seveda ni odvisno tukaj od ministrstva niti od ministra, niti od direktorice, ampak verjetno tudi od dela naših pravosodnih organov, predvsem od njih. Tako, da morda leti apel, če kdo gleda, tudi na njih iz moje strani. Jaz bi želel, da se ta zgodba res enkrat zaključi, da končamo s tem in da se ne obremenjuje niti stroškovno niti administrativno več ministrstva in pa, bom rekel sklad in pravzaprav vse druge. </font><br/>
<font size="4">	Toliko bi jaz imel, no, zaenkrat. Če bi lahko potem dobil tudi odgovor na moje vprašanje.</font><br/>
<font size="4">	Hvala lepa.</font><br/>
<br/>
<font size="4">	</font><b><font size="4">PREDSEDNIK EDVARD PAULIČ: </font></b><font size="4">Hvala lepa.</font><br/>
<font size="4">	Kolega Černigoj, izvolite.</font><br/>
<br/>
<font size="4">	</font><b><font size="4">ANDREJ ČERNIGOJ (PS NSi): </font></b><font size="4">Spoštovani gospod predsedujoči, hvala za besedo. Spoštovani gospod minister, spoštovana gospa direktorica, kolegice in kolegi.</font><br/>
<font size="4">	Ja, jaz moram reči, da pri samem branju tega poročila moram reči, da sem bil zadovoljen.</font><br/>
<br/>
<b><font size="4">13. TRAK: (VP) 15.00</font></b><br/>
<br/>
<font size="4">	(nadaljevanje) Tudi sam sklad, bi lahko rekli, deluje dobro. In, kot so že moji predhodniki tudi imenovali, izboljšave so vedno možne, tudi to pri sebi lahko povemo. Veseli me, da v bistvu nekako sklad nekako skrbi, je dežnik 9-im procentom vseh zemljišč v Sloveniji. Tudi me veseli, da denacionalizacija gre počasi h koncu. Jaz mislim, da upam, da si želim, da bodo / nerazumljivo/ preostali zahtevki bili rešeni. </font><br/>
<font size="4">	Imam pa zdaj, tukaj imam nekaj vprašanj. Mene tukaj predvsem zanima, jaz sam prihajam iz primorskega konca, mene recimo zanima konkretna vprašanja. A veste, mogoče tudi niso toliko s tem poročilom povezana, ampak ker imamo tukaj tako priložnost, bi izpostavil. </font><br/>
<font size="4">	Mene zanima, na Obali je zelo težko priti do v bistvu kmetijskih zemljišč. Vidimo, da se tudi prodajajo oljke na zemljišču. Pa me zdaj zanima, v kakšnem stanju je to. Predvsem me pa tudi zanima, kako se lahko po skladovih zemljiščih delajo ceste do raznih vikendov in tako naprej. TO je ena zadeva. </font><br/>
<font size="4">	Druga zadeva, me pa zanima predvsem, koliko ste vi ugotovili, koliko črnih gradenj poteka, je trenutno na zemljiščih kmetijskih zemljišč in v kakšni fazi. Kakšne postopke vi tukaj vlečete? </font><br/>
<font size="4">	Zdaj me pa zanima, čisto kot domoljuba me zanima v bistvu, v kakšni fazi, me zanimajo, kakšno je zdaj stanje Biljanskih gričev. Jaz si želim, da bi, in vidim, da so neki napredki, ampak si želim, da bi zadeva stekla. </font><br/>
<font size="4">	Predvsem me pa tudi, me zanima, to je pa res tako pereče vprašanje, v Sloveniji imamo kar nekaj stečajnih postopkov podjetij, ki imajo v lasti, v stečajnem postopku so tudi kmetijska zemljišča. Te stečajni postopki so dolgotrajne narave. Jaz nebi rad omejeval imena kakšnega podjetja, ampak me zanima, kakšno je stališče tukaj Sklada kmetijskih zemljišč, kakšne rešitve oziroma ali ima kakšno rešitev, da bi nekako presekalo ta gordijski vozel. Ker ta zemljišča, ki so v teh stečajnih postopkih, niso majhna, so zelo, zelo velika in na katerih koncih naše preljube Slovenije predstavlja to velik procent vseh zemljišč. Tako, da me zanima v bistvu, kakšna je vaša procedura v teh primerih.</font><br/>
<font size="4">	Hvala za besedo.</font><br/>
<br/>
<font size="4">	</font><b><font size="4">PREDSEDNIK EDVARD PAULIČ: </font></b><font size="4">Hvala lepa.</font><br/>
<font size="4">	Želi še kdo besedo? Če ne, bom na kratko razpravljal še sam.</font><br/>
<font size="4">	Zdaj, minister, vi ste, v uvodni obrazložitvi ste se dotaknili problematike odkupa kmetijskih zemljišč predvsem iz tega vidika špekulativnih nakupov. Jaz bi mogoče to področje majčkeno razširil. In sicer jaz sem šel pogledat, kakšen je vrstni red predkupnih upravičencev pri nakupu kmetijskega zemljišča in gre takole: solastnik, lastnik sosednjega zemljišča, zakupnik zemljišča, drug kmet, kmetijska organizacija ali s.p., ki zemljišče potrebuje za kmetijsko oziroma gozdarsko dejavnost in na šestem mestu, kot ste sami omenili, je Sklad kmetijskih zemljišč in gozdov. Zdaj dobil sem pa še eno informacijo. In sicer na področju Apaške doline, upravna enota Gornja Radgona, je bilo v zadnjih petih letih prodanih 31 kmetijskih zemljišč tujim državljanom, se pravi avstrijskim državljanom, in gre za precej velike nakupe, kar precejšnje število hektarov naenkrat. Tako, da neka informacija je, da je približno desetina te doline že v lasti tujih državljanov. </font><br/>
<font size="4">	In omenili ste spremembe zemljiške zakonodaje. Jaz sicer razumem odprt in pa enoten evropski trg, tako da bi vseeno vprašal ali se pripravlja kakšna sprememba konkretno na tem področju, se pravi nakupa s strani tujih državljanov. In pa ali obstaja vzajemnost, se pravi v obratnemu primeru, ko </font><br/>
<br/>
<b><font size="4">14. TRAK: (VP) 15.05</font></b><br/>
<br/>
<font size="4">	(nadaljevanje) slovenski kmet lastnik zemljišča meji na avstrijsko zemljišče, ali lahko tudi slovenski kmet pod enakimi pogoji kupi se pravi avstrijsko zemljišče. In pa ali je tudi ta vrstni red enak ali imajo morda vrstni red morda drugačen. Toliko čisto konkretno, ker me je zmotilo. </font><br/>
<font size="4">	Zdaj ugotavljam, da želje po razpravi s strani članov ni, tako da bi dal besedo kar vam, gospod minister.</font><br/>
<br/>
<font size="4">	</font><b><font size="4">DR. JOŽE PODGORŠEK: </font></b><font size="4">Hvala lepa za vprašanja.</font><br/>
<font size="4">	V enem delu bom poskušal jaz že podati nekatere bolj te strateške odločitve zakonodajne. V posameznih primerih, zlasti pri, mislim, da gospodu Bakoviću in gospodu Černigoju, bom prosil predvsem direktorico sklada, če bo lahko podala nekatera pojasnila.</font><br/>
<font size="4">	Ko govorimo o našem skladu in kaj z njim naprej. Zelo so mi poznani pomisleki, ki jih je tudi izpostavil danes gospod Lisec o tem, kaj s skladom sploh narediti, ali sklad ohraniti ali ne ohraniti. Moje osebno mnenje je morda malo, tako no, revolucionarno. V kolikor skladu ne damo nekih novih zemljiških vsebin, potem sklada res ne potrebujemo, to odkrito povem. Zato pa menim, da pa v Sloveniji,  vseeno pa menim, da v Sloveniji rabimo nek organ, ki bo sposoben voditi zemljiško politiko, in tukaj v tem primeru pričakujemo in bomo tudi z zakonom dali nove pristojnosti skladu, ker menimo, da smo v zlasti teh zemljiških operacijah, ko govorimo o aktivni zemljiški politiki, v Sloveniji premalo ambiciozni, da v kolikor računamo zgolj na občine, ki urejajo tako namakalne sistem kot komasacije, smo v tem delu res prepočasni kljub temu, da že sedaj v tem programskem obdobju, nič nimam s tem in se nič ne hvalim s tem delom, ampak že v tem programskem obdobju naše ministrstvo iz programa razvoja podeželja praktično 100-financira komasacije in tudi izgradnjo namakalnih sistemov, torej dobijo občine povrnjena ta sredstva, ko so te stvari končane, in kljub temu te zemljiške operacije in te izboljšave kmetijskih zemljišč, tudi glede namakanj, potekajo premalo ambiciozno. Celo, pa vemo, da imamo v zakonu napisan tudi en del, da se mora z vsemi temi stvarmi strinjati tudi lastniki zemljišč. Drži, rabimo tisto dvotretjinsko večino lastnikov zemljišč, da se lahko bodisi gre v komasacijo, ravno tako namakalne sisteme. Ampak kdo, če ne občina, bi najlažje tukaj nagovorila posamezne lastnike? Ker občina je tista, ki jih pozna in zna pristopiti v tem delu, pa se vendarle to ne dogaja. In še več, imamo v nekaterih občinah celo primer, ko imajo kmetje, ko je pripravljen načrt namakanja, ko imamo zagotovljeno vodno pravico, tu zlasti govorim ob tem dravskem kanalu, ko so kmetje že podpisali soglasje o zadostnem deležu zato, da bodo namakali, pa na koncu samo občina ni pripravljena tega narediti. In v tem primeru menimo, da bi s tem, če damo skladu to možnost, ta del presekal. Vem, da s tem bomo verjetno naredili to, da bo večina občin reklo kaj naj sklad dela – ni problem. Tudi sklad bo dobil sredstva povrnjena iz programa razvoja podeželja, torej to ne bo šlo na breme, finančno breme samega sklada ali celo proračuna Republike Slovenije. V tistem deležu sofinanciranja da, ampak za enako kot je zdaj, gre pa s tega programa razvoja podeželja. In tukaj res vidimo priložnost tudi za sklad, res vidimo. Nekdaj, če se par let nazaj obrnemo v zgodovino, enih pet let, mislim, da je tako ali tako to že bilo, zato je tudi, so nastali nekateri namakalni sistemi, ki jih je zgradila v bistvu država oziroma sklad. Potem se je z neko spremembo Zakona o kmetijskih zemljiščih prekinilo in danes lahko investirajo samo lokalne skupnosti. Mi menimo, da to ni bila najboljša rešitev in da smo ostali v nekaterih primerih celo ujetniki nezainteresiranosti teh lokalnih skupnosti.</font><br/>
<font size="4">	Torej sklad, če ne bomo dali nove vsebine skladu po tem, ko se denacionalizacija zaključi, res se strinjam s pobudo gospoda Lisca. V kolikor pa bomo sklad videli kot res nosilec te zemljiške politike, potem pa menim, da ga res lahko uporabimo v ta namen in gremo intenzivneje v te procese. Da ne govorim o razdružitvi solastnine, to, kar je že direktorica nekajkrat omenila. Denacionalizacija nam je </font><br/>
<br/>
<b><font size="4">15. TRAK: (VP) 15.10</font></b><br/>
<br/>
<b><font size="4">	</font></b><font size="4">(nadaljevanje) prinesla poleg tega, da je razdelila zemljišča, tudi veliko težav pri upravljanju s kmetijskimi zemljišči, ker marsikateri lastnik, tudi v KŽK-ju zdaj, ko smo gledali to solastninsko zgodbo na Gorenjskem, sem prepričan, da marsikateri lastnik niti ne ve, kje je Slovenija, kaj šele, da bi vedel, kje je njegova parcela. Zelo iskreno povem, ker so naslovi, ne bom našteval kje. Pa pustimo, da verjetno nekateri so že tudi pokojni in dediščina in skratka cela zmeda. In tukaj moramo narediti te korake in v tem zakonodajnem paketu, ki sem prej govoril, v prvi fazi tega zakonodajnega paketa z zemljiško politiko želimo to zadevo res razrešiti. </font><br/>
<font size="4">	Pri tej aktivni zemljiški politiki si želimo tudi to, da bi sklad oziroma preko sklada država postala lastnica teh najbolj občutljivih kmetijskih zemljišč. Govorimo o vodovarstvenih območjih prvega reda, govorimo o teh habitatih, torej o tistih delih, kjer najbolj omejujemo lastnike kmetijskih zemljišč za rabo. In želimo, da bi ta del prevzela država v nekem doglednem času in potem zakupniku,  saj država sama po sebi nima kmetije. Še vedno bodo zakupniki upravljali s temi zemljišči, ampak zakupnika lahko ob zakupu zavežeš za način rabe - ali je to manjša raba na vodovarstvenih območjih, torej ob upoštevanju vseh pravil za vodovarstvena območja, gnojenje, zeleni pokrov in tako naprej, ali morda celo ekološko kmetijstvo, pri habitatih košnja kdaj ja, ne, ali bo travnik ali bo njiva in tako naprej. Torej lahko ima potem država res malo več škarij in platna v rokah, da tukaj ohranimo čisto pitno vodo in pa vsaj tiste nujne habitate, kjer naj bi imelo naravovarstvo prednost pred kmetijstvom. Pa dam, primeroma govorim o Ljubljanskem barju, ker smo imeli ravno nekaj teh tem že odprtih na tem Ljubljanskem barju, ki je veliko dobrih 4 tisoč hektarov celotno območje, hektarov kmetijskih zemljišč. In nekako z direktorjem tega krajinskega parka Ljubljansko barje sem žel celo enkrat osebno na ogled teh habitatov, ki jih tam imajo, in se strinjamo, da na Ljubljanskem barju bi rabili, zaokrožujem, 200, morda 300 hektarov kmetijskih zemljišč, kjer bi imelo naravovarstvo absolutno prednost in bi jih tudi, s temi zemljišči naj bi upravljal park, torej kosil konec avgusta zato, da imamo čas za gnezdenje in tako naprej za barjanskega okarčka, metuljčka in tako, skratka da ne bom našteval podrobnosti. Ostalih, zaokrožuje, 3 tisoč 700 hektarov pa dajmo priložnost kmetijstvu. Še vedno, ja, pod malo drugačno rabo, ker je vendarle park, ampak vendarle dajmo temu kmetijstvu možnost, da tam vsaj nekaj od tega ima. Ker tukaj moramo vedeti nekaj, če preženemo iz nekega območja kmetijstvo, kar tudi dokazujejo nekatere slike, ko smo se o tem pogovarjali na Ministrstvu za okolje in prostor, in analize, če iz nekega območja preženemo kmetijstvo zaradi prevelikih omejitev, se nam območje zaraste in čez 10 let nimamo ne habitata in ne kmetijskih zemljišč, torej imamo izgubljeno zgodbo in bomo habitate iskali nekje drugje.</font><br/>
<font size="4">	Zdaj bi se dotaknil tudi cen pri nakupu in pa prodaji. Tudi v poročilu, kot smo ga videli, je napisano, da sklad povprečno za nakupe plačuje 1,64 evra za kvadratni meter, pri prodaji smo pa videli povprečno ceno 13,72 evrov za kvadratni meter. Pri čemer je vrag vedno v podrobnostih, ne? Za kmetijsko zemljišče je povprečna cena 2,05 evra za kvadratni meter. Za tisto vplivno območje, o katerem smo se pogovarjali, je pa res cena 30,45 evra za kvadratni meter. Jaz osebno predlagam tukaj in bomo tudi, če je treba, skupaj s skladom stopili v revizijo tega vplivnega območja - ali ga res potrebujemo, ali je dosegel svoj namen, ali je res potreben 100-metrski, kar je predlagal tudi gospod Lisec, pas za to vplivno območje, ali tukaj lahko naredimo kaj drugače. Jaz se s temi pomisleki globoko strinjam. Ker ko nek kmet zraven svoje, seveda zraven svojega hleva, hiše kupuje zemljišče, ker mu je tam najlažje delati ali ne rabi za pašo ali ne rabi za njivo in tako naprej ali ma namakalni sistem tam postavljen, res težko kupi kmetijsko zemljišče po, ne vem, povprečni ceni za vplivno območje 30 evrov. To je resen problem in zato na tem mestu, če želite, tudi obljubljam, da bomo šli v to revizijo in če je treba tudi z Računskim sodiščem še enkrat odprli to debato, ker ta pravilnik je nastal leta 2006 na podlagi mnenja Računskega sodišča. In zato je ta pravilnik sedaj že 14 let v izvedbi in </font><br/>
<br/>
<b><font size="4">16. TRAK: (VP) 15.15</font></b><br/>
<br/>
<b><font size="4">	</font></b><font size="4">(nadaljevanje) tukaj res prosim tudi sklad za to revizijo, za pregled tega dela, učinkov in verjetno morebitno spremembo, ker to, se strinjam, je v nekem delu problem. </font><br/>
<font size="4">	Nadzor nad zakupi. Nadzor nad zakupih zemljišč v lasti Republike Slovenije, kar je spraševal gospod Lenart, izvaja sklad kar se tiče podzakupov, kar se tiče industrijskih rastlin. Naj omenim, sem tudi sam letos naročil skladu na podlagi nekih dopisov, naj gredo pogledat ali se res tam pridelujejo industrijske rastline ali ne in tako naprej, ampak ok. Imamo pa na drugi strani tudi inšpektorat. Inšpektorat kmetijski sam po sebi ne spremlja zakupnih razmerij, kmetijski inšpektorat spremlja rabo teh zemljišč, torej če so zemljišča obdelana skladno s kmetijsko prakso, se ne zaraščajo in tako naprej, se ne pozidajo. In iz tega zornega kota inšpektorat odreagira. Medtem ko v zakupna razmerja se načeloma inšpektorat ne spušča, ker če tam raste koruza, je za inšpektorat to čisto v redu. Zdaj ali pa lahko tam raste koruza za bioplinarno, je pa drug problem. In v tem delu, da, tudi sam spodbujam sklad k večjem u temu delu, tudi direktorici sem poslal letos in tudi prosil še za eno kratko tako poročilo glede tega dela. In mislim, da ja, glede na število zaposlenih na inšpektoratu in na skladu bi si želeli, da bi bilo več oseb, ki bi to  lahko delalo, ampak imamo ta nesrečni kvotni sistem in zato lahko naredimo samo toliko kot jih lahko naredimo. Morda bi si želeli tudi več, ne vem, policajev na cestah, pa jih je samo toliko kot jih je. Skratka jaz menim, da nekako tečejo te zadeve, tečejo te zadeve v tej smeri, še vedno se pa zgodi, da kaj uide, odkrito povem. </font><br/>
<font size="4">	Računsko sodišče, ja, gospod Lenart, pravilno ugotavljate, je dalo resen popravljalni ukrep glede podatkov o zemljiščih, s katerimi upravlja sklad, vendar tukaj moram v bran malo potunkati samega sebe oziroma naše ministrstvo. Tu imamo ključen del problema od leta 2016, ko je nastal SiDG, torej ko je prišlo do odvojitve kmetijskih in gozdnih zemljišč. In kmetijska zemljišča vodi sklad, gozdna zemljišča ne vodi SiDG, ampak naše ministrstvo, mi v naši bazi vodimo te podatke. In seveda naše ministrstvo je začelo s temi podatki potem malo spreminjati, še kaj dopisovati in tako naprej, in zdaj kar naenkrat ugotavljamo, da podatki niso več kompatibilni, ker dve različni bazi nastajata. In na to je res opozorilo Računsko sodišče in naj omenim, da smo že naredili prvi popravljalni ukrep, da smo na naše ministrstvo spravili nazaj baze v isto obliko kot je bilo leta 2016 in so postale kompatibilne s skladovimi bazami in zdaj sploh lahko začnemo urejati te delne rabe in tako naprej. Saj tukaj je ključen del problema, ker je zemljišče malo kmetijsko, malo gozdno in ista parcelna številka. Tisto, kar je bilo čisto, je vse steklo, nimamo tukaj težav, te mešane rabe imamo pa zdaj problem. Ampak prišli smo vsaj do tega, da smo na našem ministrstvu zdaj morali te baze izčistiti nazaj na leto 2016, v isto obliko spraviti. In to zdaj že smo naredili in sklad zdaj vsaj ve, s čim operirati in mislim, da bomo tudi to, ta popravljalni ukrep Računskega sodišča na nek način zadostili.</font><br/>
<font size="4">	Zemljišča v zaraščanju. Ni problem samo državnih zemljišč, je problem tudi zasebnih zemljišč. Zelo iskreno, prej sem govoril o inšpektoratu, do tega pač nebi smelo prihajati. Inšpektorat bi moral to preprečevati. V skladu z Zakonom o kmetijskih zemljiščih je opuščanje rabe kmetijskih zemljišč prepovedano. Ampak ta vrag v številu inšpektorjev in tako naprej in še potem postopkov, ker se vsakdo v Sloveniji lahko pritoži in potem se ukvarjajo s pritožbami in 3 leta traja, preden se kaj reši in šele potem začneš nov primer delati. Skratka tukaj imamo resen izziv. In za ta izziv deloma rešujemo tudi v PKP, mislim da 3, in zdaj tudi v šestem paketu, ki je zdaj, bo kmalu prišel v Državni zbor, vlada ga je pa že v soboto bolj kot ne potrdila. Predlagamo tudi podaljšanje tega ukrepa t.i. brezplačnega zakupa državnih zemljišč za 10-letno obdobje. V kolikor še do konca prve polovice leta 2021 nov zakupnik podpiše pogodbo o zakupu zemljišč v zaraščanju, dobi brezplačno v zakup, za to pa mora zemljišče reaktivirati, se pravi spraviti v kmetijsko rabo, in jih 10 let potem uporablja brezplačno za svoj kmetijski namen. Drugo zadevo, kar želimo narediti, je sprememba uredbe. Smo na koncu usklajevanja z Ministrstvom za okolje, predvsem z vodarji, po kateri bi </font><br/>
<br/>
<b><font size="4">17. TRAK: (VP) 15.20</font></b><br/>
<br/>
<font size="4">	(nadaljevanje) povečali sredstva za odpravo zaraščanja, zmanjšali administrativne ovire in tiste datume iz leta 2011 ali 2012, kaj je že bilo, zemljišča v zaraščanju ali ne, z namenom, da bi vendarle lahko bolj intenzivno in na državnih in na zasebnih zemljiščih šli v to odpravo zaraščanjem. Naj omenim, da sem se za to osebno zavzemal še kot državni sekretar, da tukaj mi moramo nekaj narediti. No, in kot sem že rekel, smo zdaj proti koncu, upam da, usklajevanja z MOP-om, da bomo to uredbo lahko sprejeli. Imamo sredstva iz naslova spremembe namembnosti kmetijskih zemljišč, kjer morajo investitorji plačati pač nadomestilo za spremembo namembnosti. In ta sredstva so na razpolago in ne črpajo v ta namen in zato, se redko zgodi v državi, da imamo denar, pa se nekaj ne izvede, in tokrat to imamo v tem delu. Zato menimo, da je verjetno nekaj narobe z uredbo, torej z našo pravno podlago, in gremo v spremembo, ker želimo biti bistveno bolj ambiciozni. </font><br/>
<font size="4">	Infrastrukturni projekti. Ja, tretja razvojna os in še kaj imamo takšnega. To je, no, gospod Lenart, bom se potem vrnil nazaj, ko bo se – vrnil? No, okej. Ga bom počakal</font><br/>
<font size="4">	Predsedujoči, vi ste tudi omenili ta nakup kmetijskih zemljišč, špekulativni nakupi. S tem vrstnim redom v bistvu sklad že danes lahko preprečuje špekulativne nakupe. Če bi se sklad v preteklosti na Apaškem polju vedno javil na vse nakupe, na oglasne deske, ki so jih dali slovenski kmetje na oglasno desko, potem tam niti eno kmetijsko zemljišče nebi bilo prodano tujcem, ker ima slovenski sklad prednost pred tujci tudi, če so kmetje. Zakaj to poudarjam? Slovenska zakonodaja velja na območju Republike Slovenije in ne primer avstrijskega kmeta tudi, če je kmet, tudi če je mejaš na drugi strani državne meje nič hudega, je v drugi državi in pred njim ima sklad prednost, pred njim ima sklad prednost. Torej, če bi imel sklad to namero, o kateri zdaj govorijo, da je, če sem prav ujel ta podatek, sklad nakupil čez 400 hektarov ravno na tem obmejnem območju po celotni Sloveniji, do teh primerov nebi prišlo. Ampak to je zamujena priložnost, to lahko kupimo šele takrat, ko bo ta avstrijski kmet v Apaški dolini dal to naprodaj na oglasno desko in spet bo imel slovenski državljan prednost, razen pri tistem avstrijskem kmetu, ki je to kupil in je registriral kmetijsko gospodarstvo in s tem postaja kmetijsko gospodarstvo registrirano v Sloveniji. On lahko širi. Skratka to so zamujene priložnosti, zato, okej, še enkrat, ne moremo zavrteti zgodovine, dajmo od zdaj naprej gledati, kako lahko preprečujemo te stvari. </font><br/>
<font size="4">	Pri spremembi zemljiške zakonodaje torej moram biti zelo iskren. Nekatere države okoli nas, tudi Madžari, so začeli z dokaj inovativnim pristopom, kako preprečiti tujcem nakupe zemljišč. Konkretno Madžari so zahtevali nek certifikat, ki si ga lahko dobil samo na Madžarskem. Evropska komisija je to zakonodajo ustavila in ne velja, zato ker je prost pretok blaga in tako naprej. Torej v Sloveniji ali pa v vsaki državi pa lahko s temi zemljiško politiko malo reguliramo te nakupe, ampak čisto na koncu prepovedati pa nobenemu ne moremo. Lahko je tuji državljan na 9. mestu, ne sme biti pa prepovedano. S tem nimamo težav in mi smo se odločili, da bomo pri spremembi zemljiške zakonodaje na strani nakupa, in to je ta prvi del paketa. V drugem delu ostaja samo zakup, vemo zakaj. Zato ker je to bilo izjemno, spomnimo se lanskega maja, aprila, ko smo bili po vseh cajtingih od vseh velikih zakupnikov, ampak okej, stvar je treba resno zmleti, se uskladiti. Zato ne bežimo od tiste odgovornosti, ampak zakup bo šel v drugem paketu, v prvem paketu pa želimo, da to naredimo čim prej, ker dajemo, res prinašamo samo prednosti za celotno kmetijsko okolje. Skratka želimo da tu tudi pri nakupu prednost predvsem lokalnim kmetom, torej ista občina, sosednje občine, to so lokalni kmetje. Saj vemo, v severovzhodnem delu Slovenije so občine majhne in zato je na tem območju vezati samo na eno občino, pa itak kjerkoli si lahko na meji občine doma, pa je druga občina sosednja parcela, tako da gremo na to lokalnost, kjer bo izjemno pomembna lokalnost. Šele za vsemi lokalnimi kmeti bo sklad in šele za skladom bodo drugi kmetje. Torej jaz iz Vodic nimam kaj kupovati parcele v Kopru, to je špekulativni nakup, jasno. In šele torej za vsemi temi bodo pa tujci ali pa kdorkoli že. Vzajemnosti, v drugih državah je ne pričakujemo. Ampak še enkrat, kako</font><br/>
<br/>
<b><font size="4">18. TRAK: (VP) 15.25</font></b><br/>
<br/>
<b><font size="4">	</font></b><font size="4">(nadaljevanje) druge države rešujejo zemljiško politiko, je stvar pač posamezne države. Okoli nas vzajemnosti ni. Torej če mi omogočimo, če smo v preteklosti omogočali nakupe, je bila to naša zamujena priložnost in za to mi ne bomo dobili nobenega hektara v sosednji Avstriji.</font><br/>
<font size="4">	Ja, gospod Lenart, sem vas počakal še pri enem vprašanju, saj razumem. Koroška in infrastrukturni projekti in razvojna os, ne? </font><br/>
<font size="4">	Tudi mi imamo veliko pobud za ta nadomestna zemljišča. Zdaj v Sloveniji imamo, če pogledamo zakupe sklada po zemljevidu in kje so te večji zakupniki, vidimo, da je to v glavnem severovzhodni del Slovenije nekje do Ptuja, potem na Gorenjskem je ta KŽK s tistimi nekaj sto hektarji, Kočevsko in tako naprej so ti hektari nekako veliki zakupniki teh zemljišč. Drugje po Sloveniji, tudi na Koroškem, pa nimamo tako par velikih zakupnikov, ampak so že zdaj zemljišča razporejena po posameznih kmetijah. In zdaj, ko govorimo o nadomeščanju kmetijskih zemljišč, moramo vedeti, da sklad nima na lagerji nekih zemljišč, da bi jih tja prinesel in jih dal zaradi teh zadev – kar pomeni, jih lahko vzamemo sosedovemu kmetu Franclu in jih damo sosedovemu kmetu Jožetu, ne? Torej nimamo drugega. Nekomu, ki ima že zdaj samo 30 hektarov, preusmeriš 5 hektarov na drugo kmetijo, ki ima pa tudi samo 30 hektarov. Torej to je ta ključni del problema in tukaj sklad na Koroškem nima čarobne palice. Ker vzameš enemu majhnemu kmetu in daš drugemu majhnemu kmetu. Nimamo nekega zakupnika, ki bi rekli okej, bomo dali pa od 1000 hektarov 100 hektarov za ta namen in se tistemu bi poznalo samo 10 %, kmetije bi pa ohranili enako velike. Tukaj na Koroškem pa tega nimamo in to je ta tragedija tega lokalnega dela, kjer vsi pričakujejo, da bomo ob vseh takih manevrih velikih projektov vedno nadomeščali zemljišča. Zato mi nalagamo, da ob takšnih infrastrukturnih objektih, pa če hočete tudi zdaj občina Slovenj Gradec je pri nas bila z OPN-jem za neko obvoznico, bodo morali nadomeščati zemljišča ali vračati nepozidana stavbna zemljišča ali celo iz nekmetijskih zemljišč postavljati kmetijsko zemljišče enake kvalitete. In v tem primeru smo tudi občino zavezali, da ta zemljišča prvenstveno nameni za nadomeščanje na tistih kmetijah, ki bodo zaradi obvoznice izgubile. To je lahko en tak manever. Zdaj, tale Koroška, pred leti na našem ali pa kakorkoli, ko se je ta zadeva pisala, verjetno ni nihče gledal na ta način, kako z nadomestnimi zemljišči. In pri skladu pa imamo to težavo, torej enemu majhnemu vzamemo in damo drugemu majhnemu. Če to naredimo, bo še te kmete, ki so zdaj prijatelji, skregali med sabo. To je kar velik problem. Vem pa, da je problem, ko nekdo izgublja zemljišča, to je pa še večji, se strinjam z vami. Za to še nimam rešitve, kako bi tam lahko pristopali za to, da bi vsaj deloma potešili ali pa rešili to problematiko z nadomestnimi zemljišči ali pa celo z ustvarjanjem nekih novih primerljivih po kvalitetah kmetijskih zemljišč.</font><br/>
<font size="4">	Toliko. Bi jaz s tem zaključil pa verjetno bi me direktorica sklada kar v vsaj dveh delih dopolnila. </font><br/>
<br/>
<font size="4">	</font><b><font size="4">PREDSEDNIK EDVARD PAULIČ: </font></b><font size="4">Hvala lepa.</font><br/>
<font size="4">	Gospa Majcen, izvolite.</font><br/>
<br/>
<font size="4">	</font><b><font size="4">DR. IRENA MAJCEN: </font></b><font size="4">Hvala, predsednik.</font><br/>
<font size="4">	Jaz bi se nekoliko še vrnila na ta 100-metrski pas. Povedala bi, da pravilnik, po katerem teče promet za prodajo kmetijskih zemljišč, je potrdila Vlada Republike Slovenije. In seveda bo kakršnakoli sprememba potrebno ta pravilnik s procesom iti tudi na vlado. To govorim predvsem zaradi tega, ker torej ukinjena je te možnosti pri zakupu, da ne gre na licitacijo, ta pravilnik pa je pravilnik, ki ga potrdi svet sklada. Torej to smo lahko rešili na samem skladu, medtem ko s to ukinitvijo ali pa spremembo tega 100-metrskega pasa pa ne moremo sami na skladu oziroma svet sklada tega potrditi. Torej se mi zdi prav, da to razložim.</font><br/>
<font size="4">	Pri menjavi parcel ali pa nadomestnih zemljišč pa moram povedati, da je za nas ali pa če gremo zdaj tudi pač zame osebno, torej zakupnik je zavarovan. Zakup je sicer res 10 let, vendar po obstoječem zakonu tudi, če bi na novo delali razpise, pa jih sklad ne dela, je zakupnik ali pa dosedanji zakupnik na prvem mestu, da ponovno pridobi zemljišče v zakup. In seveda menjava parcel, ki so v zakupu </font><br/>
<br/>
<b><font size="4">19. TRAK: (VP) 15.30</font></b><br/>
<br/>
<font size="4">	(nadaljevanje) z nekom, ki bi si želel pridobiti te parcele, bi bila možna samo torej obremenjena, torej menjava parcel obremenjena z zakupom. To se mi zdi potrebno povedati predvsem iz naslova, ker so kmetije, ki že imajo ta obstoječi zakup v nekaterih primerih tudi več kot 20 let, vso proizvodnjo, torej investicije na svoji kmetiji izvajale v duhu, da bo to zemljišče seveda vedno ostalo v zakupu. In mislim, da tudi v prihodnje ne bo moglo priti do tega, da bi se nekomu na silo odvzelo zemljišče iz zakupa. Trenutno, če govorim zdaj o skladu, je seveda v skladu z zakonodajo možno prekiniti ta zakup oziroma potem mi prehajamo v najem samo zemljišča, ki so po prostorskem planu občine opredeljena kot nezazidana stavbna zemljišča. In to se seveda tudi dogaja in, vsaj zame, je problematično tudi to za te kmete, ki imajo tudi takšna zemljišča v zakupu. In jaz si želim, da bi tudi za take kmete nekako poskušali rešiti nadomestna zemljišča, ker je investicije v kmetijstvu potrebno peljati seveda z neko osnovo - osnova v kmetijstvu so pač hektari kmetijskih zemljišč - in je zelo pomembno, da kmetije, ki se odločajo za investicije, obdržijo svoj obseg kmetijske proizvodnje na ustreznih hektarih kmetijskih zemljišč. Upam si trditi, da je seveda v Sloveniji različno stanje. Jaz bom se obrnila na naše Haloze. Torej v Halozah je veliko kmetijskih zemljišč na prodaj. Tam je 10-kilometrski pas, tudi tam mi kar precej kupujemo, manj uspešni pa smo oddaji teh kmetijskih zemljišč v zakup. Torej bo verjetno med mladimi pač v nekem doglednem času tudi prišlo do tega, da se bo pa kakšna nova kmetija formirala v takem okolju. Saj nekaj podobnega se nam dogaja tudi v Prekmurju na tem, bi rekla skrajnem severovzhodnem delu Prekmurja, kjer je tudi kar precejšnja ponudba kmetijskih zemljišč, teh mladih kmetov pa prav v tistem okolju ni veliko. To mislim, da ta realnost Slovenije. Na Gorenjskem je ponudb malo, zelo malo in v Savinjski dolini je tudi ponudb zelo malo. Potem Dolenjska je nekje vmes, metem ko v Podravju pa je teh ponudb, predvsem iz naslova denacionalizacije, kar nekaj. Torej denacionalizacijski upravičenci, kjer kmetovanje ni več dejavnost nikogar od njih, ponujajo kmetijska zemljišča v prodajo oziroma njihovo solastnino.</font><br/>
<font size="4">	Zdaj, da bi danes tukaj vam dali odgovor na vprašanje, koliko odkupa v 100-kilometrskem obmejnem pasu z Avstrijo je bilo izvedenega v lanskem letu, na žalost teh podatkov nimamo, lahko jih pa posredujemo pisno.</font><br/>
<font size="4">	Zdaj na Obali, da je težko priti do kmetijskih zemljišč, težko zdaj to komentiram, ker mogoče nisem niti prav razumela. Mogoče od sklada kmetijskih zemljišč, torej prostih kmetijskih zemljišč, pa še tu se skorajda nebi mogla strinjati čisto po vsem, ker je precejšnja ponudba. Ponudba je za prodajo in tudi cene so relativno pač v primorskem, sploh v obalnem pasu precej visoke tako, da mi se tudi na vsako ponudbo ne javljamo. Če so cene, vsaj za naš vidik, previsoke, se pač ne javljamo. Tako, da je prav gotovo lahko še pač kakšno kmetijsko zemljišče kupiti v tem Primorju. </font><br/>
<font size="4">	Zdaj ceste do vikenda, torej to so, bi jaz zdaj opredelila drugače, služnosti. Vloge za služnosti rešujemo, torej za dostop do pač parcel. Pa tudi do vikendov, če tako rečemo. </font><br/>
<br/>
<b><font size="4">20. TRAK: (VP) 15.35</font></b><br/>
<br/>
<b><font size="4">	</font></b><font size="4">(nadaljevanje) Jih pa čisto konkretno rešujemo pač na vsak posamezni primer. Torej če ni nikjer možno kakšen drugi dostop, potem služnost podelimo, je pa res, da po naših pravilih zakupnik daje soglasje, tako da tudi ni vedno uspešno pridobiti te služnostne pogodbe. Vsaj po mojem delu zdaj dve leti na skladu sodeč, so nekateri s tem našim delom tudi zelo nezadovoljni, problem pri nas pa je, da tisti zakupniki, ki pa so zadovoljni, jih pa mi tako nič ne vprašamo. Saj tega zadovoljstva pač ne izražajo, ker ga nimajo pač za kaj izražati. Tako, da mi v glavnem pač poslušamo nezadovoljstvo, jaz pa mislim, da tako, če bi delal kdo kakšno anketo, bi pa le zakupnik povedal, da pa je zadovoljen, to prvič, da je varovan, da ima lahko zemljišče dalj časa v zakupu in da seveda planira, da bo ta zakup prenešen tudi na njegove potomce, to imamo tudi zdaj rešeno v pravilniku. </font><br/>
<font size="4">	Zdaj v letu 2013 je sklad predložil inšpekcijskim službam 1300 prijav za nelegalne gradnje. Zdaj nekateri od teh objektov seveda imajo knjižbo v zemljiški knjigi, da so nelegalni, nekateri ne. Nekateri tega seveda tudi ne bodo dobili. Mi zdaj kar precej intenzivno rešujemo s prodajo teh zemljišč pod stavbami, in sicer zato, da bi lastniki lahko stavbe legalizirali, če so bivalne. Če pa niso bivalne, to pomeni, da se potem lahko eventualno tudi rušijo, pa se mi potem na skladu od primera do primera spet posebej odločamo. Je pa res, da zdaj tudi v teh primerih se mi upoštevamo ceno kot za nezazidano stavbno zemljišče plus tista kazen, ker je nekdo nelegalno posegal na zemljišče v lasti Republike Slovenije. </font><br/>
<font size="4">	Zdaj, kako daleč je zadeva z Biljenskimi griči, bi jaz potem, če boste, predsedujoči, dovolili predala besedo sodelavcu gospodu Martinu Brusu. On je vodja sektorja za kmetijstvo in seveda bo veliko lažje govoril kot sama, ker se s tem bolj ukvarja. </font><br/>
<font size="4">	Rada bi povedala še, da stečajni postopki potekajo na sodiščih, če govorimo o tistih parcelah, kot sem v uvodu navajala, to je lani bilo še 158 tisoč parcel, no, letos smo zmanjšali, jih je še 140 tisoč parcel, kjer je v zemljiški knjigi še knjižena družbena lastnina in prenos na sklad še ni bil izvršen. Tako, da ti stečajni postopki in če si izpolnjeni pogoji za prenos na sklad, se potem vlagajo ustrezni ti, pravni interes se izkazuje. Če pa govorimo o drugih stečajnih postopkih, ko torej kakšno samo podjetje pač je v stečaju, pa od letošnjega leta naprej mi tudi pregledujemo te stečajne postopke in se tudi udeležujemo in tudi kupujemo v stečajnih postopkih kmetijska zemljišča. </font><br/>
<font size="4">	Zdaj, če se še sama obrnem nekoliko na to Računsko sodišče oziroma na njihovo izvedbo, bi rada povedala, da je seveda, vsaj nam ali pa meni, ki delam s tem informacijskim sistemom, že dalj časa jasno, prvič, da dokumentacija oziroma da knjižbe v zemljiški knjigi niso 100-procentne. Mi smo Računskemu sodišču dokazovali, da je lastništvo Republika Slovenija zapisano na 24 različnih načinov že samo v zemljiški knjigi. Te oblike so, če vas bi slučajno zanimalo, vas lahko povabimo tudi k nam ali pa vam pisno podamo, v kakšnih teh 24-ih različnih oblikah je Republika Slovenija zavedena kot lastnica zemljišča v zemljiški knjigi. In seveda ko mi prenašamo oziroma ko ti podatki se preverjajo, teh 24 različnih oblik zapisa ti računalniški zapisi ne prepoznajo, prepoznajo samo enega. Torej sedaj trenutno odpravljamo te drugače formulirane zapise.</font><br/>
<br/>
<b><font size="4">21. TRAK: (VP) 15.40</font></b><br/>
<br/>
<font size="4">	(nadaljevanje) Ker pa to sklad ne more z zemljiško knjigo komunicirati sam, dela to za nas državno odvetništvo. Kot je povedal že gospod minister, torej z Ministrstvom za kmetijstvo odpravljamo zdaj še te zadnje nedorečenosti, kjer se je ta knjižba od leta 2016, bi rekla nekako zamaknila. Predvsem je šlo za parcele, ki so v času prenosa gozdov na Ministrstvo za kmetijstvo, bile v prodaji in seveda te knjižbe je treba zdaj urediti. Nas na skladu pa čaka še urejanje soupravljanja z Darsom, soupravljanja z Direkcijo za ceste in soupravljanja z Direkcijo za vode. Zdaj z Direkcijo za vode smo imeli tudi že sestanek in kot kaže, bomo šli v večini primerov, ko ne bo možno celotne parcele prenesti Direkciji za vode, v letošnjem letu smo uspeli rešiti tako Velenjsko in Škalsko in Šoštanjsko jezero, te mejne parcele pa bomo šli v odmerite. Že imamo tudi dogovor narejen. Zdaj nas čakajo seveda še velike reke, Drava, tudi Sava, tudi z vodnimi gospodarstvi moramo te razmejitve urejati. Je pa res, da se veda bo to trajalo še nekaj časa. Tako da od danes do jutri se te nepravilnosti informacijskega sistema pač ne bo dalo razrešiti. Nenazadnje moramo sedaj vsako leto delati tudi inventuro, tudi to je bila ena od zahtev Računskega sodišča, in preko seveda izvedenih inventur ugotavljati neustreznost podatkov. To je kljub temu, da seveda izgleda kot, da je Računsko sodišče zdaj, bi rekla našlo napake ali pa velike napake na Skladu kmetijskih zemljišč, mogoče se bo kdo pač pozanimal na Računskem sodišču, ta razgovor, ki smo ga imeli na Računskem sodišču, je namestnik predsednika povedal, da smo pravzaprav prva državna inštitucija, kjer je ta pregled sploh bilo možno, ne pregled, kjer je bilo mnenje možno oblikovati, da najslabše je, če pa mnenja sploh ne moreš oblikovati. Zato menim, da z ustrezno pozornostjo in seveda z odpravo napak in z dogovorom z ostalimi soupravljavci bomo tudi ta informacijski sistem izboljšali. Popolna izboljšava bo pa možna, kot sem že tudi v uvodu povedala, torej z uvedbo komasacij oziroma z rešitvijo teh solastnikov na eni sami parceli. </font><br/>
<font size="4">	Malokdo to ve, si pa upam trditi, jaz sem sama delala tudi denacionalizacijo, veste, parcele, ki so se vračale v denacionalizacijo, so imenovale in števec še v neki obliki zapisan in je bil knjižen v zemljiško knjigo. To je potem prešlo v dedovanje in tisti, ki se, bi rekla s številkami malo več ukvarjajo, bodo razumeli, da ko je neparno število dedičev, se je ta zapis potem tako preoblikoval, da zdaj že mislim, da segajo ti imenovalci 25 mest. In v posameznih primerih te knjižbe, ki so v zemljiški knjigi, tudi ne dajo na eni parceli ena skozi ena. Torej knjižbe te zemljiške pa seveda tudi mi, ker mi smo v velikih primerih solastniki na takih parcelah, tudi mi ne bomo rešili, dokler seveda taka knjižba ali pa komasacije so tu najboljši primer, kako take knjižbe pač rešiti oziroma spraviti s sveta. </font><br/>
<font size="4">	Zdaj, zakaj govorimo toliko o komasacijah? Do leta 2011, 2012 so se komasacije izvajale v skladu z 27. členom Zakona o denacionalizaciji. 27. člen Zakona o denacionalizaciji govori o treh oblikah reševanja te solastnine, in ena od njih je komasacija. In so se izvajale, od leta 2011, 2012 naprej pa ne več. Takrat je bil glavni</font>
<p><b><font size="4">22. TRAK: (VP) 15.45</font></b><br/>
<br/>
<font size="4">	(nadaljevanje) organizator, da se ta solastnina ne deli več v postopkih komasacije, sklad. Takšna je bila odločitev direktorice in je to držalo do mojega prihoda. Jaz priznam, da tega nisem sama vedela, nisem bila s tem seznanjena, sem pa na upravni enoti v Slovenski Bistrici peljala tudi denacionalizacijo, komasacijo po denacionalizaciji, ampak to že leta 1998. Torej zdaj tudi z ministrstvom, s takrat še državnim sekretarjem, danes pa ministrom dr. Jožetom Podgorškom smo skozi ta postopek, kako izvajati komasacije in ali so podane osnove, šli skozi, in, priznam, je velika podpora, da z izvajanjem komasacij rešimo torej ta zapis, kakšen delež je solastnine, in pa po drugi strani, da rešimo solastniške deleže ali pa bi rekla izvedbo za vse tiste solastnike, ki danes niti ne vemo, kje so, naslovi so seveda po celem svetu in v postopkih komasacije se za take solastnike pač določi skrbnik za poseben primer.</font><br/>
<font size="4">	Zdaj pa, predsednik, če dovolite, bi še Martin Brus me dopolnil.</font><br/>
<br/>
<font size="4">	</font><b><font size="4">PREDSEDNIK EDVARD PAULIČ: </font></b><font size="4">Hvala lepa. </font><br/>
<font size="4">	Gospod Brus, na kratko, prosim.</font><br/>
<br/>
<font size="4">	</font><b><font size="4">MARTIN BRUS: </font></b><font size="4">Hvala za besedo. </font><br/>
<font size="4">	Biljenski griči so območje v občini Vrtojba in pa občini Bilje, zato tudi Vrtojbensko-Biljenski griči. V zakupu so bili, merijo 300 hektarov približno. Zakupnik teh območij je bil Agroind Vipava, ki je imel s skladom sklenjeno zakupno pogodbo, vendar je bila ta zaradi kršenja, zaradi neplačevanja v letu 2016 odpovedana. Podjetje je šlo nato v stečaj in skladu so ostala zemljišča z vinogradi v različnih fazah, od vinogradov v polni rodnosti do takih, ki so bila že več let opuščena, do takih, ki so bila v zelo slabem stanju. Skratka sklad se je začel, si je prizadeval najprej ohraniti zdravstveno stanje na teh vinogradih, preprečeval širjenje bolezni s pomočjo najete sile, Zadruga Brda je v bistvu zagotavljala to. No, in skozi razpise je sklad uspel oddati celotno površino v zakup lokalnim kmetom in pa -  za nas so to še vedno lokalni, pravijo pa domačini, da niso - predvsem kmetje iz Goriških Brd so tisti, ki so obnovili do sedaj največji del Vrtojbensko-Biljenskih gričev. Kar še ni bilo obnovljeno, bo obnovljeno v naslednjih treh letih tako, da bo izgled spet tak kot je bil pred parimo desetletji. Vse postopke vodimo usklajeno z občinami tako glede vrste, ki jo dopuščamo saditi na tem območju, kot tudi glede velikosti posameznih obdelovalnih kosov. </font><br/>
<font size="4">	Tako, da Vrtojbensko-Biljenske griče bomo rešili. Bila je težava, ker so po letu 2000 bila vrnjena v denacionalizaciji v solastnino blizu stotim solastnikom. Ta solastnina še danes ni razrešena. Sklad intenzivno odkupuje solastniške deleže, vložil pa je tudi postopek na sodišču za razdružitev solastnine v nepravdnem postopku. Na terenu bo učinek veliko lepši prav kmalu, pravno pa stvari ne bodo še urejene kmalu, ker je postopek stečajni, ki je bil na to uveden, še ni zaključen in proti skladu je vložena tudi tožba glede te zadeve.</font><br/>
<font size="4">	Hvala.</font><br/>
<br/>
<font size="4">	</font><b><font size="4">PREDSEDNIK EDVARD PAULIČ: </font></b><font size="4">Hvala tudi vam.</font><br/>
<font size="4">	Zaključujem razpravo. </font><br/>
<font size="4">	In ugotavljam, da se je Odbor za kmetijstvo, gozdarstvo in prehrano seznanil s poročilom o delu in zaključnim računom Sklada kmetijskih zemljišč in gozdov Republike Slovenije za leto 2019.</font><br/>
<font size="4">	S tem zaključujem to točko dnevnega reda.</font><br/>
<br/>
<font size="4">	Prehajamo še na </font><b><font size="4">2. TOČKO DNEVNEGA REDA, TO SO VPRAŠANJA IN POBUDE ČLANOV ODBORA. </font></b><br/>
<b><font size="4">	</font></b><font size="4">Ima kdo kakšno željo po...? </font><br/>
<font size="4">	Kolega Doblekar, izvolite.</font><br/>
<br/>
<font size="4">	</font><b><font size="4">BORIS DOBLEKAR (PS SDS): </font></b><font size="4">Hvala za besedo.</font><br/>
<font size="4">	Jaz imam eno vprašanje, ki nisem prej sicer v sklopu tega poročila hotel spraševati. Se mi zdi bolj pomembno, da smo obravnavali poročilo. Bi pa vseeno vprašanje. Bi se dotaknil tudi direktorice Sklada za kmetijska zemljišča, zato bi prosil, če počakate sekundo. Bom čisto kratek. </font><br/>
<font size="4">	Dve leti in pol bo mimo, ko sem opozarjal na odboru za torej zemljišča v Ribčah, kjer je nasad topolov v lasti sklada, ki ga je dal v zakup ali v najem, ne vem kaj. Te topoli tam razpadajo, padajo</font><br/>
<br/>
<b><font size="4">23. TRAK: (VP) 15.50</font></b><br/>
<br/>
<font size="4">	(nadaljevanje) dol, gredo v reko Savo, se peljejo po Savi do meje Hrvaško verjetno, če se kje prej ne zataknejo, večina se jih pa zatakne v Krstniški most in potem to gasilci na dva, tri mesece odstranjujejo. To sem takrat prosil in dve leti in pol je mimo, pa je zadeva še vedno ista. Tisti topoli še kar padajo po tleh in veselo tam lebdijo v vodi. Ko je pa malo višja voda, pa odplavajo po reki Savi.</font><br/>
<font size="4">	Tako, da bi še enkrat opozoril. Upam, da bo do drugega leta to vsaj pregledano ali pa kaj rešeno. Če ne, bom pa drugo leto ponovno vprašal isto vprašanje.</font><br/>
<font size="4">	Bi se pa še ministru ob tem zahvalil. Upam, da bomo poskušali narediti prenos lastništva zemljišča pri Gradu Bogenšperk, kjer smo tudi prosili. Jaz upam glede na to, da je zemljišče tudi od sklada, da bomo našli skupen jezik in pomagali lokalni skupnosti, občini in javnemu zavodu Bogenšperk, za kar se že vnaprej zahvaljujem za kooperativnost. </font><br/>
<font size="4">	Samo še besedo, če lahko, predsednik. Veliko beremo v zvezi, podeželske mladine imajo veliko raznoraznih idej takih in drugačnih, ne bom se spuščal v vsako vprašanje posebej. Pred kratkim so se tudi dotaknili sklada, delovanja sklada, zemljišč, cen zemljišč, zakupov, kdo ima prednost, kdo je nima, tudi sam minister se jim je nekako odzval in jim pojasnil določene zadeve. Jaz bi samo predlagal, da ne bom tukaj odpiral kakšne širše zadeve, da mogoče pokličete te predstavnike podeželske mladine, ki imajo, to so mladi kmetje, ki jim je treba reči vso čast, da se sploh gredo kmetijstvo in da želijo nadaljevati s slovensko tradicijo in s kmetijstvom, če imajo toliko veliko idej, dobre ideje kako obdelovati zemljo, kako iti naprej s slovenskim kmetijstvom, da jih povabite k sebi in mogoče tiste svoje želje, ideje, znanje, karkoli pridobijo, izrazijo pri vas, se malo o tem pogovorite in mogoče kakšna odprta vprašanja tam, bi rekel odprete in se pogovorite tako, da bodo mogoče bolj mirni. Je pa, verjamem, da glede na to, da so mladi, vseh želja in idej, ne bo moč upoštevati, ampak predlagam pa, da se malo usedete in malo pogovorite z mladimi.</font><br/>
<font size="4">	Hvala lepa.</font><br/>
<br/>
<font size="4">	</font><b><font size="4">PREDSEDNIK EDVARD PAULIČ: </font></b><font size="4">Hvala tudi vam.</font><br/>
<font size="4">	Minister vas je slišal. Želje po dodatnih vprašanjih ni.</font><br/>
<font size="4">	Tako, da zaključujem 21. sejo...</font><br/>
<font size="4">	Gospod minister, izvolite. </font><br/>
<br/>
<font size="4">	</font><b><font size="4">DR. JOŽE PODGORŠEK: </font></b><font size="4">Upam, da ne kršim poslovnika s tem svojim odzivom.</font><br/>
<font size="4">	Zdaj jaz tu morda predlagam, da zadnjo pobudo res pozdravljam in bi morda, če dovolite predlog, naredili eno sejo odbora na temo mladih in kmetijstva, Odbora za kmetijstvo. In bi jih tudi v tem državnem, torej na Odboru za kmetijstvo na nek način vsi skupaj slišali. Se strinjam z mnenjem že povedanega mojega predhodnika, da so tudi njihove na nek način včasih zelo problematične. Eni bi šli levo, drugi bi šli desno, zdaj, minister, se pa odloči, kako bomo to dosegli. Skratka pustimo. Pa ne govorim politično, ampak govorim o diametralno nasprotujočih si mnenjih, ampak nič hudega. Nebi bilo po moje nič narobe in z veseljem tudi sodelujemo mi na tej razpravi, ki bi bila lahko zelo zanimiva</font><br/>
<font size="4">	Morda za zaključek sem hotel v tej točki razprave omeniti samo dve zadevi. Za mene velja, da zelo veliko govorim, to se vsi že slišali, ampak želim pa povedati še nekaj.</font><br/>
<font size="4">	 V tem času, kar sem zdaj minister, smo dali v ponedeljek zakon o afriški prašičji kugi na vlado in danes v medresorsko razpravo zakon o zemljiščih za raziskovalne in izobraževalne inštitucije. To sem napovedoval takrat kot na hearingu. Torej to so že prvi konkretni koraki, s katerimi želimo nadaljevati. Naj omenim, da sem dal roke tudi za zemljiški paket in za kmetijsko zakonodajo. Pustimo še, ampak se bom pohvalil takrat, ko bo do tja prišlo. Torej toliko, da vemo, v kratkem torej zdaj bo vlada svoje naredila, afriška prašičja kuga je, upam, da še daleč od nas, bojimo pa se, da ni in zato je ta prvi zakon zelo pomemben in ga bomo verjetno tudi mi na tem odboru kmalu obravnavali pred potem samim sprejemom v Državnem zboru. Torej drugi paket, ta zemljiški paket za izobraževalne raziskovalne inštitucije bo, kot kaže, tudi kmalu šel proti vladi. Tako, da upam, da bomo z neko tako dinamiko vsi skupaj lahko korakali v dobrobit slovenskega kmetijstva.</font><br/>
<font size="4">	In še enkrat zahvala za tudi podporo na odboru. Takrat verjetno sem bil bolj čustven kot sem zdaj, ko je nekaj tednov za mano, in sem morda celo premalokrat rekel to hvala res za podporo in tudi za razpravo v samem Državnem zboru ob mojem imenovanju. Mislim, da sem dolžan zahvalo čisto vsem poslanskim skupinam takrat, ker vendarle, kot kaže, sem bil </font><br/>
<br/>
<b><font size="4">24. TRAK: (VP) 15.55</font></b><br/>
<br/>
<font size="4">	(nadaljevanje) res sprejet iz tega zornega kot strokovnjaka in ne kot politika. In upam, da bomo tako lahko tudi v tem kmetijskem delu odpeljali do bridkega konca mojega mandata.</font><br/>
<font size="4">	Hvala lepa. / smeh v dvorani/</font><br/>
<br/>
<font size="4">	</font><b><font size="4">PREDSEDNIK EDVARD PAULIČ: </font></b><font size="4">Hvala tudi vam. </font><br/>
<font size="4">	Tematske seje so možne in pa vedno dobrodošle, tako da vsekakor ta vaša pobuda ne bo ostala preslišana. </font><br/>
<font size="4">	Zdaj pa res zaključujem 21. sej odbora in vam želim lepo popoldne.</font><br/>
<br/>
<b><font size="4">Seja se je končala 10. novembra 2020 ob 15.55.</font></b></p>
</root>