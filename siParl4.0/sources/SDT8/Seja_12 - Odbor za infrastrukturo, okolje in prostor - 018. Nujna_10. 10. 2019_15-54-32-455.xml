<root>
<h5 class="label"><span>Vsebina zapisa seje (v pregledu)</span></h5><div align="center">
<p><b><font size="4">REPUBLIKA SLOVENIJA</font></b><br/>
<b><font size="4">DRŽAVNI ZBOR</font></b><br/>
<b><font size="4">ODBOR ZA INFRASTRUKTURO, OKOLJE IN PROSTOR</font></b><br/>
<b><font size="4">18. nujna seja</font></b><br/>
<br/>
<b><font size="4">(10. oktober 2019)</font></b></p></div><br/>
<b><font size="4">Sejo je vodil Edvard Paulič, predsednik odbora.</font></b><br/>
<b><font size="4">Seja se je pričela ob 13.04.</font></b><br/>
<br/>
<b><font size="4">1. TRAK: (SB)</font></b><br/>
<br/>
<font size="4">	</font><b><font size="4">PREDSEDNIK EDVARD PAULIČ:</font></b><font size="4"> Pričenjam 18. nujno sejo Odbora za infrastrukturo, okolje in prostor in vse prisotne prav lepo pozdravljam!</font><br/>
<font size="4">	Imam dve pooblastili za nadomeščanje, in sicer poslanca mag. Andreja Rajha nadomešča poslanec Marko Bandelli in pa poslanca Soniboja Knežaka poslanka mag. Bojana Muršič. Prehajamo na določitev dnevnega reda seje odbora. S sklicem seje ste prejeli dnevni red z dvema točkama, in sicer Predlog zakona o dopolnitvi Zakona o letalstvu, nujni postopek in pa Predlog zakona o spremembah in dopolnitvah Zakona o prevozih v cestnem prometu, druga obravnava.</font><br/>
<font size="4">Včeraj, 9. 10. 2019 sem prejel predlog Poslanske skupine SDS, da se obe točki dnevnega reda umakneta z dnevnega reda današnje seje.</font><br/>
<font size="4">Glede predloga, da se umakne 1. točka dnevnega reda, to je Predlog zakona o dopolnitvi Zakona o letalstvu, nujni postopek, naj pojasnim naslednje. </font><br/>
<br/>
<b><font size="4">2. TRAK: (SB) – 13.05</font></b><br/>
<br/>
<font size="4">	(nadaljevanje) Kolegij predsednika Državnega zbora je na 45. seji 8. 10. 2019 odločil, da se predlog zakona obravnava po nujnem postopku, isti dan pa je bil tudi dodeljen v obravnavo našemu odboru kot matičnemu delovnemu telesu. V primerih obravnave predloga zakona po nujnem postopku se predlog zakona v skladu s 4. odstavkom 143. člena Poslovnika Državnega zbora uvrsti na prvo sejo Državnega zbora po odločitvi Kolegija. To pomeni, da bo ta predlog zakona uvrščen na 12. oziroma oktobrsko sejo Državnega zbora, ki jo bo jutri po seji Kolegija sklical predsednik Državnega zbora. S tem ima odbor v skladu s Poslovnikom in parlamentarno prakso podlago in dolžnost, da v okviru razpoložljivih terminov do oktobrske seje predlog zakona obravnava, o njem odloči in pripravi poročilo. Ker pa so do začetka oktobrske seje primerni termini za seje delovnih teles močno zasedeni zaradi obravnave proračunskih dokumentov je današnji termin edini optimalen za obravnavo predloga zakona na odboru. Glede na vse pojasnjeno, bi odbor ob morebitnem umiku te točke z dnevnega reda lahko kršil poslovniško dolžnost pravočasne obravnave zakona, zato menim, da poslovniške razlage za umik te točke z dnevnega reda ni.</font><br/>
<font size="4">Kar pa se tiče predloga za umik 2 točke dnevnega reda, to je predlog zakona o spremembah in dopolnitvah Zakona o prevozih v cestnem prometu, druga obravnava, pa želim pojasniti, da je bila ta točka dnevnega reda uvrščena na današnjo sejo na podlagi zahteve koalicijskih poslanskih skupin za sklic nujne seje odbora. V primeru zahteve za sklic nujne seje odbora Poslovnik Državnega zbora v tretjem odstavku 48 člena določa, da mora biti nujna seja izvedena v 14-ih dneh po sprejetju sklepa oziroma vložitvi zahteve iz prejšnjega odstavka. Seja sklicana na podlagi zahteve se lahko izvede po poteku tega roka, se prekine oziroma razprava ali odločanje o obravnavani zadevi preloži samo s soglasjem vlagatelja zahteve.</font><br/>
<font size="4">Posledično sprašujem predlagatelja zahteve za sklic nujne seje, ali soglašajo z umikom 2. točke dnevnega reda, to je Predlog zakona o spremembah in dopolnitvah Zakona o prevozih v cestnem prometu z dnevnega reda današnje seje?</font><br/>
<font size="4">V imenu predlagatelja zahteve za sklic nujne seje, dajem besedo gospodu Marku Bandelliju.</font><br/>
<br/>
<b><font size="4">	MARKO BANDELLI (PS SAB):</font></b><font size="4"> Mi ne soglašamo, da bi umaknili točko dnevnega reda. </font><br/>
<br/>
<font size="4">	</font><b><font size="4">PREDSEDNIK EDVARD PAULIČ:</font></b><font size="4"> Hvala lepa. </font><br/>
<font size="4">	Glede na to, da predlagatelj zahteve za sklic nujne seje odbora ne soglaša z umikom 2. točke dnevnega reda, to je Predlog zakona o spremembah in dopolnitvah Zakona o prevozih v cestnem prometu, ugotavljam, da ni poslovniške podlage za glasovanje o umiku te točke z dnevnega reda današnje seje. Posledično tako tudi ugotavljam, da je dnevni red 18. nujne seje odbora za … / oglašanje iz klopi/ …</font><br/>
<font size="4">Proceduralno, gospod Černač, izvolite. </font><br/>
<br/>
<b><font size="4">	ZVONKO ČERNAČ (PS SDS):</font></b><font size="4"> Hvala lepa. Lep pozdrav vsem prisotnim!</font><br/>
<font size="4">	Predsednik, vi ste v uvodoma pojasnili formalne razloge, zakaj je bila na dnevni red 18. nujne seje uvrščena 1 točka. Potrebno je povedati, da je za danes ob tej uri bila sklicana 17 nujna seja tega odbora z obravnavo dveh pomembnih zadev in to je proračuna za leto 2020 in leto 2021 in da je šele po tistem, ko je bila ta seja že sklicana, bila sklicana 18. nujna seje odbora, ki naj bi jo obravnavali pred 17. nujno sejo odbora. </font><br/>
<font size="4">Že to je malo reči čudno in neprimerno, ampak če pustimo ob strani formalne zadržke je potrebno povedati vsebinske zadržke zakaj ni mogoče danes obravnavati novele  Zakona o letalstvu in ta predlog, ki smo ga dali za umik te točke, morate dati na glasovanje, tukaj ni nobenega razloga, da tega ne bi na glasovanje dali.</font><br/>
<font size="4">Vsebinski zadržki pa so sledeči. Mi smo dobili zakon, novelo zakona, ki nima niti finančnih posledic, ni finančnih izračunov, takega zakona sploh ne more biti v proceduri. Mi imamo v tej noveli zapisano, da finančni učinki niso znani. Andrej Bertoncelj je po seji Vlade, finančni minister pojasnil, da ko bodo ti znani bo podprl vsako ekonomsko upravičeno rešitev. Potem imamo mednarodno primerjavo, ki govori, da je taka subvencija mogoča v notranjem letalskem prometu ne pa v tem kar se tukaj s tem zakonom predvideva. Poleg tega je ta novela Zakona o letalstvu škodljiva, ni nobenih pogojev za obravnavo po nujnem postopku, dogodek, ki se je zgodil se je že zgodil. Trg je pričel delovati in uravnava zadeve </font><br/>
<br/>
<b><font size="4">3. TRAK: (SB) – 13.10</font></b><br/>
<br/>
<font size="4">	(nadaljevanje) s to novelo ali brez oziroma hitreje in bolje in brez posledic za davkoplačevalce jih bo uredil trg namreč v kolikor take novele zakona ne bo. Drugače pa je novela škodljiva tudi z davkoplačevalskega vidika tudi z vidika uporabnikov, ker normalno, če nekdo pričakuje, da bo neke milijone dobil na račun subvencij bo pač počakal in ne bo vzpostavljal povezav, ki b jih sicer v vsakem primeru vzpostavil.</font><br/>
<font size="4">Tako da, predlagamo oziroma zahtevamo, da se o umiku te 1. točke glasuje. </font><br/>
<br/>
<font size="4">	</font><b><font size="4">PREDSEDNIK EDVARD PAULIČ:</font></b><font size="4"> Hvala lepa.</font><br/>
<font size="4">Če se opredelim do vaših navedb. Ni prvič, da se na matičnem delovnem telesu obravnava predlog, ki nima finančnih posledic, v kolikor se jih ne da določiti. Kar se tiče vašega predloga, da se da predlog na glasovanje, bom pa pojasnil še dodatno svojo odločitev. V skladu s 47. členom Poslovnika imam pravico in hkrati dolžnost, da skličem seje delovnega telesa in to sem tudi storil. Ko se zakon obravnava po nujnem postopku je moja dolžnost, da se jaz vedem do prve naslednje seje Državnega zbora, to bo 21. 10., o tem govori 134. člena Poslovnika. Za zakon, ki ga obravnavamo, je bil na Kolegiju predsednika Državnega zbora izglasovan nujni postopek. Pri določitvi termina za obravnavo moram biti pazljiv tudi na lovljenje poslovniškega roka. Določilo iz 61. člena govori o tem, da Državni zbor ne more odločati o zadevah do katerih ni zavzelo stališča matično delovno telo.</font><br/>
<font size="4">Kot sem že povedal, termini za seje delovnih teles v naslednjem tednu so zasedeni in na ta način sem ocenil, da predlog umika ogroža poslovniško dolžnost odbora, da obravnavo zakona po nujnem postopku izvede do seje Državnega zbora. S tem bi kršil člene Poslovnika 48.a, 61 drugi odstavek in posledično tudi 143. člen četrti odstavek Poslovnika. Glede na 282. člen Poslovnika, ki govori o tem, da predsedujoči tolmači Poslovnik Državnega zbora in glede na prej navedena dejstva sem se odločil, da predloga za umik ne bom dal na glasovanje, ker bi z umikom lahko kršil prej navedene poslovniške določbe. Pa še za zaključek ena zadeva. Hipotetično, če gledamo, da matično delovno telo mora obravnavati predlog zakona do naslednje seje, hipotetično bi se lahko zgodilo, da bo predlog za umik izglasovan, hipotetično govorim, danes po sklicu naslednje seje in s tem bi dejansko kršil 143. člen, četrti odstavek.</font><br/>
<font size="4">Tako da, za enkrat je to to.</font><br/>
<font size="4">Izvolite, proceduralno.</font><br/>
<br/>
<b><font size="4">	ZVONKO ČERNAČ (PS SDS): </font></b><font size="4">Pozabili ste omeniti bistveni člen, tretji odstavek 64. člena Poslovnika, ki določa, da se dnevni red razširi, če se predlog za razširitev in če je ta izglasovan, predloži najkasneje do 12. ure pred začetkom seje odbora in to je bilo narejeno. In mi o tem predlogu danes moramo glasovati, saj ne vemo kakšno bo glasovanje, ampak glasovati o tem predlogu pa moramo.</font><br/>
<font size="4">V kolikor bo izglasovan, imate vi še vedno formalno-proceduralne možnosti, da ponovno obravnavate ta predlog. Jaz sem vam pa navedel bolj pomembne kot formalno vsebinske razloge zakaj tega predloga ni mogoče obravnavati in ni res, da je mogoče obravnavati zakon, ki nima opredeljenih finančnih posledic. Ta zakon finančnih posledic nima, so neznane in takega zakona ne samo zaradi formalnih zadržkov, zaradi odgovornosti do davkoplačevalcev je neprimerno in nezakonito obravnavati.</font><br/>
<font size="4">Tako da, vztrajamo na tem, da daste naš predlog za umik te točke dnevnega reda z današnje 18. nujne seje na glasovanje. </font><br/>
<br/>
<font size="4">	</font><b><font size="4">PREDSEDNIK EDVARD PAULIČ:</font></b><font size="4"> Hvala lepa. </font><br/>
<font size="4">Že prej sem pojasnil razloge, zakaj predloga za umik ne bom dal na glasovanje. Kar se tiče pa vsebinskih razlogov tudi pri obrazložitvi predloga za umik ste navedli kar nekaj vsebinskih razlogov pa predlagam, da se o njih pogovorimo oziroma jih izpostavite tekom vsebinske razprave in pa obravnave tega predloga.</font><br/>
<font size="4">Proceduralno, gospod Černač. </font><br/>
<br/>
<b><font size="4">	ZVONKO ČERNAČ (PS SDS): </font></b><font size="4">Glejte, spoštovani predsednik, vi ste prej citiral člen Poslovnika, ki govori o tem, da med sejo določbe Poslovnika tolmači predsedujoči - tolmači predsedujoči -,</font><br/>
<br/>
<b><font size="4">4. TRAK: (SB) – 13.15</font></b><br/>
<br/>
<font size="4">	(nadaljevanje) nima pa predsedujoči pravice spreminjati določil Poslovnika, ki je bil sprejet z dvotretjinsko večino v Državnem zboru. In vi z vašim tolmačenjem spreminjate določbe 64. člena Poslovnika, ki so zelo jasne in govorijo o tem, da je mogoče predlagati dodatne točke ali pa umik posameznih točk do 12. ure dne preden je seja odbora oziroma Državnega zbora sklicana in o takem predlogu je potrebno glasovati.</font><br/>
<font size="4">O takem predlogu je potrebno v skladu s Poslovnikom glasovati in vi nimate nobene pravice, da si uzurpirate pristojnost, da tega predloga na glasovanje ne boste dali. </font><br/>
<br/>
<font size="4">	</font><b><font size="4">PREDSEDNIK EDVARD PAULIČ:</font></b><font size="4"> Še enkrat ponavljam, da glede na to, da je rok do naslednje seje zelo kratek in da moramo predlog zakona obravnavati na matičnem delovnem telesu, predloga za umik ne bom dal na glasovanje.</font><br/>
<font size="4">Postopkovno pred vami je bil gospod Mesec. Izvolite. </font><br/>
<br/>
<b><font size="4">	LUKA MESEC (PS Levica): </font></b><font size="4">Hvala za besedo. Lep pozdrav!</font><br/>
<font size="4">Jaz se strinjam z gospodom Černačem, da je malo čudno, da se odločamo o načinu oziroma o zakonu, ki bo omogočil subvencioniranje tujih zasebnih letalskih družb, ne da bi imeli kakršnokoli oceno narejeno koliko, v kakšnem obsegu bo tega in koliko bo to stalo.</font><br/>
<font size="4">Ampak tukaj imate prav, da je bil izglasovan na Kolegiju nujni postopek, bi pa jaz predlagal nekaj drugega, da se umakne z dnevnega reda 2. točko oziroma 1. Zakon o cestnem prometu. Na tej pa ni nujnega postopka, ni nobenega razloga za hitenje. Gre za sistemski zakon, ki vnaša več sprememb na področju prevozov v cestnem prometu, ampak ta zakon je bil predlagan na horuk, praktično v dveh dneh bi morali preštudirati in pripraviti amandmaje, čeprav ga niti na terminskem načrtu za oktober ni bilo in je ministrica še nedavno zatrjevala, da bo prišel v obravnavo novembra.</font><br/>
<font size="4">Tako da, predlagam, da se tukaj spoštuje procedure in da se to točko umakne in se jo obravnava na način, da bomo lahko poslanske skupine pripravile ustrezne amandmaje in korekcije tega predloga. Za enkrat nismo uspeli v tako kratkem času narediti nič drugega kot zakon prebrati in si ustvariti stališče. Zato imamo terminske načrte, da lahko naše delo načrtujemo in da se lahko konec koncev o predlogih, ki jih Vlada daje, potem informirano pogovarjamo.</font><br/>
<font size="4">V tem primeru Zakona o cestnem prometu tem kriterijem ni bilo zadoščeno, zato predlagam, da se točka umakne oziroma da daste mojo pobudo na glasovanje.</font><br/>
<br/>
<font size="4">	</font><b><font size="4">PREDSEDNIK EDVARD PAULIČ: </font></b><font size="4">Če lahko odgovorim gospodu Mesecu.</font><br/>
<font size="4">V skladu z 48. členom, tretji odstavek, se predlog obravnave lahko umakne samo ob soglasju predlagatelja, zato sem tekom uvodne obrazložitve tudi vprašal predstavnika predlagatelja, ali se strinja z umikom in to je točka, ki eksplicitno govori o nujni obravnavi zakona.</font><br/>
<font size="4">Gospod Černač, izvolite. </font><br/>
<br/>
<b><font size="4">	ZVONKO ČERNAČ (PS SDS): </font></b><font size="4">Hvala lepa.</font><br/>
<font size="4">Napačno ste tudi ta člen prebrali, predsednik. Jaz se prej nisem želel tu vmešavati, ker kljub temu, da je novela Zakona o cestnem prometu predlagana bila po rednem postopku, zdaj pa vi hitite z nekimi roki mimo vseh pravil, ki veljajo v Državnem zboru tudi ni potrebno nobeno hiteneje, ker je do decembra čas te zadeve urediti, ampak je vseeno ta novela bistveno manj sporna kot novela Zakona o letalstvu, zaradi tega sem se prej fokusiral na novelo Zakona o letalstvu. Ampak tukaj ste napačno prebral tretji odstavek 48. člena.</font><br/>
<font size="4">Kaj govori tretji odstavek? Da mora biti nujna seja izvedena v 14-ih dneh, seja sklicna na podlagi zahteve se lahko izvede po poteku tega roka, se prekine oziroma razprava ali odločanje preloži samo s soglasjem vlagatelja zahteve. Mi ne vlagamo ne preložitev, ne odložitev, ampak predlagamo umik in o tem umiku je potrebno tudi v tem primeru glasovati, o obeh točkah je potrebno glasovati, o umiku 1 in 2 točke. Pri noveli Zakona o letalstvu pa ne gre samo za formalne zadržke, ampak gre tudi za vsebinske zadržke, niso izpolnjeni niti ne vsebinski pogoji za obravnavo te novele Zakona o letalstvu in zaradi tega vztrajamo na tem, da daste na glasovanje tokrat umik obeh točk dnevnega reda 18. nujne seje. </font><br/>
<br/>
<font size="4">	</font><b><font size="4">PREDSEDNIK EDVARD PAULIČ:</font></b><font size="4"> Hvala lepa.</font><br/>
<font size="4">Učinek preložitve ima </font><br/>
<br/>
<b><font size="4">5. TRAK: (ŠPE) – 13.20</font></b><br/>
<br/>
<font size="4">	(nadaljevanje) nek učinek kot učinek umika. O umiku govori dejansko 64. člen Poslovnika, 48. člen govori o preložitvi zadeve na obravnavo na naslednji seji, kar pomeni, da učinek je enak in tolmačenje učinka preložitve je enako tolmačenju učinka umika. Tako da vztrajam na razlagi, da se predlagatelj z umikom ne strinja / oglašanje iz dvorane/, lahko končam?</font><br/>
<font size="4">Zakon o letalstvu, sem pa že prej povedal. Glavnina vaših zadržkov je vsebinskih in predlagam, da se jih obravnava, ko bomo prišli na obravnavo zakona. / oglašanje iz dvorane/</font><br/>
<font size="4">	Izvolite.</font><br/>
<br/>
<font size="4">	</font><b><font size="4">ZVONKO ČERNAČ (PS SDS): </font></b><font size="4">Spoštovani predsednik, glede na to vašo namero, da ne boste dali tega predloga, ki smo ga posredovali pravočasno v skladu s Poslovnikom za umik točk dnevnega reda 18. nujne seje na glasovanje, predvsem, da ne boste dali na glasovanje umika novele Zakona o letalstvu, je potrebno ugotoviti, da gre za direktno kršitev določb Poslovnika Državnega zbora in v poslanski skupini moramo razmisliti, ali bomo v takem primeru ob takih kršitvah pri nadaljnjem delu sodelovali ali ne, zaradi tega vas prosim, da odredite 15-minutni premor, da se glede tega pogovorimo.</font><br/>
<br/>
<font size="4">	</font><b><font size="4">PREDSEDNIK EDVARD PAULIČ:</font></b><font size="4"> Postopkovno ima še gospa Sukič. / oglašanje iz dvorane/</font><br/>
<font size="4">	Kar izvolite.</font><br/>
<br/>
<font size="4">	</font><b><font size="4">NATAŠA SUKIČ (PS Levica): </font></b><font size="4">Prav, bom še jaz pridodala svoje.</font><br/>
<font size="4">	Strinjam se s tem, kar je Luka povedal in kar je tudi predstavnik SDS povedal. Poglejte, kar se tiče Zakona o letalstvu je dejansko škodljiv in ni nobene potrebe po nujnosti. pri takih zadevah je treba trezno presojati in imeti ustrezen čas za to in opraviti ustrezne razprave, ne pa kar tako na glavo.</font><br/>
<font size="4">	Kar se tiče Zakona o spremembah in dopolnitvah o prevozih v cestnem prometu, pa bom zdajle zelo konkretno pojasnila, zakaj je v tem nekem procesnem smislu popolnoma zgrešeno, da bi danes o njem razpravljali. Sicer v četrtek, 3. 10. je koalicija vložila zahtevo za sklic izredne seje Državnega zbora. Ta se je že odvila v petek, 7. 10. Za pripravo na to sejo, od zahteve do sklic, do seje smo imeli en delovni dan, to je petek, 4. 10. Že dan po izredni seji, na kateri se je opravila prva obravnava zakona, v torek 8. 10. je koalicija zahtevala sklic nujne seje Odbora za infrastrukturo, okolje in prostor in ker odboru predseduje torej predsednik iz največje stranke, se pravi iz LMŠ, je bila ta seja sklicana torej za danes, četrtek 10. 10. In spet ni bilo časa za pripravo na sejo odbora. Vključno s pripravo amandmajev, kot je omenil že Luka. Časa en delovni dan smo imeli, spoštovani predsedujoči. In mnenje Zakonodajno-pravne službe od predlogov zakona smo dobili zjutraj, 9. 10., torej samo dan pred sejo.</font><br/>
<font size="4">Dajte prosim razumeti, da je to nevzdržno, da na tak način ne moramo delti. Zato predlagamo umik / oglašanje iz dvorane/ oziroma prekinitev, predlagamo prekiniti za enkrat te točke.</font><br/>
<br/>
<font size="4">	</font><b><font size="4">PREDSEDNIK EDVARD PAULIČ:</font></b><font size="4"> Hvala lepa.</font><br/>
<font size="4">	Gospod Bandelli, postopkovno.</font><br/>
<br/>
<font size="4">	</font><b><font size="4">MARKO BANDELLI (PS SAB):</font></b><font size="4"> Hvala, predsednik.</font><br/>
<font size="4">	Poglejte, kar se tiče Zakona o letalstvu. Predlog zakona je samo podlaga za možno izvajanje javne gospodarske službe, zato se finančnih posledic ne da oceniti, ker ne vemo še, če bodo ali ne. To je prva zadeva.</font><br/>
<font size="4">	Drugo. Glede Zakona o prevozih v cestnem prometu. Od avgusta je zakon tukaj, od avgusta.</font><br/>
<font size="4">Tako da mi vztrajamo pri temu, da se ne odmakne.</font><br/>
<br/>
<font size="4">	</font><b><font size="4">PREDSEDNIK EDVARD PAULIČ:</font></b><font size="4"> Hvala lepa.</font><br/>
<font size="4">	Ima še kdo postopkovno? (Ne.) V kolikor ne, prekinjam sejo za 15 minut. Nadaljujemo ob 13. uri in 40 minut.</font><br/>
<br/>
<font size="4">	(Seja je bila prekinjena ob 13.24.)   </font><br/>
<br/>
<b><font size="4">6. TRAK: (TB) – 13.35</font></b><br/>
<br/>
<font size="4">	(Seja se je nadaljevala ob 13.39.)</font><br/>
<br/>
<font size="4">	</font><b><font size="4">PREDSEDNIK EDVARD PAULIČ:</font></b><font size="4"> Nadaljujemo s prekinjeno sejo.</font><br/>
<font size="4">Sprašujem kolege iz Poslanske skupine SDS, če imajo… / oglašanje iz dvorane/</font><br/>
<font size="4">Postopkovno, gospod Šiško, pa potem gospod Černač.</font><br/>
<br/>
<b><font size="4">DUŠAN ŠIŠKO (PS SNS):</font></b><font size="4"> Predsednik, hvala za besedo.</font><br/>
<font size="4">Glede na to da, kaj se je dogajalo z 1. točko, niti ne bom omenjal, me pa zanima za 2. točko, če lahko da ministrica obrazložitev oziroma še mnenje,</font><br/>
<br/>
<b><font size="4">7. TRAK: (VI) - 13.40</font></b><br/>
<br/>
<font size="4">	(nadaljevanje) da se bom lažje odločil pri glasovanju, ali bom za umik točke ali proti umiku. Ker iz gradiva, kolikor sem razbral, mogoče nekateri ga niso brali, je napisano v Zakonu prevozov v cestnem prometu, da 2. 12. potečejo koncesije. Luka jaz razumem, da si bil ti v tujini, vendar mislim, da si imel kakšne strokovce, ki bi lahko tudi to pregledali in bi ti dali mnenje, da bo lahko velika katastrofa glede prevozništva po 2. decembru.</font><br/>
<font size="4">Hvala, predsednik. </font><br/>
<br/>
<b><font size="4">	PREDSEDNIK EDVARD PAULIČ:</font></b><font size="4"> Gospa ministrica, izvolite. </font><br/>
<br/>
<b><font size="4">	MAG. ALENKA BRATUŠEK:</font></b><font size="4"> Najlepša hvala. </font><br/>
<font size="4">Na kratko bom oba zakona obrazložila. Res je, finančnih posledic pri zakonu o letalstvu ni navedenih, ker jih niti ne moremo izračunati. To je osnova ali pa podlaga, da sploh lahko začnemo razmišljati o tem, kaj bi Slovenija v nadaljevanju potrebovala, če bi potrebovala. In jasno smo zapisali, finančnih posledic se v tem trenutku ne da oceniti, ker niti še nimamo linij, ki bi jih lahko izvajali po tako imenovanem PSO. In res je, velika večina tega znotraj Evrope se izvaja znotraj držav. Vse to drži. Kolikšna je verjetnost, da bomo ta zakon uporabljali vam ne znam povedati, ampak to je osnova. </font><br/>
<font size="4">	Hitri postopek zato, ker pač so stvari bile urgentne. Če boste v Državnem zboru ocenili, da tega ne potrebujemo, mi smo svoje delo opravili, boste pač rekli, ne potrebujemo PSO in ga ne bo. </font><br/>
<font size="4">	Kar se tiče Zakona o prevoznih v cestnem prometu je pa stvar nekoliko, bom rekla, bolj kritična. Vlada je zakon, zato da je lahko po rednem postopku šel v Državni zbor, sprejela že konec avgusta. Od konca avgusta je zakon v Državnem zboru. Tako da jaz težko razumem kje je tukaj hitenje, pa hitro. Če en mesec in pol ni dovolj, da se pripravijo amandmaji, težko razumem. In res je, 2. decembra potečejo koncesije, pa zato bi bilo treba ta zakon, po moji oceni, zaradi vseh rokov, ki sledijo, sprejeti na oktobrski seji. Jaz sem v splošni razpravi pojasnila razloge. Lahko se jaz v imenu svojih predhodnikov posipam s pepelom, pa rečem, da pač stvari prej niso bile narejene tako, kot bi morale biti. Ampak ne znam si predstavljati, da 3. decembra ostanemo brez javnega prevoza. Ne znam si predstavljati tega, res, iskreno. </font><br/>
<br/>
<font size="4">	</font><b><font size="4">PREDSEDNIK EDVARD PAULIČ:</font></b><font size="4"> Hvala lepa.</font><br/>
<font size="4">Gospod Černač, izvolite. </font><br/>
<br/>
<b><font size="4">	ZVONKO ČERNAČ (PS SDS):</font></b><font size="4"> Glede na to, da ste se odločil, predsedujoči, da boste pač vztrajal pri kršitvi Poslovnika Državnega zbora in ne bomo o našem predlogu glasovali, smo se odločili, da bomo pač v razpravi sodelovali, ne glede na to kršitev z vaše strani, ker bomo pač v razpravi in potem tudi pri odločanju storili vse, da zaščitimo interes davkoplačevalcev in uporabnikov letalskih storitev.</font><br/>
<font size="4">Ta interes pa je v tem, da se ta zakon, ki je škodljiv tako za ene, kot za druge, ne sprejme. </font><br/>
<br/>
<font size="4">	</font><b><font size="4">PREDSEDNIK EDVARD PAULIČ:</font></b><font size="4"> Hvala lepa.</font><br/>
<font size="4">Postopkovno gospod Mesec, izvolite. </font><br/>
<br/>
<b><font size="4">	LUKA MESEC (PS Levica):</font></b><font size="4"> Ja, enako.</font><br/>
<font size="4">Tudi v Levici bomo pri razpravi sodelovali, ampak izključno iz razloga, da poskušamo doseči, da se ta zakon zavrne, ker je nesprejemljivo, da po uničenju nacionalnega letalskega prevoznika in njegovi pač zelo nerazumni prodaji, kot neke navadne portfeljske naložbe, sedaj v bistvu dobimo na mizo predlog, da naj pa začnemo subvencionirati tuje letalske družbe. Bomo sodelovali pri razpravi o tej točki.</font><br/>
<font size="4">Medtem ko pri Zakonu o cestnem prometu vztrajamo na prestavitvi oziroma prekinitvi točke in v kolikor do prekinitve ne bo prišlo in pač obravnavi naslednji teden, ko bi lahko normalno pripravili stališče in amandmaje bomo to točko obstruirali. </font><br/>
<br/>
<font size="4">	</font><b><font size="4">PREDSEDNIK EDVARD PAULIČ:</font></b><font size="4"> Hvala lepa.</font><br/>
<font size="4">Posledično ugotavljam, da je dnevni red 18. nujne seje Odbora za infrastrukturo, okolje in prostor določen, kot ste ga prejeli s sklicem. </font><br/>
<br/>
<font size="4">	Prehajamo na </font><b><font size="4">1. TOČKO DNEVNEGA REDA - PREDLOG ZAKONA O DOPOLNITVI ZAKONA O LETALSTVU, </font></b><font size="4">ki ga je Državnem zboru v obravnavo po nujnem postopku posredovala Vlada. Kolegij predsednik Državnega zbora je na 45. seji dne 8. 10. 2019 sklenil, da se predlog zakona </font><br/>
<br/>
<b><font size="4">8. TRAK: (IP) – 13.45</font></b><br/>
<br/>
<font size="4">	(nadaljevanje) obravnava po nujnem postopku. Z obravnavo je bilo posredovano naslednje gradivo: predlog zakona z dne 4. 10. 2019 in mnenje Zakonodajno-pravne službe z dne 9. 10. 2019. Rok za vložitev amandmajev je do zaključka razprave o členih na seji odbora, do zdaj amandmaji niso bili vloženi. Na sejo so bili vabljeni Ministrstvo za infrastrukturo, Komisija Državnega sveta za lokalno samoupravo in regionalni razvoj in pa Zakonodajno-pravna služba.</font><br/>
<font size="4">	Začenjam drugo obravnavo predloga zakona, na kateri bomo na podlagi 126. člena Poslovnika opravili razpravo in glasovanje o posameznih členih predloga zakona.</font><br/>
<font size="4">Najprej besedo dajem predstavnici Ministrstva za infrastrukturo, mag. Alenka Bratušek, izvolite.</font><br/>
<br/>
<font size="4">	</font><b><font size="4">MAG. ALENKA BRATUŠEK:</font></b><font size="4"> Najlepša hvala. </font><br/>
<font size="4">	Kot že uvodoma povedano, pred vami je sprememba Zakona o letalstvu. Gre za, bom rekla, zelo kratko spremembo, vsebinsko po moji oceni pomembno. S tem zakonom bi dali možnost, da Slovenija po potrebi uvede javno službo, tako kot jo imamo na cestah in železnicah, tudi za letalski promet. Ta sprememba oziroma to določilo bi lahko v zakonu bilo že davno, davno prej, pa ne vem, zakaj ga niso dali.</font><br/>
<font size="4">	Jasno smo vedno komunicirali, da je treba to, kar smo zdaj zapisali v zakonu, uskladiti tudi z Evropsko komisijo. In jaz se strinjam, da bo potrebnih veliko naporov, če bomo ocenili, da je vzpostavitev gospodarske javne službe za področje letalstva treba v Sloveniji uvesti. Dejstvo je, da je cel kup omejitev. Dejstvo je, da bo Evropska komisija imela nešteto vprašanj. In zadnje, dejstvo je, da si jaz kot ministrica tega niti ne želim. Ampak ocenila sem, da je moja dolžnost, da takšno spremembo predlagam, ker v kolikor pa se bo izkazalo, da trg določene linije, pomembne za našo državo, ne vzpostavi, pa je to osnova, da to lahko naredimo. In to je vse.</font><br/>
<font size="4">	In ni res, da je ta zakon škodljiv za davkoplačevalce, ta zakon nima, če bo tako, kot je, in se gospodarska služba ne bo izvajala, niti evra finančnih posledic. Niti evra. Če pa se bo izkazalo, da trg kakšne linije, ki je za državo zelo pomembna, ne bo uredil, jo pa bomo uredili kot gospodarsko javno službo. Se pravi bo imel ta zakon, če ga bomo uporabljali oziroma če bo potreba po uporabi, kvečjemu pozitivne posledice za našo državo in naše državljane. </font><br/>
<font size="4">	Jasno smo tudi v predlog zakona zapisali, da zakon v tem trenutku finančnih posledic nima, da če bo potreba, pa bo vlada, ker tudi v proračunu zagotovljena niso, ker če ne veš, koliko jih potrebuješ, jih tudi zagotoviti ne moreš, bo vlada ob sprejemanju uredbe, ki bo osnova ali pa mora biti osnova za izvajanje gospodarske javne službe, zagotovila tudi denar. </font><br/>
<font size="4">	Tako da jaz več kot to ne znam povedati, več kot to, da apeliram na vas, da date državi možnost, da če bo potrebno, vzpostavi to gospodarsko javno službo. Jaz več narediti ne morem, če boste v Državnem zboru ocenili, da je to nepotrebno, pač podlage za to ne bomo imeli, ampak ko bo, bom rekla, potem ne mene kot ministrico spraševati, zakaj neka linija v naši državi deluje. Še enkrat pa poudarjam, zavedamo se vsi na ministrstvu, da bomo zelo zelo težko prepričali Evropsko komisijo, da nam to sploh dovoli oziroma odobri. </font><br/>
<font size="4">	Tako da vlada je predlagala, mislim vlada je potrdila to spremembo zakona o letalstvu z zavedanjem ali pa željo, da bi uporaba tega člena zakona oziroma vzpostavitve gospodarske javne službe bila čim manjša, in da trg oddela vse, ne samo največji del. </font><br/>
<font size="4">Hvala.</font><br/>
<br/>
<font size="4">	</font><b><font size="4">PREDSEDNIK EDVARD PAULIČ:</font></b><font size="4"> Hvala lepa.</font><br/>
<font size="4">Besedo dajem predstavnici Zakonodajno-pravne službe.</font><br/>
<font size="4">Gospa Rus, izvolite.</font><br/>
<br/>
<b><font size="4">HELENA RUS:</font></b><font size="4"> Hvala za besedo.</font><br/>
<font size="4">Naša služba na predlog zakona nima pripomb. </font><br/>
<br/>
<b><font size="4">9. TRAK: (IP) – 13.50</font></b><br/>
<br/>
<font size="4">	</font><b><font size="4">PREDSEDNIK EDVARD PAULIČ:</font></b><font size="4"> Hvala lepa.</font><br/>
<font size="4">	Prehajamo na razpravo in glasovanje o posameznih členih predloga zakona. In ker ima predlog zakona samo dva člena, odboru predlagam, da se razprava o obeh členih predloga zakona združi v skladu s 128. členom Poslovnika. Po opravljeni razpravi o členih bi opravili glasovanje, najprej o morebitnih predlogih amandmajev, če bodo vloženi, nato pa bi glasovali še o obeh členih predloga zakona skupaj. </font><br/>
<font size="4">	Tako da v razpravo dajem oba člena predloga zakona in sprašujem, želi kdo razpravljati? (Da.)</font><br/>
<font size="4">Gospa Sukič, izvolite.</font><br/>
<br/>
<font size="4">	</font><b><font size="4">NATAŠA SUKIČ (PS Levica):</font></b><font size="4"> Ja, hvala za besedo, predsedujoči. Lep pozdrav, spoštovana ministrica in ostali.</font><br/>
<font size="4">Poglejte, zakon, ki je predlagan, je v bistvu zadnje dejanje v zgodbi o popolnoma zgrešeni privatizaciji Adrie Airways, ki ste jo, zanimivo, ki jo je, zanimivo, začela vlada, tista vlada, ki ste jo pravzaprav vodili vi, ministrica, takrat, in prav zanimivo je, da bo uničenje edinega državnega prevoznika, ki ste ga začeli kot predsednica vlade, se bo sedaj končalo, ko ste ministrica za infrastrukturo. S tem, da boste torej, kot je videti iz tega zakona, vendarle pripravili podlago, se pravi omogočili nadaljnjo privatizacijo javnih sredstev, ki bodo tokrat šla v žep tujih letalskih prevoznikov.</font><br/>
<font size="4">	In izgovor za to je prav uničenje podjetja, ki ste ga s to privatizacijo takrat pravzaprav začeli vi, čeprav smo vas leta 2014, spoštovana ministrica, smo vam predlagali, da s seznama 15 podjetij izključite Adrio Airways in da se jo prekvalificira kot pomembno podjetje za državo. Takrat je Levica to predlagala in niste nas slišali.</font><br/>
<font size="4">	Nacionalni letalski prevoznik je namreč izjemna strateška naložba države, česar se je vlada zavedala pred vami, zato se je ta Adria Airways dokapitalizirala v letih 2007, 2009 in 2010, skupno za 15 milijonov evrov, nato še za 50 milijonov evrov ter s pretvorbo terjatev v lastniške deleže. To se pa seveda, to se ni zgodilo, in s privatizacijo ste torej nadaljevali in naslednja vladna koalicija, sestavljena iz SMC, SD in Desus. </font><br/>
<font size="4">	Novembra 2015 je takratni minister za finance Mramor v odgovor na pisno poslansko vprašanje zapisal, citiram: »Trenutni prioritetni cilj države v zvezi z Adrio Airways, da se uspešno zaključi privatizacija podjetja.« Konec citata. In to, kar je torej začela vaša takratna vlada, spoštovana ministrica, je vlada Mira Cerarja s polno paro nadaljevala in Adrio klasificirala kot portfeljsko naložbo v strategiji upravljanja kapitalskih naložb, kjer je tudi navedla, da se prodajni postopek navedene naložbe nadaljuje na njeni podlagi. </font><br/>
<font size="4">	Tako je Mramor v torej prej omenjenem odgovoru zapisal še, citiram: »Slovenski državni holding kot upravljalec kapitalskega deleža Republike Slovenije v Adrii Airways vlaga velike napore, da čim prej zaključi privatizacijo družbe.« Konec citata. Torej, da bi neka tuja »kaslc« firma, za katero se skriva finančni sklad z nejasnim lastništvom, ki do tedaj še ni deloval v letalski industriji, Adrio izčrpala za pridobivanje kratkoročnih dobičkov, takrat očitno ni prišlo vam na kraj pameti oziroma ni prišlo v poštev. Te pripombe so bile absolutno preslišane in neupoštevane. </font><br/>
<font size="4">	Mramor je namreč zapisal, citiram: »Vlada nikakor ne razmišlja v smeri, da bi Adria Airways propadla, saj bi v tem primeru prišlo do socialnih in ekonomskih posledic, ki jih trenutno težko natančno ocenimo. Država bi se poleg izgube vrednosti lastniškega deleža soočila z znižanjem mesečnega priliva iz naslova davkov in prispevkov. Družba zagotavlja 400 visoko kakovostnih delovnih mest v Sloveniji. Poleg zaposlenih v Adria Airways bi socialne posledice čutili tudi ostali v regiji, saj je od dejavnosti Adrie Airways odvisnih več družb, s tem pa je ogroženo še večje število delovnih mest.« </font><br/>
<font size="4">	Torej, kaj ste pravzaprav ves ta čas počeli tisti, ki ste vodili vlade? Adrio ste posiljevali z nesposobnimi upravami, v katerih so na žalost sedeli ljudje, ki niso imeli prav dosti pojma o letalstvu, v upravo ste posedli torej nekakšne strokovne analfabete,</font><br/>
<br/>
<b><font size="4">10. TRAK: (IP) – 13.55</font></b><br/>
<br/>
<font size="4">	(nadaljevanje) ki z letalstvom, razen ob nakupu vozovnice, sploh niso imeli stika. In vam bom ponazorila, zakaj to trdim, to ni kar tako rečeno, da bi se mi zdaj tu preigravali, ampak vam bom pojasnila.</font><br/>
<font size="4">	Samo za svetovalne pogodbe je v letu 2014 Adria plačala več kot 215 tisoč evrov brez davka. V to številko pa niso zajeti stroški odvetniških in drugih svetovalnih družb, za katere je imela Adria Airways pogodbe o sodelovanju, ni pa poročala o dejansko izvedenih delih. Te razne svetovalne družbe so med drugim svetovale, naj Adria recimo preneha leteti v London, ker linija ne prinaša dobička. Da linija ne prinaša dobička je bilo krivo izključno poslovodstvo Adrie, ki ni prepoznalo glavnega vzroka – da je na liniji letelo manjše letalo, s katerim je bilo tri- do štirikrat manj zaslužka pri skoraj enakem strošku, kot če bi recimo v London letel AirbusA320 ali pa BoeingB737. Linija je na srečo potnikov iz Slovenije seveda tako dobičkonosna, da sta jo hitro zapolnila dva nizkocenovna prevoznika, to sta Wizzair in Easyjet. </font><br/>
<font size="4">Pa tudi poslovodstvo Adrie je seveda kmalu spoznalo svojo tragično napako. Indikativno je bilo tudi to, da je Adria na začetku letela na Heathrow, prešla na Gatwick, končala pa z ukinitvijo linije enega najbolj pomembnih mest na svetu, enega najbolj, vemo koliko turistov recimo, če pozabimo na poslovne stike in vezi, koliko turistov se pripelje v Slovenijo ravno preko Easyjeta in Wizzaira. </font><br/>
<font size="4">Sočasno s tem, medtem ko je Mestna občina Maribor subvencionirala Ryanair s 100 tisoč evri letni, da je Ryanair letel na liniji London-Maribor, je vlada torej zavračala kakršno koli pomoč Adrii, tudi v obliki, ki se sedaj recimo predlaga z zakonom, ker naj bi šlo za nedovoljeno državno pomoč. Tako ste pač takrat razmišljali isti protagonisti, ki danes predlagate zakon, ki je resnično, mislim neverjetno škodljiv.</font><br/>
<font size="4">Do prodaje je nato leta 2016 dokončno tudi prišlo, in takoj, takoj so tuji lastniki začeli delati točno to, o čemer vlada ni razmišljala in na kar smo v Levici vztrajno opozarjali že od leta 2014. Kljub temu da smo prodali Adrio, da bi jo rešili, ne, kot se je takrat reklo, in kljub temu da ste, spoštovana Alenka Bratušek, kot zadnje dejanje vaše vlade prodali letališče Brnik Fraportu, bojda zaradi upadanja prometa na letališču, je promet na Brniku v prvih desetih mesecih leta 2016 na letališču padel za 4,5 odstotkov, promet Adrie Airways pa skoraj za 13 odstotkov. Tako je izgledalo reševanje našega nacionalnega letališča in naše nacionalne letalske družbe.</font><br/>
<font size="4">Ministrstvo za infrastrukturo naj bi takrat, po poročanju v Delu 19. novembra 2016, že začelo pripravljati ukrepe v primeru, da bi prišlo do stečaja Adrie. Nekaj, o čemer vlada še manj kot leto pred tem ni niti razmišljala, kot smo prej slišali iz navedka. Pa ne bom se zdaj spuščala v milijon podrobnosti, lahko bi zdajle naštevala še celo vrsto zadev, ki so se zgodile v tem času. Ampak po vsem tem, ko se je agonija Adrie zaključila in je zabit še zadnji žebelj v krsto enega nekdaj vodilnih regionalnih letalskih prevoznikov, bi zdaj vlada rada sprejela zakon, s katerim želite preprečiti težko popravljive posledice za delovanje države.</font><br/>
<font size="4">Mislim, ali ni zanimivo, po vsem, kar smo slišali. In to seveda v bistvu sploh niti ni več mogoče, ker na žalost je prišlo do tega, na kar smo opozarjali. Do zloma Adrie Airways, žal. </font><br/>
<font size="4">Spoštovana ministrica, vi, ki ste kot predsednica vlade dali Adrio na seznam podjetij za privatizacijo, in spoštovani gospodje Cerar, Mramor, Erjavec, Počivavšek in tako naprej, ki so sedeli v vladi, ki je Adrio dokončno prodala, potem pa nemočno gledali, kako so jo Nemci mrcvarili, ste te nepopravljive posledice za delovanje države s tem dejanjem pravzaprav povzročili. </font><br/>
<br/>
<b><font size="4">11. TRAK: (VP) - 14.00</font></b><br/>
<br/>
<font size="4">	(nadaljevanje) In kako bi se zdaj naj te nepopravljive posledice nenadoma preprečile? Tako, da se vzpostavlja pravna podlaga za vzpostavitev mednarodnega rednega zračnega prevoza, kot obvezne gospodarske javne službe? Kar pomeni, ne, če prevedem, da bomo razumeli vsi skupaj za kaj gre: da če pod tržnimi pogoji nihče ne bo želel leteti na liniji, ki naj bi bila za državo izrednega pomena, po tem bomo lete na tej liniji sofinancirali iz državnega proračuna - tem se danes v resnici pogovarjamo.</font><br/>
<font size="4">Oziroma, če še malo bolj poenostavim, da bo vsem popolnoma jasno, za kaj gre, da povem malo bolj po ljudsko – to pomeni, da bo država pokrivala izgubo in dobičke nekega tujega prevoznika samo za to, da bo iz Ljubljane možno leteti do nekaterih evropskih mest, pa niti ne veste do katerih. Do katerih evropskih mest – tega še seveda ta trenutek niti ne veste ampak govori se o Münchnu, o Dunaju pa, ne vem, morda še o kakšnem mestu. Torej mi bi subvencionirali lete tujih poslovnežev, redkih privilegirancev, ki si lahko privoščijo potovanja, ki so za nameček še, če smo že pri ministrstvu za infrastrukturo, ki so za nameček še najmanj trajnostna in povzročajo ogromne emisije in izpuste CO2. In o tem se tudi ves čas pogovarjamo kako bomo to zamejili. </font><br/>
<font size="4">	Tako, da tukaj na tej točki se bom zaenkrat ustavila, lahko bi povedala še marsikaj. Ampak ali je to reševanje? Po vsem tem, kako smo že enkrat reševali in vse skupaj upropastili v resnici s tem našim reševanjem, a zdaj bi pa naš davkoplačevalski denar, mi pripravili podlago za to, da bi eventuelno naš – in to vemo, da se bo zgodilo, ker tuji prevozniki se bodo seveda takoj zagrebli za te subvencije, logično, ali mislite, da se ne bodo, lepo vas prosim. Seveda boste zdaj odkimavala, saj takrat ste tudi odkimavali vsi skupaj, ko smo vas opozarjali. Ampak danes se je točno uresničilo točno to, na kar smo vas opozarjali. In zdaj vas tukaj ponovno opozarjamo: to je nepremišljeno, tako se ne rešuje situacije. In mislim, da si je treba, kljub vsemu, da je se to zgodilo zdajle in je katastrofa dobesedno, treba si je vzeti čas, ohladiti glave in premisliti, kaj bomo naredili glede vprašanja Adrie Airways. Ne pa kar tako spet pripravljati podlage, da bo naš denar šel na koncu spet nekim tujim prevoznikom, ki nas bodo izigravali po dolgem in počez.</font><br/>
<font size="4">	Hvala lepa. </font><br/>
<br/>
<font size="4">	</font><b><font size="4">PREDSEDNIK EDVARD PAULIČ: </font></b><font size="4">Hvala lepa, kolegica Sukič.</font><br/>
<font size="4">	Naslednji ima besedo kolega Černač.</font><br/>
<font size="4">	Izvoli, prosim.</font><br/>
<br/>
<font size="4">	</font><b><font size="4">ZVONKO ČERNAČ (PS SDS): </font></b><font size="4">Hvala lepa.</font><br/>
<font size="4">	Zdaj jaz moram reči, da je škoda, da ta zakon ni bil umaknjen. Ne že ko je prišel v parlament, ampak že na Vladi, po tistem, ko je postalo jasno, da takega zakona pač ni mogoče sprejeti. Jaz mislim, da enemu normalnemu državljanu, ne samo poslancu v DZ, po tistem, kar je povedala ministrica, je popolnoma jasno, da ta zakon ne sme iti skozi parlamentarno proceduro.</font><br/>
<font size="4">In jaz osebno mislim, da bi si ministrica v tem primeru še najbolj oddahnila, ker je nekje vmesi povedala »ok, če ga ne boste sprejeli, potem pa vi prevzemite odgovornost, če se kaj hudega zgodi, če ne bodo linije ustrezno pokrite, mi smo svoje naredili«. Rekla je: »Zakon sprejemamo za to, če mogoče kdaj bo, če pa ne bo pa ne bo treba.« Jaz kaj takega, moram reči, pri sprejemanju zakonodaje še nisem slišal in  si tudi ne želim poslušati v prihodnje – da nek zakon sprejemamo na zalogo, če se bo nekaj zgodilo. Ne vemo še, če se bo. Tudi ne vemo, koliko naj bi to stalo.</font><br/>
<font size="4">Tudi zaradi tega ne moremo predvideti finančnih posledic v proračunu Republike Slovenije. Ampak če pa se bo to zgodilo in jih bomo predvideli, zaenkrat pa niti evra ni predvidenega v proračunu za ta namen, zaradi tega davkoplačevalci ne bodo nič oškodovani. Ja, mislim, lepo vas prosim. Zakaj torej ta zakon sprejemamo danes? Zakaj ga obravnavamo danes? Za to, da bodo karte do Bruslja ponovno 500 evrov namesto 20 ali pa 150? In da bo večina teh kart preko ministrstva in ostalih državnih služb prihajala trikrat preplačana iz državnega budžeta? Ali za to, da bomo nekemu prevozniku, ki naj bi ga država zdaj na pogorišču Adrie ustanovila, zagotovili sredstva za to, da bo ponovno delal izgubo tako, kot jo je Adria zadnjih 20 let? Dajte odkrito povedati ali je ta drugi namen ta? Če so bile neke linije nerentabilne, so bile verjetno že v preteklosti nerentabilne. Zakaj torej se taka zakonodaja ni sprejemala takrat, ko smo imeli še tako imenovanega nacionalnega prevoznika, </font><br/>
<br/>
<b><font size="4">12. TRAK: (VP) - 14.05</font></b><br/>
<br/>
<b><font size="4">	</font></b><font size="4">(nadaljevanje) ki že dolgo to več ni bil, mimogrede. </font><br/>
<font size="4">	Torej jaz moram reči, da enostavno ne morem razumeti zakaj je ta zakon sploh danes tukaj. In jaz apeliram na ministrico, da naj ga do konca razprave umakne, ker bi bilo to najbolj primerno. Drugače pa, mislim, da ga moramo iz odgovornosti do ljudi in tudi do te službe in tudi do tega, da se bo ta trg normalno vzpostavil, zavrniti. </font><br/>
<font size="4">	Zdaj, kar se tiče Adrie jaz moram reči, da to, kar se je počelo v zadnjih letih v Adrii, nebi bilo dobro, da se še kdajkoli ponovi. Ampak, poglejte gospodje kdo je bil tisti, ki je silne desetine milijonov denarja metal v to podjetje ob tem, da je vedel, da ne more preživeti že zdavnaj. In bi pač bilo potrebno sprejeti takrat, ko se je to začutilo neke odgovorne poteze. Najkasneje leta 2011, ko se je na neki na vrat na nos sklicani seji treh odborov tega parlamenta (Odbora za gospodarstvo, za finance in za promet), ki so jih vodili trije poslanci SD (Janko Veber, Matjaž Han in Bogdan Čepič), odločilo, da se bo v to Adrio namenilo 50 milijonov evrov dodatnega denarja preko državnih podjetij, banke pa so kuvertirale še dodatnih 38,4 milijona evrov. In kaj je bil rezultat vsega tega čez par let? Čez 5 let, v času Cerarjeve vlade, je bila ta Adria prodana za 3,1 milijona evrov, pardon, je bila ta Adria prodana za 100 tisoč evrov ob tem, da je država predhodno dokapitalizirala s 3,1 milijona evri. Se pravi, kupcu smo dali 3,1 milijona evrov za to, da nam je plačal za Adrio 100 tisoč evrov. In ta isti kupec, za katerega se je že takrat vedelo, ta špekulativni sklad 4K, da je nek sklad, ki očitno je plenilec podjetij, ne pa reševalec podjetij, je v preteklosti potopil na podoben način, kot zdaj Adrio, vsaj 3 podjetja, vsaj 3 podjetja. Ampak, ko se je to podpisovalo v času Cerarjeve vlade je bilo vse to na mizi in vseeno se je podpisala pogodba, po kateri je država še 3 milijone pa 100 tisoč evrov namenila podjetju za to, da ga je nekdo kupil za 100 tisoč evrov. Torej jaz mislim, da so bili to vse napačni koraki v preteklosti, ki so pač pripeljali do tega, da smo danes tam, kjer smo. </font><br/>
<font size="4">Ampak očitno se iz te zgodbe nekateri niso nič naučili. Ker se bojim, da s tem zakonom, ki ga imamo danes na mizi, želijo nekateri trasirati pot nekemu novemu letalskemu prevozniku, ki bo financiral in »filan« iz davkoplačevalskega denarja. Oziroma, še huje, preko državnih podjetij tako, kot je bila Adria. Ali pa preko subvencij iz žepov ljudi, kjer bi ta sredstva zagotavljali ljudje preko višjih davkov in vsega ostalega, kar je vse nesprejemljivo. In zanimivo, da tisti isti, iste politične skupine, DeSUS recimo, ki je takrat podprl, da se da v Adrio 50 milijonov evrov pred 5 leti, danes vlaga amandma, da se upokojencem nameni 50 milijonov evrov. Ja kje ste pa bili takrat? Zakaj takrat niste dali amandmaja, namesto Adrii 50 milijonov, upokojencem. Ali zdaj najbolj na tem primeru – sem ga namenoma izpostavil – ali zdaj vidite, kje se denar, kje denar odteka, da so pokojnine v tej državi prenizke in plače prenizke? Tukaj odteka, pri teh zadevah. In očitno namerava odtekati še naprej. Celo bianco menico bi naj danes DZ dal vladi in ministrici, da lahko neomejene količine denarja nameni za to tako imenovano Obvezno gospodarsko javno službo.</font><br/>
<font size="4">Torej mi danes bomo sprejeli zakon in ko bo do tega prišlo, je ministrica rekla, bomo sprejeli uredbo, tako tudi v zakonu piše, vlada bo sprejela uredbo, v njej bo določila finančne posledice in to je to. In to je to. In te finančne posledice so lahko 50 ali pa 100 milijonov ali pa 1 milijon, ker ne vemo danes koliko to bo. Koliko to bo stalo. In potem seveda se greste neko veliko politično zgodbo in boj za upokojence med SAB in DeSUSom z nekim amandmajem za 50 milijonov evrov, kjer je že vse vnaprej dogovorjeno in kažete neke mišice in zavajate te ljudi. Da vas ni sram, oprostite. 50 milijonov evrov ste vrgli v Adrio za katere ste vedili pred 5 oziroma zdaj jih je že 7, 8, da tega denarja nikoli več ne bo nazaj. In še zmanjšali profitabilnost državnih podjetij s tem. Ker je morala ena Pošta nameniti, mislim da 10 milijonov za to, da je pljunila ta denar v brezno brez dna. </font><br/>
<font size="4">Tako, da jaz mislim, da danes ni druge poti kot, da se ta zakon zavrne in da se ta zadeva</font><br/>
<br/>
<b><font size="4">13. TRAK: (VP) - 14.10 </font></b><br/>
<br/>
<font size="4">	(nadaljevanje) spravi z dnevnega reda. Država pa naj preko regulative, preko ostalih inštrumentov, ki jih ima na voljo, omogoči, da bo lahko trg tudi na tem področju normalno deloval. In da bodo vsi imeli enake možnosti. In jaz sem prepričan, da bo najkasneje v 3 mesecih ta manko, ki je sedaj nastal zaradi stečaja Adrie, tudi pokrit. </font><br/>
<br/>
<b><font size="4">	PREDSEDNIK EDVARD PAULIČ: </font></b><font size="4">Hvala lepa.</font><br/>
<font size="4">	Besedo dajem gospe ministrici, da se odzove na izvajanja.</font><br/>
<br/>
<font size="4">	</font><b><font size="4">MAG. ALENKA BRATUŠEK: </font></b><font size="4">Najlepša hvala.</font><br/>
<font size="4">	Še enkrat bom povedala, da je ta zakon absolutno napisan v dobri veri. In ja, lahko se sliši še tako čudno - za vsak slučaj. Zdavnaj pred nami bi to lahko, da ne rečem moralo, biti v zakonu. Zakona jaz kot ministrica niti ne morem, niti ga nebi želela. Če boste poslanci ocenili, da ni potreben, pač ne bo sprejet. Ampak, ko bo problem, ne boste mogli pokazati na ministrstvo ali pa na vlado, da mi svojega nismo oddelali oziroma dali možnosti, to je prva stvar. In naj jutri, to bodo mukotrpna pogajanja z Evropsko komisijo, če bi želeli linije skladno s tem zakonom uveljavljati, mukotrpna pogajanja. To ne bo jutri, to bo trajalo in trajalo, če bo potrebno. Še enkrat poudarjam – ne vemo, če bo potrebno. Ampak, če nimamo osnove v zakonodaji, se ne moremo z Evropsko komisijo niti pogovarjati. Tako da, če tega zakona ne bo, je to, kar bo trg uredil, to - v redu. Če se boste poslanci tako odločili. </font><br/>
<font size="4">Da bo ta subvencija šla tujim prevoznikom, tistim, ki bodo pripravljeni iz našega letališča ali pa mogoče iz dveh naših letališč peljati potnike – ja, ja. Ampak za to, da z našega letališča človek lahko nekam pride kamor sicer nebi mogel priti, to je dejstvo. Zdaj ali bo to tuji prevoznik? Na žalost ja, ker je šla Adria Airways v stečaj. In gospa Sukič, tukaj vas bom temeljito popravila - ja, seznam je bil sprejet v času, ko sem jaz vodila vlado ampak tudi Telekom je bil na tem seznamu, pa je še vedno državni. Prodajala se je Adria leta 2016 in jaz se strinjam, katastrofalno. Jaz sem, mislim, da ravno v tej dvorani, opozarjala na vse kaj se bo zgodilo. Prodati Adrio skladu, ki ima na računu, ki ima 24 tisoč evrov ustanovnega kapitala, je katastrofa. In jaz upam in želim, da bomo kot vlada zahtevali revizijo tega postopka. Jaz sem že večkrat apelirala, nisem pa jaz odgovorna za to. Minister za finance bi moral in upam, da bo, da bomo pripravili ta sklep, da kot skupščina zahtevamo revizijo tega postopka in enkrat naj nekdo za stvari, ki so bile v naši državi narejene narobe, odgovarja. </font><br/>
<font size="4">Se pa zelo strinjam z gospodom Černačem – 50 milijonov je bilo dano v Adrio nazadnje, da ne govorimo o vseh intervencij pred tem. Veste, koliko je 50 milijonov? 84 tisoč povprečnih pokojnin. 50 tisoč povprečnih plač. In če vi mislite, da je to pametno in dobro – okej, samo še povejte od kje in kako. Pa ljudem povejte, da bodo zaradi tega, ker interveniramo v letalsko družbo, imeli nižje pokojnine in nižje plače, če ocenjujete, da je temu tako. Ampak tukaj so konkretne številke zadaj in ni samo 50 milijonov. Mislim, da je v zadnjih 10 letih, nimam konkretne številke s sabo ampak govorimo o 70 do 80 milijonov evrov. Zdaj pa to izračunajte. In metati ljudem pesek v oči, da to funkcionira ob tem, da smo tudi odprto na nek način pomagali Adrii, tudi s tem, da smo letalske karte za javne uslužbence, za državne uradnike, tudi funkcionarje, plačevali po skoraj 500 evrov za let, ki pri nekem drugem prevozniku stane 100 ali pa 120 evrov. Če je to dobro za našo državo in naše ljudi, po tem jaz ne vem – očitno ne živiva na istem planetu. </font><br/>
<font size="4">Jaz lahko samo rečem, da ocenjujem, zato je tudi ta predlog pred vami, da je ta možnost, ki jo zakon daje, dobra, v kolikor bi država to potrebovala. Ko se bo izkazalo, da to potrebujemo, bo prepozno za sprejemanje zakona. To je vse. Če pa boste poslanci ocenili, </font><br/>
<br/>
<b><font size="4">14. TRAK: (VP) - 14.15</font></b><br/>
<br/>
<font size="4">	(nadaljevanje) da tega ne potrebujemo, pač te tako imenovane možnosti javne gospodarske službe v naši državi pač ne bo. Ampak tudi, če boste potrdili zakon, je pot do tega, da kakršno koli linijo, kakršno koli, ki bomo mi ocenili, da je nujna pa je trg ni vzpostavil – to sigurno ni Ljubljana-Bruselj, ker ta je že vzpostavljena tako rekoč – pač te možnost ne bo, na žalost. Ampak tako pač je.</font><br/>
<br/>
<b><font size="4">	PREDSEDNIK EDVARD PAULIČ: </font></b><font size="4">Hvala lepa.</font><br/>
<font size="4">	Replika gospod Černač in pa kasneje gospa Sukič.</font><br/>
<font size="4">	Izvolite, gospod Černač.</font><br/>
<br/>
<font size="4">	</font><b><font size="4">ZVONKO ČERNAČ (PS SDS): </font></b><font size="4">Ja ampak glejte, ministrica, vi ste sama s sabo v nasprotju.</font><br/>
<font size="4">Vi s tem zakonom ravno tlakujete pot, da bodo karte ponovno po 500 evrov. Ali se midva ne razumeva ali kaj? In s tem zakonom tlakujete pot, da se bodo ponovno milijoni ponovno selili nekam, kamor ni potrebno, da se selijo iz davkoplačevalskega denarja, oprostite. Govorite, da se bodo subvencionirale linije za to, da se bo dalo leteti z našega letališča. Katerega? Ali z mariborskega ali s portoroškega? Ja? Pa do Brnika ali kaj? Kajti Brnik je ravno toliko naše letališče, kakor Trst, veste. In jaz sem približno ravno tako daleč tam, kjer sem doma, do enega in do drugega. Lastnik je tam tuji in lastnik na Brniku je Nemec.</font><br/>
<font size="4">	Tako, da ne vem. Jaz mislim, da vse kar govorite, so argumenti proti temu zakonu. In če sam vas poslušam in če poslanci poslušajo, bi morali proti temu zakonu glasovati. Ni treba da mene poslušajo.</font><br/>
<br/>
<font size="4">	</font><b><font size="4">PREDSEDNIK EDVARD PAULIČ: </font></b><font size="4">Hvala lepa.</font><br/>
<font size="4">	Gospa Sukič, izvolite repliko.</font><br/>
<br/>
<font size="4">	</font><b><font size="4">NATAŠA SUKIČ (PS Levica): </font></b><font size="4">Ja, hvala lepa.</font><br/>
<font size="4">	Spoštovana ministrica, zdaj ne vem ali živiva ali ne na istem planetu. Jaz sicer domnevam, da še vedno, da živiva na istem planetu. </font><br/>
<font size="4">	Poglejte, jaz bom samo še enkrat ponovila. Sami ste zdaj pravkar povedali, da je katastrofa prodati nekomu, ki ima 24 tisoč evrov ustanovnega kapitala. Ampak vi ste bila predsednica Vlade, ko se je to prodajalo. Vi ste začeli takrat to zadev, no. Kakorkoli, jaz zdajle, jaz takrat nisem bila poslanka še tako, da ne vem točno kako se je glasovalo, kako, kdo je kaj. </font><br/>
<font size="4">Ampak glejte – dejstvo je, da vaš predlog zakona je pač, kot rečeno, podlaga za možno izvajanje javne gospodarske službe, zato se finančnih posledic ne da oceniti, saj ni jasno, če bodo sploh nastale, to vi pravite. Prej ste omenjala, koliko se je zmetalo v Adrio Airways. Ampak zdaj tudi ne vemo, koliko se bo zmetalo v te, celo tuje, prevoznike. Sploh ne vemo. Mi tega ne znamo oceniti. In zato je seveda te nepopravljive posledice za delovanje države, ki jih omenjate, so tudi en velik vprašaj, ker ne vemo, če bodo nastale. Mislim, to je res vse preveč v zraku, tako, da rečem. Vsi smo, ne vem, morda doma na tem planetu ampak očitno levitiramo, ne vem ali je gravitacija nehala delovati ali karkoli ampak očitno smo malo v zraku vsi skupaj pri tem zakonu. In to je po mojem lahko zelo škodljivo. Tako, kot je bila privatizacija Adrie pač, kot se zdaj izkazuje, kljub stroškom, ki smo jih imeli kot država, vendarle izjemno škodljiva stvar. Vendarle obstajajo nacionalno pomembna podjetja, so prioritete, so strateška podjetja in tako se pač nebi smelo privatizirati – ne podjetij in ne bank. Ampak mi to počnemo in potem pač se soočamo s katastrofalnimi posledicami, ki so tukaj in zdaj. Imeli smo 400 visokokakovostnih delovnih mest in kaj imamo zdaj? Razsulo. In na ta delovna mesta vezanih nič koliko družin in še ostalih poslovnih partnerjev. Mislim te posledice so, pravzaprav ne vem, če jih je kdo že zares pravzaprav izračunal.</font><br/>
<font size="4">In jaz mislim, da bi bilo treba o poglavju Adrie dejansko si vzeti čas in zelo strateško premisliti kaj in kako postopati. Ne pa pripravljati podlage, ki nas lahko ponovno stanejo blazne denarje in so popolnoma - mislim, niti vpliva ne bomo imeli pravega na to, kaj naj rečem. Popolnoma bomo v nekem podrejenem položaju, kot država. Metali bomo pa denar v brezno brez dna. In z leti se bo pač nabralo, ne vem za koliko penzij ali pa plač ali pa kakorkoli, no – pač opozarjam, da tako hitenje verjetno ni na mestu. Vemo, da se je zgodila ta trenutek tragedija, vemo, da je šla Adria v stečaj, nobenemu ni lahko ob tem. Ampak to ne pomeni, da moramo čez noč sprejemati brezglave zakone.</font><br/>
<font size="4">	Hvala.</font><br/>
<br/>
<font size="4">	</font><b><font size="4">PREDSEDNIK EDVARD PAULIČ: </font></b><font size="4">Hvala lepa.</font><br/>
<font size="4">	Naslednji se je k besedi prijavil gospod Šiško. Pripravi se mag. Rajh. </font><br/>
<font size="4">	Gospod Šiško, izvolite.</font><br/>
<br/>
<font size="4">	</font><b><font size="4">DUŠAN ŠIŠKO (PS SNS): </font></b><font size="4">Predsednik, hvala. </font><br/>
<font size="4">	Sem kar vesel, da lahko imamo to razpravo danes, da nismo odmaknili točke. </font><br/>
<br/>
<b><font size="4">15. TRAK: (VP) - 14.20</font></b><br/>
<br/>
<b><font size="4">	</font></b><font size="4">(nadaljevanje) Poglejte – v zadnjem času smo se dobesedno bali leteti z Adrio, to pa za to, ker si nismo želeli čakati po 3 in več ur na letališču, tudi sam sem imel tako izkušnjo. Nekateri ne želijo komplikacij, slabih živcev in grejo raje tam, kjer jim je bližje – in to je Zagreb, Trst, Dunaj, odvisno od kod so doma. Žalostno pa je, kajti Adria je bila včasih naš ponos, denar pa se z zamudami, vprašljivimi standardi, nepravočasnim plačevanjem in tako naprej, uvršča na 10. mesto najslabših letalskih družb v Evropi. Sram nas je lahko, resnično. Ampak ne mene – tiste, ki so že prej zafurali.</font><br/>
<font size="4">	Niti pod razno, če smo pametni, ne smemo dopustiti, da bi naša država na kakršen koli način subvencionirala ali reševala 4K Invest, saj je bila privatizacija namenjena izključno polnjenju žepov kapitala in ropanju na vseh možnih področjih. Celotna flota se je razprodala – ko bi vsaj eno letalo zadržali za v muzej! In bi imeli lepe spomine na stare čase. Mi smo proti taki situaciji. Naj gre v Nemčijo K4 Invest, pa naj tam rešuje svoje zadeve. </font><br/>
<font size="4">Če malo pogledam – tudi Luksemburg nima svojega letalskega podjetja. Menim, da je potrebno zato pridobiti vse informacije. Zato predstavnike vlade sprašujem: kdo so, z imeni in priimki, osebe, ki so sodelovale pri prodaji Adrie nemškemu skladu 4K Invest? Zanima me razlogi zakaj je bila Adria prodana prav nemškemu skladu 4K Invest? Koliko je bilo zainteresiranih kupcev? Koliko je bilo ponudnikov za nakup Adrie, predsednik? V kolikor ni za javnost, pa predlagam, da se naj seja zapre za javnost, da bomo samo na odboru dobili odgovore. To pa prepuščam vam oziroma predstavnikom.</font><br/>
<font size="4">Hvala.</font><br/>
<br/>
<b><font size="4">PREDSEDNIK EDVARD PAULIČ: </font></b><font size="4">Hvala lepa. </font><br/>
<font size="4">Zdaj, na tem mestu bi omenil, da tematika Adrie Airways ni točka današnjega dnevnega reda, ampak je vzpostavitev javne gospodarske službe.</font><br/>
<font size="4">Tako da, vseeno sprašujem gospo ministrico, če želi podati odgovore na dosedanje izvajanje in pa v kolikor bodo neki občutljivi podatki, v redu.</font><br/>
<font size="4">Izvolite.</font><br/>
<br/>
<b><font size="4">MAG. ALENKA BRATUŠEK: </font></b><font size="4">Najlepša hvala. Bom začela s tem na koncu.</font><br/>
<font size="4">Adrio Airways, kot jaz vem, je prodal SDH, se pravi uprava in nadzorni svet leta 2016. Se da ugotoviti, kdo so bili člani uprave in kdo so bili člani nadzornega sveta. Kot jaz vem, sem tudi zdaj, bom rekla, znotraj vlade kolege spraševala, vlada o tem ni odločala, ni dajala soglasja k prodaji. Se pravi je odgovornost na SDH. In, kot že rečeno, jaz se bom zavzemala za to, da vlada, kot skupščina, naloži revizijo tega posla. Ker se strinjam z vami – to je katastrofa, katastrofa. Lahko ločimo vprašanje ali je Adria, kaj bi se zgodilo z Adrio, če se leta 2016 nebi prodala. Bi se zgodilo enako, kot se je zgodilo zdaj? Bi se jo dalo takrat rešiti? Bi se ji dalo takrat kako drugače pomagati? Ampak kakor koli, če se je nekdo odločil, da je Adrio prodal finančnemu skladu, ki je bil praktično brez kapitala in takrat se je vedelo, da je pred tem potopil že 3 podjetja za to, po moji oceni, nekdo v naši državi bi moral odgovarjati. </font><br/>
<font size="4">In še enkrat bom povedala, res je, Adria ni točka ampak zato, ker to potem ostane v zraku, spoštovana gospa Sukič, Adria je bila prodana leta 2016. In to pa verjamem, da veste, kljub temu, da niste bili poslanka, da jaz takrat nisem bila več predsednica vlade. In mogoče samo še en medklic – samo 2 možnosti ima država, če želi na kakršenkoli način zagotavljati katerokoli povezavo, jaz zdaj govorim o katerikoli, ne govorim o Ljubljana-Bruselj, Ljubljana-Pariz, Ljubljana-München ampak katerokoli, ki bi jo ocenili, </font><br/>
<br/>
<b><font size="4">16. TRAK: (VP) - 14.25</font></b><br/>
<br/>
<font size="4">	(nadaljevanje) za našo državo, za naše ljudi, pa je trg ni vzpostavil. Samo 2 možnosti sta – ali ustanovimo novega avio-prevoznika, s tem se ukvarja drugi del slovenske vlade (minister za gospodarstvo, minister za finance) in ta gospodarska javna služba. In, kot sem rekla, če boste ocenili, da tega ne potrebujemo pač bo ta stvar šla z mize. Jaz sama ocenjujem, da ni nobene škode, če država to možnost ima. To je vse.</font><br/>
<font size="4">	Hvala.</font><br/>
<br/>
<font size="4">	</font><b><font size="4">PREDSEDNIK EDVARD PAULIČ: </font></b><font size="4">Hvala lepa.</font><br/>
<font size="4">	Besedo ima mag. Rajh. Pripravi se gospa Korče. </font><br/>
<font size="4">	Gospod mag. Rajh, izvolite.</font><br/>
<font size="4">	Izvolite, gospa Sukič.</font><br/>
<br/>
<font size="4">	</font><b><font size="4">NATAŠA SUKIČ (PS Levica): </font></b><font size="4">Hvala.</font><br/>
<font size="4">	Spoštovana ministrica, glejte – ja, leta 2016 je bilo prodano ampak zakaj? Ker je Cerarjeva vlada izpeljala privatizacijo na podlagi seznama, ki ste ga pripravila vi – vaša vlada. In ta Cerarjeva vlada je potem ta seznam vzela za podlago, ko so pripravljali strategijo upravljanja kapitalskih naložb. To je bila podlaga in tukaj se začne zgodba o Adrii. In jaz mislim, da je ta revizija, ki jo omenjate, čisti pesek v oči. Mislim, da je potrebno pogledati politično odgovornost začenši z vami, ki ste pripravili ta seznam in vse do danes kaj se je dogajalo in si pogledati kdo je imel prste vmes pri prodaji Adrie. Ker, poglejte, kdo bo pa na koncu odgovarjal? Lastnik Adrie Airways je bila neka kaselc-firma nekega mednarodnega sklada, ki je delal - kaj? Koval dobiček, saj to se je vnaprej vedelo, da se to dogaja. Vsi vemo, da takšne kaselc-firme ali pa ti mednarodni skladi, da jih ne zanima naš nacionalni interes ampak preprosto njihov profit. Sploh pa, dobro, o tem, da je šla Cerarjeva vlada prodajat nekomu, ki ima 24 tisoč evrov ustanovnega kapitala – to je pa sploh grozljivka in poglavje za sebe. Tega gotovo konkretno niste vi kriva, ne. Ampak ste pa pripravila ta seznam in niste poslušala, da Adria Airways nebi smela biti na tem seznamu.</font><br/>
<font size="4">	Tako, da jaz mislim, da je treba poiskati politično odgovornost. Te revizije nimajo nobenega smisla, samo še več davkoplačevalskega denarja nas bodo stale, rezultata pa ne bo nobenega.</font><br/>
<font size="4">	Hvala.</font><br/>
<br/>
<b><font size="4">	PREDSEDNIK EDVARD PAULIČ: </font></b><font size="4">Hvala lepa.</font><br/>
<font size="4">	Besedo ima mag. Rajh. </font><br/>
<font size="4">	Izvolite.</font><br/>
<br/>
<font size="4">	</font><b><font size="4">MAG. ANDREJ RAJH (PS SAB): </font></b><font size="4">Hvala lepa, predsedujoči, za besedo, spoštovana gospa ministrica in ministrska ekipa. </font><br/>
<font size="4">	Najprej bi se rad odzval – nekateri menijo, da ne rabimo spoštovati odločb Evropske komisije pa bodo verjetno naslednjič predlagali, da tudi izstopimo iz Evropske unije.</font><br/>
<font size="4">Zakonske spremembe ministrstva seveda podpiram. Ministrstvo mogoča zakonodajne spremembe, našo nacionalno zakonodajo, ki so predvidene v evropski zakonodaji. Torej evropska zakonodaja torej natančno predpisuje na kakšen način je mogoče in pod kakšnimi pogoji je mogoče vzpostavljati gospodarske javne službe na področju zagotavljanju linijskega javnega prometa, ki so v interesu države. In seveda zavračam take navedbe, da se bo kar nekdo bogatil. Naj samo za primer povem, da stane povratna karta s SwissAirom na relaciji Ljubljana-Zürich 88 švicarskih frankov, to je okrog 70 evrov. In trend, ki smo mu priča, kaže na to, da ne bo potrebno z nobenim denarjem subvencionirati teh linij.</font><br/>
<font size="4">Toliko, hvala lepa. </font><br/>
<br/>
<b><font size="4">PREDSEDNIK EDVARD PAULIČ: </font></b><font size="4">Hvala lepa.</font><br/>
<font size="4">Besedo dajem gospe Korče. Pripravi se gospod Doblekar.</font><br/>
<font size="4">Izvolite.</font><br/>
<br/>
<b><font size="4">JERCA KORČE (PS LMŠ): </font></b><font size="4">Najlepša hvala za besedo. Lep pozdrav vsem še v mojem imenu.</font><br/>
<font size="4">Strinjam se s predhodniki, vsaj v zvezi s tem, kar so povedali, da se je, z Adrio se je v preteklosti dogajalo ogromno in se je za vprašati kdo je odgovoren. Najbrž vsak minister, ki je bil na tem resorju, ima kanček odgovornosti, da se je z Adrio delalo tako, kot se je delalo in se jo pripeljalo tja, kamor se jo je pripeljalo.</font><br/>
<font size="4">Ampak danes smo mi tukaj ne za to, da se ukvarjamo s tem, kaj je bilo. Če je bilo kaj protizakonitega, bodo organi pregona svoje oddelali. Če je treba narediti kakšno revizijo, jo naredimo in poglejmo kaj se je dogajalo. Najbrž pa posebne politične odgovornosti tukaj ne bomo iskali, ker jo bodo, upam, da enkrat končno iskali tudi volivci.</font><br/>
<br/>
<b><font size="4">17. TRAK: (VP) - 14.30</font></b><br/>
<br/>
<font size="4">	(nadaljevanje) Danes bi bilo najlepše, če bi ministrica prišla pred nas, razgrnila karto zemljevid sveta, povedala kam Slovenija potrebuje lete, da ohranimo neko povezljivost s tistimi kraji, s tistimi mesti, ki so iz gospodarskega, socialnega, družbenega vidika pomembni za Slovenijo. Da bi povedala koliko letov na dan potrebujemo, da ohranimo nek interes nacionalni Slovenije in tako naprej. Ampak vsi vemo, da to je nemogoče. To tudi ministrica ve, da je nemogoče in to moramo vsi poslanci vedeti, da je danes iz tega mesta vedeti kam bomo nujno potrebovali let lahko tudi čez eno leto, praktično nemogoče napovedati. In naša odgovornost, ki jo imamo, je, da omogočimo zakonsko podlago. V bistvu je to edina opcija ali pa edini vzvod, ki ga ta parlament ima. In govorimo o tem, da gre za predpripravo terena in to ob morebitni potrebi za uporabo te zakonske podlage. Poudarjam – ob morebitni potrebi. To pomeni, da bo ministrstvo na podlagi strokovnih analiz, morda tudi kakšnih pogovorov s kakšno turistično organizacijo, z gospodarskim ministrstvom, ugotovilo kje trg ni poskrbel za primerno povezljivost in kje obstaja tako močan interes Slovenije, da moramo zagotoviti lete v tisto mesto, v tisto državo. In iz tega mesta je logična posledica, da je nemogoče napovedovati finančne posledice – ali bodo nastale ali ne bodo nastale, v kakšnem obsegu bodo te finančne posledice. Zato jaz ne vidim težave, da pač pri tem zakonu, ki ima logično podlago nemogoče ocene finančnih posledic, se ne izgovarjamo na to, da je predlog neprimeren, ker te ocene ni.</font><br/>
<font size="4">	Torej še enkrat – s tem zakonom se postavlja zgolj in samo zakonska podlaga. Presoja katere linije, v kakšnem obsegu in ali so sploh pomembne, pa bo stvar nadaljnjih postopkov. In takrat se bo tehtala finančna smiselnost in oblikovala finančna konstrukcija. Saj zadeve drugače ne bodo mogle potekati. In razumem skrb marsikoga danes za tem omizjem po financah, to je skrb vseh nas. Ampak z zavedanjem, da je v tem primeru to res, res, res težko napovedovati in da danes mi niti ve vemo, kaj se bo dogajalo čez 1 mesec. To se pravi, če bi res želeli transparentnost, bi danes morala ministrica imeti zemljevid. Morala bi imeti že podatke od ostalih obstoječih evropskih ali pa svetovnih letalskih družb: kje je interes, za katere lete je interes, za katere lete interesa ne bo. Morala bi imeti tudi hude vedeževalske sposobnosti, da bi nam lahko to dokumentacijo dostavila. Če pa bi dostavila tovrstno dokumentacijo, pa najbrž nebi vzdržala nobene resne presoje kaj se bo zgodilo čez 1 mesec.</font><br/>
<font size="4">	In tako, kot je ministrica že omenila, glede na uredbo in glede na to, da smo člani Evropske unije, bodo ta pogajanja, ko bomo želeli vzpostaviti neko linijo, najbrž res mukotrpna in težka. Ker tudi sama, ko sem brala uredbe, niso stvari kar tako, bom rekla, »simple«, da rečeš »zdaj bomo pa mi vzpostavil tole linijo« in vsi nam bodo prikimal in ta linija od jutri naprej bo obstajala. </font><br/>
<font size="4">Mislim pa, da kljub tem pomislekom, je naša odgovornost, da omogočimo zakonsko podlago. In to je zgolj in samo zakonska podlaga, da lahko ministrstvo in vlada pristopi k temu, ko bo potrebno. In tukaj se ne gre za hitenje. Gre se za to, da ko bo čez ne vemo koliko časa ta potreba nastala, ne moremo takrat peljati zakonske procedure, ker s tem bi lahko, bom rekla, ogrozili to, da neke povezave več mesecev ne bomo mogli vzpostaviti oziroma ministrstvo sploh ne bo moglo peljati postopka za vzpostavitev te linije, ker jim mi danes nismo dovolj odgovorno omogočili zakonske podlage. </font><br/>
<font size="4">Verjamem in zaupam, čeprav imamo kakšne izkušnje iz preteklosti, da stvar brez finančne konstrukcije niso najbolje potekale, pa imamo tudi izkušnje, da se je sprejela kakšen zakon v tem državnem zboru, ki je imel oceno finančnih posledic naravnano na tako nizko raven, da se je čez eno leto izkazalo, da so stroški krat-4 ali krat-5. In raje vidim, da ministrica danes iskreno pove, kar je tudi naredila. Se mi zdi to bolj transparentno, da pove, da je finančne posledice nemogoče napovedati</font><br/>
<br/>
<b><font size="4">18. TRAK: (VP) - 14.35</font></b><br/>
<br/>
<font size="4">	(nadaljevanje) in da nas samo prosi, da ji omogočimo zakonsko podlago oziroma, da se ji zdi odgovorno, da bo ta zakonska podlaga obstajala, ko jo bo potrebno - ko in če - jo bo sploh potrebno uporabiti.</font><br/>
<font size="4">	Hvala.</font><br/>
<br/>
<font size="4">	</font><b><font size="4">PREDSEDNIK EDVARD PAULIČ: </font></b><font size="4">Hvala lepa.</font><br/>
<font size="4">	Replika, gospa Sukič.</font><br/>
<font size="4">	Izvolite.</font><br/>
<br/>
<font size="4">	</font><b><font size="4">NATAŠA SUKIČ (PS Levica): </font></b><font size="4">Čisto kratko, ja. </font><br/>
<font size="4">	Ja, vse je res, spoštovana kolegica. Ampak ministrica nebi za to potrebovala nobenih vedeževalskih ali preroških sposobnosti, da bi ona– vsi smo videli počasno umiranje na obroke Adrie Airways že nekaj časa in ministrstvo bi moralo se ustrezno pripraviti in narediti te projekcije že takrat, ko se je začelo to umiranje na obroke. Vedelo se je, kam pelje zadeva. Vedelo se je, da se bomo znašli na tej točki. Ne mi reči, da se to ni vedelo. To je ena stvar.</font><br/>
<font size="4">	Pa še nekaj me zanima. Zakaj nismo – ampak to je seveda vprašanje za vsa leta za nazaj ampak vseeno – takrat takega zakona sprejemali, da bi subvencionirali pomembne linije Adrie Airways, ne? Ne? Ja, saj, ampak pač to se postavlja vprašanje, logično. Vem, da se danes direktno ne pogovarjamo o Adrii Airways ampak Adria Airways in njena žalostna usoda je pravzaprav podlaga za to, da smo danes tukaj s tem zakonom – zato se pogovarjamo tudi o Adrii Airways. </font><br/>
<font size="4">	Ampak, kot rečeno, vedelo se je že mesece, kaj se dogaja z Adrio – leti so se odpovedovali, povezovali in ne vem, kaj vse se je dogajalo. Mislim, ne mi reči, da ministrstvo- je imelo že dovolj nekega časa, da bi lahko vsaj približne projekcije pripravilo. In tako, kot je rekla kolegica Korče, nam vsaj na zemljevidu pokazalo, ocenilo katere so tiste linije, ki so nujne.</font><br/>
<font size="4">	Hvala.</font><br/>
<br/>
<font size="4">	</font><b><font size="4">PREDSEDNIK EDVARD PAULIČ: </font></b><font size="4">Hvala lepa.</font><br/>
<font size="4">	Besedo ima gospod Doblekar. Pripravi se gospod Rosec.</font><br/>
<font size="4">	Gospod Doblekar, izvolite.</font><br/>
<br/>
<font size="4">	</font><b><font size="4">BORIS DOBLEKAR (PS SDS): </font></b><font size="4">Spoštovani predsednik, hvala lepa za besedo, spoštovane poslanke in poslanci, spoštovana ministrica, ki je trenutno ni, škoda.</font><br/>
<font size="4">	Seveda, kot je predsednik omenil, ni danes tema Adria oziroma posledično jaz mislim, da je. Saj verjamem, da je glavna tema predlog Zakona o dopolnitvi Zakona o letalstvu v nujnem postopku, saj tega se vsi zavedamo, tudi sam. Zakaj pa ta predlog Zakona o dopolnitvi Zakona o letalstvu seveda danes na dnevnem redu, zakaj o njemu govorimo, je pa seveda jasno, da zato, ker je pač Adria propadla. In to je pač posledica tega in si nimamo kaj drugega, kot da nekako v razpravi pri utemeljitvah zakaj podpiramo ta predlog zakona oziroma zakaj ga ne podpiramo seveda osvetlimo tudi zadeve Adrie, kar se mi zdi zelo, zelo pomembno.</font><br/>
<font size="4">	Zdaj, kar se tiče ustanovitve gospodarske javne službe s tem zakonom seveda, ki naj bi jo potem plačevali davkoplačevalci, seveda o tem je potrebno nekaj povedati. Davkoplačevalci hodijo, hodimo v službo, plačujemo kup različnih davkov in seveda zelo pomembno je kam ta denar potem odteka. Lep pozdrav še ministrici, ki se je vrnila nazaj. Ta predlog, s katerim bi se gospodarska javna služba ustanovila po potrebi oziroma, kot je ministrica rekla, da ne bo šlo niti evra, niti evra, me pa zanima, če pa bo šel evro ali pa dva, me zanima koliko teh evrov bo šlo, če so kakšne projekcije? In za koga bodo šli te evri? Kdo bo od tega imel korist? </font><br/>
<font size="4">	Mene seveda zelo žalosti, da je to socialistično podjetje Adria Airways, ki je bilo ustanovljeno v nekem planskem gospodarstvu, ko so ga ustanavljali neki težki strici z rdečo zvezdo in pa izkaznico zveze komunistov, ki niso imeli pojma o pojmu ampak še enkrat ponavljam pojma o pojmu, kako se podjetja ustanavljajo, ustanavljali ne samo Adrio ampak kup tudi različnih podjetij, ki so jih dobesedno izčrpali in je vse skupaj propadlo in šlo v »maloro«, kar me zelo žalosti. In to tudi ljudje seveda vedo.</font><br/>
<br/>
<b><font size="4">19. TRAK: (AB) - 14.40</font></b><br/>
<br/>
<b><font size="4">	</font></b><font size="4">(nadaljevanje) Eno od takih podjetij, ki so ga tako ustanovili in ga izčrpavali vsa leta, lahko si pogledate kronologijo za nazaj, jaz zdaj ne bom tega osvetljeval prav preveč na dolgo in na široko. Koliko, kakšna luknja se je delala, koliko milijard dinarjev še takrat je šlo, koliko milijard evrov je šlo zdaj. Ja, pa ljudje božji, pa o čem se mi pogovarjamo? O milijonih evrih se pogovarjamo pri podjetju, ki je propadlo in zdaj bi ustanovili z gospodarsko javno službo seveda novo, s tem da omogočimo s tem zakonom o dopolnitvi Zakona o letalstvu, da ustanovimo spet neko podjetje, ki bo verjetno spet šel denar bog ve kam.</font><br/>
<font size="4">Mislim, imamo slabe izkušnje, gospa ministrica, jaz vam zaupam, verjamem, da se trudite in da bi radi stvari izboljšali. Ampak to vsa leta traja in vsako leto ali pa na dve, tri, štiri leta, ko nekaj propade, ko so milijoni šli, ko smo opozarjali na to s poslanskim vprašanjem, Franc Breznik, naša stranka, poslanci, vsi stalno opozarjamo. Opozarjali so, ampak nič, a ne. Milijoni so šli. In imamo neko nezaupanje, jaz tudi sam osebno imam nezaupanje, da se bo zgodba spet ponovila in s tem predlogom zakona o dopolnitvi Zakona o letalstvu, ki je seveda v nujnem postopku. Kaj mi sporočamo tujim prevoznikom s tem? Gospa ministrica, vas bom pol prosil za odgovor kaj sporočamo tujim prevoznikom s tem, ko bodo po moji oceni samo čakali, da bo prišla prava priložnost in hopla na subvencije. Res ne vem zakaj stvari ne prepuščamo trgu. Saj imamo vendar trg.</font><br/>
<font size="4">Sem tudi prej poslušal kolegico poslanko, ki je rekla, da bi bilo zelo fajn, če bi ministrica sem prišla z zemljevidom, kam kakšna linija gre, kam kakšen avion leti, pa sem mislil že, da sem tam v kakšnem letu 1970, ko je prišel Kocjančič ali pa Podobnik, strici z zemljevidi, pa so risali črte s flomastri kam bo kakšen avion letel pa koliko bodo kaj milijonov / nerazumljivo/ ven. Vendar živimo v tržnem gospodarstvu, ne več v planskem gospodarstvu. Plansko gospodarstvo od časov Milke Planinc in vseh ostalih so šli mimo, tega ni več. Smo v tržnem gospodarstvu in tako majhna država kot je Slovenija, pa glede na to, saj poznamo podatke koliko linij imamo, kam lahko letimo, kam ne letimo, kje so bili polni avioni. Saj to bodo prevozniki poskrbeli za to, saj nimamo tujih prevoznikov samo v zraku, saj jih imamo tudi na železnici. Saj že skoraj slabo polovico prevozov po železnici tuji prevozniki upravljajo. Po tržnem principu, saj ne verjamem, če daje za slabe vlake Slovenija kakšne subvencije. Mislim, da ne. Slabe tovorne vlake, no evo. Tisto, ko je dobra linija bodo vzeli in bodo vozili.</font><br/>
<font size="4">Tako da jaz mislim, da ko bomo s tem zakonom omogočili po mojem ne drugega kot tujim prevoznikom, da bodo zgolj čakali in potem pograbili te subvencije. Veliko je bilo že govora o tistem podjetju 4K Invest, ki mi je zelo – vsakič, ko slišim ime tega podjetja, me zelo na hitro spomni na 2TDK. Ne vem, neki T-ji, pa K-ji so noter, zelo podobno vse skupaj. In bojim se, da nam bodo podobne zgodbe šle tudi tukaj naprej, čeprav vam želim veliko sreče, da bomo končno tudi tisti drugi tir dočakali. In to, da je šlo 3.1 milijona tik pred prodajo tega podjetja dokaj neznanemu in rizičnemu skladu noter in potem so spet milijoni izginjali, a veste to pri ljudeh vzbuja strah, zato so ljudje nezadovoljni, volivci naši, Slovenke, Slovenci, državljani, davkoplačevalci, ko to gledajo in tole poslušajo.</font><br/>
<font size="4">In rečejo »pa saj si poslanec, pa daj kaj naredi, saj si tudi ti kriv, da je tako.« Jaz nisem nič kriv, jaz samo opozarjam, pa nobenega centa ne bo šlo k men v žep od tega, ampak nekaterim očitno ti milijoni odhajajo. In moja mati pri sedemdesetih letih pri penziji 400 evrov pravi »jaz nisem za tak zakon in jaz takega ne podpiram</font><br/>
<br/>
<b><font size="4">20. TRAK: (AB) - 14.45</font></b><br/>
<br/>
<b><font size="4">	</font></b><font size="4">(nadaljevanje) in moj cent, moj od nobene stvari, ko davek plačujem, sem jih plačevala petdeset let trdega dela in tudi zdaj ne dam niti centa za to, da bo nekdo moj denar vzel«. In tako pravi tudi večina mladih in vsi ljudje, volivci rečejo ne tega naredit. Zato sem dolžen tudi tukaj povedat, da ne bo kdo mislil, da karkoli »bremzam« ali pa da slabo voljo vnašam, ampak tako pač ljudje na terenu rečejo in jaz sem dolžen kot poslanec tukaj to tudi povedat in zato tega moram pač v taki obliki podpret.</font><br/>
<font size="4">Saj to je čisto jasno, jaz bi se pretvarjal, če bi rekel, da to podpiram. Da bo šel nek davkoplačevalski denar spet za ne vem koga. Toliko napak v glavnem kot smo naredili, če skrajšam in tudi zaključim, toliko napak kot smo v preteklosti naredili, toliko milijard dinarjev še takrat v tistem planskem gospodarstvu je šlo bog ve kam, koliko milijonov je šlo zdaj v tem času, ampak milijonov, da ne pozabimo. Dajmo se močno zamisliti, o milijonih evrih govorimo, gospa ministrica. Ko je bilo včeraj vprašanje ponovno na tapeti, 300 tisoč evrov za sofinanciranje javno veljavnega programa v zasebnih šolah, zbirate pa podpise za referendum, pa oprostite ker sem to rekel, ampak a veste, to je tisto, ko človeka zaboli, oziroma ko se o tem pogovarja. Ne sekiramo se za milijone, desetine milijonov, 30 milijonov, 50, 100 milijonov, sekiramo se za 300 tisoč, ki bi pomagalo otrokom.</font><br/>
<font size="4">To je pa problem, za tukaj ne bo šel pa noben podpisov zbirat za referendum, da bi pa zaprli vse te mojstre, ki jih imate tukaj po časopisih. Glejte po slikicah kako se bleščijo ljudje, ki so bili vsa leta zraven vsepovsod. Verjamem, da niste vi ministrica bili takrat zraven njih, ker so to malo starejši gospodje, ampak to so ljudje, ki so operirali s temi zadevami in še danes imajo očitno prste vmes in če boste samo malo po medijih pogledali kaj vse pišejo mediji, pa ne samo taki, vsi mediji so povzel zdaj to zgodbo od Adrie in žalosti me, da je sploh do tega prišlo in da gremo spet po isti poti naprej, namesto da bi zadevo prepustili trgu. Torej res bi rad tisti odgovor, ki sem ga postavil, kakšno sporočilo prevoznikom je to in pa pravite zaenkrat ne bo šlo niti evra, zakonsko podlago boste imeli, koliko evrov bo pa šlo in za koga, v katere žepe, za kam se bo davkoplačevalski denar potem spet porabljal.</font><br/>
<font size="4">Hvala lepa.</font><br/>
<br/>
<b><font size="4">	PREDSEDNIK EDVARD PAULIČ: </font></b><font size="4">Hvala lepa.</font><br/>
<font size="4">Besedo ima gospod Rosec, pripravi se gospod Cigler.</font><br/>
<font size="4">Izvolite. </font><br/>
<br/>
<b><font size="4">	FRANC ROSEC (PS SDS): </font></b><font size="4">Hvala za besedo in lep pozdrav vsem.</font><br/>
<font size="4">Zdaj bi rekel danes govorimo predvsem o zakonu, zdaj pa po mojem se je težko odločiti v zakonu, če ne poznaš nekih finančnih učinkov tega zakona in vse te razprave, ko pa danes zasledim pa nekod zaznavam, da bomo poslanci odgovorni v takšnem ali drugačnem primeru, slučaju. Se pravi, če mi sprejmemo danes ta zakon pa bodo slabi učinki, bomo krivi mi in če ga ne sprejmemo, bomo zopet krivi, ker bodo »kao« neke finančne posledice. Nikjer pa ni, ne vem, da bi res ta neka številka, pa bi rekli kakšne so pa te posledice, če ga ne sprejmemo oziroma kakšne bodo, če ga sprejmemo pa bo slabo se pokazalo.</font><br/>
<font size="4">Zdaj tu nekaj, ko nimaš nekih številk pa nekih jasnih dejstev, se je po mojem boljše odločit proti takšnemu zakonu, ker ne vem, ker tudi te bi rekel neke finančne kalkulacije koliko bi pa mi imeli težav s tem v EU-ju, če ne bomo mi sprejeli tega zakona. Tudi tu ni nič. Zdaj tudi to je bilo v razpravi omenjeno, da težave z Adrio niso bile od včeraj, ampak da so že en čas bile in bi se lahko kdo to odzval, primerno že kar kalkulacijo naredil, ampak bili so pač časi dopusta, pa se nobeden ni temu najbrž kaj preveč posvečal pozorno oziroma se nobeden ni nič sekiral.</font><br/>
<font size="4">Zdaj pa saj pravim, kot sem že rekel niti ni bilo tega učinka finančnih EU kaj bo, če ne bomo mi sprejeli zakon pa bomo imeli težave z EU-jem. Zdaj pa ko gre že itak vse narobe v tej naši državi, je pa včasih malo boljše, da si vzamemo čas, da naredimo nek premislek, študij imamo v tej državi že veliko, pa mogoče imate</font><br/>
<br/>
<b><font size="4">21. TRAK: (AB) - 14.50</font></b><br/>
<br/>
<b><font size="4">	</font></b><font size="4">(nadaljevanje) kakšno študijo na rezervi pa se pol naredi kalkulacija kaj bo, če bo tako, oziroma kaj bo, če ne bo tako. Vmes bomo tudi mogoče pridobili malo časa, pa še bo kakšen prevoznik prišel na letališče, ker mislim, da se teh strašnih povezav z vsem svetom pa »glih« tudi ne rabimo. Ko da se trije vozijo tam v neko eksotično državo pa res ne vem, po mojem neke te linije ne rabimo. Pa danes bi rekel ta tema pa bom tu malo to prodajo Adrie pa 4K navezal. Mi smo imeli danes na odboru za finance pod točko 6 poročilo DUTB-ja eno podobno razmero, pri kateri je izpostavil vprašanje mislim da gospod Prednik, kolega s Koroške. Tam je tudi en kup stvari šlo narobe, pa na koncu nobeden nič ni kriv.</font><br/>
<font size="4">Hvala.</font><br/>
<br/>
<b><font size="4">	PREDSEDNIK EDVARD PAULIČ: </font></b><font size="4">Hvala lepa.</font><br/>
<font size="4">Besedo ima gospod Cigler, pripravi se gospod Zorčič.</font><br/>
<font size="4">Izvolite.</font><br/>
<br/>
<b><font size="4">	ŽELJKO CIGLER (PS Levica): </font></b><font size="4">Hvala lepa, spoštovani in spoštovana gospa ministrica.</font><br/>
<font size="4">Danes Ministrstvo za infrastrukturo ima v obravnavi dve točki, za obedve je potrebno nujno, hitro se odločiti, čeprav za to, ki jo zdajle obravnavamo nimamo jasnih še posledic, finančnih in tudi izvedbenih ne, če bomo to zadevo potrdili. Če bomo dali bianco menico s katero se pol lahko gre ena težka pogajanja v evropsko skupnost. Mislim, da nas v kratkem čaka še en tak nedodelan predlog zakona in jaz upam, da ne bo ministrica tudi takrat samo rekla 'izvajam samo stvari, ki so jih sprejeli drugi in to je treba sprejeti'. Namreč to kar ministrstvo predlaga za to objektivno pač odgovarja ministrica, ki vodi to ministrstvo.</font><br/>
<font size="4">In rad bi povedal tole, glejte, finančne posledice je nemogoče napovedati. Finančne posledice ni bilo mogoče napovedati tudi takrat, ko se je sestavil seznam petnajstih podjetij za prodajo, ko se je potem postavila stratega upravljanja državnih kapitalskih naložb na podlagi katerih se je potem Adria Airways prodala. Jaz samo to vem, da zdajle vlada nima popolnoma jasne še vizije naprej ali bomo dajali tujim letalskim družbam subvencije za prevoze, ki so v korist naše države ali bomo ustanovili lastnega letalskega prevoznika. Ta odločitev jasno ni domišljena. In zaradi tega je bilo tudi na začetku seje s strani več poslanskih skupin predlagano umirimo konje, gremo počasi. Da ne bomo prišli tudi po tej odločitvi do situaciji, ko nam je tako tuja firma, tuji finančni holding najprej dobil za 100 tisoč našega letalskega prevoznika, ga najprej izčrpal finančno, potem ga zadolžil, ga poslal v stečaj, kar plačujemo zdaj državljanke in državljane iz različnih državnih blagajn in zdaj se pa že pogovarjamo o tem, da bomo kapitalu dali nove dajatve, da le prevaža z letalskimi prevozi nujne prevoze, ki jih naša država potrebuje. Jaz se s tem strinjam, jih potrebuje.</font><br/>
<font size="4">Gospoda Doblekarja bi lahko povedal, da včasih v zgodovini, ko je Adria Airways funkcioniral in ga je tudi Kocjančič Janez vodil, je bila to zadeva, ki je funkcionirala na zahodnih kapitalskih trgih v okviru konkurence in da se je določalo, dobičkonosno se je ta firma obračala, pa zdaj ni važno kateri, kako se je takrat imenoval ta sistem, a je bil socializem, ali je bil samoupravljanje ali je bil kapitalizem. Vprašanje pa je kdaj je bilo slabše. Vse skratka se izjemno hitro dogaja, zato je dobro, da se malce konji ustavijo, ker najlažje je pa potem reči 'državni holding je prodajal'.</font><br/>
<font size="4">To me spominja na situacijo pred kratkim v Državnem zboru, ko je še predsednik vlade Marjan Šarec rekel 'bomo pa pogledali kako bomo prodali, bomo težko premislili, ker na podlagi izkušenj moramo ugotoviti prodati A Banko in če jo prodati.' Družba državnega holdinga, to je vlada, ni potem dala nobene besede od sebe in državni holding je dejansko ob vsej odgovornosti Vlade in tudi predsednika Vlade potem Abanko prodal. Posledice tega bomo verjetno čutili, upam da ne še v tem mandatu. Tako da poglejte, osebno ocenjujem, da se je treba pri tej zadevi ustaviti in podpiram vse stranke, ki so to </font><br/>
<br/>
<b><font size="4">22. TRAK: (AB) - 14.55</font></b><br/>
<br/>
<b><font size="4">	</font></b><font size="4">(nadaljevanje) predlagale.</font><br/>
<font size="4">Namreč dejstvo je, da mi sprejmemo odločitve. Njihove posledice, bodisi, da so te finančne ali pa čisto osebne ali pa nacionalne, ko gre potem firma v stečaj, ljudje izgubijo dela, cel kup podizvajalcev trpi pa potem trpijo naši davkoplačevalci oziroma s tem tudi mi. Oziroma kot je prej rekel kolega poslanec Doblekar ' moja stara mama, mislim moja mama se pa s tem ne strinja ob tisti nizki penziji, ki jo ima' in dejansko mora pol te napačne odločitve financirat. In dejstvo je, kar je prej pravilno ministrica opozorila, sprejemajo se politične odločitve, ki zelo veliko stanejo in jih ljudje plačujejo skozi javni dolg, oziroma skozi padanje svojega standarda. Nihče pa za to odškodninsko in kazensko od tistih, ki to predlagajo ne odgovarja. Tudi če pripelje v državo v kratkem na primer investicijo, ki bo krepko čez milijardo šla, brez upoštevanja kakršnihkoli strokovnih argumentov in gremo naprej. Skratka, tudi jaz predlagam, da z zadevo ustavimo in da te stvari danes ne potrdimo in ne sprejmemo. </font><br/>
<font size="4">Hvala. Kar se tiče Adria Airways.</font><br/>
<br/>
<b><font size="4">	PREDSEDNIK EDVARD PAULIČ: </font></b><font size="4">Hvala lepa.</font><br/>
<font size="4">Besedo dajem gospodu Zorčiču, pripravi se gospod Podkrajšek.</font><br/>
<font size="4">Izvolite.</font><br/>
<br/>
<b><font size="4">	IGOR ZORČIČ (PS SMC): </font></b><font size="4">Ja, hvala za besedo.</font><br/>
<font size="4">Zanimivo je poslušat to današnjo debato in predvsem to neko tendenco, ki se kaže znotraj teh naših odborov, da vedno znova iščemo krivce znotraj te hiše. Jaz moram reči, da včasih je mogoče to prav, velikokrat pa tudi ne. To pa zato ne, ker ne da ne bi nekatere stvari napotovale na to, da je mogoče tu in tam odgovorna politika, ampak če se bo to odvijalo po nekem ritualu in brez neke prave osnove, ne bomo nikoli prišli do odgovora zakaj pa je situacija na področju letalstva v Sloveniji takšna kot je. A je res politika kriva, da imamo v Sloveniji, da smo imeli prevoznika, ki je imel majhno floto, majhno število prevozov glede na primerljive firme v tujini, da imamo majhno letališče.</font><br/>
<font size="4">Jaz mislim, da tudi to ne drži povsem. Veste, ni treba bit strokovnjak za letalstvo, pa ni treba biti ne vem kakšen ekonomist, da opazite, da so najuspešnejše firme tiste, ki imajo ogromno število letal, dvesto, tristo največjih letal, ki delajo ogromno na ekonomiji obsega in ki uspešno s pomočjo uspešnega kadra, ker imajo na tisoče in tisoče zaposlenih iščejo tiste niše, ki so za njih rentabilne. Slovenija je pač majhna država in mi če vso politiko zamenjamo, vse postavimo na novo, na novo firmo, jaz nisem prepričan, da bo ta nova firma pa super uspešna poslovala. Na nekaterih linijah bo, na nekaterih pa ne.</font><br/>
<font size="4">In vprašanje, ki se nam postavlja je to ali Slovenija potrebuje določene linije. Ne zato, da se bodo nekateri hodili v neke države sončit, ampak zato, ker so linije potrebne tudi za to, da v Slovenijo pridejo gospodarstveniki, da pridejo turisti, da obiskujejo raznorazne storitve, raznorazne prireditve, kar se nenazadnje kaže kot je bilo ugotoviti iz medijev že ob zdajšnjem propadu Adrie zaznavajo, da je marsikje turistov manj in da imajo dobre povezave, dobre letalske povezave tudi neke eksterne učinke in neke učinke na preostale dele gospodarstva.</font><br/>
<font size="4">Jaz se strinjam na primer s kolegi, ki ste prej omenjali, da se moramo vprašati koliko naj, ali naj država subvencionira določene linije, ampak veste ko se pogovarjamo o tem konceptu subvencioniranja, se moramo pogovarjat bistveno širše. Ne samo zdaj v primeru Adrie, ki je zavožena firma, se moramo tudi na področju avtobusnih prevozov, ker tam dajemo tudi milijone evrov, pa železnice. Pa glejte, včeraj smo imeli nenazadnje tudi zasebno šolstvo. </font><br/>
<br/>
<b><font size="4">23. TRAK: (AB) - 15.00</font></b><br/>
<br/>
<b><font size="4">	</font></b><font size="4">(nadaljevanje) Tudi tam gre javni denar v zasebni sektor, pa tega je še ogromno, tudi na področju zdravstva, ne vem kje vse. Vprašati se moramo ali je tisto kar damo in bo mogoče na prvi pogled zgledalo kot nek minus v proračunu, ali bo to nekje drugje prineslo pa neke prihodke notri. Jaz upam, da bo vlada ta premislek, če se bo odločila za subvencioniranje kakšne linije storila. Jaz sem prepričan da bo. Ne delam si pa utvar, da bo zdaj Slovenija po tem kar se nam je zgodilo z Adrio vzpostavila super rentabilne in dobičkonosne linije.</font><br/>
<font size="4">Nedavno sem prebral en članek v zvezi z letalskimi prevozi, prevozniki v Evropi, da je propadla AirEstonia, propada ciprski nacionalni prevoznik. Včeraj sem prebral, oziroma danes, se opravičujem, da ima težave največji italijanski letalski prevoznik, ki je bistveno večji od našega, neprimerljivo večji. Piše takole 'AirItalio so leta 2008 privatizirali, devet let pozneje se je znašla znova v hudi krizi. Zasebni družbeniki, med njimi arabski Etihad, so jo hoteli prestrukturirati, toda zaposleni so načrt zavrnili. Odtlej je AirItalia pod komisarsko upravo države, vsak dan pa ustvari za vsaj milijon evrov nove izgube. Trenutno životari z 900 milijonov evrov premostitvenega posojila države, kar morda ne bo zadostovalo. Skratka, problem letalstva je bistveno preširok, da bi ga mi rešili za to mizo.</font><br/>
<font size="4">Jaz sem prepričan da ga ne bomo. Kar moramo danes narediti, je to, da se vprašamo ali želimo dati Vladi neko zakonsko podlago, da v primeru potrebe subvencionira določeno linijo. Jaz verjamem, da to ne bo šlo po nekem principu iz državnega v ne vem čigav žep, ampak da Država vedno, oziroma Vlada, ministrstvo, da bo vedno znova lahko pojasnila zakaj določena linija potrebna subvencioniranja. Vsi vemo, da sploh tuji, še bolj kot je to delala Adria, prevozniki iščejo dobiček in prepričani smo lahko, da tam kjer ga ne bodo našli, jih ne bo blizu. Dostikrat je slišat v zadnjem času 'ja, saj glejte, zdaj bo trg vse pokazal, karte so že cenejše'.</font><br/>
<font size="4">Ja, trg bo tudi pokazal, ali bodo te linije z vidika tokov potnikov, turistov dobre za Slovenijo. Veste, če bomo mi imeli eno prireditev v Sloveniji, na kateri bomo pričakovali toliko in toliko obiskovalcev iz tujine, letalski let bo pa ne vem, tri dni pred prireditvijo, potem sem prepričan, da lahko na taki prireditvi naredimo tudi izgubo. Tako da to so vsi premisleki, ki so bistveno bolj daljnosežni od te današnje debate, ki jih mora pač narediti v prvi vrsti ministrstvo in nasploh država in se potem ob tej podlagi odločiti ali bo določene linije, letalske linije, tako kot jih spodbuja pri avtobusih, železnicah, kjerkoli, spodbujala tudi pri letalstvu.</font><br/>
<font size="4">Kar se tiče same Adrie in bom rekel tega ponosa, ki se velikokrat omenja – Adria je bila verjetno res ponos do leta 90, 91, ko je pač bila pomemben igralec na tem trgu znotraj Jugoslavije, potem vsi vemo, da je veliko teh povezav izgubila in da je v času osamosvojitve večina let, če ne vsa, poslovala pod nekim pragom rentabilnosti. Vprašanje, ki se mi danes pojavlja, je seveda ali bi bilo možno takšne subvencije uvesti kdaj v preteklosti, da pač ne bi prišlo sploh do tega stečaja, ampak vsi vemo, da je do raznoraznih subvencij in državnih pomoči prišlo in da je bila na koncu celo omejitev, da do 2021 ne </font><br/>
<br/>
<b><font size="4">24. TRAK: (AB) - 15.05</font></b><br/>
<br/>
<b><font size="4">	</font></b><font size="4">(nadaljevanje) smemo vlagati novega denarja v Adrio Airways. Tako da primerjava današnjega tega zakona z subvencijami Adrii v tem smislu pač ni na mestu.</font><br/>
<font size="4">Jaz sem v nekem grobem recimo temu nekih gabaritih osnovnih pristaš tega, da država na določenih področjih zasleduje svoj nacionalni interes. To počnejo tudi druge države. Jaz nisem prepričan, da trg vse reši. Veste, tudi na področju ene navadne trgovine, kjer imamo ogromno mrežo nekih trgovcev, moramo vedeti, da oni zasledujejo ne samo svoj interes, ampak tudi interes ostalih družb, ki prihajajo iz njihovih držav.</font><br/>
<font size="4">Recimo vam bom povedal konkreten primer, na področju odvetništva se je že zgodilo da so tuje firme pripeljale tudi s seboj še odvetniške tuje firme, ki pač potem delajo za te tuje firme. Skratka, ko pride eden, jih pride več hkrati in ne bo držalo, da bo trg rešil vse, kvečjemu nasprotno, opaziti je, da se države vse bolj grejo nekakšen protekcionizem, dostikrat skrit, ker ga Evropa nekako ne tolerira, ampak tudi ni najbolj pametno, da smo mi pa tisti, ki smo bolj papeški od papeža in ki bi bilo takšni, da ne bi ščitil svojih firm. Tako da, če se bo izkazalo, da ta trg ne bo ponudil tistega kar Slovenija potrebuje, bom jaz v končni fazi tudi zagovornik tega, da Slovenija pač oblikuje neko strategijo na področju razvoja letalskega prometa, nisem pa pristaš tega, da to naredi na zelo hiter način, da se zaletava z glavo skozi zid. Pač dejstvo je tako in tu se nimamo kaj slepit, da bomo morali sami poskrbet zase, ker nihče drug ne bo.</font><br/>
<font size="4">Hvala.</font><br/>
<br/>
<font size="4">	</font><b><font size="4">PREDSEDNIK EDVARD PAULIČ: </font></b><font size="4">Hvala lepa.</font><br/>
<font size="4">Preden dam besedo gospodu Podkrajšku, dajem besedo še gospe ministrici.</font><br/>
<font size="4">Izvolite. </font><br/>
<br/>
<b><font size="4">	MAG. ALENKA BRATUŠEK: </font></b><font size="4">Najlepša hvala še enkrat.</font><br/>
<font size="4">	Jaz imam malo občutek, da se danes na tem odboru ne razumemo čisto dobro, kaj s tem zakonom država sploh bo lahko naredila. Ta zakon ni osnova za kakršnokoli ustanavljanje novega podjetja. To bi se lahko ali pa se bo lahko naredilo tudi brez tega zakona. Drugo, če bi bila potreba, posebej poudarjam, če bi bila, ker pač se nove proge vzpostavljajo, danes. Zimski vozni red bo potrjen konec oktobra. Se pravi takrat bo več jasno kaj je trg že vzpostavil, kje mogoče je neka luknja. Če ugotovimo za neko linijo, da jo država nujno potrebuje, bo treba naredit javni razpis in vsi se bodo lahko tja prijavili. Gre za državno pomoč, se pravi to so zelo, zelo stroga pravila in Adria Airways tudi če bi obstajala, bi zaradi tega, ker je že dobila državno pomoč, bila omejena pri tem razpisu. To so vsi problemi, ki so na mizi, ampak to ne pomeni, tako kot je bilo zdaj tu slišati, da bo ta denar kar tako malo letel sem pa tja, ampak bo razpis in zelo, zelo, zelo močno bomo morali utemeljiti zakaj neko linijo predstavljamo kot pomembno za našo državo.</font><br/>
<font size="4">Zato neprestano poudarjam, da je to samo možnost in če bo potreba, se bomo morali vsi skupaj, govorim na vladni strani zelo potrudit, da bi nam evropska komisija to dovolila. Kako je z nedovoljenimi državnimi pomočmi vemo, da je lahko velik problem. Skratka, razpis, javni razpis, kjer bodo možnosti enako odprte za vse. Zakaj ne znamo ocenit stroškov? Zato ker prvič ne vemo koliko linij, da ne rečem sploh ne vemo, če bo potreba po linijah. </font><br/>
<br/>
<b><font size="4">25. TRAK: (AB) - 15.10</font></b><br/>
<br/>
<font size="4">	(nadaljevanje) Drugič ne vemo, ali je to ena, dva, tri, štiri, ne vemo kam, se pravi kako bodo dolge linije. Kako naj potem znamo ocenit strošek, ampak kot ministrica sem ocenila, da je pač prav, da to možnost imamo, da ko bo treba, če bo treba, pa jaz si želim, da ne bi bilo treba intervenirat, smo pripravljeni. Jaz več kot to nisem mogla narediti.</font><br/>
<font size="4">Ja, tudi avtobusne prevoze subvencioniramo, približno 75 milijonov letno. Tudi železniške prevoze subvencioniramo, približno 50 milijonov na leto, potniške. Saj tukaj tudi govorimo samo o potniškem prevozu z avioni, ne »cargo«. Govorimo samo o prevozu potnikov. Enako kot imamo gospodarsko javno službo za avtobuse, za železnice, se pravi javni potniški promet, bi po potrebi naredili tudi za zrak, oziroma za zračni promet. To je vse in res iskreno povem, ne znamo ocenit, ne znamo. Ni variante, ker ne vemo katere linije trg ne bo uredil, ampak prepričana sem, ker je bilo to prej tolikokrat omenjeno, da Ljubljana – Bruselj to prav gotovo ne bo. Ampak mogoče pa bo kakšna, in potem boste vi mene spraševali zakaj na tej liniji nimamo povezave z Ljubljano ali pa mogoč z Mariborom. Tudi to bi bila lahko ena od variant.</font><br/>
<font size="4">Zdaj pa še dve stvari bom odgovorila, ki se ne nanašata neposredno na to, eno so osnovne šole zasebne, tam ni 300 tisoč evrov, ampak je 5 milijonov in v naslednjem letu 5 milijonov in pol v igri. 5 milijonov in pol damo za zasebne šole osnovne, to je treba bit jasen. Ja, je treba jasno povedat, da 5 milijonov naš proračun da za osnovne šole in kar se tiče slovenskega državnega holdinga in kako bi lahko posegali in ne posegali, je bilo prej povedano. Kakšen mesec nazaj ste me vse stranke, predvsem pa Levica pa tudi SDS poučevale, ko sem v Energetiki želela jasno povedat kakšna naj bodo pravila, da veljajo neki OECD standardi pa neko korporativno upravljanje, tako da slovenski državni holding samostojno odloča o stvareh za katere je zadolžen. Tako pač je. Imajo nadzorni svet, tako ste mi tudi vi iz Levice povedali, da enako velja za energetiko, imajo nadzorni svet in naj o tem odločajo, da OECD standardi so zelo, zelo jasni kam in kdaj lahko minister oziroma vlada kakorkoli posega. Kar se tiče pa seznama petnajstih podjetij pa sem že povedala, Telekom je tudi bil na tem seznamu, pa ni prodan in ta seznam oziroma kakorkoli strategijo, se da vedno spremenit. In leta 2013, ko je bil sprejet seznam, je bila situacija v državi bistveno drugačna kot leta 2016. To pa upam, da se strinjamo.</font><br/>
<font size="4">Zdaj se jaz že malo ponavljam, tako da verjetno nima smisla, da sploh še dajem kakšne argumente na mizo. Jaz sem povedala, jaz mislim, da smo kot ministrstvo svoj del naredili. Če bo Državni zbor ocenil, da tega ne potrebujemo, pač tega zakona ne bo, samo potem res ne mene spraševat zakaj določene linije, ki pa boste ocenili, da bi morale biti pa jih ni, ne bodo funkcionirale. </font><br/>
<br/>
<b><font size="4">	PREDSEDNIK EDVARD PAULIČ: </font></b><font size="4">Hvala lepa, gospa ministrica za odgovore.</font><br/>
<font size="4">Vidim, da so replike. Gospod Doblekar, če sem prav razumel, pa gospa Sukič. Potem pa se naj pripravi kolega Podkrajšek Bojan.</font><br/>
<font size="4">Hvala lepa. </font><br/>
<br/>
<b><font size="4">	BORIS DOBLEKAR (PS SDS): </font></b><font size="4">Ja, spoštovana ministrica, hvala za vse odgovore, ampak v tistem delu, kjer ste pa odgovarjali na referendum, oziroma na zbiranje podpisov, ki ga trenutno izvajate, ste pa omenili celotni znesek, 5 milijonov, ste omenili celotni znesek, ki gre za javno veljavni program. Celotni znesek ste omenili, ki gre za javno veljavni program. Jaz pa sem govoril o tem, da smo se pogovarjali že ne vem kolikokrat, da se spoštuje ustava, da se spoštuje ustavno določilo, ustavna odločba o 300 tisoč evrih, </font><br/>
<br/>
<b><font size="4">26. TRAK: (AB) - 15.15</font></b><br/>
<br/>
<font size="4">	(nadaljevanje) ki jih je po ustavni odločbi potrebno zagotoviti za javno veljavni program v zasebnih šolah, ne to kar ste vi rekli, da pač gre za 5 milijonov za zasebne šole, ker tako pavšalno to ni res in temu repliciram.</font><br/>
<font size="4">To je vse, hvala lepa.</font><br/>
<br/>
<font size="4">	</font><b><font size="4">PREDSEDNIK EDVARD PAULIČ: </font></b><font size="4">Hvala lepa.</font><br/>
<font size="4">Besedo ima kolegica Sukič, pa še kolega Rosec ima repliko. </font><br/>
<br/>
<b><font size="4">	NATAŠA SUKIČ (PS Levica): </font></b><font size="4">Ja, hvala lepa za besedo.</font><br/>
<font size="4">Glejte, ministrica, seveda saj jaz razumem, da ta trenutek ne moremo oceniti za kakšen finančni obseg gre, mislim jaz niti nisem tega v tej meri problematizirala kot sem izpostavila vse druge probleme, ki se nakazujejo. Je pa zanimivo nekaj, da se dotaknem tega o čemer bomo govorili na naslednji seji, ki bo sledila tej. V vašem proračunu ni niti ene postavke, kjer bi imeli vsaj rezervni sklad za to, da bi naslednje leto, če pride do tega kakorkoli vlagali na ta način. Torej ne razumem zakaj mi sprejemamo to podlago, ki bo omogočila subvencioniranje, če nimamo nobene postavke v proračunu, kjer bi imela parkirana neka potencialna rezervna, neko rezervo, nek mini skladek, če bo se pokazala ta potreba. Jaz tega pa res ne razumem. Se pravi mi sprejemamo podlago brez tega, da bi imeli pa v proračunu finančno podlago za to ali kako.</font><br/>
<font size="4">Hvala. </font><br/>
<br/>
<b><font size="4">	PREDSEDNIK EDVARD PAULIČ: </font></b><font size="4">Še replika, kolega Rosec.</font><br/>
<br/>
<font size="4">	</font><b><font size="4">FRANC ROSEC (PS SDS): </font></b><font size="4">Ja, hvala.</font><br/>
<font size="4">Mislim, da nisem dobil tistega odgovora kakšne bodo pa sankcije EU-ja, če tega zakona ne sprejmemo. Ker prej je bilo v razpravi rečeno, da tudi v primeru, če ne sprejmemo, lahko pričakujemo neke sankcije iz strani EU-ja, / nerazumljivo/, če lahko dobim odgovor.</font><br/>
<font size="4">Hvala. </font><br/>
<br/>
<font size="4">	</font><b><font size="4">PREDSEDNIK EDVARD PAULIČ: </font></b><font size="4">Zdaj bi prosil ministrico, da odgovori, pa potem dobi besedo kolega Podkrajšek.</font><br/>
<font size="4">	</font><br/>
<font size="4">	</font><b><font size="4">MAG. ALENKA BRATUŠEK. </font></b><font size="4">Nobenih sankcij ne bo s strani EU-ja.</font><br/>
<font size="4">Jaz sem povedala, da Evropska unija daje možnost, dovoljuje, da to delamo. Absolutno nam pa Evropska unija ne predpisuje, da moramo mi kakršnokoli linijo vzpostavit, oziroma imeti, tako da tu ne bo nikakršnih sankcij, če pa bi želeli subvencionirati, pa ne bi imeli zakona, pa bi kljub temu en sam evro dali, potem pa bi bile sankcije, tako da to je eno, drugo – obstaja tekoča proračunska rezerva, ki je edina rezerva v državnem proračunu in obstaja Zakon o izvrševanju proračuna, ki jasno določa kakšne so možnosti prerazporejanja sredstev znotraj sprejetega proračuna in v obrazložitvah zakona točno tako piše, da bo vlada s prerazporeditvami ta sredstva, če bodo potrebna tudi zagotovila. Tako da tukaj ni potrebe, niti zakonske možnosti, da bi v Ministrstvu za infrastrukturo oziroma v finančnem načrtu Ministrstva za infrastrukturo imeli samo en evro rezerve. Mi lahko načrtujemo samo tisto, za kar imamo pravno podlago. </font><br/>
<br/>
<font size="4">	</font><b><font size="4">PREDSEDNIK EDVARD PAULIČ: </font></b><font size="4">Hvala lepa.</font><br/>
<font size="4">Zdaj pa končno dobi besedo kolega Bojan Podkrajšek. Pripravi naj se kolega Reberšek.</font><br/>
<br/>
<b><font size="4">	BOJAN PODKRAJŠEK (PS SDS): </font></b><font size="4">Ja hvala, podpredsednik tega odbora za dano besedo. Seveda lep pozdrav spoštovani ministrici, kolegice in kolegi.</font><br/>
<font size="4">Seveda v tem državnem zboru smo velikokrat slabe volje, če ne gre vse po maslu. Danes že od začetka tega odbora ni šlo vse kot bi moralo biti in jaz mislim, da je prav na to kar je kolega Zvone Černač opozoril, tudi to se zdaj dokazuje v tej razpravi. Jaz pač gledam na stvari pozitivno vedno in jaz mislim, da smo večinoma v tej dvorani ali pa vsi zelo odgovorni državljani Republike Slovenije in seveda pričakujem tudi, ko sprejemamo pomembne zadeve za to državo. V tej državi imamo seveda stvari, ki so strateške, pa tudi stvari ki so mogoče bolj kratkoročne ali pa mogoče manj pomembne. Spoštovana ministrica, jaz na tej točki nimam zdaj razlogov, da dvomim o vas, ampak vi imate letos v letu 2019 dvakrat le prižgane modre luči. In za Maribor smo poslušali, ste ga reševali tik pred zdajci, menda zadnje sekunde, da ste prileteli tja z lučmi, da zadeva ni padla in zdaj danes govorimo seveda pa o letališču, ki je seveda najpomembnejše za državo.</font><br/>
<font size="4">Seveda imate pa v koaliciji partnerje, ki so obe stvari se z njimi ukvarjali v prejšnjem mandatu. </font><br/>
<br/>
<b><font size="4">27. TRAK: (AB) - 15.20</font></b><br/>
<br/>
<font size="4">	(nadaljevanje) Isti ljudje, glejte, če se mi danes domov peljemo, pa bomo na avtocesti prevozili oziroma na cesti prevozili eno polno črto ali pa dve, pa nas eden slika pa nas bo dal na seveda – glejte, se bomo zagovarjali proti celi Sloveniji. Mi pa danes govorimo to, ja dajmo, to se zdaj mudi, dajmo, dajmo čim prej pritisnit, če negujemo, če seveda oporekamo temu opoziciji, seveda tukaj na tej strani smo največkrat nerazumljeni, ampak veste da je meni nerazumno po kmečki logiki, da je nekdo prodal to najpomembnejše letališče lansko leto oziroma 2016 nemškemu globalu, na letališče nalepil 3 tisoč, 3 milijone pa sto evrov, pa ga je prodal za 100 tisoč evrov. Pa ti ljudje še danes vedno sedijo v vladi. Lahko me kdo popravi, čeprav ni res.</font><br/>
<font size="4">Glejte, jaz, ko prihajam iz podeželja, tega ne morem razumet. In seveda ko te piči kača na podeželju, v mestu te težje piči, se verjetno tudi bojiš pol neke vrvice. In te stvari strateške, jih navadni ljudje ne razumejo in to je bogata zgodovina, pa lahko hvalimo predsednike teh uprav takšne ali drugačne, glejte, se še bomo s tem srečali. Kaj smo počenjali s tem najpomembnejšim letališčem v Sloveniji. Jaz kot poslanec tega državnega zbora bi rad videl kdo je tisti, ki je to odčital podpisa leta 2016. Pa saj to je ime pa priimek, no ali eden, ali dva ali trije.</font><br/>
<font size="4">Jaz če bom danes prevozil polno črto, se bom opravičil celi Sloveniji, ne pa zdaj nas imejte opozicijo, ki smo seveda v tem mandatu v opoziciji, da smo mi zašli. Gospod Černač je na začetku opozoril, da ta zakon ne more it v nadaljnjo proceduro in bi bilo prav, da bi seveda če smo odgovorni v tej dvorani, po petnajstminutni pavzi ugotovili, da dajmo to umaknit. Jaz se bojim še za letališče v Mariboru, da ne bo naslednja seja letališče Maribor. Pa najodgovornejši ljudje so v prejšnjem mandatu o tem odločali pa se slikali pa rezali trakove. Ne zdaj od nas pričakovati, da bomo dosti stisnili za. To je neodgovorno. Ne dvomim v ministrico na teh dveh točkah. Cela Slovenija pa gleda, da so luči prižgane seveda okrog obeh letališč. So pa to delale naše državljanke in državljani, ljudje seveda z imenom in priimkom. Ne dvajset let nazaj, ali pa 30 ali pa 40 ali pa 50, dve leti nazaj.</font><br/>
<font size="4">Hvala. </font><br/>
<br/>
<font size="4">	</font><b><font size="4">PREDSEDNIK EDVARD PAULIČ: </font></b><font size="4">Hvala lepa.</font><br/>
<font size="4">Besedo ima gospod Reberšek, pripravi se mag.a Muršič.</font><br/>
<font size="4">Izvolite. </font><br/>
<br/>
<b><font size="4">	ALEKSANDER REBERŠEK (PS NSi): </font></b><font size="4">Hvala lepa za besedo predsedujoči. Vse skupaj vas lepo pozdravljam.</font><br/>
<font size="4">Glejte, mi se danes o tem sploh ne bi pogovarjali, če bi Adrio prodali odgovornemu kupcu. Pri privatizaciji se išče odgovornega lastnika, odgovorni lastnik pa ni poštni nabiralnik in škoda, da zapravljamo zdaj čas za take stvari. Ampak zgodovine na žalost ne moremo spreminjat, nas pa zgodovina uči, da vloge letalskega prevoznika ne more upravljat država, ampak lahko to zagotovi trg. In prav je, da trgu ne pošiljamo napačnega signala, mi pa počnemo zdaj ravno to, ker potem bo trg počakal in bo čakal na subvencijo letov. Po propadu Adrie je ključno, da v prvi fazi prepustimo trgu, da zapolni letalske linije, za katere obstaja nek komercialni interes. V drugi fazi pa država preko mednarodnega razpisa zagotovi vzpostavitev določenih subvencioniranih prog, ki so ključne za gospodarski in pa turistični razvoj in zadnje, tržni interes ne obstaja.</font><br/>
<font size="4">Hvala lepa.</font><br/>
<br/>
<font size="4">	</font><b><font size="4">PREDSEDNIK EDVARD PAULIČ: </font></b><font size="4">Hvala lepa.</font><br/>
<font size="4">Besedo dajem mag. Muršič, pripravi se gospod Cigler.</font><br/>
<font size="4">Izvolite. </font><br/>
<br/>
<b><font size="4">	MAG. BOJANA MURŠIČ (PS SD): </font></b><font size="4">Hvala lepa za besedo, spoštovani predsednik, spoštovana ministrica.</font><br/>
<font size="4">Ministrica je danes že kar nekajkrat rekla, da se že ponavlja. Ja, po vsej verjetnosti bo tudi moja razprava malce ponavljajoča, vendar mislim, </font><br/>
<br/>
<b><font size="4">28. TRAK: (IP) – 15.25</font></b><br/>
<br/>
<font size="4">	(nadaljevanje) da je prav, da te zadeve malce dorečemo. Danes pa res govorimo zgolj o Zakonu o letalstvu, ne pa o Adrii, o kateri bo tema jutri ob 19. uri, tako da takrat mislim, da se bodo razčiščale vse stvari, ki pač sledijo temu. </font><br/>
<font size="4">Ampak kljub temu na tem mestu rečem, da sem tudi izjemno razočarana in jezna, da je prišlo do takšne prodaje tega podjetja Adrie skladu, kajti izkušnje so nam pokazale, da prodajanje skladom niso dobre, tudi pri Novi KBM se je popolnoma ista zgodba zgodila. Sicer hvala bogu Novo KBM še imamo, vprašanje je, koliko časa, vidi pa se, kaj se dogaja. Tako z opravljanjem javne gospodarske službe na področju poštnih storitev, ki se pač poštne poslovalnice po Sloveniji zapirajo, prav tako pa tudi zapirajo poslovalnice Nove KBM. Ampak to zdaj ni tema.</font><br/>
<font size="4">In verjamem, da bo ministrica naredila vse, da se bodo končno našle osebe, ki so takšne postopke podpisale in prodajo, in potem da bo že končno nekdo v tej naši preljubi Sloveniji za določena dejanja odgovarjal.</font><br/>
<font size="4">Zdaj pa, če se osredotočim na za Zakon o letalstvu. Zakon, bom tako rekla, je na eni strani pomemben, na drugi strani, bom pa tako rekla, letalstvo je izjemnega pomena za Slovenijo, tako z gospodarskega, socialnega vidika, ključne pa so povezave za rast zaposlovanja, tudi za razvoj turizma in enostavno brez tega ne bo šlo. Žalosti me, da mariborsko letališče stoji, da ni uporabljeno, če že ne za potniški promet, bi pa potem razmišljali o tovornem prometu. Danes sicer govorimo o, pa če ne o tovornem primeru, pa mogoče za usposabljanje pilotov. Kajti to se je do sedaj dogajalo in mislim, da je bilo to dobro izkoriščeno. S tem bi lahko tudi nadaljevali. </font><br/>
<font size="4">Na drugi strani pa imamo sedaj veliko, naše Letališče Jožeta Pučnika, ki je ostalo brez Adrie, ampak trg bo naredil svoje. Zdaj ko sem se sama lotila prebiranja tega zakona, sem res bila v isti debati, v istem razmišljanju, ja, finančnih posledic zakon nima. Ampak glede na to, da je ministrica danes obrazložila, zakaj jih ne more imeti, potem to tudi sprejema. Ministrica name je tudi na začetku povedala, da imamo kot država dve možnosti oziroma kot država nam, poslancem, dajejo dve možnosti. Ali ustanovimo novega prevoznika ali pa sprejmemo danes ta zakon o obvezni gospodarski javni službi.</font><br/>
<font size="4">Kot poslanka si nikakor ne bi dovolila, da bo čez čas, ker pač ne bo povezav, da bo potem se kazalo, poslanci, vi ste krivi, da niste sprejeli tega zakona. Zakon je bianco zakon, bomo tako reklo, sicer se meni to sliši malce nenavadno, ampak jaz verjamem, da bo ministrica pri sprejemanju oziroma pri sprejemanju vseh svojih odločitev ravnala s skrbnostjo, iskala najbolj optimalne rešitve za Republiko Slovenijo, da bo tudi pri teh linijah iskanje najmanjših možnih stroškov za Republiko Slovenijo. </font><br/>
<font size="4">Sicer sem resnično imela vprašanje, ampak verjamem, da mi ministrica danes še ne more odgovoriti, kajti povedala je že, da bodo linije za zimski čas določene konec meseca oktobra. Pričakovala sem, da nekako okvirno že približno vemo, katere linije da, katere linije ne. Dobro je, da je tudi povedala, da linije dejansko med Ljubljano in Brusljem ne bo potrebno subvencionirati. Upam, da bo na tem mesto to tudi vzdržalo, kajti to je ena izmed najbolj rentabilnih linij, vsaj po moji presoji, pa nimam dovolj vhodnih podatkov, da bi lahko z vso gotovostjo tako govorila. Verjamem pa, da bo potrebno še veliko, veliko napora vložiti, da bo potem ministrstvo to predstavilo Evropski komisiji,</font><br/>
<br/>
<b><font size="4">29. TRAK: (IP) – 15.30</font></b><br/>
<br/>
<font size="4">	(nadaljevanje) da bo to Evropska komisija tudi odobrila. Zato načeloma bom podprla ta zakon v upanju in pričakovanju, da bo ministrica resnično, oziroma ministrstvo, da ne bom rekla, da samo to, ker nikoli ne vemo, kdaj bo ta zakon stopil v veljavo, ravnal resnično odgovorno in da dejansko bo čim manj stroškov za davkoplačevalce.</font><br/>
<font size="4">	Še enkrat, da se ne bo dogajalo tako, kot se nam je že dogajalo, in upam, da smo se iz napak, ki smo jih naredili v preteklosti, tudi kaj naučili.</font><br/>
<font size="4">	Hvala lepa.</font><br/>
<br/>
<font size="4">	</font><b><font size="4">PREDSEDNIK EDVARD PAULIČ:</font></b><font size="4"> Hvala lepa.</font><br/>
<font size="4">Besedo dajem gospodu Ciglerju, pripravi se gospod Mesec.</font><br/>
<font size="4">Izvolite. </font><br/>
<br/>
<font size="4">	</font><b><font size="4">ŽELJKO CIGLER (PS Levica):</font></b><font size="4"> Hvala lepa, spoštovani, zelo kratek bom. Zlasti to, kar je gospa Mušičeva na koncu rekla, upam, da smo se iz napak v preteklosti že kaj naučili.</font><br/>
<font size="4">	Gospa ministrica, Slovenija je že izvajala v preteklosti mednarodne razpise. Jaz bi rad samo to rekel, da mi dejansko danes govorimo o čisti bianco menici. Mi dajemo popolnoma proste roke pristojnim, da bodo odločali, za katere linije se bodo iskali izvajalci, da se bo odločalo za firme, da se bo odločalo o višini subvencije. Gre za popolne roke. </font><br/>
<font size="4">Ko govorim o biancu menici, čisti, govorim o izrazu, ki ga je finančni minister Andrej Bertoncelj uporabil, ko se je pripravila prva oblika poroštvenega zakona za tretjo razvojno os in drugi tir, kjer je minister rekel, glejte, nimamo niti finančne konstrukcije niti projektne dokumentacije za tretjo razvojno os, čakajte malo, halo! Danes je še manj od tega. In dejansko je fino rekla ministrica, vse bo odvisno od javnih, mednarodnih razpisov.</font><br/>
<font size="4">Še enkrat ponavljam. Slovenija ima zelo jasne, konkretne izkušnje z mednarodnimi razpisi za nabavo določenih stvari, ki jih ne rabimo. Upam, da vemo o čem govorim. In ob tem bi rad rekel, da dajemo tukaj bianco menico dejansko politični skupini, v kateri sedijo notri predsedniki vlad, ki so oblikovali seznam petnajstih podjetij za prodajo, kjer je bil Adria Airways zraven notri, ki je bil nekoč dobičkonosen. In drugič, skupini, ki je vodila vlado, ko se je opravljala strategija opravljanja kapitalskih naložb države, kjer je notri Adria Air, pod katero se je prodaja. To je potem državni holding moral prodati.</font><br/>
<font size="4">In ko mi je gospa ministrica prej odgovorila glede državnega holdinga, oni so pač to naredili, pri Abanki, ko sem rekel. Še enkrat ponavljam, skupščina državnega holdinga je vlada. Predsednik vlade je glede Abanke izrazil na državnem zboru zadržke in smo vsi poslanci razumeli, da to se bo pa zdaj ustavilo, dva, tri dni zatem se je prodaja dogodila. Skratka, vlada ni posegla kot skupščina v to, da bi državnemu holdingu dala drugačna navodila. </font><br/>
<font size="4">Hvala lepa.</font><br/>
<br/>
<b><font size="4">PREDSEDNIK EDVARD PAULIČ:</font></b><font size="4"> Hvala lepa.</font><br/>
<font size="4">Besedo ima gospod Mesec, pripravi se gospod Perič.</font><br/>
<font size="4">Izvolite. </font><br/>
<br/>
<b><font size="4">LUKA MESEC (PS Levica):</font></b><font size="4"> Ja, hvala za besedo.</font><br/>
<font size="4">Zdaj, najprej bi jaz v bistvu ne Alenki Bratušek, ampak Zakonodajno-pravni službi postavil naslednje vprašanje. In sicer, ali ta zakon sploh rabimo? Zakonodajno-pravno služba Državnega zbora namreč mora vedeti, da obstaja evropska uredba, ne direktiva, uredba, ki je neposredno veljavna v Sloveniji, ki ureja točno to isto stvar, ki jo vlada skuša urejati z zakonom. Ureja namreč, govorim o Uredbi 1008/2008 v členih 16, 17 in 18. Splošna načela za obveznost javnih služb v letalstvu, Postopek javnega razpisa in Pregled obveznosti javnih služb v letalstvu. To so trije členi, 16, 17 in 18. </font><br/>
<font size="4">In da si boste lahko ustvarili mnenje, ne bom bral postopkovnih zadev, ampak kaj, čemu je to namenjeno. 16. člen, Splošna načela za obveznosti javnih služb, se začne takole: »Po posvetovanju z drugimi zadevnimi državami članicami in potem ko je obvestila komisijo, zadevna letališča ter letalske prevoznike, ki opravljajo prevoze na progi, lahko vsaka država članica uvede obveznost javnih služb za redne zračne prevoze med letališčem v skupnosti in letališčem, ki služi obrobni regiji ali regiji v razvoju na njenem ozemlju ali progi z redkim prometom do katerega koli letališča na njenem ozemlju, če taka proga</font><br/>
<br/>
<b><font size="4">30. TRAK: (IP) – 15.35</font></b><br/>
<br/>
<font size="4">	(nadaljevanje) velja kot izredno pomembna za gospodarski in socialni razvoj območja, kateremu služi letališče.«</font><br/>
<font size="4">	To, kar sem zdaj prebral, je začetek 16. člena Uredbe 1008/2008, ki že 11 let velja v Evropski uniji in ureja točno to isto stvar, ki jo bo zdaj naša vlada urejala z zakonom. Torej, ali država rabi ta zakon? Ne, država ne rabi tega zakona, ker to lahko isto počneš z uredbo. Zdaj se ministrica smeje, ampak ministrica pač toliko že pozna Evropsko unijo, da ve, da za razliko od direktiv uredb ni treba prenašati v nacionalno zakonodajo, ker so neposredno uporabne in neposredno zavezujoče za države in imamo naprej določen cel postopek, kriterije, izbire in tako naprej, skratka, vse je tukaj. </font><br/>
<font size="4">	Tako da moje vprašanje je naslednje. Zakaj v bistvu mi rabimo ta zakon? Ta zakon rabimo zaradi PR-ja. Zaradi tega, kar je povedal Željko Cigler. Ker je zdajšnja ministrica za infrastrukturo hkrati bivša premierka, ki je uvrstila Adrio in letališče na seznam petnajstih, ker so v tej vladi tudi predstavniki prejšnje vlade, ki so posredno ali pa neposredno odgovorni za prodajo Adrie skladu z neznanim lastnikom – pa smo takrat opozarjali, kaj se bo zgodilo, če prodajaš to kot neko navadno portfeljsko družbo, nacionalnega prevoznika prodajati kot kup jajc nekemu skladu z neznanim lastnikom – in zdaj, ko je ta vlada, že od marca naprej sem obveščen, da so piloti apelirali na vlado, naj pripravi nek rezervni načrt B, če se Adria slučajno pod tem operaterjem 4K sesuje. To se ni zgodilo, in zdaj, ko smo pač prišli do neizogibne katastrofe, smo dobili kaj? Dobili smo PR zakon, s katerim bi vlada reševala tisto, kar je že urejeno v Evropski uredbi, ki ga država ne rabi, rabijo ga pa seveda tisti, ki so zgodbo do tukaj pripeljali, zato da rešujejo svoj obraz. </font><br/>
<font size="4">	In to je cela zgodba tega zakona. Tako da prosim državno službo, Zakonodajno-pravno služno Državnega zbora, če mi lahko odgovori na vprašanje, ali ob tej uredbi 1008/2008 sploh rabimo ta zakon.</font><br/>
<br/>
<font size="4">	</font><b><font size="4">PREDSEDNIK EDVARD PAULIČ:</font></b><font size="4"> Hvala lepa.</font><br/>
<font size="4">Gospa Rus, izvolite.</font><br/>
<br/>
<b><font size="4">HELENA RUS:</font></b><font size="4"> Hvala za besedo.</font><br/>
<font size="4">Zakon o gospodarskih javnih službah določa, da se gospodarske javne službe določijo z zakonom s področja prometa in / nerazumljivo/. In zaradi tega potem je potrebno to v tem specialnem zakonu določiti. </font><br/>
<br/>
<b><font size="4">PREDSEDNIK EDVARD PAULIČ:</font></b><font size="4"> Hvala lepa.</font><br/>
<font size="4">	Replika, gospod Mesec, izvolite.</font><br/>
<br/>
<b><font size="4">LUKA MESEC (PS Levica): </font></b><font size="4">Nisem vas tega vprašal. </font><br/>
<font size="4">	Vprašal sem vas ne po Zakonu o javnih službah, ampak po uredbi, ki velja v Evropski uniji. Uredba 1008/2008, ki ureja točno isto stvar, kot bi jo vlada urejala z zakonom, pa je že vse notri napisano. </font><br/>
<br/>
<b><font size="4">PREDSEDNIK EDVARD PAULIČ:</font></b><font size="4"> Hvala. </font><br/>
<font size="4">Gospa Rus, želite še dodatno pojasniti? (Da.)</font><br/>
<br/>
<b><font size="4">HELENA RUS:</font></b><font size="4"> Zakon o gospodarskih javnih službah določa, da se lahko gospodarske javne službe določijo z zakoni. In potem uredba, to, ki ste jo vi, ta uredba Evropske unije pa nato določa način in pogoje, kako se ta gospodarska javna služba lahko vzpostavi, določa višino nadomestila, javni razpis. / oglašanje iz dvorane/ Po mojem razumevanju ja. </font><br/>
<br/>
<b><font size="4">PREDSEDNIK EDVARD PAULIČ:</font></b><font size="4"> Hvala lepa.</font><br/>
<font size="4">Naslednji je k besedi prijavljen gospod Perič.</font><br/>
<font size="4">Izvolite.</font><br/>
<br/>
<b><font size="4">GREGOR PERIČ (PS SMC):</font></b><font size="4"> Hvala lepa za besedo. Lep pozdrav čisto vsem.</font><br/>
<font size="4">Jaz državo v tem smislu vidim kot neko tvorbo, ki predvsem zagotavlja razvoj ustrezne infrastrukture na posameznem področju. Konkretno danes govorimo o letalskem prometu, torej predvsem letališča, in omogoča kar se da optimalne pogoje, da ta promet poteka, da je v skladu s trendi, da je kar se da dobro vpet tudi v mednarodne tokove. Precej manj pa vidim državo kot nekoga, ki se potem pentlja v upravljanje posameznih podjetij, firm in podobno, ker v kolikor se to zgodi, in Adria je bila en lepih primerov, kako se to zgodi, ker Adria Airways, ko smo bili še v prejšnji državi, je imela na voljo nek veliko večji trg torej skupnih republik in je znotraj tega tudi imela nek primat neke vrste,</font><br/>
<br/>
<b><font size="4">31. TRAK: (IP) – 15.40</font></b><br/>
<br/>
<font size="4">	(nadaljevanje) in se je lažje ekonomsko tudi gibala. Ko smo se osamosvojili, je ta trg izginil, v Jugoslaviji so bili številni spopadi, skratka, celotna regija je bila nestabilna in potrebno je bilo iskati priložnosti drugje.</font><br/>
<font size="4">	Kako dobro ali kako slabo smo upravljali kot država s tem podjetjem pa kažejo tiste številne finančne injekcije, ki smo jih morali periodično dajati oziroma pošiljati v to podjetje, da ni propadlo, da ni šlo v stečaj. Kaj bistvenega se pa z vidika upravljanja ni spremenilo, posledice pa vidimo, kakšne so.</font><br/>
<font size="4">	Da Adria Airways v tem smislu ni nek osamljen primer, govorijo primeri Iberije v zadnjih desetih letih ali Alitalie, kot smo danes že slišali, ali pa Swissair. Recimo Švicarji so svojo letalsko družbo ustanovili leta 31, pa je leta 2002 zelo neslavno propadla. In da nekaj ni bilo v redu z načinom našega vodenja, kot države govorim, Adrie Airways priča tudi to, da na žalost se za njen nakup in za to, da bi nekdo v kovčku prinesel 10, 20, ne vem, 50 milijonov in da bi bila to ne vem Lufthansa ali pa Airfrance ali pa Emirated ali pa ne vem, kakšna druga letalska družba, to se očitno ni zgodilo, ker je nekdo pogledal papirje oziroma bilance tega podjetja in je ugotovil, da ni vse ravno v najboljšem stanju. Na žalost.</font><br/>
<font size="4">	Realnost se nam je pa zgodila pred kratkim in zdaj smo vsi, verjamem, upravičeno in jezni in upravičeno tudi malo generali po bitki, kar je sicer enostavno. Ampak predvsem je pred nami neka naloga, da mi to problematiko rešimo tako ali drugače.</font><br/>
<font size="4">	Če se vrnem na začetek. Torej, jaz vidim predvsem vlogo države v tem smislu, da zagotavlja kar se da optimalno infrastrukturo. In recimo v tem smislu pa v javnosti se dostikrat tudi meša na eni strani letališče kot infrastruktura, na drugi pa torej letalski prevoznik. To ni eno in isto. Torej, prodano je bilo, če govorimo o Brniku, torej tak Adria Airways kot samo letališče, in danes, če se peljemo na Brnik oziroma na Letališče Jožeta Pučnika bomo videli, da lastnik, torej Fraport, nemški lastnik, vlaga v to letališče, da se tam nekaj dogaja, da so neke investicije, da so neki načrti, kako tudi v prihodnje to območje razvijati. Skratka je nekaj pozitivnega.</font><br/>
<font size="4">	Na drugi strani je Maribor oziroma letališče v Mariboru, ki že nekaj časa išče svoje mesto pod soncem, in podobno lahko trdimo tudi za mednarodno letališče v Sečovljah, ki pa ima, če upoštevamo oziroma če ga primerjamo z ostalima dvema mednarodnima letališčema v Sloveniji, morda še najslabšo infrastrukturo, ki tudi najtežje oziroma v relativno omejen obsegu lahko servisira potrebe in turizma na ožjem območju ali pa tudi širše, ne vem, z bodisi neko potencialno navezavo na Luko Koper ali pa še kakšno tretjo idejo, ki v tem trenutku ni mogla zaživeti, ker je to letališče omejeno z neko vzletno-pristajalno stezo, ki je relativno kratka in onemogoča večjim letalom, da bi tam vzletala oziroma pristajala. </font><br/>
<font size="4">	Če se pa osredotočim na tematiko današnje seje. Torej, vprašanje, ali omogočiti ali ne omogočiti gospodarsko javno službo na tem področju, smo danes slišali precej kritik na račun predloga ministrstva, da nimamo neke finančne konstrukcije oziroma da ministrica ni prišla z nekim zelo jasno začrtanim zemljevidom vseh tistih prog, ki bi jih mogli oziroma ki bi jih lahko v okviru neke kasneje uvedene gospodarske javne službe tudi financirali. </font><br/>
<font size="4">	In jaz mislim, da je dobro, da ni prišla z nekim jasno začrtanim zemljevidom, to pa predvsem zaradi tega, ker bi bil to takoj, v naslednjem trenutku, ko bi ta informacija šla v javnost, nek zelo jasen signal, vsem tistim, ki v tem trenutku spričo neke </font><br/>
<br/>
<b><font size="4">32. TRAK: (IP) – 15.45</font></b><br/>
<br/>
<font size="4">	(nadaljevanje) nesrečne situacije, ko je Adria Airways izginila iz trga, idealna prilika, da enostavno stopijo na zavoro in vse tiste možnosti oziroma tiste letalske proge, za katere ugotavljajo, da je neka ekonomska logika, enostavno počakali in raje računali na sredstva države kot take. Torej na neko financiranje, ki dejansko ni potrebno. </font><br/>
<font size="4">	Zato je veliko bolje, da v kolikor ugotovimo, v kolikor se strinjamo, da je ena taka korekcija trga, prav, da jo imamo v zakonu, pa jo potem aktiviramo, če ocenimo, da je potrebno aktivirati, sicer pa tam čaka in enostavno ne generira nobenih stroškov. V kolikor ugotovimo, da je to v redu, prav, v kolikor se ocenimo, v kolikor ocenimo, da tega ne potrebujemo ali da to predstavlja neka nesorazmerna tveganja, potem se moramo pač zavedati, da določenih povezav ne bo na voljo. Če pa obstaja neka skrb oziroma neko, ne vem, kako bi temu rekel, nezaupanje tudi do vlade, da bi uvajala neke linije oziroma želela subvencionirati neke linije, za katere ni neke realne podlage, potem je morda rešitev v tem, da pridemo tudi z nekim sklepom, tudi danes, ne vem, če ima tudi neko zakonsko podlago, da enostavno pride ministrstvo z neko projektno nalogo, z nekim načrtom in poišče zanj tudi neko mnenje ali pa tudi v končni fazi zavezujoče soglasje pristojnega parlamentarnega odbora in zadeva normalno teče dalje. </font><br/>
<font size="4">Tako da to je moj predlog oziroma moj prispevek. Hvala lepa.</font><br/>
<br/>
<b><font size="4">PREDSEDNIK EDVARD PAULIČ:</font></b><font size="4"> Hvala lepa.</font><br/>
<font size="4">Kot trenutno zadnji ima besedo gospod Mesec.</font><br/>
<font size="4">Izvolite.</font><br/>
<br/>
<b><font size="4">LUKA MESEC (PS Levica):</font></b><font size="4"> Ja, hvala za besedo še enkrat.</font><br/>
<font size="4">Zdaj, gospod Perič je dejal, da se žal takrat ob prodaji Adrie ni zgodilo, da bi prišla neka Lufthansa, nek strateški partner, in prinesel 20 do 30 milijonov za to družbo.</font><br/>
<font size="4">Glejte, to se ni zgodilo, zgodilo se pa je, da je prišel sklad z neznanim lastnikom, ki je prinesel s sabo veliko tveganje, da bo firmo uničil. In tukaj je odgovornost vlade kot skupščine SDH, kot skupščine, ki imenuje nadzorni svet SDH konec koncev, da takega lastnika zavrne. Da reče, ne bomo nacionalne letalske družbe skladu z neznanim lastnikom, ker mu ne zaupamo. Lahko bi šli vsaj na linijo NSI-ja pa rekli, mi iščemo odgovorne lastnike, ne neke sklade, za katerimi ne vemo, kaj se skriva, mogoče se pač skriva uničenje družbe in apetiti Lufthanse in konkurenčnih družb, da prevzamejo njene linije.</font><br/>
<font size="4">Lahko bi to rekli, pa niso. In to je krivda prejšnje vlade. Zdaj, kaj je krivda te vlade, je, da ni imela strategije pol leta nazaj, ko so začeli zvoniti vsi alarmi in je bilo jasno, da bo šla zadeva pod vodo. Ni pripravila nobenega plana v teh pol leta, kaj narediti, da se situacija reši. Kaj se pa zdaj dogaja? Mi imamo v bistvu dve popolnoma kontradiktorni politiki vlade. Po eni strani imamo ministra Počivalška na Ministrstvu za gospodarstvo, ki dela kaj – govori, da bo ustanovil novo letalsko družbo nekje v pol leta. Po drugi strani imamo Ministrstvo za infrastrukturo, ki, kaj dela – zdaj po nujnem postopku sprejema zakon, da bo začela subvencionirati tuje letalske družbe, da prevzamejo linije na ljubljanskem letališču.</font><br/>
<font size="4">Meni tukaj pač ni več nič jasno. Se pravi, si zares kdo predstavlja, da bomo zdaj mi v prvem koraku šli, ne samo, da bomo prepustili, da neke tuje letalske družbe prevzamejo najrentabilnejše linije, celo deficitarne linije bomo subvencionirali, in potem bomo ustanovili nacionalnega letalskega prevoznika. Ja kam bo pa vozil ta prevoznik? Katere linije bodo pa ostale zanj? Kakšen smisel ima to vse skupaj? Če že, bi se pač to moralo delati v obratnem vrstnem redu ali pa, ne vem, pač na vladi se zmenite za neko strategijo, kaj narediti. </font><br/>
<font size="4">Ne pa zdaj pilotov, 500 zaposlenih Adrie in tako naprej, blefirati, da boste naredili novega letalskega prevoznika, na drugi strani pa ne samo, da bi pustili trgu, celo subvencionirali bi tuje letalske družbe, da mu posel, še preden ta firma nastane, že v celoti odnesejo. Tako se pač ne dela, ne vem, mislim, a se vi sploh pogovarjate na Vladi med sabo?</font><br/>
<br/>
<b><font size="4">33. TRAK: (KŽ) – 15.50</font></b><br/>
<br/>
<font size="4">	</font><b><font size="4">PREDSEDNIK EDVARD PAULIČ: </font></b><font size="4">Hvala lepa.</font><br/>
<font size="4">Gospod Perič, izvolite.</font><br/>
<br/>
<font size="4">	</font><b><font size="4">GREGOR PERIČ (PS SMC): </font></b><font size="4">Hvala, za možnost replike.</font><br/>
<font size="4">Saj čisto na kratko, pristojnosti skupščine imamo urejeno v zakonodaji čisto jasno, mislim moramo enkrat v tej državi odločiti ali želimo spolitizirati določene postopke ali jih ne želimo spolitizirati oz. čisto konkretno povedano ali SDH rabimo ali ga rabimo. In ko bom enkrat imeli čisto, ko bomo bili na čistem glede tega, potem bodo tudi številna vprašanja in dileme, ki se odpirajo kot ta, ki jo je zdaj kolega Mesec izpostavil, potem tudi veliko lažje rešljiva.</font><br/>
<font size="4">	Zdaj pa kar se same strategije vlade pri reševanju tega vprašanja zadeva, pa jaz mislim da je vlada predvsem tista, ki bo nakazala smeri reševanja in verjamem, da se bomo potem tudi mi s tem ukvarjali.</font><br/>
<br/>
<font size="4">	</font><b><font size="4">PREDSEDNIK EDVARD PAULIČ: </font></b><font size="4">Hvala lepa.</font><br/>
<font size="4">Gospod Mesec, replika na repliko, ni v skladu z poslovnikom, lahko se prijavite k razpravi, izvolite.</font><br/>
<br/>
<font size="4">	</font><b><font size="4">LUKA MESEC (PS Levica): </font></b><font size="4">Še enkrat, zdaj vse kar sem prej govoril, zavrnitev ponudbe za nakup neke družbe, za prevzem neke družbe od SDH omogoča že zdajšnji Zakon o SDH. To ni nobena posebnost, tako je bil konec koncev, prej je ministrica omenjala Telekom, na enak način je bila zavrnjena prodaja Telekoma in katerokoli ponudbo ima vlada in SDH, pač vso pravico zavrniti, vso pravico. Mi smo celo predlagali takrat, ravno zaradi primera Adria naj se nasploh prepove, da se družbe nacionalnega pomena, katerekoli družbe, v SDH sploh prodaja skladov z neznanimi lastniki. Zakaj bi to delali? Vse to je pravica vlade, da zavrne, tako da vse že zakon omogoča.</font><br/>
<font size="4">	Drugo, kar zadeva strategije te vlade, jaz ravno to kritiziram, do točke preloma je ni bilo, od stečaja Adria naprej imamo dve popolnoma konfliktni poti, eno ki jo pelje vaše ministrstvo z Zdravkom Počivalškom, novi predsednikom SNC na čelu, ki bi ustanavljal novo letalsko družbo, drugo strategijo popolnoma konfliktno s tem, ki jo očitno pelje Ministrstvo za infrastrukturo.</font><br/>
<font size="4">	Moje stališče je, da je ta zakon danes nepotreben in se tudi strinjam s tem, da je popolnoma nespametno, še preden se začnejo tuji letalski prevozniki zanimati za linije, že začeti mahati z subvencijami, ker tako kot ste do zdaj vodili stvari vas bodo tudi tokrat okrog prinesli in boste subvencionirali stvari, ki jih mogoče niti ne bi bilo potrebno.</font><br/>
<font size="4">	Tukaj se celo strinjam s tem, kar je prej kolega iz NSi rekel.</font><br/>
<font size="4">   </font><br/>
<font size="4">	</font><b><font size="4">PREDSEDNIK EDVARD PAULIČ: </font></b><font size="4">Replika, gospod Perič.</font><br/>
<font size="4">Izvolite.</font><br/>
<br/>
<font size="4">	</font><b><font size="4">GREGOR PERIČ (PS SMC): </font></b><font size="4">Jaz se ne bi rad »pinkponkal«, ampak v Zakonu o gospodarskih družbah so pristojnosti posameznih organov v podjetjih jasna in tudi pristojnost skupščine, v tem primeru skupščina vlade v SDH je jasna, zagotovo pa med pristojnosti, torej pristojnosti ne obsegajo to, da se vpleta v posamezen posel, ker to naredi po nekem drugem postopku, torej da člane, ki peljejo posamezne postopke, torej ali nadzornega sveta ali potem same uprave, v kolikor vanje ne zaupa odpokliče.</font><br/>
<font size="4">	Tako, da tukaj ni ta linija poveljevanja ravno tako zelo enostavna oz. tako direktna, kot je bilo opisano, zagotovo pa je potrebno biti v tem smislu oz. natančen, kar v nasprotnem dobimo oz. lahko tudi javnost dobi nejasen pogled na že tako zakomplicirane stvari.</font><br/>
<font size="4">	Hvala lepa.</font><br/>
<br/>
<font size="4">	</font><b><font size="4">PREDSEDNIK EDVARD PAULIČ: </font></b><font size="4">Hvala lepa.</font><br/>
<font size="4">	Ugotavljam, da želje po razpravi ni več, tako da zaključujem drugo obravnavo predloga Zakona o dopolnitvi Zakona o letalstvu na matičnem delovnem telesu. Se oproščam, se oproščam. </font><br/>
<font size="4">	V skladu z prej sprejeto odločitvijo prehajamo na glasovanje o obeh členih predloga zakona skupaj.</font><br/>
<font size="4">Ali želi kdo obrazložiti svoj glas? (Da.) Gospa Sukič.</font><br/>
<br/>
<font size="4">	</font><b><font size="4">NATAŠA SUKIČ (PS Levica): </font></b><font size="4">Ja, na podlagi vsega povedanega, s tem da poudarjam, če bomo danes sprejeli zakon, ki ga niti ne potrebujemo, ker imamo Evropsko uredbo, če bomo danes sprejeli zakon s katerim bomo jasno naprej mahali s subvencijami je povsem jasno, da bodo tisti, ki se bodo  </font><br/>
<br/>
<b><font size="4">34. TRAK: (VP) - 15.55</font></b><br/>
<br/>
<font size="4">	(nadaljevanje) opravljali lete na določenih linijah, to vnaprej vedeli in bodo že s svojim kreativnim računovodstvom poskrbeli, da bodo do teh subvencij tudi prišli. </font><br/>
<font size="4">Zato seveda odločno proti tako nepotrebnemu zakonu, ki ga itak ne rabimo, ker evropska uredba vse to dopušča. Proti tako na-glavo zakonu, ki je popolnoma v nasprotju s tem, kar predlaga pač gospodarsko ministrstvo, ker pripravlja, očitno snuje gospodarsko ministrstvo, kar je Luka prejle povedal, je absolutno nespametno kaj takega sploh zdajle uveljavljati.</font><br/>
<font size="4">Zato bom seveda glasovala proti. Hvala.</font><br/>
<br/>
<b><font size="4">PREDSEDNIK EDVARD PAULIČ: </font></b><font size="4">Hvala lepa.</font><br/>
<font size="4">Prehajamo torej na glasovanje o obeh členih predloga zakona skupaj. Glasujemo. </font><br/>
<font size="4">Kdo je za? (9 članov.) Kdo je proti? (10 članov.)</font><br/>
<font size="4">Ugotavljam, da odbor obeh členov predloga ne podpira. </font><br/>
<font size="4">In glede na to, da členi predloga zakona niso bili sprejeti, na podlagi razlage Komisije za poslovnik v zvezi z drugim odstavkom 61. člena Poslovnika z dne 9. 12. 2009 ugotavljam, da je obravnava Predloga Zakona o dopolnitvi Zakona o letalstvu na matičnem delovnem telesu končana.</font><br/>
<font size="4">S tem zaključujem drugo obravnavo predloga zakona na matičnem delovnem telesu. Odbor bo pripravil poročilo v katerega bo vključil to ugotovitev in ga posredoval predsedniku državnega zbora.</font><br/>
<font size="4">S tem zaključujem prvo točko dnevnega reda.</font><br/>
<br/>
<font size="4">Prehajamo na </font><b><font size="4">2. TOČKO DNEVNEGA REDA - PREDLOG ZAKONA O SPREMEMBAH IN DOPOLNITVAH ZAKONA O PREVOZIH V CESTNEM PROMETU</font></b><font size="4">, druga obravnava, ki ga je Državnemu zboru v obravnavo, po rednem postopku 30. 8. 2019 posredovala vlada.</font><br/>
<font size="4">Predlog zakona je bil uvrščen na dnevni red te seje na podlagi zahteve Poslanskih skupin LMŠ, SD, SMC, Desus in SAB za sklic nujne seje odbora z dne 8. 10. 2019, ki je objavljena na spletni strani državnega zbora s sklicem oziroma na e-klopi.</font><br/>
<font size="4">Državni zbor je na podlagi 122. člena Poslovnika Državnega zbora na 26. izredni seji opravil splošno razpravo o predlogu zakona in sprejel sklep, da je predlog zakona primeren za nadaljnjo obravnavo. Za obravnavo je bilo posredovano naslednje gradivo: predlog zakona z dne 30. 8. 2019, mnenje Zakonodajno-pravne službe z dne 9. 10. 2019, mnenje Komisije Državnega sveta za lokalno samoupravo in regionalni razvoj z dne 9. 10. 2019, pripombe Olimpijskega komiteja Slovenije, Združenja športnih zvez z dne 19. 9. 2019, pripombe Zveze paraplegikov Slovenije z dne 20. 9. 2019 in pa pripombe Obrtno-podjetniške zbornice Slovenije z dne 7. 10. 2019. Vsa navedena gradiva so objavljena na spletni strani državnega zbora. </font><br/>
<font size="4">V poslovniškem roku so bili vloženi amandmaji koalicijskih poslanskih skupin in pa Poslanske skupine SDS. </font><br/>
<font size="4">Na sejo so bili k obravnavi te točke povabljeni: Ministrstvo za infrastrukturo, Komisija državnega sveta za lokalno samoupravo in regionalni razvoj, Gospodarska zbornica Slovenije, Obrtno-podjetniška zbornica Slovenije, Študentska organizacija Slovenije in pa Zakonodajno-pravna služba.</font><br/>
<font size="4">Pričenjam torej drugo obravnavo predloga zakona, na kateri bomo na podlagi 126. člena Poslovnika opravili razpravo in glasovanje o posameznih amandmajih k posameznim členom in o členih predloga zakona.</font><br/>
<font size="4">Izvolite, postopkovno gospod Mesec.</font><br/>
<br/>
<b><font size="4">LUKA MESEC (PS Levica): </font></b><font size="4">Ja, hvala. </font><br/>
<font size="4">Kot sem napovedal na začetku te seje, bomo drugo točko obstruirali. Se pravi razpravo o Zakonu o cestnem prometu. Ne toliko zaradi tega, ker se z rešitvami, ki so v njem predvidene, nebi strinjali, kot zaradi tega, ker protestiramo proti takemu načinu obravnave. Ta zakon ni bil na terminskem načrtu za oktober ampak za november. Poslan je bil pred par dnevi tako, da ni bilo – in ni majhen zakon, obsega 40. členov – niti ni bilo časa za konkretno pripravo, predvsem pa za pripravo amandmajev, ki bi bili k temu zakonu potrebni. In pritisk, časovni pritisk, ki ga izvaja Ministrstvo za infrastrukturo,</font><br/>
<br/>
<b><font size="4">35. TRAK: (IP) – 16.00</font></b><br/>
<br/>
<font size="4">	(nadaljevanje) je izsiljen. Časa za sprejem tega zakona je dovolj, 2. decembra, in ne vidimo nobenega razloga, zakaj se razprava ne bi mogla nadaljevati naslednji tedne, da se lahko poslanske skupine pripravimo, pripravimo tudi amandmaje s potencialnimi izboljšavami, in da vodimo informirano razpravo.</font><br/>
<font size="4">Ker v tem trenutku tega ne moremo, pogoji za to niso bili omogočeni, bomo poslanci Levice razpravo obstruirali. </font><br/>
<br/>
<font size="4">	</font><b><font size="4">PREDSEDNIK EDVARD PAULIČ:</font></b><font size="4"> Hvala lepa.</font><br/>
<font size="4">Besedo dajem torej predstavnici predlagatelja.</font><br/>
<font size="4">Gospa Bratušek, izvolite.</font><br/>
<br/>
<font size="4">	</font><b><font size="4">MAG. ALENKA BRATUŠEK:</font></b><font size="4"> Najlepša hvala in takoj na začetku je treba povedati, da zakon ni bil posredovan v Državni zbor pred nekaj dnevi, ampak 29. avgusta.</font><br/>
<font size="4">Če od 29. avgusta do danes poslanci Levice niso uspeli pogledati zakona in členov, ki so, bom rekla, vključeni v ta zakon, potem jim tudi teh par dni, ki bi jim jih dala seja v drugem tednu, jaz mislim, prav hudo ne pomaga. </font><br/>
<font size="4">	Ampak, kakorkoli, najprej še enkrat zahvala za podporo na seji Državnega zbora, ko smo imeli splošno razpravo. Tako da se bom osredotočila tudi na pripombe, ki so bile takrat v razpravi v Državnem zboru podane, in povedala tudi, katere predloge smo že vključili v amandmaje koalicije. In ko govorimo o javnem prevozu, je dejstvo, da govorimo o ljudeh. In danes bom takoj na začetku povedala, za katere kategorije prebivalstva bomo s to spremembo in za nekatere tudi v nadaljevanju zagotovili ugodnejši, boljši javni prevoz, kot ga imajo danes.</font><br/>
<font size="4">	Moj oseben, končni cilj, ko govorim o javnem potniškem prometu, pa seveda je, da bi bil, to pa pomeni jutri, ampak da bi bil na nek srednji rok javni potniški promet brezplačen za vse naše državljanke in državljane. </font><br/>
<font size="4">	Prvič, s to spremembo zakona bomo poskrbeli za študente invalide. </font><br/>
<font size="4">Drugič, s to spremembo zakona bomo, če bo sprejet tudi amandma, poskrbeli za registrirane športnike dijake in študente. Se pravi, iz kategoriziranih športnikov smo oziroma boste, če bo amandma sprejet, upoštevali predlog tudi Olimpijskega komiteja in bomo brezplačno zagotovili prevoz študentu in dijaku, ki je registriran športnik, od kraja bivanja do kraja vadbe, če že ima kupljeno vozovnico od kraja bivanja do kraja šolanja. In seveda kraj šolanja in kraj vadbe nista enaka. Skratka, ko bo kupil vozovnico za pot od doma do šole, bo brezplačno dobil vozovnico za pot od doma do kraja, kjer ima to športno vadbo. Za tiste, ki za pot v šolo ne potrebujejo vozovnice, bo pa vozovnica od kraja bivanja do kraja vadbe subvencionirana. To je druga velika sprememba. </font><br/>
<font size="4">In tretja. S to spremembo zakona vzpostavljamo pogoje, da bomo lahko v naslednjem letu slovenskim upokojenkam in upokojencem zagotovili brezplačen javni prevoz. Skratka, ne tako kot je predlog SDS-a, da jim damo pet kart za javni potniški promet na mesec, ampak bo ta prevoz brezplačen. Zato ni potrebne spremembe zakona, ker 50. člen tega zakona daje vladi, bom rekla, pravico in dolžnost, da te stvari ureja v uredbi. Ampak kot rečeno, imate mojo besedo, da se bodo slovenske upokojenke in upokojenci v naslednjem letu, najkasneje v drugi polovici leta, lahko prevažali brezplačno,</font><br/>
<br/>
<b><font size="4">36. TRAK: (IP) – 16.05</font></b><br/>
<br/>
<font size="4">	(nadaljevanje) če pa bomo stvari lahko uredili prej, pa bo to tudi kakšen mesec prej. </font><br/>
<font size="4">	Druga stvar, ki jo urejamo, urejamo podatke na teh enotnih vozovnicah. Vozovnice bodo po novem, te imenske vozovnice bodo po novem opremljene tudi s sliko in izpisanim imenom in priimkom na karti, tudi zato, da se bo lažje vršila kontrola na avtobusih in vlakih. Tudi to je eden od pogojev, da bomo lahko za upokojenke in upokojence uvedli brezplačni javni potniški prevoz, ker brez tega bi pa res verjetno bilo malo kaotično in lahko bi se na veliko te karte izkoriščale. Skratka tudi te podatke z zakonom urejamo.</font><br/>
<font size="4">	Določa se namenska postavka, skratka, prihodki iz prodaje enotne vozovnice so že danes definirani kot javnofinančni prihodki, treba je pa seveda s tem zakonom urediti, da je to namenski prihodek proračuna, in ne samo s tem zakonom, tudi v Zakonu o izvrševanju proračuna je člen, ki je povezan s tem členom, ker javnofinančni prihodki pač morajo biti del proračuna in je prav, da to uredimo.</font><br/>
<font size="4">	Skladno z evropsko uredbo spreminjamo, ne prav hudo, ampak nekaj se spreminjajo pogoji za pridobitev temeljne kvalifikacije. Dodan je tudi, spreminja se člen, ki govori o upravljavcu prevozov v prevoznem podjetju. Določamo oziroma v predlogu zakona je določeno, da ni treba, da je ta upravljavec zaposlen v podjetju oziroma lahko to nalogo opravlja v večih podjetjih, če je lastnik 25 odstotkov podjetja. Na predlog obeh, bom rekla, združenj ali pa zbornic, je v koalicijskih amandmajih vključen amandma, da se ta lastniški delež dvigne na 50 odstotkov. </font><br/>
<font size="4">	In zadnja, ampak verjetno, bom rekla, ni nujno najbolj pomembna, ampak zakaj zakon nujno potrebujemo zdaj. Sprememba, to je, da so koncesijske pogodbe veljavne do drugega decembra letošnjega leta. Lahko gledam nazaj in se sprašujem, zakaj v preteklem mandatu ni bil pripravljen razpis tako daleč, da bi lahko bili izbrani izvajalci te javne gospodarske službe pravočasno, ampak s tem ne bom prav veliko naredila. In kaj drugega kot z zakonom podaljšati ta obstoječa koncesijska razmerja, nam pravzaprav ni preostalo.</font><br/>
<font size="4">	Mi smo po splošni razpravi, ki smo jo imeli v ponedeljek, na ministrstvu opravili temeljit pogovor, kaj so tisti najkrajši možni roki, da pridemo do novih pogodb. Lahko v nadaljevanju pogledamo ta terminski plan tudi po mesecih, ampak prav hudo se teh dveh let na žalost ne da skrajšati oziroma pogodbe, koncesijske, bodo tako ali tako podaljšane najdlje za dve leti. Se pravi, dve leti je maksimum. </font><br/>
<font size="4">Jaz iskreno povem, da si tudi zaradi možnih zapletov pri razpisih tega roka ne upam skrajšati, tako da, če lahko razumete, da bomo naredili vse, da do tega pridemo čim prej, in ne bomo zavlačevali, jaz dam besedo, da bomo res maksimalno hitro te stvari,</font><br/>
<br/>
<b><font size="4">37. TRAK: (KŽ) – 16.10</font></b><br/>
<br/>
<b><font size="4">	</font></b><font size="4">(nadaljevanje) bom rekla izvajali, ampak v zakon pa res v tem trenutku ne upam napisat krajšega roka. Še enkrat poudarjam, da piše najdlje dve leti, to ne pomeni, da bodo pogodbe podpisane fiksno za dve leti, se pravi, če bo nam uspelo razpis izpeljati prej bodo nove pogodbe podpisane prej in to seveda je tudi naša želja. 	Je pa tukaj zadaj je ogromno dela, ogromno analiz, ogromno priprav, da sploh do razpisa za te nove koncesije pridemo. </font><br/>
<font size="4">Kar zadeva pripomb Zakonodajno-pravne službe, ampak tako bom začela, dva amandmaja, ki sem jih že omenil, to je sprememba kategoriziranih športnikov v registrirane športnike in ta lastniški delež iz 25 na 50, sta pravzaprav edina dva taka bolj vsebinska amandmaja. Vsi ostali, ki jih imate pred sabo, so seveda tudi vsebinski ampak so bolj nomotehnične, da je stvar zapisana tako kot je treba.</font><br/>
<font size="4">Če lahko še opredelitev do amandmajev, ki jih je vložila Poslanska skupina SDS. Dva, se pravi k 1. členu in tisti, ki se nanaša na delež v podjetju sta enaka kot sta predlagana tudi v koalicijskih amandmajih, kar zadeva pa upokojencev, sem pa povedala, da pravzaprav mi gremo en velik korak, še naprej kar je predlagal SDS, in to je, ne samo pet voženj na mesec, ampak pravzaprav brezplačen javni potniški promet za vse slovenske upokojenke in upokojence in to že v naslednjem letu.</font><br/>
<br/>
<b><font size="4">PREDSEDNIK EDVARD PAULIČ:</font></b><font size="4"> Hvala lepa.</font><br/>
<font size="4">Besedo dajem predstavnici Zakonodajno-pravne službe.</font><br/>
<font size="4">Gospa Palhartinger, izvolite.</font><br/>
<br/>
<b><font size="4">MIROSLAVA PALHARTINGER: </font></b><font size="4">Pozdravljeni, hvala za besedo.</font><br/>
<font size="4">Mnenja Zakonodajno-pravne službe pravzaprav ni potrebno podrobneje povzemati, ker lahko ugotovim, da je v veliki večini, glavnini naših pripomb, da so vloženi amandmaji, ki naše pripombe ustrezno odpravljajo, zato bi lahko v bistvo povzela le tiste, kjer amandmajev ni.</font><br/>
<font size="4">Omenila bi 1. člen, tukaj ni amandmaja, ki se nanaša na uporabo pojma običajno prebivališče, tukaj ugotavljamo da ta pojem ni institut, ki bi bil opredeljen na ravni zakona, ki ureja prijavo prebivališča na sistemski ravni. </font><br/>
<font size="4">K 8. členu bi ugotovila, da oba od amandmajev, ki sta vložena, tako petih poslanskih skupin kot Poslanske skupine SDS sicer določbo spreminjata, vendar bi bilo vseeno potrebno opozoriti, da bi bilo smiselno rešitev, ki odstopa od uredbe z vidika svobodne gospodarske pobude vsebinsko nekoliko izčrpneje utemeljiti. Kar zadeva 8. člena in trinajstega, se pravi dela osmega člena bi opozorili, da gre za neko urejanje ki po naši oceni ne sodi na raven podzakonskega urejanja bodisi zato, ker po našem mnenju vanj ne sodi zaradi narave vprašanj bodi zato ker je prepodrobno. </font><br/>
<font size="4">Glede 22. člena ni opozorila, da se predlagana rešitev glede načina objave zožuje vsebinsko, prej je bila predvidena objava, sedaj je predvidena le predvidena objava na spletu. </font><br/>
<font size="4">Glede 23. člena ugotavljamo, da so manjkali neki izčrpnejši vsebinski okvirji za nadaljnje podzakonske urejanje glede metodologije sofinanciranje linij, ta pripomba je povezana z načelom legalitete, in nazadnje k 38. členu, tukaj pa bi ponovili našo ugotovitev, da je tudi v tej noveli uporabljen način podaljševanja obstoječih koncesij in to na način, ki se novelah zakona v bistvu</font><br/>
<br/>
<b><font size="4">38. TRAK: (IP) – 16.15</font></b><br/>
<br/>
<font size="4">	(nadaljevanje) uveljavlja vse od leta 2010. In zato smo dolžni ugotoviti in opozoriti, da takšno odmikanje uporabe neke sistemske ureditve podaljševanja oziroma sklepanja koncesij, da je takšno urejanje z vidika načela varstva, zaupanje v pravo vprašljivo.</font><br/>
<font size="4">	Hvala.</font><br/>
<br/>
<b><font size="4">PREDSEDNIK EDVARD PAULIČ:</font></b><font size="4"> Hvala lepa.</font><br/>
<font size="4">Ali želi besedo predstavnik Komisije Državnega sveta za lokalno samoupravo in regionalni razvoj? (Da.)</font><br/>
<font size="4">Gospod Komac, izvolite.</font><br/>
<br/>
<b><font size="4">OSKAR KOMAC:</font></b><font size="4"> Hvala, gospod predsednik za besedo. Bom zelo kratek.</font><br/>
<font size="4">Pristojna komisija Državnega sveta je podprla predlog zakona, nekatere pripombe, ki so pa vsebovane v samem mnenju, se pa predvsem nanašajo na neko optimalizacijo nekaterih procesov, ki so posledica izvajanja vsega zakona. Kolegi so opozorili na neko včasih težavo z združevanjem teh javnih prevozov s prevozi, ki jih organizirajo same občine, in podobne zadeve. Vse to je vsebovano v samem mnenju, zato tega ne bi dodatno ponavljal. </font><br/>
<font size="4">Hvala lepa.</font><br/>
<br/>
<b><font size="4">PREDSEDNIK EDVARD PAULIČ:</font></b><font size="4"> Hvala lepa.</font><br/>
<font size="4">Sprašujem, če želi besedo še kdo od ostalih vabljenih? (Da.)</font><br/>
<font size="4">Izvolite, prosim, da se predstavite.</font><br/>
<br/>
<b><font size="4">KLEMEN PERAN:</font></b><font size="4"> Hvala, gospod predsedujoči. </font><br/>
<br/>
<b><font size="4">PREDSEDNIK EDVARD PAULIČ:</font></b><font size="4"> Takoj prosim, da se izključite, kolega je pred vami.</font><br/>
<font size="4">Izvolite.</font><br/>
<br/>
<b><font size="4">KLEMEN PERAN:</font></b><font size="4"> Hvala lepa, predsednik.</font><br/>
<font size="4">(Klemen Peran, predsednik Študentske organizacije Slovenije). Tudi se zahvaljujem za vabilo na to sejo. Osredotočal se bom samo na tiste rešitve, ki se zadevajo študentov.</font><br/>
<font size="4">Moram reči, da smo veseli, da se nekatere zadeve rešujejo. Ministrica je že povedala, da se bo s temi rešitvami zagotovil brezplačni prevoz gibalno oviranim študentov, da se bo zagotovilo subvencionirane vozovnice za dijake in študente, ki imajo pravico do subvencionirane vozovnice in status športnika. Hkrati so še nekatere zadeve, ki se bodo rešile s tem zakonom.</font><br/>
<font size="4">Denimo zagotavljanje možnosti prevoza upravičencev, ki se izobražujejo v zavodih za vzgojo in izobraževanje otrok in mladostnikov s posebnimi potrebami in nimajo pravice do prilagojenega prevoza. In pa ukinila se bo starostna omejitev upravičencev, dijakov in študentov, do subvencioniranega prevoza, in to so vse neke rešitve, za katere smo veseli, da se rešujejo v tem predlogu. Podpiramo te rešitve in si želimo, da bi se tudi druge problematike študentov začele počasi reševati.</font><br/>
<font size="4">Hvala.</font><br/>
<br/>
<b><font size="4">PREDSEDNIK EDVARD PAULIČ:</font></b><font size="4"> Hvala lepa.</font><br/>
<font size="4">Izvolite. Prosim, da se predstavite.</font><br/>
<br/>
<b><font size="4">IGOR SEP:</font></b><font size="4"> Hvala, gospod predsedujoči za besedo.</font><br/>
<font size="4">(Igor Sep, Gospodarska zbornica Slovenije, Združenje za promet.)</font><br/>
<font size="4">Najprej bi se zahvalil tako ministrstvu kot tudi predstavnikom koalicije in opozicije, da so podprli predlog zbornice, ki smo ga posredovali naknadno v obravnavo, po dvigu deleža iz 25 na 50 odstotkov. </font><br/>
<font size="4">Povedal bi samo to, da vodilo, ki smo ga imeli pri tem, da smo se odločili za podajo takega predloga člena je v tem, da bi predvsem preprečili podjetja tako imenovanih poštnih nabiralnikov in da se dejansko prevozniška podjetja, ki se ukvarjajo z neko dejavnostjo v Republiki Sloveniji, dejansko tudi tukaj pojavijo, imajo neki naslov, imajo neko osebje in da se jih ve tudi prekontrolirati. </font><br/>
<font size="4">Hvala.</font><br/>
<br/>
<b><font size="4">PREDSEDNIK EDVARD PAULIČ:</font></b><font size="4"> Hvala lepa. </font><br/>
<font size="4">Prehajamo na razpravo in glasovanje o posameznih členih in vloženih amandmajih v okviru druge obravnave predloga zakona. </font><br/>
<font size="4">Odboru najprej predlagam, da po opravljeni razpravi o posameznih členih najprej glasujemo o amandmajih ter nato v skladu s tretjo alinejo prvega odstavka 128. člena Poslovnika Državnega zbora še o vseh členih predloga zakona skupaj. </font><br/>
<font size="4">V razpravo dajem 1. člen in vložena amandmaja koalicijskih poslanskih skupin in pa Poslanske skupine SDS.</font><br/>
<font size="4">Gospod Černač, izvolite.</font><br/>
<br/>
<b><font size="4">ZVONKO ČERNAČ (PS SDS):</font></b><font size="4"> Ja, hvala še enkrat za besedo.</font><br/>
<br/>
<b><font size="4">39. TRAK: (VP) - 16.20</font></b><br/>
<br/>
<b><font size="4">	</font></b><font size="4">(nadaljevanje) Jaz moram reči, da sem osebno in tudi v poslanski skupini SDS, izražamo zadovoljstvo, da ministrica nadaljuje pot, ki jo je trasirala druga Janševa vlada leta 2012. Ta pot je bila trasirana takrat z uvedbo subvencioniranja vozovnice za dijake in študente, kot veste s 1. 9. 2019. Ta ukrep je bil sprejet v času, ko se je sprejemal ZUJF, ko je bilo potrebno varčevati na vseh področjih ampak se je nekako, z združitvijo 3 različnih finančnih virov, ob takratni tudi podpori dijaške in Študentske organizacije, ker se je en del sredstev, ki so prej namenjena kot dodatki h štipendijam, neposredno namenil za to subvencijo, pripeljal do tega, da je bila ta vozovnica takrat uvedena. In cilj je bil, da s 1. 9. 2014 ta vozovnica postane enotna, da se prenovijo v tem času vozni redi in da se podelijo do tega obdobja tudi nove koncesije. In, kot vidite, se te stvari niso zgodile. Dobili smo enotno vozovnico šele 1. 9. 2016. Še vedno ni vzpostavljen t. i. »clearing«, ki bi moral biti ampak je povezan z tako prenovo voznih redov tako, kot z novimi koncesijami in tako naprej. Tako, da koraki so bili sicer do zdaj v pravo smer ampak malo preveč počasni. Treba je pošteno povedati, da jih je sedanje ministrstvo pospešilo oziroma vodstvo sedanjega ministrstva. Mogoče pa vseeno ne v zadostni meri, ker leto dni je že za nami. In ministrica je prej povedala, da je treba te koncesijske pogodbe podaljšati. Sicer največ za 2 leti zaradi tega, ker stvari še niso tako daleč pripravljene, da bi lahko v naslednjem letu to prenovo sistema zagotovili. To me zelo čudi – to pomeni, da ni bilo nič narejeno v zadnjih, s pravi koliko, 7 letih na to temo. In očitno tudi v zadnjem letu dni ne, ker če imeli zdaj stvari že pripravljene, koncepte izdelane, se pravi vse podlage pripravljene, potem se da tudi stvari narediti v enem letu. Samo formalna zgodba okrog razpisa je mogoče speljati v enem letu, če je vse ostalo pripravljeno. Če pa vsega ostalega ni, pa tega seveda ni mogoče narediti. In potem je tukaj problem.</font><br/>
<font size="4">Ampak o tem bomo govorili o zadnjem členu, ki je tudi amandmiran, glede skrajšanja tega roka. Pri tem členu bi povedal pa, da seveda podpiramo to intenco, da se okrepi javni prevoz. Okrepi se ga lahko, po našem mnenju, na eni strani z ustrezno ureditvijo infrastrukture, tako kar se tiče, če se grobo izrazim »hardwarea«, kot »softwarea« in na drugi strani seveda s tem, da postane ta prevoz uporabniku bolj prijazen, kot je danes. Se pravi, da ima v določenih časovnih terminih na razpolago različna prevozna sredstva, da lahko od točke A do točke B pride čim hitreje - vsaj primerljivo, kot bi prišel z svojim osebnim avtomobilom oziroma hitreje. In na drugi strani seveda, da je ta prevoz tudi cenovno dostopen, ker to, kar je naredila ministrica julija letos, ko je uvedla enotno vozovnico za vse, ne samo za dijake in študente, cenovno pa se zadeva ni spremenila, po mojem mnenju ni kaj bistveno povečalo privlačnosti in verjamem, da je relativno malo koristnikov te enotne vozovnice. </font><br/>
<font size="4">Tako, da ti koraki, ki so predvideni in ki jih napoveduje ta novela  zakona gredo v pravo smer. Mi smo predlagali, da se pač omogoči, tudi po zgledu nekaterih drugih držav, glede uporabe javnega prevoza, posebne ugodnosti za posamezne skupine ljudi, ki dejansko so največ odvisni od tega prevoza in ga dejansko tudi najbolj uporabljajo. In tukaj gre za upokojence in osebe starejše od 65 let. Tako, naš amandma se nekoliko razlikuje – mi menimo, da je potrebno dodati tudi to kategorijo vseh starejših od 65 let, ne samo upokojence. Zaradi tega predlagamo in vabimo koalicijo k podpori, jaz verjamem, da tudi ministrica temu ne bo nasprotovala. Ker mislim, da je prav, da vse te osebe, ki spadajo nekako v isto kategorijo, se pravi gibalno ovirani, invalidi, upokojenci, starejši od 65 let so v perspektivi enakopravno obravnavani. Saj razlika med enimi in drugimi je relativno majhna in mislim pa, da gre za nek psihološki efekti, ki bi ga bilo potrebno izenačiti. </font><br/>
<br/>
<b><font size="4">40. TRAK: (KŽ) – 16.25</font></b><br/>
<br/>
<font size="4">	(nadaljevanje) Zdaj ta amandma k 1. členu je povezan z amandmajem k 31. členu. Super, če je mogoče zagotoviti že v prvem koraku brezplačen javni prevoz vsem, mi smo pa predlagali pet voženj, zaradi tega da bi se v prvem obdobju, ki smo ga nekako ocenjevali, da ga je mogoče uveljaviti z 1. 1. prihodnje leto, zaradi tega tudi vezava na ta podzakonski akt, ki naj bi bil sprejet v 30 dneh po uveljavitvi tega zakona, da bi to prvo obdobje predno se ukrep uvede za neomejeno število voženj testirali na določeni časovni premici, tudi zaradi ocene finančnih posledic za naprej.</font><br/>
<font size="4">	Ampak mislim, da je ta usmeritev, ki jo je dalo ministrstvo tudi dobro, tako da na tem ne vztrajamo in bomo ta amandma oz. smo ga že skorigirali, tako da to številko ven črtamo. Mislimo pa da je prav da ostane ta tekst v zakonu, tudi zaradi tega, ker je prav da je tudi v zakonu, ne samo formalna osnova za ta ukrep, ampak tudi bom rekel neka vsebinska zaveza, da se bo to res v prihodnjem letu zgodilo.</font><br/>
<font size="4">	Toliko za enkrat.</font><br/>
<br/>
<b><font size="4">PREDSEDNIK EDVARD PAULIČ: </font></b><font size="4">Gospa ministrica, beseda je vaša, izvolite.</font><br/>
<br/>
<b><font size="4">MAG. ALENKA BRATUŠEK: </font></b><font size="4">Jaz sem pravzaprav že v uvodu povedala, da tega amandmaja ne potrebujemo, ker 50. člen zakona daje Vladi in ministrstvu pooblastilo, da uredi, lahko tudi preberemo:</font><br/>
<font size="4">»Vlada Republike Slovenije določi s koncesijskim aktom koncesijske linije, vrsto, obseg in način usklajevanja voznih redov znotraj koledarskega leta, daljina, način opravljanja, način financiranja, pogoje za njihovo zagotavljanje, standarde dostopnosti do javnega linijskega prevoza, prevozne cene itd.«</font><br/>
<font size="4">Skratka standarde dostopnosti do javnega linijskega prevoza in kot sem uvodoma povedala, potrebno bo počakati na te imenske vozovnice in naš cilj je zagotoviti slovenskim upokojenkam in upokojencem brezplačen javni prevoz, ne samo na liniji, ali samo od točke A do B, ampak pravzaprav po celi Sloveniji.</font><br/>
<font size="4">Tako da, jaz apeliram, da tega amandmaja ne podprete, ampak kakorkoli se lahko sliši, zaupate da bomo v naslednjem letu to naredili. Kot ministrica se pravzaprav eno leto ukvarjam s to zgodbo, kako bi lahko slovenskim upokojenkam im upokojencem zagotovila brezplačen javni prevoz, potrebno bo izpolniti nekaj pogojev. Zakaj mogoče ne samo omejitev let, več kot 65, ker tisti, ki je zaposlen, tudi če je starejši starejši od 65 let, dobi nadomestilo za potne stroške in mogoče to ne bi bilo najbolj korektno, da ga potem vključimo v ta paket.</font><br/>
<font size="4">Dolgoročno ali srednjeročno, da ne bom šla, ne vem kam v prihodnost, srednjeročno pa jaz mislim, da bi moral biti cilj države, da bi javni potniški promet, cestni in železniški bil brezplačen za vse, kar tudi nekaj administrativnega dela pri tem obračunavanju subvencij za študente in dijake odpade in če smo čisto pošteni ali iskreni, so upokojenci v tem trenutku edini, ki so, vsaj na avtobusnem delu morali plačevati čisto polno ceno.</font><br/>
<font size="4">Zaposleni dobijo nazaj skozi potne stroške, študentom in dijakom smo šli, ste šli in še vedno gremo na roko, kar je absolutno prav, ampak za tem je kar nekaj administracije in v prihodnosti, jaz verjamem, da si to, da to naša država   </font><br/>
<br/>
<b><font size="4">41. TRAK: (IP) – 16.30</font></b><br/>
<br/>
<font size="4">	(nadaljevanje) lahko zagotovi in da bi na srednji rok res lahko javni potniški promet bil za vse brezplačen. Je pa treba do takrat izpolniti še nekaj pogojev. </font><br/>
<font size="4">	To je boljša infrastruktura in boljši vozni park, predvsem kar se tiče železnic. Kot veste je kar nekaj novih vlakov na poti, kar nekaj dela na železniški infrastrukturi, zato da bo hitrejša, nas tudi še čaka. Treba bo vsa ta vozna sredstva, tudi skladno z evropskimi zahtevami, ampak ne samo zato, prilagoditi tudi za invalide oziroma gibalno ovirane ljudi, in to so vse koraki, ki nas v nadaljevanju čakajo.</font><br/>
<font size="4">	Kar se tiče stvari, ki so bile v preteklosti narejene ali pa niso bile narejene, lahko jaz samo rečem, da sem enako nesrečna, da me v bistvu ni to področje čakalo bolj pripravljeno. Ampak kot sem že večkrat povedala, jokanje in stokanje ne bo pomagalo, smo pač zavihali rokave in bomo res maksimalno hitro, kar se da, te stvari uredili. Stvari pa niso toliko pripravljene, da bi lahko jutri šli v razpis. To pa iskreno povem. </font><br/>
<font size="4">	Naš cilj je, da bi bil razpis za koncesije objavljen, pa kakor koli se zdaj to sliši, po koncu poletja naslednjega leta, pa še to, ko sem to na ministrstvu zahtevala od sodelavcev, so malo, bom rekla, me, niso bili najbolj veseli, no, ampak tako to je.</font><br/>
<br/>
<font size="4">	</font><b><font size="4">PREDSEDNIK EDVARD PAULIČ:</font></b><font size="4"> Hvala lepa.</font><br/>
<font size="4">Gospod Černač. Izvolite. </font><br/>
<br/>
<font size="4">	</font><b><font size="4">ZVONKO ČERNAČ (PS SDS): </font></b><font size="4">Jaz vseeno mislim, da bi bilo prav, da bi se ta člen spremenil in ta amandma sprejel – iz dveh razlogov.</font><br/>
<font size="4">	Najprej, ministrica je prebrala drugi odstavek 50. člena, ampak ta se veže na nove koncesijske pogodbe. Teh pa, kot pravite, še dve leti ne bo. Istočasno pa govorite, da bo brezplačen prevoz za upokojence uveden v drugi polovici prihodnjega leta. To dvoje ne gre skupaj in jaz tukaj predlagam, da ti dve stvari nista povezani, ker se tudi ponovno pri tem razpisu lahko kaj zalomi. Doslej smo že sedemkrat podaljševali ta rok iz decembra v december, pa še vedno ni teh novih koncesij.</font><br/>
<font size="4">	In zaradi tega predlagam, da se v 3. členu v prvem odstavku za točko 3.a doda točka 3.b, nova 3.b, ki se glasi: 3.b – brezplačni prevoz je brezplačni prevoz z enotno vozovnico za gibalno ovirane, invalide, upokojence in starejše od 65 let. S tem je dana na eni strani neposredna formalna osnova za to in na drugi strani, po mojem mnenju, tudi ta drugi odstavek člena, tudi če pride do novih koncesijskih aktov, pri standardni dostopnosti ne zagotavlja vsega tega. Predvsem pa ni točno določeno, komu se lahko to zagotavlja. Če pa je to sprejeto v zakonu, potem je tukaj zakonska določba zelo jasna in nedvoumna. </font><br/>
<font size="4">	Prej je bilo omenjeno, v začetku, da je cilj ministrstva, da se vzpostavi gratis enotna vozovnica za vse. Na drugi strani pa imate zdaj problem, če se jo razširi poleg upokojencev še na starejše od 65 let. Tako da jaz mislim, da je le prav, da je to, kar predlagamo, če bo sprejeto, zapisano v zakonu, ker je s tem potem dana zaveza, da se bo to tudi uresničilo. </font><br/>
<br/>
<font size="4">	</font><b><font size="4">PREDSEDNIK EDVARD PAULIČ: </font></b><font size="4">Hvala lepa.</font><br/>
<font size="4">	Gospa ministrica, izvolite. </font><br/>
<br/>
<b><font size="4">MAG. ALENKA BRATUŠEK:</font></b><font size="4"> Člen, o katerem sem govorila, velja že danes. To ne velja samo za novo ureditev. Kar se pa tiče zaposlenih, tudi če so starejši kot 65 let, sem povedala, kaj je naš cilj, samo takrat bo treba najti dogovor, da delodajalci, pa naj gre za gospodarstvo ali državo, niso več dolžni plačevati potnih stroškov. </font><br/>
<font size="4">Zato sem rekla, da je treba to delati z roko v roki. Ker potem en človek danes v bistvu dobi dvakrat, če bi šlo za javnega uslužbenca, celo iz javnih sredstev dvakrat. Tako da naš cilj vsekakor je takšen – ali pa bom rekla, moj cilj vsekakor je takšen, ni pa uresničljiv od danes do jutri.</font><br/>
<br/>
<b><font size="4">PREDSEDNIK EDVARD PAULIČ: </font></b><font size="4">Hvala lepa. </font><br/>
<font size="4">Gospod Černač, replika, izvolite.</font><br/>
<br/>
<b><font size="4">ZVONKO ČERNAČ (PS SDS): </font></b><font size="4">Konceptualno se midva z ministrico popolnoma strinjava in govoriva isti jezik.</font><br/>
<font size="4">Glede teh veljavnosti drugega odstavka 50. člena, ja, ja, velja, ampak koncesije so obstoječe. Ne bo novih pred novim razpisom. Ker vi ste govorili o tem, da se bo to uredilo s koncesijskim aktom, ampak šele z novim. In dokler novega koncesijskega akta ne bo,</font><br/>
<br/>
<b><font size="4">42. TRAK: (VP) - 16.35</font></b><br/>
<br/>
<font size="4">	(nadaljevanje) vi na podlagi tega člena ne morete urediti nič, kar se upokojencev tiče.</font><br/>
<font size="4">Zaradi tega predlagamo, da se ta člen oziroma ta amandma k prvemu členu sprejme.</font><br/>
<br/>
<font size="4">	</font><b><font size="4">PREDSEDNIK EDVARD PAULIČ: </font></b><font size="4">Hvala lepa. </font><br/>
<font size="4">	Če želite, gospa ministrica, še dodatno pojasniti? (Da.)</font><br/>
<font size="4">	Izvolite.</font><br/>
<br/>
<b><font size="4">	MAG. ALENKA BRATUŠEK: </font></b><font size="4">Na podlagi tega člena, Vlada sprejme uredbo. In ta uredba je sprejeta in se jo da spreminjati. Ampak kakorkoli, podpisane bodo tudi nove oziroma podaljšane bodo obstoječe koncesije, kar pomeni, da bodo podpisani nove pogodbe. Tako da, ta člen definitivno ureja tudi zdajšnje stanje. </font><br/>
<br/>
<b><font size="4">	PREDSEDNIK EDVARD PAULIČ: </font></b><font size="4">Hvala lepa.</font><br/>
<font size="4">	Gospod Černač, izvolite repliko.</font><br/>
<br/>
<b><font size="4">	ZVONKO ČERNAČ (PS SDS): </font></b><font size="4">Torej v teh pogodbah, ki jih boste zdaj, pred 2. 12. 2019 letos, podaljšali, boste vnesli člen glede brezplačnih vozovnic za upokojence? </font><br/>
<br/>
<font size="4">	</font><b><font size="4">PREDSEDNIK EDVARD PAULIČ: </font></b><font size="4">Gospa ministrica, izvolite.</font><br/>
<br/>
<b><font size="4">	MAG. ALENKA BRATUŠEK: </font></b><font size="4">To bomo vnesli v uredbo, ki jo bo sprejela Vlada in v teh koncesijskih pogodbah to ni potrebno urejati. To razlagam. </font><br/>
<br/>
<b><font size="4">	PREDSEDNIK EDVARD PAULIČ: </font></b><font size="4">Gospod Černač, izvolite.</font><br/>
<br/>
<b><font size="4">	ZVONKO ČERNAČ (PS SDS): </font></b><font size="4">Ali se midva ne razumeva ali kaj?</font><br/>
<font size="4">Jaz govorim o tem, da če želite drugo leto, kar ste napovedala, v drugi polovici leta uvesti brezplačno vozovnico za upokojence, tega brez spremembe prvega člena tako, kot predlagamo z amandmajem, ne morate narediti. Zaradi tega, ker nimate podlage. Ker to, kar vi govorite, bo podlaga šele za naprej, po novih razpisih in po novih koncesijskih pogodbah. </font><br/>
<br/>
<b><font size="4">	PREDSEDNIK EDVARD PAULIČ: </font></b><font size="4">Gospa Bratušek. </font><br/>
<br/>
<b><font size="4">	MAG. ALENKA BRATUŠEK: </font></b><font size="4">Še zadnjič, da to ne drži.</font><br/>
<font size="4">To preprosto ne drži. Uredbo vlada lahko spreminja tudi pred koncesijskim aktom. In verjemite, povedala sem, da se skoraj celo leto, skoraj cel mandat, kar se ministrica, ukvarjam s tem na kakšen način in koliko nas bo to stalo, da slovenskim upokojenkam in upokojencem lahko zagotovimo brezplačen prevoz po celi Sloveniji. In za to ni potrebna sprememba 1. člena oziroma amandma, ki ga predlagate.</font><br/>
<br/>
<font size="4">	</font><b><font size="4">PREDSEDNIK EDVARD PAULIČ: </font></b><font size="4">Hvala lepa.</font><br/>
<font size="4">	Sedaj zaključujem razpravo in prehajamo na odločanje o vloženih amandmajih. </font><br/>
<font size="4">Najprej bomo odločali o amandmaju Poslanske skupine SDS. Amandma je vsebinsko povezan z amandmajema Poslanske skupine SDS k 31. in 35. členu. Če ta amandma ne bo sprejet, sta amandmaja Poslanske skupine SDS k 31. in 35. členu brezpredmetna.</font><br/>
<font size="4">Prehajamo torej na odločanje o amandmaju Poslanske skupine SDS. Glasujemo. </font><br/>
<font size="4">Kdo je za? (7 članov.) Kdo je proti? (9 članov.)</font><br/>
<font size="4">Ugotavljam, da odbor amandmaja ne podpira. </font><br/>
<font size="4">Prehajamo še na glasovanje o amandmaju koalicijskih poslanskih skupin k 1. členu. Glasujemo. </font><br/>
<font size="4">Kdo je za? (15 članov.) Kdo je proti? (Nihče.)</font><br/>
<font size="4">Ugotavljam, da odbor amandma podpira. </font><br/>
<font size="4">Prehajamo oziroma v razpravo dajem 2. do 4. člen, h katerim ni vloženih amandmajev. </font><br/>
<font size="4">Želi kdo razpravljati? (Ne.) Ugotavljam, da ne. </font><br/>
<font size="4">Tako zaključujem razpravo in v razpravo dajem 5. člen, h kateremu je vložen amandma poslanskih skupin koalicije. Želi kdo razpravljati? (Ne.) Ugotavljam, da ne.</font><br/>
<font size="4">Zaključujem razpravo in prehajamo na glasovanje o amandmaju poslanske skupine koalicije k 5. členu. Glasujemo. </font><br/>
<font size="4">Kdo je za? (15 članov.) Kdo je proti? (Nihče.)</font><br/>
<font size="4">Ugotavljam, da odbor amandma podpira. </font><br/>
<font size="4">	</font><br/>
<b><font size="4">43. TRAK: (KŽ) – 16.40</font></b><br/>
<br/>
<font size="4">	(nadaljevanje) Odpiram razpravo k 6. členu in amandmaje poslanskih skupin koalicije.</font><br/>
<font size="4">	Ugotavljam, da želje po razpravi ni, tako da prehajamo na odločanje o amandmaju poslanske skupine koalicije k 6. členu. Glasujemo.</font><br/>
<font size="4">	Kdo je za? (15 članov.) Kdo je proti? (Nihče.)</font><br/>
<font size="4">	Ugotavljam, da je amandma sprejet.</font><br/>
<font size="4">V razpravo dajem 7. člen, k kateremu ni vloženih amandmajev. Želje po razpravi ni. </font><br/>
<font size="4">V razpravo dajem 8. člen k katerim so vloženi amandmaji poslanskih skupin koalicije in amandma Poslanske  skupine SDS. Odpiram razpravo.</font><br/>
<font size="4">	Gospod Černač, izvolite.</font><br/>
<br/>
<font size="4">	</font><b><font size="4">ZVONKO ČERNAČ (PS SDS): </font></b><font size="4">Jaz mislim, da sta po vsebini ta dva amandmaja identična, gre v bistvu za predlog Obrtno-podjetniške zbornice, ki je smiselna in je nekaj vmes med tistim kar je nekako strožja oz. milejša zahteva in mislim da je pametno to sprejeti.</font><br/>
<br/>
<b><font size="4">PREDSEDNIK EDVARD PAULIČ: </font></b><font size="4">Hvala lepa.</font><br/>
<font size="4">Torej zaključujem razpravo. Najprej bomo glasovali o amandmaju Poslanske skupine SDS k 8. členu. Samo trenutek. Če je ta amandma sprejet, je amandma koalicijskih poslanskih skupin k temu členu brezpredmeten. </font><br/>
<font size="4">Prehajamo torej na glasovanje Poslanske skupine SDS k 8. členu. Glasujemo.</font><br/>
<font size="4">Kdo je za? (7 članov.) Kdo je proti? (9 članov.)</font><br/>
<font size="4">	Ugotavljam, da amandma ni sprejet.</font><br/>
<font size="4">Prehajamo na glasovanje o amandmaju poslanskih skupin koalicije k 8. členu. Glasujemo. </font><br/>
<font size="4">Kdo je za? (13 članov.) Kdo je proti? (Nihče.)</font><br/>
<font size="4">	Ugotavljam, da je amandma sprejet.</font><br/>
<font size="4">V razpravo dajem 9. člen, k kateremu ni vloženih amandmajev. Želje po razpravi ni.</font><br/>
<font size="4">V razpravo dajem 10. člen, h kateremu je vložen amandma poslanskih skupin koalicije. Želje po razpravi ni.</font><br/>
<font size="4">Glasujemo o amandmaju poslanskih skupin koalicije k 10. členu. Glasujemo.</font><br/>
<font size="4">Kdo je za? (15 članov.) Kdo je proti? (Nihče.)</font><br/>
<font size="4">	Ugotavljam, da je amandma sprejet.</font><br/>
<font size="4">V razpravo daje 11. do 17. člen, k katerim ni vloženih amandmajev. Želje po razpravi ni.</font><br/>
<font size="4">V razpravo dajem 18. člen, h kateremu je vložen amandma poslanskih skupin koalicije. Želje po razpravi ni. </font><br/>
<font size="4">Prehajamo na glasovanje o amandmaju k 18. členu. Glasujemo.</font><br/>
<font size="4">Kdo je za? (15 članov.) Kdo je proti? (Nihče.)</font><br/>
<font size="4">	Ugotavljam, da je amandma sprejet.</font><br/>
<font size="4">V razpravo daje 19. člen, h kateremu je vložen amandma poslanskih skupin koalicije. Želje po razpravi ni.</font><br/>
<font size="4">Prehajamo na glasovanje o amandmaju k 19. členu. Glasujemo.</font><br/>
<font size="4">Kdo je za? (14 članov.) Kdo je proti? (Nihče.)</font><br/>
<font size="4">	Ugotavljam, da je amandma sprejet.</font><br/>
<font size="4">V razpravo dajem 20. člen in amandma poslanskih skupin koalicije k temu členu. Želje po razpravi ni.</font><br/>
<font size="4">Prehajamo na glasovanje o amandmaju k 20. členu. Glasujemo.</font><br/>
<font size="4">Kdo je za? (14 članov.) Kdo je proti? (Nihče.)</font><br/>
<font size="4">	Ugotavljam, da je amandma sprejet.</font><br/>
<font size="4">V razpravo dajem 21. člen, h kateremu je vložen amandma poslanskih skupin koalicije. Želje po razpravi ni.</font><br/>
<br/>
<b><font size="4">44. TRAK: (IP) – 16.45</font></b><br/>
<br/>
<font size="4">	(nadaljevanje) Prehajamo na glasovanje o amandmaju k 21. členu. Glasujemo.</font><br/>
<font size="4">	Kdo je za? (15 članov.) Kdo je proti? (Nihče.)</font><br/>
<font size="4">	Ugotavljam, da je amandma sprejet.</font><br/>
<font size="4">	V razpravo dajem 22. in 23. člen, h katerima ni vloženih amandmajev. Želi kdo razpravljati? (Ne.) </font><br/>
<font size="4">	V razpravo dajem 24. člen, h kateremu je vložen amandma poslanskih skupin koalicije.</font><br/>
<font size="4">Ker želje po razpravi ni, prehajamo na glasovanje o amandmaju k 24. členu. Glasujemo.</font><br/>
<font size="4">	Kdo je za? (14 članov.) Kdo je proti? (Nihče.)</font><br/>
<font size="4">	Ugotavljam, da je amandma sprejet. </font><br/>
<font size="4">	V razpravo dajem 25. do 28. člen, h katerim ni vloženih amandmajev. Ugotavljam, da želje po razpravi ni. </font><br/>
<font size="4">	Prehajamo na razpravo o 29. členu, h kateremu sta vložena amandmaja poslanskih skupin koalicije in pa amandma Poslanske skupine SDS. Odpiram razpravo. Ugotavljam, da razpravljavcev ni, tako da zaključujem razpravo. </font><br/>
<font size="4">Najprej bomo glasovali o amandmaju poslanskih skupin koalicije k 29. členu. Če je ta amandma sprejet, je amandma Poslanske skupine SDS k temu členu brezpredmeten.</font><br/>
<font size="4">Prehajamo na glasovanje o amandmaju poslanskih skupin koalicije k 29. členu. Glasujemo.</font><br/>
<font size="4">Kdo je za? (10 članov.) Kdo je proti? (Nihče.)</font><br/>
<font size="4">Ugotavljam, da je amandma sprejet.</font><br/>
<font size="4">V razpravo dajem 30. člen, h kateremu ni vloženih amandmajev. Ugotavljam, da ni razpravljavcev.</font><br/>
<font size="4">Prehajamo na razpravo o 31. členu, h kateremu je vložen amandma poslanskih skupin koalicije. Sprašujem, če želi kdo razpravljati? (Ne.)</font><br/>
<font size="4">Ugotavljam, da ne, tako da prehajamo na glasovanje o amandmaju k 31. členu. Glasujemo.</font><br/>
<font size="4">Kdo je za? (13 članov.) Kdo je proti? (Nihče.)</font><br/>
<font size="4">Ugotavljam, da je amandma sprejet.</font><br/>
<font size="4">V razpravo dajem 32. do 34. člen, h katerima ni vloženih amandmajev. Razpravljavcev ni, tako da prehajamo na razpravo o 35. členu, h kateremu je vložen amandma poslanskih skupin koalicije.</font><br/>
<font size="4">Prehajamo na odločanje o amandmaju k 35. členu. Glasujemo.</font><br/>
<font size="4">Kdo je za? (14 članov.) Kdo je proti? (Nihče.)</font><br/>
<font size="4">Ugotavljam, da je amandma sprejet. </font><br/>
<font size="4">V razpravo dajem 36. in 37. člen, h katerima ni vloženih amandmajev.</font><br/>
<font size="4">Razpravo zaključujem in prehajamo na razpravo o 38. členu, h kateremu sta vložena amandma poslanskih skupin koalicije in pa amandma Poslanske skupine SDS. Najprej bomo glasovali o amandmaju Poslanske skupine SDS. / oglašanje iz dvorane/ </font><br/>
<br/>
<b><font size="4">PREDSEDNIK EDVARD PAULIČ:</font></b><font size="4"> Gospod Černač, izvolite. </font><br/>
<br/>
<b><font size="4">ZVONKO ČERNAČ (PS SDS):</font></b><font size="4"> To je 38. člen, ne? </font><br/>
<br/>
<b><font size="4">PREDSEDNIK EDVARD PAULIČ:</font></b><font size="4"> Ja. </font><br/>
<br/>
<b><font size="4">ZVONKO ČERNAČ (PS SDS): </font></b><font size="4">Ja, glejte, že prej uvodoma na začetku je bilo povedano, da se ta prenova javnega potniškega prometa odmika iz leta v leto in na nek način je to podaljšanje za dve leti tudi neka tiha potuha, da se bo to odmikalo še naprej. </font><br/>
<font size="4">Tudi Zakonodajno-pravno služba je izrazila nasprotovanje taki ureditvi, ampak če pustimo ob strani formalne zadržke, mislim, da so bolj pomembni vsebinski zadržki. Zdaj, mogoče ne bi bilo narobe, da slišimo, kaj je bilo do zdaj narejeno na temu, da do te prenove pride. Se pravi, ali so sheme voznih redov </font><br/>
<br/>
<b><font size="4">45. TRAK: (VP) -16.50</font></b><br/>
<br/>
<font size="4">	(nadaljevanje) spremenjene? Ali je določen način izvajan »clearinga«? Ali je bil tako, kot je napisano v vaši koalicijski pogodbi, v tem letu dni vzpostavljen nacionalni neodvisni upravljavec javnega potniškega prometa? Zadnjih je ministrica povedala ob javni predstavitvi tega zakona, da tega ni, da je zdaj ta aktivnost prenesena na Ministrstvo za infrastrukturo – to pomeni, da je kar nekaj aktivnosti, ki bi bilo prav, da bi bile v zadnjem letu dni izvedene, pa niso bile izvedene. In zdaj, če mi damo še neko potuho s tem dvoletnim podaljšanjem roka, mislim, da tudi v naslednjem obdobju ne bodo izvedene. </font><br/>
<font size="4">Jaz mislim, da je bolje, da če se zgodi v prihodnjem letu, da teh aktivnosti ne bo mogoče pravočasno izpeljati, da se ta rok eventuelno podaljša. Ni pa prav, da damo že zdaj bianco menico, da se tu 2 leti in 3 mesece dela. Ker se bojim, da tega ne bo, ne bo. Jaz mislim, da bo psihološki pritisk, da se te stvari uredijo in prenovijo bistveno večji, če je ta rok krajši. Tudi za uradnika, če želite. Tako, da tako in tako imate večino in kadarkoli lahko to določbo spremenite v prihodnjem letu v kolikor se bo izkazalo, da je ni mogoče uresničiti. Mislim pa, da ne bi bilo prav, da se tudi aktivnosti prelagajo, upoštevaje to zakonsko določbo. Tudi z vidika vseh ostalih zadev, ki so vezane na to prenovo, ker je bilo povedano, da ne gre samo za prenovo javnega potniškega prometa ampak skozi to prenovo bomo prišli tudi do tega, da bo ta denar, ki se zdaj namenja za subvencije, bistveno bolj gospodarno in racionalno izkoriščen. Kar pomeni, da bo bistveno več uporabnikov lahko ob istih sredstvih bilo deležnih do bistveno ugodnejše cene javnega prevoza oziroma nekateri tudi gratis tako, kot je bilo napovedano. </font><br/>
<br/>
<b><font size="4">	PREDSEDNIK EDVARD PAULIČ: </font></b><font size="4">Hvala lepa.</font><br/>
<font size="4">	Gospa ministrica, izvolite.</font><br/>
<br/>
<b><font size="4">	MAG. ALENKA BRATUŠEK: </font></b><font size="4">Jaz bi bila najbolj vesela, če bi na mizi dobila pripravljen razpis ali pa, da bi bil celo objavljen razpis. </font><br/>
<font size="4">	Še enkrat vam iskreno povem, da je v roku enega leta to, ob tem kar imamo danes na mizi, nemogoče. Nemogoče. Bi zavajala, če bi rekla, da se to da. Poleg tega morate vedeti, da gre za, kakorkoli ja, najprej vrednostno velik razpis in tudi zapleten razpis. In ta razpis bo objavljen, trajanje za prijavo bo vsaj 5 do 6 mesecev. Lahko ste kritični, da je bilo v lanskem letu ali pa v zadnjem letu narejeno premalo ampak kakorkoli, s prvim junijem smo uvedli enotno vozovnico za vse, smo jo nadgradili. Uvedene so bile hitre linije po teh, povezava po večjih mestih. Narejena je ali pa imamo osnovo za  »clearing«, veliko dela do razpisa nas pa še čaka. Jaz tukaj govorim zelo iskreno in zelo odprto in – ne upam, jaz bi bila najbolj vesela, če bi lahko podpisala koncesijske pogodbe nove jutri. Ena od stvari, ki ni bila dorečena vse do zdaj je, ta mislim, da je kar ključna, koliko koncesijskih območij, na koliko koncesijskih območji bomo razdelili Slovenijo. Ampak to je samo odločitev, to ne pomeni, da je potrebno še veliko stvari zadaj pripravljati. Ampak tudi tehnično je, naj bo pravno, naj bo informacijsko, naj bo ekonomsko, naj bo prometno. Glejte, takoj po seji v ponedeljek sem šla s svojimi sodelavci, bom rekla, res natančno skozi, jaz prosim za razumevanje, da se v, bom rekla, krajšem roku to ne da narediti. Kot sem pa povedala, pa bomo tudi v pogodbah napisali »najdlje do 2 leti«. Jaz na krajši rok ne upam obljubiti, da smo to sposobni speljati. Iskreno in zelo odprto.</font><br/>
<br/>
<b><font size="4">	PREDSEDNIK EDVARD PAULIČ: </font></b><font size="4">Hvala lepa. </font><br/>
<font size="4">	Gospod Černač.</font><br/>
<br/>
<b><font size="4">	ZVONKO ČERNAČ (PS SDS): </font></b><font size="4">Ja, saj bom čisto kratek – če sam vas jaz prav razumel bo Slovenija razdeljena na koncesijska območja in bodo subvencionirana območja, ne pa linije? Ali tega odgovora do danes še nimate? Se pravi tega odgovora danes še ni.</font><br/>
<font size="4">	Jaz vseeno predlagam, da se ta rok skrajša, ampak glede na ta odgovor se bojim, da tudi 2 letih tega ne boste speljali. </font><br/>
<br/>
<b><font size="4">46. TRAK: (KŽ) – 16.55</font></b><br/>
<br/>
<b><font size="4">	PREDSEDNIK EDVARD PAULIČ: </font></b><font size="4">Hvala lepa.</font><br/>
<font size="4">Zaključujem razpravo. K temu členu sta vložena dva amandmaja. Amandma polanskih skupin koalicije in amandma Poslanske skupine SDS.</font><br/>
<font size="4">	Najprej bomo glasovali o amandmaju Poslanske skupine SDS, če je ta amandma sprejet, je amandma koalicijskih poslanskih skupin k temu členu brezpredmeten. </font><br/>
<font size="4">Prehajamo na odločanje o amandmaju Poslanske skupine SDS. Glasujemo.</font><br/>
<font size="4">Kdo je za? (7 članov.) Kdo je proti? (9 članov.)</font><br/>
<font size="4">	Ugotavljam, da amandma ni sprejet.</font><br/>
<font size="4">Prehajamo na odločanje o amandmaju poslanskih skupin koalicije  38. členu. Glasujemo.</font><br/>
<font size="4">Kdo je za? (9 članov.) Kdo je proti? (5 članov.)</font><br/>
<font size="4">	Ugotavljam, da je amandma sprejet.</font><br/>
<font size="4">V razpravo dajem še zadnji, 39. člen, h kateremu ni vloženih amandmajev. Želje po razpravi ni. Razpravo zaključujem.</font><br/>
<font size="4">	Zaključili smo razpravo o členih ter razpravo in glasovanje o amandmajih. V skladu z prej sprejeto odločitvijo, prehajamo na glasovanje o vseh členih predloga zakona skupaj. </font><br/>
<font size="4">	Želi kdo obrazložiti svoj glas? (Nihče.) Glasujemo.</font><br/>
<font size="4">Kdo je za? (16 članov.) Kdo je proti? (Nihče.)</font><br/>
<font size="4">S tem zaključujem drugo obravnavo predloga Zakona o spremembah in dopolnitvah Zakona o prevozih v cestnem prometu. Sprejeti amandmaji bodo vključeni v dopolnjen predlog zakona, ki bo sestavni del poročila odbora.</font><br/>
<font size="4">	Sedaj še predlagan, da odbor sprejme naslednji sklep:</font><br/>
<font size="4">»Odbor za infrastrukturo, okolje in prostor, predlaga Kolegiju predsednika Državnega zbora, da se na dnevni red 12. seje  Državnega zbora uvrsti naslednja točka dnevnega reda - Predlog Zakona o spremembah in dopolnitvah Zakona o prevozih v cestnem prometu.«</font><br/>
<font size="4">In o tem predlogu bomo prešli na glasovanje. Glasujemo. </font><br/>
<font size="4">Kdo je za? (11 članov.) Kdo je proti? (Nihče.)</font><br/>
<font size="4">	Ugotavljam, da je sklep sprejet.</font><br/>
<font size="4">Določiti moramo se poročevalca, ki bo poročilo odbora predstavil na seji Državnega zbora in predlagam, da sem to sam. </font><br/>
<br/>
<font size="4">	S tem zaključujem točko dnevnega reda in 18. nujno sejo Odbora za infrastrukturo, okolje in prostor. </font><br/>
<font size="4">	Obveščam vas, da je naslednja seja sklicana čez 15 minut. Ob 17.15.</font><br/>
<font size="4">Hvala lepa.</font><br/>
<br/>
<b><font size="4">Seja se je končala 10. oktobra 2019 ob 16.58.</font></b>
</root>