<root>
<h5 class="label"><span>Vsebina zapisa seje</span></h5><div align="center">
<p><b><font size="4">REPUBLIKA SLOVENIJA</font></b><br/>
<b><font size="4">DRŽAVNI ZBOR</font></b><br/>
<b><font size="4">MANDATNO-VOLILNA KOMISIJA</font></b><br/>
<b><font size="4">10. seja</font></b><br/>
<br/>
<b><font size="4">(16. maj 2019)</font></b></p></div><br/>
<b><font size="4">Sejo je vodil predsednik Ivan Hršak.</font></b><br/>
<b><font size="4">Seja se je pričela ob 11.02.</font></b><br/>
<br/>
<b><font size="4">1. TRAK: (MK)</font></b><br/>
<br/>
<font size="4">	</font><b><font size="4">PREDSEDNIK IVAN HRŠAK:</font></b><font size="4"> Pričenjam 10. sejo Mandatno-volilne komisije. Vse članice in člane komisije, vabljene ter ostale prisotne prav lepo pozdravljam! </font><br/>
<font size="4">	Obveščam vas, da so zadržani in se seje ne morejo udeležiti naslednji članice in člani komisije: gospod Ferenc Horváth se je opravičil, po pooblastilu pa Miha Kordiš nadomešča Violeto Tomić, Nik Prebil po pooblastilu nadomešča Braneta Golubovića in Blaž Pavlin po pooblastilu nadomešča Jožefa Horvata.</font><br/>
<font size="4">	S sklicem seje ste prejeli naslednji dnevni red: </font><br/>
<font size="4">	1. Predloga za izvolitev v sodniško funkcijo na sodniški mesti okrožnih sodnic na Okrožnem sodišču v Mariboru</font><br/>
<font size="4">	2. Predlog sklepa o spremembah Sklepa o sestavi in imenovanju predsednika, podpredsednika, članov in namestnikov članov Preiskovalne komisije o ugotavljanju domnevnega pranja denarja v NKBM d.d., domnevnega nezakonitega financiranja politične stranke SDS in domnevnega nezakonitega financiranja volilne kampanje SDS za predčasne volitve poslancev v Državni zbor 2018.</font><br/>
<font size="4">	3. Določitev kandidacijskega postopka za imenovanje predsednice ali predsednika Državne volilne komisije.</font><br/>
<font size="4">	4. Zahteva Okrožnega državnega tožilstva v Novem mestu za pridobitev dovoljenja za kazenski pregon zoper sodnico Vesno Pavlič Pivk.</font><br/>
<font size="4">	 5. Obvestilo Okrožnega sodišča v Ljubljani, Kazenski oddelek, o začetku kazenskega postopka zoper poslanca Luka Mesca.</font><br/>
<font size="4">	10. maja 2019 pa ste prejeli predloge za razširitev dnevnega reda z novimi A1, 1.a in 1.b točko in sicer:</font><br/>
<font size="4">	A1. Predlog za izvolitev treh članov Stalnega arbitražnega sodišča s sedežem v Haagu.</font><br/>
<font size="4">	1.a. Predlog za izvolitev v sodniško funkcijo na sodniško mesto okrajne sodnice na Okrajnem sodišču v Kranju.</font><br/>
<font size="4">	1.b. Predlog sklepa o imenovanju predsednika Državne revizijske komisije. </font><br/>
<br/>
<b><font size="4">2. TRAK: (MK) – 11.05</font></b><br/>
<br/>
<font size="4">	(nadaljevanje) Prejel sem tudi predlog Poslanske skupine Levica za razširitev dnevnega reda seje s točko: Obvestilo MVK o sprejetem mnenju in izdanemu opozorilu. Presoja nezdružljivosti funkcij poslanca Državnega zbora Republike Slovenije. V zvezi s tem predlogom sem zaprosil za pisno mnenje Zakonodajno-pravne službe, ki ste ga prejeli. Iz mnenja Zakonodajno-pravne službe izhaja, da predlog Poslanske skupine Levica s predlogom za ugotovitev prenehanja mandata omenjenemu poslancu ne sodi v pristojnost Državnega zbora oziroma mandatno volilne komisije, zato tega predloga za razširitev ne bom dal na glasovanje.</font><br/>
<br/>
<b><font size="4">	DR. MATEJ TAŠNER VATOVEC (PS Levica): </font></b><font size="4">Postopkovno.</font><b><font size="4"> </font></b><br/>
<br/>
<font size="4">	</font><b><font size="4">PREDSEDNIK IVAN HRŠAK: </font></b><font size="4">Postopkovno, dr. Matej Tašner Vatovec. </font><br/>
<br/>
<b><font size="4">	DR. MATEJ TAŠNER VATOVEC (PS Levica): </font></b><font size="4">Ja, hvala predsedujoči.</font><b><font size="4"> </font></b><br/>
<b><font size="4">	</font></b><font size="4">Poglejte, mi smo predlagali to razširitev na podlagi 64 člena poslovnika in vse zahteve, ki jih poslovnik določa, v tem primeru so izpolnjene. Tako rok, tako razlog, ki je nastal po sklicu seje MVK in tudi vprašanje, ki je predlagano za dnevni red jasno izhaja iz določb poslovnika, kjer je MVK pristojna za odločanje o zadevah povezanih z mandati poslancev. Naj samo opomnim, da je pod enako zakonodajo, se pravi tako Zakon o poslancih, kot Zakon o integriteti in preprečevanju korupcije bil uporabljen na zelo podoben način leta 2012, ko je takrat MVK ugotavljala nezdružljivost funkcije župana Zorana Jankovića s poslansko funkcijo in je bil postopek čisto enak. Tako, da jaz mislim, da morate dati na glasovanje predlog za razširitev dnevnega reda. Ali je potem oziroma obravnava mnenja Zakonodajno-pravne službe in vseh ostalih argumentov je pa stvar potem dejanskega ugotavljanja ali je MVK lahko sprejeme ta sklep oziroma se seznani s tem sklepom, ali ne. tako, da prosim, da daste tudi to širitev na glasovanje.</font><b><font size="4"> </font></b><br/>
<br/>
<font size="4">	</font><b><font size="4">PREDSEDNIK IVAN HRŠAK: </font></b><font size="4">Ja, hvala za postopkovno, vendar glede na mnenje Zakonodajno-pravne službe, da ta predlog razširitve, ki ste ga podali, ne sodi v pristojnost Državnega zbora oziroma Mandatno-volilne komisije, zato tega ne bom dal na glasovanje.</font><br/>
<br/>
<b><font size="4">	DR. MATEJ TAŠNER VATOVEC (PS Levica): </font></b><font size="4">Postopkovno.</font><b><font size="4"> </font></b><br/>
<br/>
<font size="4">	</font><b><font size="4">PREDSEDNIK IVAN HRŠAK: </font></b><font size="4">Ja, še enkrat postopkovno pa upam, da bo res postopkovno. </font><br/>
<br/>
<b><font size="4">	DR. MATEJ TAŠNER VATOVEC (PS Levica): </font></b><font size="4">Seveda je postopkovno.</font><b><font size="4"> </font></b><font size="4">Poglejte</font><b><font size="4">, </font></b><font size="4">Zakonodajno-pravna služba ni tista, ki razlaga poslovnik, to je zelo jasno. Niti ni tista, ki bi v tej fazi, se pravi pri širitvi dnevnega reda presojala, ali se lahko takšna širitev zgodi. MVK pač mora o tem glasovati. Še enkrat: ZPS nima nobene pristojnosti v zvezi s poslovnikom Državnega zbora ali tudi njegovim tolmačenjem, tako da razširitev - še enkrat poudarjam - je bila vložena pravočasno, izpolnjuje vse poslovniške pogoje in mislim, da moramo o njej glasovati. In tu ne gre samo za vprašanje nekih proceduralnih zapletov, ampak vprašanje tudi podobe, ki jo ta Državni zbor ali pa tudi MVK kaže v tem primeru. Mislim, ali želimo res pometati pod preprogo stvar, ki je zelo jasna, kar izvira tudi iz mnenja KPK in s tem na nek način kažemo javnosti, da poslanci ščitijo poslance ne glede na vse, ali bomo vsaj odprli to razpravo in dejansko ugotovili kakšne so implikacije tega primera. Mislim pa, da mora MVK o tem glasovati, sicer je to evidentna in zelo resna in huda kršitev Poslovnika Državnega zbora.</font><b><font size="4"> </font></b><br/>
<br/>
<font size="4">	</font><b><font size="4">PREDSEDNIK IVAN HRŠAK: </font></b><font size="4">No, Zakonodajno-pravna služba je tista služba v Državnem zboru, ki pravno pregleda, to se pravi določene predloge, tako kot vaš predlog za razširitev in s celotnega mnenja Zakonodajno-pravne službe čisto na koncu jasno piše, kar bom prebral: Glede na vse navedeno menimo, da niso izpolnjeni pogoji za uvedbo postopka prenehanja mandata poslancu, ki bi ga v okviru svojih pristojnosti vodil Državni zbor. </font><br/>
<b><font size="4">	</font></b><br/>
<b><font size="4">	DR. MATEJ TAŠNER VATOVEC (PS Levica): </font></b><font size="4">Postopkovno.</font><b><font size="4"> </font></b><br/>
<br/>
<font size="4">	</font><b><font size="4">PREDSEDNIK IVAN HRŠAK: </font></b><font size="4">In na osnovi tega seveda ne bom dal na glasovanje. Postopkovno je še prej Maša, izvoli.</font><br/>
<br/>
<b><font size="4">	MAŠA KOCIPER (PS SAB): </font></b><font size="4">Jaz moram povedati, da imam iste pomisleke tukaj kot Levica. Jaz mislim, da pravna podlaga za razrešitev na podlagi sklepa, ki ga je vložila Levica sicer ne obstaja, ker bi tak sklep in takšna razrešitev takoj padla na Ustavnem sodišču. </font><br/>
<br/>
<b><font size="4">3. TRAK: (ŠPE) – 11.10</font></b><br/>
<br/>
<b><font size="4">	</font></b><font size="4">(nadaljevanje) Imam pa iste pomisleke glede razrešitve in v izogib zdaj temu – tudi temu predsednik, da vi jemljete preveč pristojnosti nase, predlagam, da ZPS razloži, kje je podlaga, da niso podani pogoji za razširitev za to točko. Predlagam, da to ZPS – predstavnica je tukaj, razloži. </font><br/>
<br/>
<font size="4">	</font><b><font size="4">PRESEDNIK IVAN HRŠAK:</font></b><font size="4"> Predstavnice Zakonodajno-pravne službe ni tukaj. Po navadi jo… </font><br/>
<br/>
<font size="4">	</font><b><font size="4">MAŠA KOCIPER (PS SAB): </font></b><font size="4">Potem pa zahtevamo, da pride ZPS to razložiti.</font><br/>
<br/>
<font size="4">	</font><b><font size="4">PRESEDNIK IVAN HRŠAK: </font></b><font size="4">/ oglašanje iz dvorane/</font><b><font size="4"> </font></b><font size="4">Dobro. Še kljub temu, da prej odgovorim Maši? Dobro, glede na ta postopkovni predlog bomo pozvali, bom pozval Zakonodajno-pravno službo, da predstavnica pride sem in da razloži to kar ste rekli. To se pravi prekinjam sejo… / oglašanje iz dvorane/</font><br/>
<font size="4">	Ja, izvoli Tašner Vatovec.</font><br/>
<br/>
<font size="4">	</font><b><font size="4">DR. MATEJ TAŠNER VATOVEC (PS Levica): </font></b><font size="4">Ja, hvala.</font><br/>
<font size="4">	Glejte, še enkrat. Preberite si prosim celotni 64. člen Poslovnika. Vsi pogoji so izpolnjeni za glasovanje o širitvi, potem o drugih stvareh lahko pozivamo Zakonodajno-pravno službo in tako naprej. V tej fazi postopka bi morali vi pozvati predstavnike predlagatelja in poslanskih skupin, da povejo stališče o predlagani razširitvi in to je to, potem se glasuje. Zakonodajno-pravna služba žal v tej fazi postopka nima nobene pristojnosti. 10. odstavek 64. člena »O predlogih v zvezi z dnevnim redom ni mogoča razprava poslancev. O njih lahko sporočijo stališča predlagatelji, zadeve vlada, če ni predlagateljica, in poslanske skupine.« In potem, koliko časa to traja. </font><br/>
<font size="4">	In še enkrat. Sami ste prebrali, kaj je Zakonodajno-pravna služba napisala, da niso izpolnjeni pogoji za uvedbo postopka kar pa še ne pomeni, da ne moremo glasovati o razširitvi dnevnega reda s tem vprašanjem.</font><br/>
<br/>
<font size="4">	</font><b><font size="4">PRESEDNIK IVAN HRŠAK: </font></b><font size="4">Dobro. Na to bi samo odgovoril glede na dogovor sklicevanja vodenja sej delovnih teles. Na podlagi Poslovnika na uveljavitev parlamentarne prakse, kjer v 16. točki piše: »Predsedujoči lahko v izjemnih primerih odloči, da posameznega predloga odločitve amandmaja predloga sklepa in podobno, ne da na glasovanje, ker je v izrecnem nasprotju s pristojnostni Državnega zbora ali delovnega telesa, Ustavo Republike Slovenije, Poslovnika Državnega zbora in tako naprej.« Jaz kot sem rekel bom pozval… bi prekinil to točko in pozval Zakonodajno-pravno službo, da pride in da obrazloži. / Oglašanje iz dvorane/</font><br/>
<font size="4">	No, postopkovno Tašner Vatovec.</font><br/>
<br/>
<font size="4">	</font><b><font size="4">DR. MATEJ TAŠNER VATOVEC (PS Levica): </font></b><font size="4">Jaz se s tem seveda ne strinjam. Tudi te smernice, ki so bile sprejete v prejšnjem mandatu se nanašajo seveda na različne akte, mislim pa, da ni razširitev dnevnega reda eden od teh primerljivih aktov. Ne gre za amandma, ne gre zakon ali pa neko drugo zadevo. </font><br/>
<font size="4">	Druga stvar, ki me bega v tem trenutku, je katero točko prekinjate, niti dnevnega reda nismo še sprejeli.</font><br/>
<br/>
<font size="4">	</font><b><font size="4">PRESEDNIK IVAN HRŠAK: </font></b><font size="4">Za postopkovno je bilo, da želi… Maša Kociper je rekla, da pride Zakonodajno-pravna služba in da to obrazloži. Jaz sem pripravljen…</font><br/>
<br/>
<font size="4">	</font><b><font size="4">DR. MATEJ TAŠNER VATOVEC (PS Levica): </font></b><font size="4">Se pravi, prekinjate sejo in počakamo, da pride ZPS preden glasujemo sploh o dnevnem redu?</font><br/>
<br/>
<b><font size="4">PRESEDNIK IVAN HRŠAK: </font></b><font size="4">Prekinjam to točko dnevnega reda in pozivam Zakonodajno-pravno službo… </font><br/>
<br/>
<b><font size="4">	DR. MATEJ TAŠNER VATOVEC (PS Levica): </font></b><font size="4">Ni točke…</font><br/>
<br/>
<b><font size="4">	PRESEDNIK IVAN HRŠAK: </font></b><font size="4">Kako?</font><br/>
<br/>
<b><font size="4">	DR. MATEJ TAŠNER VATOVEC (PS Levica): </font></b><font size="4">Ni točke. Nismo sploh še sprejeli dnevnega reda. / Oglašanje iz dvorane/. </font><br/>
<br/>
<b><font size="4">PRESEDNIK IVAN HRŠAK: </font></b><font size="4">Prekinjam to točko dnevnega reda do 11.25. in pozivamo predstavnico Zakonodajno-pravne službe, da obrazloži. Hvala lepa.  </font><br/>
<br/>
<font size="4">	(Seja je bila prekinjena ob 11.14 in se je nadaljevala ob 11.25.) </font><br/>
<br/>
<b><font size="4">4. TRAK: (TB) – 11.25</font></b><br/>
<br/>
<b><font size="4">PREDSEDNIK IVAN HRŠAK:</font></b><font size="4"> Nadaljujemo sejo in dajem besedo vodji Zakonodajno-pravne službe, gospe Nataši Vršič, za dodatno obrazložitev. / oglašanje iz dvorane/ Sem prvo dal… / oglašanje iz dvorane/ Postopkovno Tašner Vatovec.</font><br/>
<br/>
<b><font size="4">DR. MATEJ TAŠNER VATOVEC (PS Levica):</font></b><font size="4"> Ja, jaz bi uvodoma najprej želel pojasnilo Zakonodajno-pravne službe, na podlagi katerega člena Poslovnika ima pristojnost podat to mnenje o širitvi dnevnega reda?</font><br/>
<br/>
<b><font size="4">PREDSEDNIK IVAN HRŠAK:</font></b><font size="4"> Izvolite, gospa Nataša Voršič.</font><br/>
<br/>
<b><font size="4">NATAŠA VORŠIČ:</font></b><font size="4"> Hvala lepa za besedo.</font><br/>
<font size="4">Zakonodajno-pravna služba ima vse pristojnosti navedene v Poslovniku Državnega zbora in sicer v 27. členu. V tem primeru je pripravila strokovno mnenje na podlagi zaprosila predsednika Mandatno-volilne komisije. Glede na to mnenje pa bi želela predstaviti tudi stališča, ki so povezana z odločitvami na seji Mandatno-volilne komisije in sicer, Zakonodajno-pravna služba se je osredotočila na vsebinska vprašanja, v zvezi s predlagano širitvijo te točke dnevnega reda. Predlagana je razširitev dnevnega reda, z vsebino obvestila MVK o sprejetem mnenju in izdanem opozorilu in sicer presoja nezdružljivosti funkcij poslanca Državnega zbora Republike Slovenije, po vsebini pa taka razširitev pomeni začetek postopka prenehanja mandata poslanca Državnega zbora.</font><br/>
<font size="4">Kot izhaja iz našega mnenja, takšen predlog za začetek postopka ne vsebuje nobenih osnovnih, temeljnih, pravnih elementov, ki bi jih moral vsebovati, zato bi kršil Ustavo v večih delih in sicer, tako glede ustavnih procesnih jamstev – 22., 23. člen Ustave kot tudi tiste določbe Ustave, ki se nanašajo na poslanski mandat in na volilno pravico. Izhodišče našega mnenja je, da v tem postopku ne obstaja konkreten posamičen pravni akt o ugotovitvi obstoja nezdružljivosti, ki bi sploh lahko utemeljeval začetek postopka prenehanja mandata na tej podlagi. Ker takšen akt ne obstaja, seveda ni pogojev za začetek postopka, v našem mnenju pa jasno izhaja, da za postopek ugotavljanja nezdružljivosti, Državni zbor tudi ni pristojen. Iz tega, seveda, izhaja odločitev predsednika Mandatno-volilne komisije, da glede konkretne zadeve, ki ni v pristojnostni Državnega zbora in Mandatno-volilne komisije, ne more biti začet pravni postopek. Hvala.</font><br/>
<br/>
<b><font size="4">PREDSEDNIK IVAN HRŠAK:</font></b><font size="4"> Hvala lepa.</font><br/>
<font size="4">/ oglašanje iz dvorane/ Postopkovno, dr. Tašner Vatovec.</font><br/>
<br/>
<b><font size="4">DR. MATEJ TAŠNER VATOVEC (PS Levica):</font></b><font size="4"> Ja, jaz samo upam, da se vsi skupaj zavedate, v kaj se spuščamo, ne? Zdaj, to je bila vsebinska, ne tehnična opredelitev do samega predloga razširitve in tu še enkrat prosim, v nasprotju s katerim členom Poslovnika je predlog razširitve? Ne govorim vsebinsko. MVK bi lahko na podlagi tega potem ugotovila, da ni podlage za nadaljevanje postopka, vemo kakšen je postopek, MVK mora o tem razpravljat, glasovat in poslat v Državni zbor, če hočemo, da se postopek zaključi. Tako da, me zanima, v katerem delu je predlog za razširitev v nasprotju s 64. členom Poslovnika? Tu jaz vidim nek nevaren precedens.</font><br/>
<font size="4">Tu gre za izrecno politično odločitev, h kateri se je zdaj pridružila tudi Zakonodajno-pravna služba in v 27. členu Poslovnika piše zgolj, da ima ZPS pristojnosti, da daje mnenja o skladnosti predlogov zakonov, drugih aktov in amandmajem, ne? Širitev dnevnega reda ni v nobenem primeru akt Državnega zbora, ampak je v bistvu proceduralno odločanje o samem poteku seje, to je ena stvar. Tako da, To samo pomeni, da gre v tem trenutku za politično odločitev, za pometanje pod preprogo določene zadeve. Lahko bi se, poslanci o tem glasovali, recimo če ni volje za to, da se to razpravo sploh odpre, bi glasovali</font><br/>
<br/>
<b><font size="4">5. TRAK: (VI) - 11.30</font></b><br/>
<br/>
<font size="4">	(nadaljevanje) proti širitvi dnevnega reda in bi bistveno bolj elegantno to zadevo rešili, če očitno se nočete soočiti s tem vprašanjem. </font><br/>
<font size="4">	Druga stvar, ki izvira iz tega precedensa, ki se danes dogaja je to, da bomo danes dali očitno lahko pred vsako naslednjo sejo delovnega telesa v tem državnem zboru, zahtevali mnenje ZPS in če bo to negativno v bistvu v takih primerih ne bi niti smeli odločati o zakonih. Naj spomnim na zakon o kazenskem postopku, recimo, kjer je bilo jasno povedano s strani Zakonodajno-pravne službe, da v več točkah je zakon v nasprotju z Ustavo. Priporočil, ki smo jih obravnavali glede odprtega sodnega primera, kjer je bilo tudi jasno povedano, da ne bi smeli o tem sploh razpravljati, pa smo vseeno to storili. To pomeni, da od sedaj dalje lahko na podlagi mnenja ZPS v bistvu sploh ne začenjamo določenih tem. To je okvir v katerega se trenutno spuščamo. Opozarjam vas, da je to zelo nevaren okvir in mislim, da je popolnoma nedopustno, da se na tak način celo politizira Zakonodajno-pravno službo. </font><br/>
<br/>
<b><font size="4">	PREDSEDNIK IVAN HRŠAK:</font></b><font size="4"> Izvolite, gospa Nataša Voršič. </font><br/>
<br/>
<b><font size="4">	NATAŠA VORŠIČ:</font></b><font size="4"> Hvala lepa. Mislim, da moram na to se ustrezno odzvati.</font><br/>
<font size="4">	Naše mnenje je strokovno mnenje, je vsebinsko mnenje in daje podlago za odločitev predsedniku Mandatno-volilne komisije. To je bilo naše stališče. </font><br/>
<font size="4">	Kar se tiče pa drugih aktov, ki ste jih omenjali, pa je treba jasno razlikovati zakon kot abstrakten in splošen akt priporočila, kot političen akt. In ta predlog za začetek konkretnega postopka prenehanja mandata, v katerem pomeni, da je za sam začetek postopka začetek nezakonitosti in neustavnosti. Zato je seveda tak postopek nedopustno začeti. </font><br/>
<br/>
<font size="4">	</font><b><font size="4">PREDSEDNIK IVAN HRŠAK:</font></b><font size="4"> Hvala. Postopkovno dr. Tašner Vatovec. </font><br/>
<br/>
<b><font size="4">	DR. MATEJ TAŠNER VATOVEC (PS Levica):</font></b><font size="4"> Še enkrat opozarjam, Poslovnik je zelo jasen in prosim, da se ga v Državnem zboru upošteva, vsaj to. To je tisti minimum, ki ga imamo. Širitev dnevnega reda je zelo tehničen postopek in pomeni samo to, da se bo razpravljalo o neki zadevi, o kateri lahko potem odločamo tudi, da se ne razpravlja. Drugič, to, da ni podlage je popoln konstrukt. Še enkrat opozarjam, popolnoma identičen primer, tudi sklep, ki smo ga predlagali, izvira iz tistega primera leta 2012, ko je Mestna občina Ljubljana seznanila Državni zbor, da je nastal razlog za nezdružljivost funkcije v primeru Janković. Imamo mnenje KPK, ki smo ga dobili 25. 4. na zaprosilo MVK, ki je na prejšnji seji razpravljal več kot eno uro o tem vprašanju, da obstaja nezdružljivost funkcij. Oprostite, podlaga je, ampak sedaj smo v bistvu pri nekem proceduralnem zapletu. In ta zaplet pravi samo to, da bi moral v tem trenutku MVK glasovati ali se dnevni red razširi ali ne. Vsebinsko pa lahko potem razpravljamo. In vsebinsko šele takrat vskoči Zakonodajno-pravna služba. In, oprostite, tu v tej točki tega procesa, se pravi, ko govorimo o tem ali se dnevni red razširi ali ne, nima in mi je prav žal, Zakonodajno-pravna služba nobene vloge. …/oglašanje iz klopi/ </font><br/>
<br/>
<font size="4">	</font><b><font size="4">PREDSEDNIK IVAN HRŠAK:</font></b><font size="4"> Maša Kociper, izvoli.</font><br/>
<br/>
<b><font size="4">	MAŠA KOCIPER (PS SAB):</font></b><font size="4"> Te debate žal ni mogoče peljati drugače kot skozi proceduralno vprašanje, ampak vseeno. Kolega Vatovec, nimate prav. Že vsa leta in vedno se je tudi v takih zadevah o uvrstitvah na sejo izjasnjevala Zakonodajno-pravna služba. Sama sem kot predsednica odbora v prejšnjem mandatu dvakrat ocenila, da tematika ni sodila v pristojnost tega odbora, zahtevala mnenje Zakonodajno-pravne službe, ki je v obeh primerih to potrdila in se ni uvrstilo na sejo. Pristojnost Zakonodajno-pravne službe je v tem smislu tudi, po mojem, je podana. Kjer jaz vidim problem je to trditev Zakonodajno-pravne službe, da pravi, da že z uvrstitvijo na sejo se začne postopek. Skratka, da že z razširitvijo te seje se začne postopek razrešitve. Vaš predlog za sejo pa je Obvestilo MVK o sprejetem mnenju in izdanem opozorilu. Se pravi, seznanitev s tem mnenjem. Potem tudi po mojem mnenju lahko razpravljamo ali je pravna podlaga podana in vaš sklep je tukaj, po mojem, povsem napačen, zato ker v zadevi opravljanje funkcije poslanca v gospodarski družbi Mint sploh ne obstaja posamičen pravni akt o ugotovitvi obstoja nezdružljivosti, tukaj se strinjam z Zakonodajno-pravno službo</font><br/>
<br/>
<b><font size="4">6. TRAK: (NB) - 11.35 </font></b><br/>
<br/>
<font size="4">	(nadaljevanje) in to bi se dalo v postopku ugotoviti. Se pravi, vaša zahteva glede sklepa se nanaša na posamični akt, ki ne obstaja. Da bi pa bilo samo razpravljanje o tej temi in razširitev nezakonita, tukaj imam pa tudi jaz pomisleke. Toliko, da povem svoje mnenje. </font><br/>
<br/>
<b><font size="4">	PREDSEDNIK IVAN HRŠAK:</font></b><font size="4"> Zdaj bi samo odgovoril dr. Tašner Vatovcu, zakaj je bila dodatna obrazložitev Zakonodajno-pravne službe in na osnovi česa sem jo zaprosil. Na podlagi 66. člena, petega odstavka, če predsedujoči Državnega zbora oziroma komisije ali odbora oceni, da je treba na sami seji razrešiti določeno pravno vprašanje, pozove predstavnika Zakonodajno-pravne službe, da na seji ustno poda pravno mnenje. To smo zdaj naredili. </font><br/>
<font size="4">	Zdaj pa, da bomo to presekali, bom dal na glasovanje predlog Levice za razširitev, ki se glasi: »Obvestilo MVK o sprejetem mnenju in izdanemu opozorilu presoja nezdružljivosti funkcij poslanca Državnega zbora Republike Slovenije.« </font><br/>
<font size="4">	Obrazložitev glasu, Lidija Mirnik Divjak. Izvoli. </font><br/>
<br/>
<b><font size="4">	LIDIJA MIRNIK DIVJAK (PS LMŠ):</font></b><font size="4"> Hvala lepa. Gospod predsednik, lepo pozdravljeni! </font><br/>
<br/>
<b><font size="4">	PREDSEDNIK IVAN HRŠAK:</font></b><font size="4"> Se opravičujem, ni obrazložitve. Samo vodje poslanskih skupin. / oglašanje iz ozadja/ Lahko. Dobro. Izvoli. V imenu poslanske skupine. </font><br/>
<br/>
<b><font size="4">	LIDIJA MIRNIK DIVJAK (PS LMŠ):</font></b><font size="4"> Hvala lepa, da mi dovolite, da v imenu poslanske skupine povem. </font><br/>
<font size="4">	Zdaj, dolgoletna parlamentarna praksa je, da poslanci ne smejo biti direktorji podjetij. Sama sem odstopila kot članica sveta ESNG, pa sem šest let funkcijo opravljala brezplačno. To je prvič. </font><br/>
<font size="4">	Drugič. V Poslanski skupini LMŠ menimo, da je poslanec Horvat kršil zakon. </font><br/>
<font size="4">	Tretjič. Četudi ne bi našli formalnega razloga za kršitev zakona menimo, da je njegova etična drža tista, ki bi ga morala prepričati k temu, da sam odstopi, tako kot je to pri nas naredil, kot se spomnite, dr. Krajčič, in s tem prehitel morebitno odločanje pristojnih organov. Odstopil je, ker je tako prav, ker morajo biti poslanci ljudje, ki jih zaznamuje visoka poklicna in osebna integriteta. V tem primeru poslanca Horvata imamo očitno neko pravno praznino, malo pa tudi pravnega sprenevedanja. Pri pogovorih o prenehanju mandata, pa se moramo zavedati nepopravljivih posledic, ki jih lahko prinese nezakonito izpeljan postopek. Posledice lahko vplivajo tako</font><b><font size="4"> </font></b><font size="4">na poslanca kot tudi na delovanje Državnega zbora. PZS je v mnenju jasno zapisala, da je zakon o poslancih po katerem deluje MVK, v tem delu napotuje na zakon o integriteti in preprečevanju korupcije po katerem pa je za tovrstne postopke pristojna KPK. Zato menijo, da niso izpolnjeni pogoji za uvedbo postopka prenehanja mandata poslanca. Glede na to, da v LMŠ ne želimo, da bi prišlo do nezakonitih postopkov, ki bi lahko bili pravno sporni, kasneje bomo sledili mnenju Zakonodajno-pravne. </font><br/>
<font size="4">	Hvala lepa. </font><br/>
<br/>
<b><font size="4">	PREDSEDNIK IVAN HRŠAK:</font></b><font size="4"> Hvala lepa. </font><br/>
<font size="4">	Pričenjamo še… Obrazložitev glasu v imenu poslanske skupine Nova Slovenija. Izvoli. </font><br/>
<br/>
<b><font size="4">	BLAŽ PAVLIN (PS NSi):</font></b><font size="4"> V Novi Sloveniji, 12. člen Zakona o poslancih razumemo tako, da poslanska funkcija ni združljiva z upravljanjem pridobitne dejavnosti. Pri tem bi opozoril tudi na mnenje Zakonodajno-pravne službe v tretjem odstavku, ki prav tako ugotavlja, da je pri nezdružljivosti potrebno upoštevati tako Zakon o poslancih kot Zakon o združljivosti - samo trenutek, zakon o integriteti in izvajanju, preprečevanju korupcije. Zato smo mnenja, da so zagotovljeni vsi pogoji za uvrstitev te točke na dnevni red današnje seje. Prav tako bi opozoril na tretji sklep, ki smo ga sprejeli na zadnji seji Mandatno-volilne komisije, kjer smo KPK pozvali, naj izda svoje mnenje, ki ga bomo potem na sami seji Mandatno-volilne komisije tudi se z njim seznanili oziroma ga pri svojem odločanju uporabili. Zato menim, da so izpolnjeni vsi pogoji, da se ta točka uvrsti na sejo komisije. </font><br/>
<br/>
<b><font size="4">	PREDSEDNIK IVAN HRŠAK:</font></b><font size="4"> Hvala lepa. Še kdo? Maša Kociper. Izvoli. </font><br/>
<br/>
<b><font size="4">	MAŠA KOCIPER (PS SAB):</font></b><font size="4"> V imenu poslanske. Predlog za razširitev bom podprla. Menim, da je tematika tako pomembna, da bi o njej veljalo razpravljati in  </font><b><font size="4"> </font></b><br/>
<br/>
<b><font size="4">7. TRAK: (DAG) - 11.40</font></b><br/>
<br/>
<b><font size="4">	</font></b><font size="4">(nadaljevanje) opozoriti, da če vsi sprejemamo tezo, na katero se zdaj postavlja tudi KPK, da je v odločanju v postopku o tem, ali je bila podana kršitev nezdružljivosti in integritete pristojna KPK, bi lahko v razpravi ugotovili, da KPK svojega dela ni opravila. Na podlagi obvestil, ki jih KPK dobiva, bi morala KPK po treh mesecih ugotoviti, da poslanec še ni prenehal z opravljanjem funkcije. Morala bi poslanca, tako kot to določa 29. člen Zakona o integriteti, ko KPK ugotovi, da funkcionar ni prenehal opravljati dejavnosti, ki po zakonu ni združljiva z opravljanjem njegove funkcije, da komisija na to opozori in mu v opozorilu določi rok, v katerem mora prenehati opravljati to funkcijo. Ta postopek ni bil izpeljan korektno. Prvič, KPK ni odreagirala v roku, drugič, opozorila na temo, zaradi katere je danes zahtevana razširitev teme in podan sklep, ni podala. Zato menim, da je škoda, da ne moremo v okviru razširitve ljudem pojasniti, da, žal, v konkretnem primeru ni podana podlaga za razrešitev poslanca in da bi bil lahko tak postopek nezakonit in bi zagotovo padel na Ustavnem sodišču. </font><br/>
<br/>
<font size="4">	</font><b><font size="4">PREDSEDNIK IVAN HRŠAK: </font></b><font size="4">Hvala. </font><br/>
<font size="4">	Želi še kdo besedo? Dr. Matej Tašner Vatovec.</font><br/>
<br/>
<font size="4">	</font><b><font size="4">DR. MATEJ TAŠNER VATOVEC (PS Levica): </font></b><font size="4">Mogoče uvodoma, da bi to morale biti predstavitve stališč in bi predlagatelj na začetku moral dobiti besedo, ampak pustimo. </font><br/>
<font size="4">	Mi smo predlagali to razširitev iz zelo preprostega razloga. Ta zadeva se vleče že dlje časa, nek sum ali pa madež suma visi v zraku že dlje časa, do trenutka, ko je KPK na zaprosilo MVK dejansko tudi poslala svoj odgovor. In ta odgovor je zelo nedvoumen, po našem mnenju, in sicer ugotavlja pravzaprav ne samo ene nezdružljivosti, ampak dve, se pravi, vodenje podjetja Minta in tudi predsedstvo Pomurski madžarski narodni skupnosti. / pogovarjanje v dvorani, smeh/ Če preberete mnenje KPK, je zelo jasno v tej točki, in tudi kar se tiče Minte, je zapisano, da je obstajala nezdružljivost, ampak da je bila ta odpravljena. Ampak poudarjamo, da ni bila odpravljena v zakonsko določenem roku, se pravi, v treh mesecih po nastopu mandata, to je 23. septembra 2018. Še enkrat opozarjam na to, da smo imeli zelo podoben primer leta 2012, ko je poslanec Janković postal župan Mestne občine Ljubljana, in je postopek na zelo podoben način tekel, ko je Mestna občina Ljubljana obvestila Državni zbor, da je ta okoliščina nastala. Tisto, kar je zaskrbljujoče, je to, da smo v 25, 27 letih v bistvu zelo samoumevno jemali to, da je funkcija poslanca nezdružljiva z vodenjem gospodarske družbe, in da zdaj, očitno, leta 2019, to ni več tako. </font><br/>
<font size="4">	Tretja stvar, ki bi jo želel poudariti, je pa ta, da ne gre tu samo za vprašanje nekega posamičnega konkretnega primera, ampak gre za širše vprašanje tega, kakšno sporočilo Državni zbor pošilja v svet ali pa tistim, ki spremljajo te zadeve. Naše mnenje je, da so pogoji zelo jasni. Tudi Zakon o poslancih, kot se ga skuša interpretirati trenutno, je zelo črkobralski, bom rekel, ker je tam zelo jasno določeno, kateri so pogoji, ko nastopi nezdružljivost, in katere funkcije so nezdružljive. In napotuje v teh primerih na splošnejšo zakonodajo, če želite, tam, kjer ni v Zakonu o poslancih natančno določeno, katere so vse te funkcije, govorim o 9. členu, o 4. in 9. členu…</font><br/>
<br/>
<font size="4">	</font><b><font size="4">PREDSEDNIK IVAN HRŠAK: </font></b><font size="4">Prosim, da zaključite.</font><br/>
<br/>
<font size="4">	</font><b><font size="4">DR. MATEJ TAŠNER VATOVEC (PS Levica): </font></b><font size="4">Ja, saj je pet minut približno. </font><br/>
<font size="4">	Ampak to ne pomeni… </font><br/>
<br/>
<font size="4">	</font><b><font size="4">PREDSEDNIK IVAN HRŠAK: </font></b><font size="4">Tri minute, ja. </font><br/>
<br/>
<font size="4">	</font><b><font size="4">DR. MATEJ TAŠNER VATOVEC (PS Levica): </font></b><font size="4">Predlagatelj ima pet minut. Tako da… / oglašanje v ozadju, pogovarjanje v dvorani/ Razširitve, preberite si poslovnik. </font><br/>
<br/>
<font size="4">	</font><b><font size="4">PREDSEDNIK IVAN HRŠAK: </font></b><font size="4">Ne, zdaj je obrazložitev glasu v imenu poslanske skupine. </font><br/>
<br/>
<font size="4">	</font><b><font size="4">DR. MATEJ TAŠNER VATOVEC (PS Levica): </font></b><font size="4">Obrazložitev glasu pri postopkovnih predlogih ni, tako da so stališča predlagatelja in poslanskih skupin. Tako da, prosim, dajte, no. </font><br/>
<font size="4">	Tako je potrebno, in to pravi tudi KPK, uporabljati oba zakona, se pravi, Zakon o poslancih in Zakon o integriteti, smiselno. </font><br/>
<br/>
<b><font size="4">8. TRAK: (DAG) - 11.45</font></b><br/>
<br/>
<b><font size="4">	</font></b><font size="4">(nadaljevanje) In to je tisto, kar je ključno. Ampak, seveda, če se želi stvar pomesti pod preprogo, se potem to tudi naredi. </font><br/>
<font size="4">	Mi predlagamo to razširitev, predlagamo, da se jo potrdi in da se tudi opravi razprava o tem vprašanju.</font><br/>
<br/>
<font size="4">	</font><b><font size="4">PREDSEDNIK IVAN HRŠAK: </font></b><font size="4">Hvala. </font><br/>
<font size="4">	Prehajamo na glasovanje o razširitvi. Glasujemo.</font><br/>
<font size="4">	Kdo je za? (6 članov.) Kdo je proti? (10 članov.)</font><br/>
<font size="4">	Ugotavljam, da predlog sklepa Levice za razširitev dnevnega reda ni sprejet. </font><br/>
<font size="4">Ali želi kdo v imenu svoje poslanske skupine predstaviti stališče o predlogih za razširitev dnevnega reda s točkami a1, 1a in 1b? Če ne, v skladu s 64. členom Poslovnika Državnega  zbora prehajamo na glasovanje o predlogih za razširitev dnevnega reda. </font><br/>
<font size="4">	Glasujemo o predlagani razširitvi dnevnega reda seje z novo a1 točko. Glasujemo.</font><br/>
<font size="4">	Kdo je za? (15 članov.) Kdo je proti? (Nihče.)</font><br/>
<font size="4">	Ugotavljam, da je predlog sprejet. </font><br/>
<font size="4">	Glasujemo o predlagani razširitvi dnevnega reda seje z novo 1a točko. Glasujemo.</font><br/>
<font size="4">	Kdo je za? (15 članov.) Kdo je proti? (Nihče.)</font><br/>
<font size="4">	Ugotavljam, da je predlog sprejet.</font><br/>
<font size="4">	Glasujemo še o predlagani razširitvi dnevnega reda seje z novo 1b točko. Glasujemo.</font><br/>
<font size="4">	Kdo je za? (15 članov.) Kdo je proti? (Nihče.)</font><br/>
<font size="4">	Ugotavljam, da je predlog sprejet.</font><br/>
<br/>
<font size="4">	Nekatera gradiva za današnjo sejo ste prejeli v varovani predal v sistemu Udis, saj vsebujejo osebne podatke, ki so varovani na podlagi zakona. Če jih nameravate navajati oziroma v zvezi z njimi sprožati vprašanja, vas prosim za predhodno opozorilo, ker moram v takem primeru v skladu s 101. členom poslovnika sejo zapreti za javnost. </font><br/>
<font size="4">	</font><br/>
<font size="4">	Prehajamo na </font><b><font size="4">A1 TOČKO DNEVNEGA REDA - PREDLOG ZA IZVOLITEV TREH ČLANOV STALNEGA ARBITRAŽNEGA SODIŠČA S SEDEŽEM V HAAGU, </font></b><font size="4">ki ga je Državnemu zboru predložil predsednik Republike Slovenije. Del gradiva je objavljen pri EPA, celoten predlog predsednika republike pa ste članice in člani zaradi varstva podatkov prejeli v varovani predal v sistemu Udis. </font><br/>
<font size="4">	K tej točki dnevnega reda je vabljen Urad predsednika Republike Slovenije. Seje se udeležuje gospa Nataša Kovač, generalna sekretarka Urada predsednika republike, ki jo prav lepo pozdravljam. </font><br/>
<font size="4">	Uvodna pojasnila. Predsednik republike na podlagi 6. člena Zakona o predlaganju kandidatov iz Republike Slovenije za sodnike mednarodnih sodišč za tri prosta delovna mesta članice ali člana Stalnega arbitražnega sodišča s sedežem v Haagu Državnemu zboru predlaga dr. Verico Trstenjak, Jureta Vidmarja in Ano Stanič. Predlog je obrazložen, priloženi sta mu tudi mnenji Vlade in Sodnega sveta. Končno odločitev o posamezni kandidatki oziroma kandidatu za člana Mednarodnega sodišča v Haagu sprejme Državni zbor, in sicer, na podlagi prvega odstavka 7. člena navedenega zakona je glasovanje tajno, za izvolitev člana pa je potrebna večina glasov vseh poslancev.</font><br/>
<font size="4">	Želi gospa Nataša Kovač, generalna sekretarka Urada predsednika Republike Slovenije, predlog dodatno obrazložiti? Izvolite, beseda je vaša.</font><br/>
<br/>
<font size="4">	</font><b><font size="4">NATAŠA KOVAČ: </font></b><font size="4">Hvala lepa. </font><br/>
<font size="4">	Dovolite čisto na kratko nekaj v obrazložitev k predlogu kandidatur predsednika republike. </font><br/>
<font size="4">	Kot verjetno veste, ima Republika Slovenija trenutno na seznamu razsodnikov dve članici razsodišča. Prvi se izteče mandat 4. avgusta 2019, tako bo imela Republika Slovenija s 5. avgustom 2019 možnost na seznam razsodnikov uvrstiti še tri člane oziroma članice. Na razpisana tri mesta za člana Stalnega arbitražnega sodišča s sedežem v Haagu so se prijavili trije kandidati, prof. dr. Verica Trstenjak, prof. dr. Jure Vidmar in Ana Stanič. Tako Sodni svet kot Vlada Republike Slovenije </font><br/>
<br/>
<b><font size="4">9. TRAK: (DAG) - 11.50</font></b><br/>
<br/>
<b><font size="4">	</font></b><font size="4">(nadaljevanje) sta predsedniku republike sporočila, da ugotavljajo, da vsi trije kandidati izpolnjujejo vse formalne pogoje in so primerni kandidati za članico oziroma člana Stalnega arbitražnega sodišča v Haagu. Predsednik republike se je na podlagi presoje kandidatur, obeh predloženih mnenj, pa tudi po posvetovanjih z vodji poslanskih skupin v Državnem zboru odločil, da Državnemu zboru predlaga za tri prosta mesta članice oziroma člana Stalnega arbitražnega sodišča v Haagu vse tri kandidate, po vrstnem abecednem redu: Ano Stanič, prof. dr. Jureta Vidmarja in prof. dr. Verico Trstenjak. Vsi trije kandidati so po oceni predsednika republike priznani mednarodnopravni strokovnjaki, izpolnjujejo pogoje za članstvo, so usposobljeni in primerni kandidati za opravljanje te funkcije. </font><br/>
<font size="4">	Ana Stanič ima več kot 24 let pravniških delovnih izkušenj na področju energetike, mednarodnega prava, evropskega prava, mednarodnega arbitražnega reševanja sporov, bančnega in poslovnega prava. V Veliki Britaniji je že več kot sedem let uvrščena med vodilne strokovnjake za mednarodno pravo s strani najbolj znanih strokovnih pregledovalcev. V Veliki Britaniji je že več kot pet let prepoznana tudi kot ena vodilnih strokovnjakinj za mednarodno komercialno arbitražo, investicijsko arbitražo in energetiko. Od meseca maja leta 2007 do danes je predavala na številnih univerzah po svetu, predvsem s področja arbitražnega energetskega in mednarodnega javnega prava. </font><br/>
<font size="4">	Prof. dr. Jure Vidmar je od septembra 2014 redni profesor mednarodnega javnega prava in predstojnik Katedre mednarodnega javnega prava na Oddelku mednarodnega in evropskega prava Pravne fakultete Univerze Maastricht na Nizozemskem. Trenutno je tudi gostujoči profesor Pravne fakultete Univerze v Ljubljani. Pred tem je bil raziskovalec na številnih uglednih evropskih univerzah. V letih 2013 in 2014 je bil gostujoči član harvardske pravne šole. Od leta 2012 dalje vsako leto opravlja serijo gostujočih predavanj Pravne fakultete Univerze Pretoria v Južnoafriški republiki. </font><br/>
<font size="4">	Prof. dr. Verica Trstenjak, doktorica pravnih znanosti, od leta 2013 profesorica za evropsko pravo Pravne fakultete Univerze na Dunaju; od leta 2014 tudi na podiplomskem programu iste univerze; od leta 2012 dalje zunanja znanstvena članica Inštituta Maxa Plancka za mednarodno, evropsko in regulatorno proceduralno pravo v Luksemburgu; profesorica za evropsko pravo na Univerzi na Dunaju, od leta 2016 članica Posvetovalnega sveta pri mednarodni organizaciji Energy Community. Kot gostujoča predavateljica je predavala na številnih evropskih, ameriških, kanadskih, avstralskih univerzah, je nosilka predmetov na magistrski študiji različnih univerz. Težišče njenega raziskovalnega dela je pravo Evropske unije v vseh njegovih razsežnostih. Njena bibliografija obsega preko 290 bibliografskih enot, zlasti v zadnjih letih objavlja na področju evropskega prava, odškodninsko odgovornost države zaradi kršitev prava Evropske  unije, evropskih delniških družb, evropskega civilnega zakonika pravnih oseb v Evropski uniji. </font><br/>
<font size="4">	Iz zapisanega v kandidaturah je mogoče razumeti, da so vsi trije kandidati visoko strokovno usposobljeni za predlagano funkcijo. Predsednik republike tako poslankam in poslancem predlaga, da jih izvolijo za predlagano funkcijo. </font><br/>
<font size="4">	Hvala lepa. </font><br/>
<br/>
<font size="4">	</font><b><font size="4">PREDSEDNIK IVAN HRŠAK: </font></b><font size="4">Hvala lepa za dodatno obrazložitev.</font><br/>
<font size="4">	Odpiram razpravo poslank in poslancev. Želi kdo razpravljati? Če ne, zaključujem razpravo. </font><br/>
<font size="4">	Na glasovanje dajem naslednje predloge sklepov. Prvi predlog sklepa: »Mandatno-volilna komisija Državnemu  zboru predlaga, da predlagano kandidatko dr. Verico Trstenjak izvoli za članico Stalnega arbitražnega sodišča s sedežem v Haagu.« Glasujemo.</font><br/>
<font size="4">	Kdo je za? (14 članov.) Kdo je proti? (2 člana.)</font><br/>
<font size="4">	Ugotavljam, da je sklep sprejet.</font><br/>
<font size="4">	Na glasovanje dajem drugi predlog sklepa: »Mandatno-volilna komisija Državnemu zboru predlaga, da predlaganega kandidata dr. Jureta Vidmarja izvoli za člana Stalnega arbitražnega sodišča s sedežem v Haagu.« Glasujemo.</font><br/>
<font size="4">	Kdo je za? (10 članov.) Kdo je proti? (Nihče.)</font><br/>
<font size="4">	Ugotavljam, da je sklep sprejet.</font><br/>
<font size="4">	Na glasovanje dajem tretji predlog sklepa: »Mandatno-volilna komisija Državnemu zboru predlaga, da predlagano kandidatko Ano Stanič izvoli za članico Stalnega arbitražnega sodišča s sedežem v Haagu.« Glasujemo.</font><br/>
<font size="4">		</font><br/>
<b><font size="4">10. TRAK: (MK) – 11.55</font></b><br/>
<font size="4">(nadaljevanje) Kdo je za? (11 članov.) Kdo je proti? (Nihče.)</font><br/>
<font size="4">	Ugotavljam, da je sklep sprejet.</font><br/>
<br/>
<font size="4">	Zaključujem to točko dnevnega reda in se gospe Nataši Kovač zahvaljujem za sodelovanje in želim uspešno delo še naprej.</font><br/>
<font size="4">	</font><br/>
<font size="4">	Sedaj prehajamo no </font><b><font size="4">1. TOČKO DNEVNEGA REDA - PREDLOGA ZA IZVOLITEV V SODNIŠKO FUNKCIJO NA SODNIŠKI MESTI OKROŽNIH SODNIC NA OKROŽNEM SODIŠČU V MARIBORU, </font></b><font size="4">ki jo je Državnemu zboru predložil Sodni svet. Del gradiva je objavljen pri EPI, obrazložena predloga Sodnega sveta pa sta zaradi varstva podatkov prejeli v varovani predal v sistemu UDIS. K tej in naslednji točki dnevnega reda sem vabil predsednika Sodnega sveta, dr. Erika Kerševana, seje se udeležuje tudi okrožna sodnica Alenka Klemenčič. Oba prav lepo pozdravljam!</font><br/>
<font size="4">	Uvodna pojasnila: Sodni svet na podlagi 130. člena Ustave prvega odstavka 23. člena Zakona o Sodnem svetu ter prvega odstavka 19. člena Zakona o sodniški službi Državnemu zboru predlaga, da v sodniško funkcijo na sodniški mesti okrožnih sodnic na Okrožnem sodišču v Mariboru izvoli Mašo Blažeka in mag. Matejo Kamenšek Gornik. Predloga sklepov, ki ju bo Mandatno-volilna komisija posredovala v odločanje Državnemu zboru ste prejeli kot delovno gradivo. Predsednika Sodnega sveta, dr. Erika Kerševana prosim za uvodno obrazložitev predlogov.</font><br/>
<font size="4">	Izvolite, beseda je vaša.</font><br/>
<br/>
<b><font size="4">	DR. ERIK KERŠEVAN: </font></b><font size="4">Hvala lepa, gospod predsednik.</font><br/>
<font size="4">	Spoštovane gospe poslanke, spoštovani gospodje poslanci!</font><br/>
<font size="4">	Pred vami sta dva predloga, ki sta sledila končanemu javnemu razpisu za dve prosti mesti okrožnih sodnikov oziroma sodnic na Okrožnem sodišču v Mariboru. </font><br/>
<font size="4">	Sodni svet je z vso skrbnostjo izvedel postopek javnega razpisa. Na tem postopku, kot veste in ste seznanjeni, je več faz postopka, tako od ugotavljanja izpolnjevanja pogojev presoje kandidatov in njihove primernosti skladno z merili in potem tudi razgovor s kandidati na podlagi katerih Sodni svet odloči z dvotretjinsko večino glasov vseh članov. Tudi v tem primer, kot rečeno, je bil ta postopek izveden in v postopku odločanja sta tako kandidatka Maša Blažeka kot tudi kandidatka mag. Mateja Kamenšek Gornik prejeli ustrezno število glasov. Obrazložen predlog je bil s strani Sodnega sveta posredovan Državnemu zboru v odločanje, zate tudi danes na tem mestu ne bom ponavljal vseh navedb, tudi z vidika učinkovitosti našega in vašega dela, tako da predlagam, da izvolite v sodniško funkcijo obe predlagani kandidatki.</font><br/>
<font size="4">	Hvala lepa.</font><b><font size="4"> </font></b><br/>
<br/>
<b><font size="4">PREDSEDNIK IVAN HRŠAK: </font></b><font size="4">Hvala lepa za to dodatno obrazložitev.</font><br/>
<font size="4">	In odpiram razpravo članic in članov Mandatno-volilne komisije. Želi kdo razpravljati? Če ne, zaključujem razpravo in na glasovanjem dajem naslednji predlog sklepa: »Mandatno-volilna komisija predlaga Državnemu zboru, da sprejeme sklep s katerim se v sodniško funkcijo na sodniško mesto okrožne sodnice na Okrožnem sodišču v Mariboru izvoli Maša Blažeka.« Glasujemo.</font><br/>
<font size="4">	Kdo je za? (10 članov.) Kdo je proti? (Nihče.)</font><br/>
<font size="4">	Ugotavljam, da je sklep sprejet. </font><br/>
<font size="4">	Glasujemo še o naslednjem predlogu sklepa: Mandatno-volilna komisija predlaga Državnemu zboru, da sprejeme sklep s katerim se v sodniško funkcijo na sodniško mesto okrožne sodnice na Okrožnem sodišču v Mariboru izvoli mag. Mateja Kamenšek Gornik. Glasujemo</font><br/>
<font size="4">	Kdo je za? (10 članov.) Kdo je proti? (Nihče.)</font><br/>
<font size="4">	Ugotavljam, da je sklep sprejet.</font><br/>
<br/>
<font size="4">	S tem zaključujem to točko dnevnega reda.</font><br/>
<br/>
<font size="4">	Prehajamo na </font><b><font size="4">1.A TOČKO DNEVNEGA REDA -  PREDLOG ZA IZVOLITEV V SODNIŠKO FUNKCIJO NA SODNIŠKO MESTO OKRAJNE SODNICE NA OKRAJNEM SODIŠČU V KRANJU,</font></b><font size="4"> ki ga je Državnemu zboru predložil Sodni svet. </font><br/>
<font size="4">	</font><br/>
<b><font size="4">11. TRAK: (NB) - 12.00 </font></b><br/>
<br/>
<font size="4">	(nadaljevanje) Del gradiva je objavljen pri EPA, obrazložen predlog Sodnega sveta pa sta zaradi varstva podatkov prejeli v varovani predal v sistem Udis. </font><br/>
<font size="4">	Uvodno pojasnilo. Sodni svet na podlagi 130. člena Ustave, prvega odstavka 23. člena Zakona o Sodnem svetu ter 18. člena Zakona o sodniški službi, Državnemu zboru predlaga, da v sodniško funkcijo na sodniško mesto okrajne sodnike na Okrajnem sodišču v Kranju, izvoli Branko Gale. Predlog sklepa, ki ga bo Mandatno-volilna komisija posredovala v odločanje Državnemu zboru, ste prejeli kot delovno gradivo. Predsednik Sodnega sveta, dr. Erika Kerševana prosim za uvodno obrazložitev predloga. </font><br/>
<font size="4">	Izvolite. Beseda je vaša. </font><br/>
<br/>
<b><font size="4">	DR. ERIK KERŠEVAN: </font></b><font size="4">Hvala lepa še enkrat za besedo. Najprej bi se zahvalil za razširitev tudi dnevnega reda s to točko, kajti to seveda bo omogočilo čim prejšnjo izvolitev predlagane kandidatke, če dobi ustrezno podporo poslank in poslancev Državnega zbora in to seveda tudi pomeni prispevek k učinkovitejšemu delu okrajnega sodišča v Kranju. </font><br/>
<font size="4">	Kot navedeno, ste dobili obrazložen predlog, ki je sledil kandidacijskemu postopku. Kandidacijski postopek tudi v tem primeru je bil izveden v vseh treh fazah, vključno z razgovori in kandidatka je prepričala ustrezno število članov Sodnega sveta, da je najprimernejša za opravljanje navedene funkcije, tako da bi tudi v tem primeru samo ponovil naš predlog, da Državni zbor izvoli Branko Gale na mesto okrajne sodnice na Okrajnem sodišču v Kranju. </font><br/>
<font size="4">	Hvala lepa. </font><br/>
<br/>
<b><font size="4">	PREDSEDNIK IVAN HRŠAK:</font></b><font size="4"> Hvala lepa za dodatno obrazložitev. </font><br/>
<font size="4">	Odpiram razpravo poslank in poslance. Želi kdo razpravljati? Če ne, zaključujem razpravo. </font><br/>
<font size="4">	In na glasovanje dajem naslednji predlog sklepa: »Mandatno-volilna komisija predlaga Državnemu zboru, da sprejme sklep s katerim se v sodniško funkcijo na sodniško mesto okrajne sodnice na Okrajnem sodišču v Kranju, izvoli Branka Gale.« Glasujemo. </font><br/>
<font size="4">	Kdo je za? (10 članov.) Kdo je proti? (Nihče.) </font><br/>
<font size="4">	Ugotavljam, da je sklep sprejet. </font><br/>
<font size="4">	Zaključujem to točko dnevnega reda. </font><br/>
<br/>
<font size="4">	In prehajamo na </font><b><font size="4">1.B TOČKO DNEVNEGA REDA - NA PREDLOG SKLEPA O IMENOVANJU PREDSEDNICE ALI PREDSEDNIKA DRŽAVNE REVIZIJSKE KOMISIJE.</font></b><br/>
<font size="4">	Kot gradivo za to točko dnevnega reda ste prejeli: delovno besedilo predloga sklepa in seznam kandidatov, ki sta objavljena na spletnih straneh Državnega zbora z razširitvijo seje. Prijave kandidatov, ki ste jih članice in člani prejeli v varovani predal v sistem Udis. </font><br/>
<font size="4">	Uvodna pojasnila. Zakon o pravnem varstvu v postopkih javnega naročanja v prvem odstavku 61. člena določa, da ima Državna revizijska komisija predsednika in štiri člane. Mandat predsednika in članov je 8 let in so lahko ponovno imenovani. V primeru predčasne razrešitve se novi predsednik ali član imenuje za 8 letni mandat. tretji odstavek 61. člena Zakona o pravnem varstvu v postopkih javnega naročanja določa, da predsednika in člane imenuje in razrešuje Državni zbor na predlog svoje komisije pristojne za mandate in volitve, ki objavi razpis za možne kandidate za predsednika in člane ter preveri ali prijavljeni kandidat izpolnjuje pogoje za imenovanje. Boruta Smrdela, imenovanega za predsednika državne revizijske komisije, 26. septembra 2012, je Državni zbor zaradi podane odstopne izjave, 16. aprila 2019, razrešil s funkcije predsednika Državne revizijske komisije. Upoštevajoč navedeno in v skladu s sklepom 9. seje Mandatno-volilne komisije z dne 11. aprila 2019, je Mandatno-volilna komisija objavila javni razpis za možne kandidate za predsednico ali predsednika Državne revizijske komisije. V roku je prejela te prijave. Vse tri so bile popolne. </font><br/>
<font size="4">	Odpiram razpravo o kandidatih. Če ni želje po razpravi, zaključujem razpravo. Glede na to, da je predlaganih več kandidatov kot se jih imenuje. Bomo glasovali z glasovnicami, zato predlagam, da glasovanje vodi komisija v naslednji sestavi:</font><br/>
<br/>
<b><font size="4">12. TRAK: (SB) – 12.05 </font></b><br/>
<br/>
<font size="4">	(nadaljevanje) podpredsednica Anja Bah Žibert kot predsedujoča, druga podpredsednica Lidija Divjak Mirnik kot članica in pa tretjo bi tudi prosil Bojano Muršič kot članico. Se vse strinjate z udeležb? Hvala lepa. Tako bomo imeli 100 % žensko kvoto. Pričenjam glasovanje o komisiji. Glasujemo.</font><br/>
<font size="4">	Kdo je za? (16 članov.) Kdo je proti? (Nihče.)</font><br/>
<font size="4">	Ugotavljam, da je predlog sprejet.</font><br/>
<font size="4">	Glasovali bomo za enega kandidata. Predlagani kandidati so na glasovnici navedeni po abecednem vrstnem redu. Glasuje se tako, da se obkroži zaporedna številka pred priimkom predlaganega kandidata. Glasovnica na kateri bo obkrožen več kot en kandidat bo neveljavna. Prav tako bo neveljavna tudi glasovnica, ki ne bo izpolnjena in glasovnica iz katere volja poslanca ne bo jasno razvidna. Določen bo tisti kandidat, ki bo prejel več opredeljenih glasov članov oziroma članic Mandatno-volilne komisije. Prosim komisijo, da razdeli glasovnice. Glasovanje se bo pričelo ob 12.10 in bo trajalo 5 minut do 12.15. Po opravljenem glasovanju potrebujejo člani komisije primeren čas, da glasove preštejejo, zato bomo sejo nadaljevali ob 12.25. Prekinjam sejo in prosim komisijo, da prične z delom. </font><br/>
<br/>
<font size="4">	(Seja je bila prekinjena ob 12.07 in se je nadaljevala ob 12.25.)</font><br/>
<br/>
<b><font size="4">14. TRAK: (TB) – 12.25</font></b><br/>
<br/>
<font size="4">	</font><b><font size="4">PREDSEDNIK IVAN HRŠAK:</font></b><font size="4"> Nadaljujemo s sejo. Prosim predsedujočo Anjo Bah Žibert, da nas seznani z rezultati glasovanja o izboru kandidata, ki bo uvrščen v predlog sklepa o imenovanju predsednice oziroma predsednika Državne revizijske komisije. Izvoli, Anja.</font><br/>
<br/>
<b><font size="4">ANJA BAH ŽIBERT (PS SDS):</font></b><font size="4"> Hvala lepa za besedo.</font><br/>
<font size="4">Razdeljenih je bilo 17 glasovnic, oddanih je bilo prav tako 17 glasovnic. Neveljavni sta bili 2 glasovnici, veljavnih pa je bilo 15 glasovnic.</font><br/>
<font size="4">Kandidati so prejeli naslednje število glasov: Červek Samo – 14 glasov, Štramec Nemec Sonja - 0 glasov in pa Velkavrh Nina – 1 glas. Tako lahko pač ugotovimo, da je dobil največ glasov kandidat Samo Červek. Hvala lepa.</font><br/>
<br/>
<b><font size="4">PREDSEDNIK IVAN HRŠAK:</font></b><font size="4"> Hvala lepa komisiji za opravljeno delo in podano poročilo o izidu glasovanja.</font><br/>
<font size="4">Na podlagi izida glasovanja ugotavljam, da smo določili kandidata, ki ga bomo vključili v besedilo predloga sklepa in posredovali v odločitev Državnemu zboru.</font><br/>
<font size="4">Na glasovanje dajem naslednji predlog sklepa: »Mandatno-volilna komisija predlaga Državnemu zboru, da sprejme sklep o imenovanju predsednika Državne revizijske komisije, s katerim se za predsednika Državne revizijske komisije za dobo osmih let imenuje gospod Červek Samo.«</font><br/>
<font size="4">Pričenjam glasovanje. Glasujemo.</font><br/>
<font size="4">Kdo je za? (11 članov.) Kdo je proti? (Nihče.)</font><br/>
<font size="4">Ugotavljam, da je sklep sprejet.</font><br/>
<font size="4">S tem zaključujem to točko dnevnega reda.</font><br/>
<br/>
<font size="4">Prehajamo na </font><b><font size="4">2. TOČKO DNEVNEGA REDA – PREDLOG SKLEPA O SPREMEMBAH SKLEPA O SESTAVI IN IMENOVANJU PREDSEDNIKA, PODPREDSEDNIKA, ČLANOV IN NAMESTNIKOV ČLANOV PREISKOVALNE KOMISIJE O UGOTAVLJANJU DOMNEVNEGA PRANJA DENARJA V NKBM D.D., DOMNEVNEGA NEZAKONITEGA FINANCIRANJA POLITIČNE STRANKE SDS IN DOMNEVNEGA NEZAKONITEGA FINANCIRANJA VOLILNE KAMPANJE SDS ZA PREDČASNE VOLITVE POSLANCEV V DRŽAVNI ZBOR 2018.</font></b><font size="4"> Kot gradivo za to točko dnevnega reda, ste prejeli: delovno gradivo predloga sklepa, ki je objavljeno na spletni strani s sklicem seje in obvestilo Poslanske skupine Italijanske in madžarske narodne skupnosti, z dne 18. 4. 2019, ki ste ga prejeli v sistemu UDIS.</font><br/>
<font size="4">Uvodna pojasnila: V skladu s sklepom o sestavi in imenovanju predsednika, podpredsednika, članov in namestnikov članov navedene preiskovalne komisije, ima Poslanska skupina Italijanske in madžarske narodne skupnosti, v preiskovalni komisiji enega člana. Za člana je bil na predlog te poslanske skupine imenovan Ferenc Horváth. 18. aprila 2019 je Poslanska skupina Italijanske in madžarske narodne skupnosti, obvestila predsednika Državnega zbora, da se odpoveduje članstvu v navedeni preiskovalni komisiji, s tem pa poslanec Ferenc Horváth preneha biti njen član. V skladu s tem predlogom je pripravljen predlog sklepa, ki ste ga prejeli kot delovno gradivo.</font><br/>
<font size="4">Odpiram razpravo poslank in poslancev. Ker ni želje po razpravi, zaključujem razpravo, za magnetogram pa bom povedal, da Jurij Lep, po pooblastilu nadomešča poslanca Franca Juršo.</font><br/>
<font size="4">S tem zaključujem razpravo. Na glasovanje dajem naslednji predlog sklepa: »Mandatno-volilna komisija predlaga Državnemu zboru, da sprejme sklep o spremembah Sklepa o sestavi in imenovanju predsednika, podpredsednika, članov in namestnikov članov Preiskovalne komisije o ugotavljanju domnevnega pranja denarja v NKBM d.d., domnevnega nezakonitega financiranja politične stranke SDS in domnevnega nezakonitega financiranja volilne kampanje SDS za predčasne volitve poslancev v Državni zbor 2018 v predlaganem besedilu.«</font><br/>
<font size="4">Pričenjam glasovanje. Glasujemo.</font><br/>
<font size="4">Kdo je za? (14 članov.) Kdo je proti? (Nihče.)</font><br/>
<font size="4">Ugotavljam, da je sklep sprejet.</font><br/>
<font size="4">S tem zaključujem to točko dnevnega reda.</font><br/>
<br/>
<b><font size="4">15. TRAK: (VI) - 12.30</font></b><br/>
<br/>
<font size="4">	(nadaljevanje) Prehajamo na </font><b><font size="4">3. TOČKO DNEVNEGA REDA - DOLOČITEV KANDIDACIJSKEGA POSTOPKA ZA IMENOVANJE PREDSEDNICE OZIROMA PREDSEDNIKA DRŽAVNE VOLILNE KOMISIJE.</font></b><br/>
<font size="4">	Delovno gradivo z opisom kandidacijskega postopka ste članice in člani prejeli v sistemu Udis. Uvodna pojasnila, zaradi predčasne razrešitve predsednika Državne volilne komisije, ki funkcijo opravlja do zaključka razpisanih volitev poslancev iz Republike Slovenije v Evropski parlament mora Državni zbor imenovati novo predsednico oziroma novega predsednika, ki bo imenovana oziroma imenovan za preostanek mandatne dobe komisije imenovane s sklepom o imenovanju predsednika in članom Državne volilne komisije ter njihovih namestnikov z dne 17. novembra 2016. </font><br/>
<font size="4">	Kot delovno gradivo ste prejeli določitev kandidacijskega postopka za imenovanje predsednice ali predsednika Državne volilne komisije z osnutkom poziva in s predlaganimi sklepi, o katerih bomo odločali. Predlagam, da je rok za vlaganje kandidatur za predsednico oziroma predsednika Državne volilne komisije do vključno srede, 5. junija 2019, in da s točko Imenovanje predsednika ali predsednice Državne volilne komisije širimo junijsko sejo Mandatno-volilne komisije, predvideno za 13. junij 2019. Na ta način omogočimo, da mandat novi predsednici oziroma novemu predsedniku začne teči s prenehanjem mandata predhodnika, ki se bo predvidoma zaključil junija po potrditvi izvolitve poslank in poslancev iz Republike Slovenije v Evropski parlament in z objavo obvestila predsednika Državnega zbora predsedniku Evropskega parlamenta o izidu volitev v Evropski parlament. </font><br/>
<font size="4">	Odpiram razpravo poslank in poslancev. Želi kdo razpravljati? Vidim, da ni želje po razpravi, zato zaključujem razpravo. </font><br/>
<font size="4">	Na glasovanje dajem naslednje predloge sklepov: 1. »Mandatno-volilna komisija začne kandidacijski postopek za imenovanje predsednice ali predsednika Državne volilne komisije, ki bi imenovana oziroma imenovan za preostanek mandatne dobe komisije imenovane s sklepom o imenovanju predsednika in članov Državne volilne komisije ter njihovih namestnikov z dne 17. 11. 2016.« Glasujemo. </font><br/>
<font size="4">	Kdo je za? (14 članov.) Je kdo proti? (Nihče.) </font><br/>
<font size="4">	Ugotavljam, da je sklep sprejet. </font><br/>
<font size="4">	2. »Mandatno-volilna komisija objavi poziv za vlaganje kandidatur za predsednico ali predsednica Državne volilne komisije,« delovno besedo ste prejeli, »ki so v skladu s tretjim odstavkom 32. člena Zakona o volitvah v Državni zbor imenuje izmed sodnikov Vrhovnega sodišča. Poziv se objavi na spletnih straneh Državnega zbora in posreduje Vrhovnemu sodišču Republike Slovenije. Rok za vlaganje kandidatur je do vključno srede, 5. junija 2019.« Glasujemo. </font><br/>
<font size="4">	Kdo je za? (14 članov.) Je kdo proti? (Nihče.) </font><br/>
<font size="4">	Ugotavljam, da je sklep sprejet. </font><br/>
<font size="4">	3. »Mandatno-volilna komisija po izteku roka za posredovanje prijav določi kandidatko ali kandidata za predsednico ali predsednika Državne volilne komisije in pripravi besedilo predloga sklepa o imenovanju predsednice ali predsednika Državne volilne komisije, ki ga posreduje v odločitev Državnemu zboru.« Glasujemo. </font><br/>
<font size="4">	Kdo je za? (14 članov.) Je kdo proti? (Nihče.) </font><br/>
<font size="4">	Ugotavljam, da je sklep sprejet. </font><br/>
<font size="4">	Zaključujem to točko dnevnega reda.</font><br/>
<font size="4">	Ker bosta 4. in 5. točka dnevnega reda v skladu s prvim odstavkom 206. člena Poslovnika Državnega zbora potekala brez navzočnosti javnosti prekinjam sejo za 10 minut in jo bomo nadaljevali ob 12.45. Hvala. </font><br/>
<br/>
<b><font size="4">Odprti del je bil končan 16. maja 2019 ob 12.35.</font></b><font size="4">	</font><br/></root>