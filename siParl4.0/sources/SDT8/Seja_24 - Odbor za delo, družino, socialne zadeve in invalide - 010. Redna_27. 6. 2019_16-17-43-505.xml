<root>
<h5 class="label"><span>Vsebina zapisa seje</span></h5><div align="center">
<p><b><font size="4">REPUBLIKA SLOVENIJA</font></b><br/>
<b><font size="4">DRŽAVNI ZBOR</font></b><br/>
<b><font size="4">ODBOR ZA DELO, DRUŽINO, SOCIALNE ZADEVE </font></b><br/>
<b><font size="4">IN INVALIDE</font></b><br/>
<b><font size="4">10. seja</font></b><br/>
<br/>
<b><font size="4">(27. junij 2019)</font></b></p></div><br/>
<b><font size="4">Sejo je vodila Mojca Žnidarič, podpredsednica odbora.</font></b><br/>
<b><font size="4">Seja se je pričela ob 12.05.</font></b><br/>
<br/>
<b><font size="4">1. TRAK: (ŠPE)</font></b><br/>
<br/>
<font size="4">	</font><b><font size="4">PODPREDSEDNICA MOJCA ŽNIDARIČ: </font></b><font size="4">Vse članice in člane odbora, vabljene ter ostale prisotne lepo pozdravljam!</font><br/>
<font size="4">	Pričenjam 10. sejo Odbora za delo, družino, socialne zadeve in invalide. Obveščam vas, da so zadržane in se seje ne morejo udeležiti poslanki gospa Iva Dimic in gospa Jelka Godec. Na seji kot nadomestni člani odbora s pooblastili sodeluje gospod Andrej Rajh namesto poslanca Vojka Starovića.</font><br/>
<font size="4">	Ker v poslovniškem roku nisem prejela predlogov za spremembo dnevnega reda ugotavljam, da je določen dnevni red seje kot ste ga prejeli s sklicem. Dnevni red je naslednji: 1. točka – Predlog zakona o spremembah in dopolnitvah Zakona o postopku priznavanja poklicnih kvalifikacij za opravljanje reguliranih poklicev. 2. točka – Letno poročilo Zavoda za pokojninsko in invalidsko zavarovanje Slovenije za leto 2018 in 3. – Razno.</font><br/>
<br/>
<font size="4">	Prehajamo na </font><b><font size="4">1. TOČKO DNEVNEGA REDA – PREDLOG ZAKONA O SPREMEMBAH IN DOPOLNITVAH ZAKONA O POSTOPKU PRIZNAVANJA POKLICNIH KVALIFIKACIJ ZA OPRAVLJANJE REGULIRANIH POKLICEV, SKRAJŠANI POSTOPEK. </font></b><br/>
<font size="4">	Gradivo, ki ste ga prejeli: predlog zakona, mnenje Zakonodajno-pravne službe in mnenje Komisije Državnega sveta za socialno varstvo, delo, zdravstvo in invalide. Gradivo je objavljeno na spletnih straneh Državnega zbora. Vabljeni: Ministrstvo za delo, družino, socialne zadeve in enake možnosti, Državni svet Republike Slovenije in Zakonodajno-pravna služba. </font><br/>
<font size="4">	Kolegij predsednika Državnega zbora je na 34. seji, dne 10. maja 2019 sklenil, da se predlog zakona obravnava po skrajšanem postopku. Odbor bo predlog zakona obravnaval na podlagi 126. in 142. člena Poslovnika.</font><br/>
<font size="4">	Pričenjam drugo obravnavo predloga zakona, o kateri bomo opravili razpravo in glasovanje o posameznih členih predloga zakona.</font><br/>
<font size="4">	Želi besedo predlagatelj, gospod Tilen Božič, Ministrstvo za delo?</font><br/>
<font size="4">	Izvolite.</font><br/>
<br/>
<font size="4">	</font><b><font size="4">TILEN BOŽIČ:</font></b><font size="4"> Spoštovana predsedujoča, hvala za besedo. Spoštovane poslanke, poslanci in tudi ostali prisotni!</font><br/>
<font size="4">	Glavni cilj sprememb, ki jih imate na mizi so v bistvu v uskladitvi s predpisi Evropske unije, kar se tiče predpisov s področja priznavanja poklicnih kvalifikacij, ki jih tudi urejajo direktive. Podrejeni cilj je pa tudi ena manjša korektura, ki se pa veže na osebne podatke oziroma varovanje teh in zagotavljanje pravnih podlag za to, da se lahko s temi upravlja.</font><br/>
<font size="4">	V zvezi z implementacijo direktive je bilo ugotovljeno, da so določena manjša neskladja. Na ta so nas opozorili v okviru dveh opominov, naknadno je potem prišel še eden in dejansko so te rešitve, ki so sedaj pred vami, namenjene predvsem temu, da bi se zagotovila večja skladnost, se pravi z direktivo, tudi večja varnost strank v postopku in tudi pravna jasnost opravljenih postopkov priznavanja pri poklicnih kvalifikacijah. Kar se tiče morebitnih finančnih posledic, ta novela ne predvideva, da bi nastale kakšne posebne finančne posledice. </font><br/>
<font size="4">	Kar se tiče pa konkretno k rešitvam, kot sem že omenil gre za nekako dva razloga za spremembe. Eno je… se pravi implementacija oziroma izboljšanje implementacije ene izmed direktiv. Druga zadeva pa tudi skladno s predpisi s področja varovanja osebnih podatkov. Kar se tiče osebnih podatkov, se pravi gre tukaj za zagotavljanje pravne podlage pristojnim organom, da lahko tudi te evidence vodijo. Kot veste, mora biti to urejeno na ravni zakona.</font><br/>
<font size="4">	Od tu naprej na pa rešitve, ki se tičejo skladnosti z direktivo 2005/36/ES. Kot sem že omenil, da dejansko gre za večjo pravno varnost, gre tudi za nekako povečano pregledanost, oziroma temu se reče učeno transparentnost in jasnost in od tu naprej tudi manjšo odpravo nekaterih nepotrebnih administrativnih ovir, katerih se bodo najbrž razveselili predvsem tisti, ki so jim se pravi, kadar opravljajo   </font><br/>
<font size="4">       </font><b><font size="4">   </font></b><br/>
<b><font size="4">2. TRAK: (ŠPE) – 12.10</font></b><br/>
<br/>
<font size="4">	(nadaljevanje) določene čezmejne storitve ali pa delajo v tuji državi, tisti, ki se teh kvalifikacij poslužujejo. Tako da teh sprememb je pet, pa bi začel kar s prvo. Prva reč je poenostavitev dostopa do upravljanja reguliranega poklica v primeru izdaje evropske poklicne izkaznice za namen trajnega opravljanja poklica in tukaj seveda tudi izključen razlog za omejitev samo v tem, če so v državi članici gostiteljici že pred uvedbo evropske poklicne izkaznice za določen poklic, veljale zahteve za registracijo ali drugi nadzorni postopki.</font><br/>
<font size="4">	Kot drugo je tudi zaveza, seveda je notri za pristojne organe, da hkrati z obveščanjem drugih držav članic Evropske unije glede prepovedi opravljanja poklica strokovnjakov o tem hkrati in seveda pisno obvestijo tudi strokovnjake. Se pravi, da tudi tiste, ki se jih to neposredno tiče, razpolagajo s to informacijo takoj, ko je ta na razpolago.</font><br/>
<font size="4">	Kot tretje se zagotavlja bolj ugoden položaj stranke, ker se spreminja razlog za podaljšanje roka za avtomatično izdajo evropske poklicne izkaznice in se tega omeji samo na dva ključna razloga: eno je javno zdravje, kot drugo pa varnost prejemnikov storitev.</font><br/>
<font size="4">	Kot četrta zadeva je pri vodenju postopkov priznavanja poklicnih kvalifikacij dolžnost pristojnih organov, da navežejo stik z ustreznimi pristojnimi organi v drugi državi članici, kadar prosilec ne more priskrbeti informacij o svojem usposabljanju. Se pravi, kadar je udeležen v postopku ima morebiti težave s tem, da bi pridobil v svoji izvorni državi dokazila, da dejansko izpolnjuje določene pogoje, je potem organ te države članice dolžan v izvorno državo opraviti poizvedbo in ta dokazila priskrbeti sam.</font><br/>
<font size="4">	In kot zadnja reč, da se zagotavlja lažje opravljanje čezmejnih storitev, ker morajo pristojni organi na podlagi prijave ponudnika storitev, avtomatično začasno registrirati strokovnjake oziroma to poslati strokovnemu združenju ali zbornici. Ta zadnja je tudi posebej zanimiva za nas, ker kot veste Slovenija ima kar veliko, se pravi, če se pogovarjamo o čezmejnem izvajanju storitev, primerov, ko se te storitve izvajajo, kar pomeni, da bo tudi, se pravi kar se tiče koristi za tiste, ki storitve čezmejno opravljajo, tukaj nek interes tudi Republike Slovenije izražen.</font><br/>
<font size="4">	Naj bo to za začetek dovolj. Sem pa seveda tukaj tudi na razpolago za dodatna pojasnila s sodelavci.</font><br/>
<font size="4">	Hvala.</font><br/>
<br/>
<font size="4">	</font><b><font size="4">POPREDSEDNICA MOJCA ŽNIDARIČ: </font></b><font size="4">Hvala za vašo predstavitev gospod Božič.</font><br/>
<font size="4">	Sedaj besedo predajam Zakonodajno-pravni službi, z nami je gospa Sladjana Ješić.</font><br/>
<font size="4">	Izvolite.</font><br/>
<br/>
<font size="4">	</font><b><font size="4">SLADJANA JEŠIĆ:</font></b><font size="4"> Hvala za besedo. Lep pozdrav vsem!</font><br/>
<font size="4">	V Zakonodajno-pravni službi smo v skladu s poslovniško določenimi nalogami pripravili pisno mnenje k predlogu zakona in podali pripombe tehničnega značaja. Ena pripomba pa se nanaša glede končne redakcije, torej, da se v novem tretjem odstavku 4. člena zakona namesto množinske oblike zapisa uporabi edninska oblika zapisa, pa bi v bistvu – torej, če ni razloga za odstop, to v končni redakciji potem tudi storili.</font><br/>
<font size="4">	Hvala.</font><br/>
<br/>
<font size="4">	</font><b><font size="4">PODPREDSEDNICA MOJCA ŽNIDARIČ:</font></b><font size="4"> Hvala za vaše mnenje.</font><br/>
<font size="4">	Naslednji želi besedo predstavnik Državnega sveta, gospod Tomaž Horvat.</font><br/>
<font size="4">	Izvolite.</font><br/>
<br/>
<font size="4">	</font><b><font size="4">TOMAŽ HORVAT: </font></b><font size="4">Hvala za besedo. Lep pozdrav vsem skupaj tudi v mojem imenu!</font><br/>
<font size="4">	Komisija Državnega sveta za socialno varstvo, delo, zdravstvo in invalide je predlog zakona obravnavala na svoji 22. seji. Komisija ugotavlja, da se predlaga predvsem tehnične spremembe veljavne zakonodaje, zato v zvezi z njim nima konkretnih pripomb, je pa opozorila na pomemben element poklicnih kvalifikacij v Sloveniji na pretirano deregulacijo posameznih dejavnosti in poklicev v preteklih letih, saj se že kažejo negativne posledice navedenih odločitev. Komisija opozarja, da odločitev za deregulacijo posameznih dejavnosti in poklicev lahko na kratek rok sicer res da pomeni rešitev za trg dela, kar se tiče zaposlovanja in odpiranja delovnih mest, a dolgoročno lahko prinese tudi težave. Vpliva namreč lahko na kvaliteto izvedenih storitev in pojav nelojalne konkurence med izvajalci storitev. Vse navedeno postavlja v slabi položaj tudi potrošnike. Komisija zato poziva, da naj bo država v prihodnje bolj preudarna pri nadaljnji deregulaciji posameznih dejavnosti oziroma poklicev, ki naj bi jih bilo še 21, saj je nujno treba zaščititi domači trg delovne sile, potrošnike in izobraževalni sistem. Kot primer dobre prakse iz tujine komisija izpostavlja Avstrijo, kjer so uspeli ohraniti dobro delujoč sistem vajeništva in strokovnega izobraževanja znotraj posameznih dejavnosti. Komisija je bila seznanjena, da se tudi slovenski socialni    </font><br/>
<font size="4">   </font><br/>
<b><font size="4">3. TRAK: (TB) – 12.15</font></b><br/>
<br/>
<font size="4">	(nadaljevanje) partnerji že pogovarjajo o tem, da bi obnovili sistem poklicnih kvalifikacij znotraj posameznih dejavnosti. Slednje bi omogočilo zaščito dejavnosti in tudi potrošnikov, z vidika strokovnih zahtev in kakovosti izvajanja storitev. Komisija je po opravljeni razpravi, predlog zakona soglasno podprla. Hvala.</font><br/>
<br/>
<b><font size="4">PODPREDSEDNICA MOJCA ŽNIDARIČ:</font></b><font size="4"> Hvala, gospod Horvat.</font><br/>
<font size="4">Predlagam, da obravnavo opravimo… Besedo želi državni sekretar, izvolite.</font><br/>
<br/>
<b><font size="4">TILEN BOŽIČ:</font></b><font size="4"> Zgolj samo odziv na tisto, kar je tudi povedala Zakonodajno-pravna služba, glede končne redakcije oziroma korekture - mi do tega nimamo zadržkov, se nam zdi, seveda, razumen in pravilen predlog. Hvala.</font><br/>
<br/>
<b><font size="4">PODPREDSEDNICA MOJCA ŽNIDARIČ:</font></b><font size="4"> Hvala.</font><br/>
<font size="4">Torej, nadaljujemo. Predlagam, da obravnavo opravimo na način, da razpravljamo o vsakem členu, glasujemo pa o vseh členih skupaj. Ali kdo temu nasprotuje? Ne, ugotavljam torej, da nihče.</font><br/>
<font size="4">Odpiram razpravo k 1. členu. Kot prvi se je k razpravi prijavil gospod Rajh Andrej, izvolite.</font><br/>
<br/>
<b><font size="4">MAG. ANDREJ RAJH (PS SAB):</font></b><font size="4"> Hvala lepa, predsedujoča, za besedo.</font><br/>
<font size="4">Torej, razlog za sprejetje zakona o spremembah in dopolnitvah Zakona o postopku priznavanja poklicnih kvalifikacij za opravljanje reguliranih poklicev je, kot smo slišali, uskladitev z evropsko direktivo. Odpravili bomo določene manjše neskladnosti, na katere nas je ta opozorila. Torej, cilj te odprave pa je predvsem odprava nepotrebnih bremen, tako za pristojne organe, kot tudi za državljane, za katere želimo predvsem predpisati pregledne, racionalne in enostavne postopke.</font><br/>
<font size="4">Postopke torej ministrstvo želi debirokratizirati, na način, da bomo zagotovili prenosnost poklicnih kvalifikacij znotraj EU. To pomeni, da bodo podjetja lahko enostavneje, če bodo to zahtevala, zaposlile kvalificirane delavce. Na tak način bomo gradili gospodarsko močno in uspešno Slovenijo, v močni in povezani Evropi. Torej gre za odpravo birokratskih administrativnih mej, ki so imele negativne učinke na slovensko gospodarstvo, tako kot ima negativen vpliv na slovensko gospodarstvo mejne kontrole na slovensko-avstrijski in nemško-avstrijski meji, saj vemo, da te kontrole podaljšujejo dostavne čase naših malih in srednje velikih podjetij, ki morajo avstrijskim in nemškim dobaviteljem dostaviti določene izdelke, svoje izdelke na uro natančno.</font><br/>
<font size="4">V SAB bomo ta člen podprli. Hvala lepa.</font><br/>
<br/>
<b><font size="4">PODPREDSEDNICA MOJCA ŽNIDARIČ:</font></b><font size="4"> Hvala.</font><br/>
<font size="4">Želi še kdo razpravljati o 1. členu? (Ne.)</font><br/>
<font size="4">Odpiram razpravo od 2. do 12. člena. Želi kdo razpravljati pri teh členih? (Ne.) Če ne, zaključujem razpravo.</font><br/>
<font size="4">Na glasovanje dajem vse člene skupaj. Glasujemo.</font><br/>
<font size="4">Kdo je za? (10 članov.) Kdo je proti? (Nihče.)</font><br/>
<font size="4">Ugotavljam, da so vsi členi sprejeti.</font><br/>
<font size="4">Ker k predlogu zakona na matičnem delovnem telesu niso bili sprejeti amandmaji, Odbor za delo, družino, socialne zadeve in invalide Državnemu zboru predlaga, da Predlog zakona o spremembah in dopolnitvah Zakona o postopku priznavanja poklicnih kvalifikacij za opravljanje reguliranih poklicev, skrajšani postopek, sprejme v predloženem besedilu.</font><br/>
<font size="4">S tem zaključujem drugo obravnavo predloga zakona na matičnem delovnem telesu. Poročevalec odbora na seji Državnega zbora sem lahko sama, če se strinjate, velja.</font><br/>
<font size="4">Torej, zaključujem to točko dnevnega reda.</font><br/>
<br/>
<font size="4">Prehajamo na </font><b><font size="4">2. TOČKO DNEVNEGA REDA - LETNO POROČILO ZAVODA ZA POKOJNINSKO IN INVALIDSKO ZAVAROVANJE SLOVENIJE ZA LETO 2018.</font></b><font size="4"> </font><br/>
<font size="4">Kot gradivo smo prejeli poročilo Zavoda za pokojninsko in invalidsko zavarovanje, potem mnenje Komisije Državnega sveta za socialno varstvo, delo, zdravstvo in invalide, ki je objavljeno na spletnih straneh Državnega zbora.</font><br/>
<br/>
<b><font size="4">4. TRAK: (TB) – 12.20</font></b><br/>
<br/>
<font size="4">(nadaljevanje) Vabljeni: Zavod za pokojninsko in invalidsko zavarovanje, Ministrstvo za delo, družino, socialne zadeve in enake možnosti, Vlada Republike Slovenije in Državni svet Republike Slovenije. Odbor bo poročilo obravnaval na podlagi četrtega odstavka, 41. člena Poslovnika Državnega zbora.</font><br/>
<font size="4">Besedo dajem predstavniku Zavoda za pokojninsko in invalidsko zavarovanje Slovenije, namestniku generalnega direktorja, mag. Davidu Klariču. Izvolite.</font><br/>
<br/>
<b><font size="4">MAG. DAVID KLARIČ:</font></b><font size="4"> Hvala lepa za besedo. Lepo pozdravljeni.</font><br/>
<font size="4">Letno poročilo zavoda je eden izmed najpomembnejših aktov zavoda. Svet zavoda ga je februarja sprejel in je bil posredovan na vse pristojne institucije. Letno poročilo je sestavljeno iz računovodskega poročila in poslovnega poročila, tako da bi v predstavitvi na začetku predstavil finančne kazalce, v nadaljevanju pa statistične kazalce obveznega zavarovanja, gmotni položaj upokojencev in pa samo izvajanje zavarovanja.</font><br/>
<font size="4">Zavod je v letu 2018 sklenil izravnane prihodke in odhodke, kot to nalaga Zakon o pokojninskem in invalidskem zavarovanju, v višini dobrih 5 milijard 295 milijonov, kar je 1,1 % nižje od načrtovanih v finančnem načrtu. Na strani prihodkov, so bili skupni prihodki zavoda nominalno višji za 3,5 % oziroma realno za 1,8 % v primerjavi z leto 2017. V strukturi prihodkov je potrebno izpostaviti delež prihodkov od prispevkov, tako imenovane izvirne prihodke. Ti prihodki so v letu 2018 znašali 78,7 %, kar je 2,9 odstotne točke več kot v letu 2017. Ta delež prispevkov vseh prihodkov je najvišji po letu 1996, ko je bila dvakrat znižana prispevna stopnja delodajalcev iz 15,5 na 8,85 %.</font><br/>
<font size="4">Ker so se povečali prihodki od prispevkov, so se seveda posledično znižali transferni prihodki. To so transferni prihodki večinoma iz državnega proračuna oziroma od kapitalske družbe, znižali so se prav tako za 2,9 odstotne točke in so znašali 20,8 % v strukturi vseh prihodkov. Drugi prihodki zavoda so znašali 0,5 %, tukaj je pa največji med njimi, so pa prihodki iz naslova dividend, od Zavarovalnice Triglav, v višini slabih 20 milijonov evrov. Med prispevki pa seveda izstopajo prispevki zaposlenih, v višini 45,9 %, ker je pač najvišja stopnja prispevkov, seveda, osnove so pa enake, tako kot za prispevno stopnjo delodajalcev ali zavarovancev. Zaradi tega je država v letu 2018, v primerjavi z letom 2017, zavodu nakazala 113 milijonov evrov manj.</font><br/>
<font size="4">Na strani odhodkov je 99,3 % vezanih na pravice po Zakonu o pokojninskem in invalidskem zavarovanju – to se pravi, na pokojnine, nadomestila iz invalidskega zavarovanja, transferje, zagotavljanje socialne varnosti in pa plačilo zdravstvenega prispevka od pokojnin in nadomestil iz invalidskega zavarovanja. V strukturi vseh skupnih odhodkov predstavljajo pokojnine 84,4 %, drugi so prispevki za zdravstveno zavarovanje upokojencev v višini 7,5 %, transferji za zagotavljanje socialne varnosti 4,5 %. Tukaj je med njimi, je največja kategorija letni dodatek in pa nadomestila iz invalidskega zavarovanja v višini 2,8 % vseh odhodkov. Če te številke prikažemo še v primerjavi z udeležbo v bruto domačem proizvodu - delež odhodkov za pokojnine v BDP znaša 9,73 %, samo pokojnine iz obveznega zavarovanja pa 9,68 %.</font><br/>
<br/>
<b><font size="4">5. TRAK: (DAG) - 12.25</font></b><br/>
<br/>
<b><font size="4">	</font></b><font size="4">(nadaljevanje) Mogoče bi iz bilance stanja izpostavil pomembne dolgoročne naložbe zavoda, ki sta dve: prve so delnice Zavarovalnice Triglav, ki jih je zavod dobil na podlagi zakona, konec leta 2018 so bile vredne dobrih 237 milijonov evrov, in pa naložba Nepremičninski sklad pokojninskega in invalidskega zavarovanja v višini dobre 103 milijone evrov. Zavod je vse leto posloval likvidno, vse svoje obveznosti je poravnal v zakonskih ali dogovorjenih rokih, in to brez zadolževanja. </font><br/>
<font size="4">	Če gremo na statistične podatke. Povprečno število zavarovancev v letu 2018 je bilo 939 tisoč 149, največ zaposlenih pri pravnih osebah, v višini dobrih 729 tisoč zavarovancev. Stopnja rasti povečanja števila zavarovancev glede na 2017 je 2,7 %, je pa to število zavarovancev najvišje od leta 1991 naprej. Uživalci, povprečno število uživalcev pokojnin, tu imamo starostne pokojnine, invalidske, družinske, vdovske, skupaj je bilo povprečno 617 tisoč 299 uživalcev, kar je 0,3 % več kot v letu 2017. Ta odstotek 0,3, ta rast uživalcev v višini 0,3 %, to je druga najnižja rast v zadnjih 28 letih, leto poprej smo imeli rast 0,2, ta je bila najnižja. To še vedno kaže, da delujejo učinki ZPIZ-2. Pri uživalcih starostne pokojnine je znašala rast 1,1 % in gre za tretjo najnižjo rast, najnižja je bila leta 2016 v višini 0,8 %, lani pa smo imeli 1,1 % rasti uživalcev. Temu posledično se je pa tudi izboljšalo razmerje med zaposlenimi in uživalci in je znašalo 1,52, se pravi, 1,52 zaposlenih je delalo za enega uživalca. Mogoče še struktura. Struktura starostne pokojnine je predstavljala največji delež, 72,1 %, invalidske pokojnine, se trend zmanjšuje, 13 %, vdovske 8,6 in družinske pokojnine 5,9 % vseh uživalcev pokojnin. Med uživalci starostne pokojnine je bilo 49,8 % žensk in 50,2 % moških. Poleg pokojnin je zavod izplačeval še 20 % predčasne ali starostne pokojnine, in to v primeru, ko nekdo izpolni pogoje za upokojitev in se ne upokoji, ostane v zavarovanju s polnim obsegom, ima še pravico do 20 % predčasne ali starostne pokojnine. V primerjavi z letom 2017 se je to število povečalo za 16,8 %, na dobrih 7 tisoč 500 uživalcev. 70 % teh uživalcev je bilo iz zasebnega sektorja, 91 % teh uživalcev pa je zaposlenih. </font><br/>
<font size="4">	Na doseženo upokojitveno starost in pokojninsko dobo vplivajo tudi bonusi in malusi. Tako je bilo v letu 2018 do povečanja starostne pokojnine zaradi odložitve njene uveljavitve po izpolnitvi pogojev upravičenih tisoč 523 žensk in 2 tisoč 302 moška. Malusi, za maluse se pa odloča manj uživalcev, kjer pomeni trajno znižanje pokojnine, pa 147 žensk in 112 moških. </font><br/>
<font size="4">	Tu imamo pa zdaj podatke, prejšnji mesec smo izračunali dokončne podatke o dejanski upokojitveni starosti in dejanski pokojninski dobi v letu 2018. Tako povprečna starost novih uživalcev pokojnin iz obveznega zavarovanja se je povečala </font><br/>
<br/>
<b><font size="4">6. TRAK: (DAG) - 12.30</font></b><br/>
<br/>
<b><font size="4">	</font></b><font size="4">(nadaljevanje) pri ženskah za dva meseca, na 60 let in 6 mesecev, pri moških na 62 let in 4 mesece, to je pri starostnih pokojninah. Pri invalidskih pokojninah je prav tako prišlo do povišanja, ženske 54 let in 6 mesecev, moški 55 let in 9 mesecev. Povprečna dopolnjena pokojninska doba novih uživalcev pokojnin se je ravno tako podaljšala, pri ženskah, starostnih uživalkah pokojnin, je znašala 38 let in 9 mesecev, moški 37 let in 1 mesec. 84 % žensk se je v letu 2018 upokojilo s 40 ali več leti dopolnjene pokojninske dobe oziroma dobrih 70 % moških. Temu primerno je potem tudi, da imajo ženske daljšo pokojninsko dobo in malo nižjo starost kot moški. 	</font><br/>
<font size="4">	Povprečna doba prejemanja pokojnine uživalcev, ki jim je prenehala pravica do pokojnine, v letu 2018 se je tudi podaljšala in je znašala pri ženskah pri starostnih pokojninah 24 let in 9 mesecev in pri moških 18 let in 0 mesecev. Gre za podaljšanje, pač, vemo vsi, problemi dolgožive družbe. </font><br/>
<font size="4">	Zavod izplačuje tudi nadomestila iz invalidskega zavarovanja. V letu 2018 je bilo povprečno število uživalcev teh nadomestil 44 tisoč. Tudi tu pa v letošnjem letu - kar gre izpostaviti - se je to po vrsti let, ko se je povprečno število uživalcev nadomestil zmanjševalo, pa letos na zavodu opažamo podobno kot zdravstvena blagajna, kjer so te dolgotrajne bolniške, nadomestila, da tudi ta nadomestila iz invalidskega zavarovanja se več ne znižujejo. </font><br/>
<font size="4">	Zavod je izplačeval še del vdovske pokojnine, dobrih 62 tisoč je bilo uživalcev, letni dodatek, ki so ga prejeli vsi uživalci pokojnin in nadomestil iz invalidskega zavarovanja, dobrih 645 tisoč, dodatek za pomoč in postrežbo, to je kategorija, ki ima eno višjih stopenj rasti med našimi uživalci, stopnja rasti je znašala 3,1, vse skupaj je bilo več kot 33 tisoč uživalcev dodatka za pomoč in postrežbo. In pa invalidnina za telesno okvaro, ki jo zavod na novo priznava samo še tistim, če je vzrok poškodba pri delu ali poklicna bolezen, približno slabih 5 % se zmanjšuje na leto, bilo je pa še slabih 44 tisoč uživalcev.	</font><br/>
<font size="4">	Gmotni položaj upokojencev in delovnih invalidov. V preteklem letu smo imeli dve uskladitvi, redna po Zakonu o pokojninskem in invalidskem zavarovanju od januarja naprej v višini 2,2 % in pa izredna po Zakonu o izvrševanju proračuna Republike Slovenije v višini 1,1 % od 1. aprila dalje. 	Povprečna mesečna starostna pokojnina je znašala 643 evrov in je bila glede na preteklo leto višja za 3,1 %. Povprečna starostna pokojnina brez sorazmernih delov in delnih pokojnin, se pravi, tu upoštevamo samo tiste, ki so vso dobo dopolnili v Republiki Sloveniji in se odločijo za polno pokojnino, je znašala 722 evrov. V letu 2018 smo imeli povečanje realne vrednosti starostnih pokojnin za 1,4 %. </font><br/>
<font size="4">	Izračunavamo tudi podatek za 40 let pokojninske dobe. Nekdo, ki je v Sloveniji dopolnil 40 let pokojninske dobe, je imel v letu 2018 oziroma je njegova starostna pokojnina znašala 834 evrov v povprečju. </font><br/>
<font size="4">	Po dolgih letih se je v letu 2018 zgodilo, sicer minimalno, da se je razmerje med plačami in pokojninami </font><br/>
<br/>
<b><font size="4">7. TRAK: (SC) - 12.35</font></b><br/>
<br/>
<b><font size="4">	</font></b><font size="4">(nadaljevanje) obrnilo v prid pokojnin, da so pokojnine bolj zrastle kot plače in je šel odstotek iz 58,4 na 58,5, če vzamemo samo tiste pokojnine brez sorazmernih delov in delnih pokojnin pa znaša razmerje pokojnine plače 65,7 odstotka. Če pa vzamemo samo tiste, ki pa so imeli 40 let ali več pokojninske dobe pa znaša ta odstotek 75,6 odstotka. </font><br/>
<font size="4">	Najnižja pokojnina in zagotovljena pokojnina. Najnižja pokojnina znaša 26 odstotkov najnižje pokojninske osnove, konec leta 2018 je znašala dobrih 218 evrov. Pred leti je bila uveljavljena še zagotovljena pokojnina za tiste, ki so se lahko upokojili, ki so pridobili pravico do starostne pokojnine pri najnižji starosti je pa znašala dobrih 516 evra. Najvišja izplačana starostna pokojnina v decembru 2018 je znašala 2767 evrov. Skoraj 96 odstotkov starostnih pokojnin, ki jih je zavod priznal je bilo odmerjenih po novem zakonu ZPIZ-2 ostalo je bilo še po prejšnjih predpisih. Povprečni zneski nadomestil iz invalidskega zavarovanja tukaj v bistvu zavod izplačuje nadomestila po treh zakonih ZPIZ, to se pravi, še iz leta 1992, potem pa ni prišlo do prevedbe teh nadomestil. Ta nadomestila so se gibala od zneskov od 149 evrov do 565 evrov. Kot sme prej že omenil letni dodatek so prejeli vsi uživalci pokojnin. Imeli smo 5 razredov glede na višino prejemka, letni dodatek pa je pripadel v višini od 100 do 410 evrov. </font><br/>
<font size="4">	Če še par besed o samem izvajanju obveznega pokojninskega in invalidskega zavarovanja. Zavod je dosegel ali presegel večin zastavljenih ciljev. Na področju matične evidence zavarovancev smo vodili podatke za več kot 957 tisoč zavarovancev. Zajeli pa smo več kot 2 in pol milijona obrazcev ali pa prijavo ali za podatke o plačah karkoli ali spremembo. Za izpostaviti je to, da je zavod v letu 2018 za leto 2017 prvič oblikoval izrek obrazcev M4. V preteklosti so morala podjetja enkrat letno posredovati zavodu M4 obrazce, sedaj pa spremembo zakona se že pri samem obračunu plač tako imenovani REK obrazci zavod, potem iz teh obrazcev kreira M4 obrazec, kar je šlo tukaj za zmanjšanje administrativne obremenitve dajalcev podatkov. </font><br/>
<font size="4">	Popolnost podatkov matične evidence zavarovancev. Popolnost podatkov je konec leta 2018 znašalo 98,4 odstotke. V letu 2018 je zavod začel tudi z izvajanjem 134.a člena, kjer gre za upoštevanje obdobij, ko niso oddani obračuni prispevkov to se pravi REK obrazci niso oddani in za delavca v delovnem razmerju. In ne glede, da niso bili oddani v obračunu prispevkov imajo delavci pravico do dobe. Zavod mesečno obvešča vse na podlagi podatkov FURS obvešča delavce, da delodajalec za njih ni oddal obračuna prispevkov, zavod obvešča to se pravi dajalce podatkov in njihove zavezance in obveščamo tudi FURS ter Inšpektorat za delo. Rešili smo zahtevke in storitve skoraj v višini 430 tisoč, kar je 0,6 odstotka več od načrta in manj kot v letu 2017. Se pa nam je povečalo število nerešenih zadev. Konec leta 2018 jih je znašalo 42 tisoč 335 in je za 12,3 odstotka višje kot ob koncu leta 2017. V zagovor </font><br/>
<br/>
<b><font size="4">8. TRAK: (DAG) - 12.40</font></b><br/>
<br/>
<b><font size="4">	</font></b><font size="4">(nadaljevanje) mogoče lahko povemo, da smo se v letu 2018 soočili s težko kadrovsko problematiko. Imeli smo kar 32 prenehanj delovnega razmerja sodelavcev s področja izvajanja zavarovanja, ki so odhajali v službo na druga delovna mesta, tudi v javni upravi. Še večji kadrovski problem pa imamo pri zaposlovanju zdravnikov in IT strokovnjakov. </font><br/>
<font size="4">	Opažamo čedalje večje povpraševanje po informativnih izračunih glede višine pokojnine. Vemo, da zakon omogoča veliko variant, osebnih okoliščin, kakorkoli, in potem se stranke obračajo na zavod in jim informativne izračune opravimo. Podaljšal se nam je povprečni čas reševanja zahtevkov na prvi stopnji za sedem dni in je znašal 64 dni. 	Velik poudarek dajemo informacijskim tehnologijam. V letu 2018 smo nadaljevali s sklepno fazo celovite prenove informacijsko-komunikacijske tehnologije. V okviru izvajanja razvojnih projektov smo nadaljevali z razvojem in uvedbo preostalih informacijskih rešitev in IKT infrastrukture za sodobno digitalno poslovanje na vseh področjih. Kot veste, mi več ne izdajamo odločb v papirni obliki. Vsak referent ima dva ekrana, vse poteka samo še digitalno, imamo brezpapirno poslovanje praktično že na vseh področjih. Indeks digitalne preobrazbe je dosegel 94; zmanjšali smo, na primer, tiskanje papirja za približno 7 milijonov listov. </font><br/>
<font size="4">	V celoti smo izpolnili kadrovski načrt 795 zaposlenih. Sproti spremljamo tudi kazalnike učinkovitosti izvajanja zavarovanja. V letu 2018 sta se oba kazalnika znižala, enega primerjamo s stroški delovanja zavoda v vseh odhodkih, drugi je pa delež odhodkov za plače v vseh odhodkih. </font><br/>
<font size="4">	Glede nadzora lahko povem, v preteklem tednu smo dobili revizijsko poročilo Računskega sodišča za leto 2017, v hiši pa imamo Računsko sodišče že dobre tri mesece, ki pregleduje poslovanje za leto 2018. Imamo tudi svojo notranjo revizijsko službo, pa tudi vzpostavljene vse mehanizme notranjih kontrol in register tveganj. V preteklem letu je prišlo do konstituiranja novega sveta zavoda, predsednik je Dušan Bavec, namestnik pa Aljoša Čeč, predsednik prihaja iz vrst delodajalcev, namestnik pa iz vrst sindikalnih organizacij. Svet zavoda se je sestal na šestih rednih sejah, sprejel je pa vse potrebne akte za izvajanje zavarovanja. </font><br/>
<font size="4">	To bi bilo za začetek z moje strani. Hvala.</font><br/>
<br/>
<font size="4">	</font><b><font size="4">PODPREDSEDNICA MOJCA ŽNIDARIČ: </font></b><font size="4">Hvala lepa za vašo izčrpno predstavitev. </font><br/>
<font size="4">	Želi besedo predstavnik Vlade? Državni sekretar Tile Božič, izvolite.</font><br/>
<br/>
<font size="4">	</font><b><font size="4">TILEN BOŽIČ: </font></b><font size="4">Hvala za besedo. Z vidika Ministrstva za delo, družino, socialne zadeve in enake možnosti zgolj na kratko. </font><br/>
<font size="4">	Poročilo ocenjujemo kot dobro, lahko rečemo temeljito; mi ga s pridom uporabljamo, predvsem pri analizi stanja, pa tudi ugotavljanju določenih trendov. Gre za relativno obsežna sredstva in pomemben del ne nazadnje tudi javnih financ po eni strani, na drugi strani pa tudi vir za to, da tisti, ki so v sistem vplačevali, imajo na starost ustrezne pravice, ki jim pripadajo. Lahko rečemo, da tudi kar se tiče detajlnosti celotnega poročila, ocenjujemo prikaz kot zelo dober, ker se da dejansko iti zelo podrobno pogledat z raznoraznih aspektov, kakšna so ta razmerja, kaj se spreminja, kako je tudi z upravičenci in pravicami. 	</font><br/>
<font size="4">	</font><br/>
<b><font size="4">9. TRAK: (DAG) - 12.45</font></b><br/>
<br/>
<b><font size="4">	</font></b><font size="4">(nadaljevanje) In nam to potem daje tudi neko podlago, da lahko to s pridom izkoristimo pri pripravi prenove politik. Tako bi se tudi ob tej priložnosti zahvalil tako današnjemu predstavniku ZPIZ kot tudi ostalim, s katerimi smo v rednih stikih, za korektno sodelovanje. Hvala.</font><br/>
<br/>
<font size="4">	</font><b><font size="4">PODPREDSEDNICA MOJCA ŽNIDARIČ: </font></b><font size="4">Hvala.</font><br/>
<font size="4">	Besedo dajem še predstavniku Državnega sveta, gospodu Tomažu Horvatu. </font><br/>
<br/>
<font size="4">	</font><b><font size="4">TOMAŽ HORVAT: </font></b><font size="4">Hvala za besedo še enkrat.</font><br/>
<font size="4">	Komisija za socialno varstvo, delo, zdravstvo in invalide se je z letnim poročilom Zavoda za pokojninsko in invalidsko zavarovanje Slovenije za leto 2018 seznanila. Komisija poročilo zavoda ocenjuje kot dobro strukturirano, pregledno, informativno in kot dobro podlago za odločanje ter socialni dialog na področju pokojninskega in invalidskega zavarovanja. Izpostavlja tudi objektivnost podatkov v primerjavi z nekaterimi miti, ki pogosto krožijo v javnosti. Komisija je izrekla pohvalo dobremu poslovanju zavoda in njegovemu vodstvu in se dotaknila tudi vprašanja odgovornosti za nadaljnje ukrepe na področju pokojninskega in invalidskega varstva, ki se jih pogosto prelaga na svet zavoda, namesto da bi se rešitve iskalo tam, kjer bi se jih moralo, torej v okviru izvršne veje oblasti. Komisija z zadovoljstvom sprejema vse pozitivne podatke zavoda za leto 2018, na primer, o največjem številu zavarovancev po letu 1991, drugi najnižji rasti povprečnega mesečnega števila uživalcev pravic v zadnjih 28 letih ter zvišanju dejanske upokojitvene starosti in povprečne dopolnjene pokojninske dobe pri novih uživalcih pravic iz pokojninskega zavarovanja. Tako kot zavod tudi komisija ugotavlja, da določbe ZPIZ-2 očitno dajejo določene pozitivne rezultate. Komisija je bila seznanjena tudi s podatki o višanju števila prejemnikov 20 % predčasne ali starostne pokojnine. Slednje po mnenju komisije kaže na to, da so ukrepi, ki gredo v smeri bonusov, za zavarovance veliko bolj spodbudni in bolj pozitivno vplivajo na sistem kot ukrepi v smeri malusov. Komisija je v zvezi z nadaljnjo vzdržnostjo sistema pokojninskega in invalidskega zavarovanja razpravljala tudi o sedanji in prihodnji demografski sliki Slovenije ter o izgubi mladega in perspektivnega kadra, ki odhaja v tujino. Kot je bilo že večkrat opozorjeno, bi morali ukrepe za zagotovitev nadaljnje vzdržnosti sistema pokojninskega in invalidskega zavarovanja začeti sprejemati čim prej in se ne zanašati samo na trenutno dobro stanje gospodarstva in visoko stopnjo zaposlenosti. V zvezi z nadaljnjimi spremembami sistema komisija meni, da brez pripravljenosti vseh strani socialnih partnerjev na dialog glede posameznih rešitev ne bomo mogli narediti pravih korakov dalje. Pri tem komisija kot že večkrat prej opozarja, da bi bilo treba prebivalce predhodno podrobno informirati o smeri in posledicah načrtovanih bodočih sprememb sistema, da se ne bi ljudje v paniki spet začeli množično upokojevati in s tem po nepotrebnem dodatno obremenili sistem. Komisija kot pomemben element sistema pokojninskega in invalidskega zavarovanja prepoznava tudi različne vrste nadomestil, izpostavlja pa tudi invalidnine za telesne okvare, ki se jih na podlagi ZIPZ-2 priznava samo v primeru poškodbe pri delu ali poklicne bolezni. Trenutno je prejemnikov invalidnin za telesne okvare približno 44 tisoč. Komisija poudarja, da gre za pomemben segment varstva invalidov, zato poziva, da naj se ob naslednjih spremembah zakonodaje prenovi in sistematično uredi tudi to področje. Trenutna ureditev namreč vnaša neenakost med osebe s telesnimi okvarami, saj razločuje med tem, kako so jih pridobile. Komisija ob tem dodatno predlaga, da naj nov sistem sledi praksi izplačila dodatkov za pomoč in postrežbo. 	Komisija ugotavlja, da se je sicer v letu 2018 izboljšalo razmerje med povprečno neto starostno pokojnino in povprečno neto plačo in da je bilo izvedenih nekaj rednih in izrednih uskladitev višine pokojnin, a gmotni položaj upokojencev vseeno ostaja zaskrbljujoč, zlasti v enočlanskih gospodinjstvih, v katerih prevladujejo ženske. Dodatno komisija opozarja tudi na to, da trenutni trendi kažejo smer zgoščevanja najnižjih pokojnin, kar je prav tako lahko zaskrbljujoče. </font><br/>
<font size="4">	Komisija je razpravljala tudi o nepravilnostih pri izpolnjevanju obrazcev REK, ki predstavljajo podlago za izpolnjevanje M4 obrazcev in ki bistveno vplivajo na višino dodeljenih pravic. Zavod v zvezi s tem pojasnjuje, da je navedenih napak trenutno zgolj 0,3 %. Razprava na komisiji je tekla tudi o vzrokih za povpraševanje po informativnih izračunih, o katerih poroča zavod, ter o obveznosti zavoda, da po uradni dolžnosti pošilja informacije o pričakovanem času in višini pokojnine za starejše od 58 let. Komisija kot možno rešitev za razbremenitev </font><br/>
<br/>
<b><font size="4">10. TRAK: (DAG) - 12.50</font></b><br/>
<br/>
<b><font size="4">	</font></b><font size="4">(nadaljevanje) zaposlenih v povezavi z informativnimi izračuni izpostavila nadgradnjo obstoječega hitrega izračuna pokojnine, ki je dostopen na spletni strani zavoda. Pri tem je bila obveščena, da zavod že vzpostavlja novo spletno stran, ki bo poleg splošnega izračuna ponudila tudi možnost bolj poglobljenega izračuna z vpogledom zavarovanca v osebno informativno evidenco. </font><br/>
<font size="4">	Komisija je, kot že rečeno, poročilu izrekla pozitivno oceno. </font><br/>
<font size="4">	Hvala za vašo pozornost. </font><br/>
<br/>
<font size="4">	</font><b><font size="4">PODPREDSEDNICA MOJCA ŽNIDARIČ: </font></b><font size="4">Hvala lepa za vašo predstavitev. </font><br/>
<font size="4">	Preden dam besedo članicam in članom odbora, vas obveščam, da je med nami poslanec mag. Branko Grims, ki nadomešča poslanko Karmen Furman. 	</font><br/>
<font size="4">	Odpiram razpravo. Kot prvi se je k razpravi prijavil mag. Andrej Rajh. </font><br/>
<br/>
<font size="4">	</font><b><font size="4">MAG. ANDREJ RAJH (PS SAB): </font></b><font size="4">Hvala lepa, predsedujoča.</font><br/>
<font size="4">	Slovenija že šesto leto beleži gospodarsko rast, vse od takrat, ko je Vlada pod vodstvom predsednice Vlade Alenke Bratušek sprejela težke, a potrebne ukrepe. Spomnimo se, da so takrat bile pokojninska in vse druge državne blagajne prazne in da preprosto takratna Vlada ni vedela, kako bo čez en mesec izplačala pokojnine in plače. Danes ima Zavod za pokojninsko in invalidsko zavarovanje tudi zaradi teh ukrepov likvidno poslovanje z izravnanimi prihodki in odhodki. </font><br/>
<font size="4">	V SAB nas zelo veseli, da se je povprečna pokojnina med leti 2017 in 2018 dvignila za 3,1 %. Skrbi pa nas zgoščevanje najnižjih pokojnin, tako kot so v Državnem svetu izpostavili, v enočlanskih gospodinjstvih, kjer gre praviloma za ženske vdove. V tem kontekstu bi želel opozoriti tudi na koalicijsko zavezo iz naše pogodbe. Zavezali smo se, da bomo dvignili odmerni odstotek v doglednem času, da bomo omogočili delo tistim upokojencem, ki si to želijo, in da bo izplačan letni dodatek v dveh višinah. Ob tej priložnosti pa bi tudi ZPIZ pozval, da avtomatski informatizirani izračun pokojnine, višine pokojnine in čas upokojitve omogoči vsem zavezancem, ne samo tistim starejšim nad 58 let. Mislim, da je to ena spodbuda tudi za mlade, da bodo znali pravočasno načrtovati finance za čas upokojitve, torej drugi in tretji steber. </font><br/>
<font size="4">	Hvala lepa. </font><br/>
<br/>
<font size="4">	</font><b><font size="4">PODPREDSEDNICA MOJCA ŽNIDARIČ: </font></b><font size="4">Hvala lepa.</font><br/>
<font size="4">	Naslednji se je k besedi prijavil gospod Soniboj Knežak.</font><br/>
<br/>
<font size="4">	</font><b><font size="4">SONIBOJ KNEŽAK (PS SD): </font></b><font size="4">Hvala, predsedujoča. Bom skušal biti kratek, da se ne bomo ponavljali. Težko bo po tem epp vložku SAB še kaj reči, pa o zaslugah njihove predsednice, ampak tako je, včasih začnemo običajno s pet minut zgodovine.</font><br/>
<font size="4">	Tisto, kar mene veseli - jaz sem se letos prvič srečal s tem poročilom -, kot je že kolega iz Državnega sveta prej rekel, je kvalitetno poročilo, najdeš informacije, ki jih želiš, tudi če nisi najbolj doma na tem področju, zraven so potrebne obrazložitve, tako pohvale, kar se tiče samega poročila.</font><br/>
<font size="4">	Seveda se glede na gospodarsko rast srečujemo s pozitivnimi trendi, ki se poznajo tudi v blagajni ZPIZ. To, da imamo rekordno število zaposlenih, tako kot je bilo leta 1991, je super, kaže na polno zaposlenost. Hkrati ste omenili tudi, da se zmanjšuje trend števila invalidskih upokojitev; verjetno je razlog tudi v tem, ker včasih - vsaj jaz vem, ker sem delal na kadrovskem področju, da je bil kar nek trend čim prej se spravit v invalidsko pokojnino. Na žalost so zdaj s temi reformami te invalidske pokojnine postale take, da ni ne za preživet ne za umret, no, če čisto tako rečem; verjetno gre tudi tu iskati razlog. </font><br/>
<font size="4">	Tisto, kar sem hotel reči, v poročilu je tudi napisano, da se je za 20 % povečalo število tistih, ki se odločajo za delo po tem, ko izpolnijo pogoje, torej prejemnikov 20 % dodatne pokojnine. Precej povečuje - pa ta statistika pri vas ni zajeta - tudi delo upokojencev, </font><br/>
<br/>
<b><font size="4">11. TRAK: (DAG) - 12.55</font></b><br/>
<br/>
<b><font size="4">	</font></b><font size="4">(nadaljevanje) dodatno delo, ki jih imamo omejene na 60 ur. To se pa verjetno nanaša predvsem na tisti drugi del poročila, ki govori o gmotnem položaju upokojencev, da si vsak išče še dodatne vire za dostojno preživetje. Če sta nam obe reformi ZPIZ stabilizirale ta sistem, kar se tiče skozi finančne kazalnike, da bi rekel, da je briljanten položaj upokojencev, pa ni. Tega se verjetno vsi zavedamo, zato smo tudi v koalicijski pogodbi se dogovorili, da bomo še nekaj na tem področju postorili. Pa bom s tem o primernosti pokojnin tudi nehal, ker ni danes namen to, da se pogovarjamo, ali so pokojnine dovolj velike ali niso, ampak o poročilu ZPIZ. </font><br/>
<font size="4">	Jaz upam, da bomo čim prej sklenili po dolgih letih tudi dogovor o tem demografskem skladu. Škoda, da ga nimamo, mislim, da bi bila prava finančna injekcija za začetek tega sklepa, če smo že morali odprodati banke, bi bila kupnina od teh bank, ne da jih bomo dali v tekočo potrošnjo, ampak da bi šla v naložbo za bodoče. Sami ste omenili, da ste največ prihodkov dobili s strani dividend od Zavarovalnice Triglav, to je tudi eden izmed virov financiranja demografskega sklada. Jaz upam, da nam bo, tako kot smo se dogovorili, uspelo najti še neke dodatne vire oziroma mogoče tudi to, da vsaj v tistem delu najnižjih pokojnin najdemo neke ustrezne rešitve in da zagotovimo vsaj normalno preživetje tudi v jeseni življenja. </font><br/>
<font size="4">	Toliko zaenkrat z moje strani. Hvala lepa. </font><br/>
<br/>
<font size="4">	</font><b><font size="4">PODPREDSEDNICA MOJCA ŽNIDARIČ: </font></b><font size="4">Hvala za vašo razpravo.</font><br/>
<font size="4">	Naslednja ima besedo gospa Janja Sluga.</font><br/>
<br/>
<font size="4">	</font><b><font size="4">JANJA SLUGA (PS SMC): </font></b><font size="4">Hvala.</font><br/>
<font size="4">	O sami strukturi in sestavi poročila, mislim, da ne gre izgubljati besed. Že nekaj let zaporedoma beremo zelo kvalitetno poročilo, ki, moram reči, ga je zelo zanimivo prebrati. In tudi potem ob sami obravnavi različnih tem na tem odboru pridejo podatki, ki ste jih zajeli v svojem poročilu, vsaj meni še kako prav. </font><br/>
<font size="4">	Seveda, veseli me, tako kot že vse predgovornike, da smo v obdobju, ko se izkazujejo pozitivni trendi, tako glede samega razmerja med tistimi, ki še prispevajo v pokojninsko blagajno, in tistimi, ki že koristijo. Zelo vesela sem pa tudi, da se ob odhodih v pokoj zvišuje dejansko delovna doba, ker vemo, da je to zlasti pri starejših samskih upokojenkah največja težava, da jih ravno ta nizka delovna doba najbolj tepe, bom rekla, pri višini pokojnine. </font><br/>
<font size="4">	Tako kot je rekel kolega, ja, ne gre izgubljati danes besed o višini pokojnin, o tem bi se dalo še marsikaj reči, in razprava verjetno ne bi bila tako pozitivno naravnana, kot je ob poročilu. Imam pa nekaj čisto vsebinskih vprašanj. </font><br/>
<font size="4">	V poglavju o kadrovski problematiki vašega zavoda je v bistvu neka tema, ki jo srečujemo že kar v več institucijah v okviru javne uprave, se pravi, da je nemogoče najti nek kvaliteten kader. In ravno informacijske tehnologije so področje, za katerega moram reči, da se poslanci srečujemo iz različnih institucij, kjer enak problem izpostavljajo. Tu sem prebrala, da ste v letu 2018 izgubili kar 59 ljudi, pa me  zanima, koliko od tega ste jih že uspeli nadomestiti oziroma če sploh. In kako dejansko tako veliko številko - kar težko si predstavljam, kako ta deficit potem nadomeščate. Še posebej, ko beremo te številke, koliko izračunov naredite, koliko vsega dela opravite, se mi zdi, da je to kar zaskrbljujoča izguba, bom rekla, no. </font><br/>
<font size="4">	Izpostavila bi še eno področje, to je področje bolniških, ki je mogoče tudi v enem delu povezano tudi s kadrovsko problematiko, predvsem kar zadeva iskanje zdravnikov izvedencev. </font><br/>
<br/>
<b><font size="4">12. TRAK: (DAG) - 13.00</font></b><br/>
<br/>
<b><font size="4">	</font></b><font size="4">(nadaljevanje) Moram reči, da kolikor sem se s to problematiko seznanila, se pravi, če gledamo zdaj najprej celotno številko, ki je bila izplačana za bolniška nadomestila, ki je 347 milijonov evrov, in se je dejansko v štirih letih povečala z 225 - to je kar zaskrbljujoče - in da se nam te bolniške podaljšujejo, kar je v bistvu skregano z logiko bolniške, ker bolniška naj bi bila začasna nezmožnost za delo, ta začasnost se pa zdaj nekako kar pretvarja v neka zelo dolga obdobja, in se je treba tudi vprašati, kaj je to začasnost. Se pravi, nekako časovno definirati, kaj je pa zdaj res tista začasna nezmožnost za delo. Pa ta problematika, ki sem jo zasledila, da v bistvu imamo tu neko diskrepanco med samo poklicno rehabilitacijo in tem, da mora biti zdravljenje v celoti zaključeno, preden lahko sploh začnemo izvajati neke ukrepe poklicne rehabilitacije, kar mislim, da je velika cokla pri neki odpravi posledic teh stvari. Tu me zanima predvsem vaše mnenje, kako vi mislite, da bi bilo dejansko možno te zadeve urediti. Jaz se sicer strinjam, da nek enoten izvedenski organ je neka rešitev, ampak ob tako dolgotrajnih in zapletenih postopkih, kot jih imamo, mogoče tudi na tem področju bi bilo treba verjetno glede poenostavitve postopkov kaj narediti. 	</font><br/>
<font size="4">	Gospod Papež ni prisoten, pa bom vas povprašala, ker se je v zadnjem času kar pogosto oglašal v zvezi z delom upokojencev, kjer je izjavil, da je sedanja ureditev dvojnega statusa, kjer upokojenci prejemajo še 20 % pokojnine, ustrezna. Tu bi želela malo več obrazložitve oziroma tudi mogoče kakšno je pa vaše mnenje s tem v zvezi. Veste, da se pogovarjamo o tem, da bi to zadevo spremenili, da poteka trenutno tudi socialni dialog na to temo, pa me zanima, kakšno je vaše mnenje. Pa tudi kakšno je dejansko vaše mnenje glede predvidenih sprememb pokojninskega zakona na splošno. </font><br/>
<font size="4">	Toliko zaenkrat. Hvala lepa.</font><br/>
<br/>
<font size="4">	</font><b><font size="4">PODPREDSEDNICA MOJCA ŽNIDARIČ: </font></b><font size="4">Hvala.</font><br/>
<font size="4">	Naslednji se je prijavil k besedi gospod Aljaž Kovačič, potem pa še Jurij Lep. </font><br/>
<br/>
<font size="4">	</font><b><font size="4">ALJAŽ KOVAČIČ (PS LMŠ): </font></b><font size="4">Hvala za besedo, predsedujoča. </font><br/>
<font size="4">	Spoštovane kolegice in kolegi, gostje!</font><br/>
<font size="4">	Tudi sam bi kot predhodniki pohvalil vaše poročilo, ki je eno izmed boljših, ki jih dobivamo v Državni zbor. Je tudi zelo pregledno in si dejansko lahko z vsemi temi podatki pomagamo pri različnih temah, ki jih obravnava ne le ta odbor, ampak tudi širše. Vsi se nekako zavedamo problema slovenskih pokojnin, da so prenizke, tako pri tem sam ne bi izgubljal besed. </font><br/>
<font size="4">	Čeprav se s pokojninami srečamo v poznih letih svoje dobe, bi danes vseeno govoril o mladih, predvsem o spremembi, ki se je zgodila od 1. februarja 2015, se pravi, o začasnem in občasnem delu dijakov in študentov. To delo opravlja okrog 100 tisoč mladih in mislim, da v to pokojninsko in invalidsko blagajno vplačajo več kot 60 milijonov evrov, kar je vsekakor pohvale vredno, in na leto pridobijo, mislim, da nekaj več kot 2 meseca pokojninske dobe. Bi pa izpostavil en problem, ki se je v preteklosti dogajal pri vas, ki je predvsem administrativne narave, in sicer, ko mladi pridejo k vam in dajo vlogo za izračun začasnega in občasnega dela oziroma koliko ima pokojninske dobe, ne gre enako kot za nekoga, ki je bil redno zaposlen. Se pravi, če je bil redno zaposlen, se mu ta delovna doba oziroma ta pokojninska doba ne šteje zraven avtomatsko, ampak mora, mislim, da ročno celo izpolniti vlogo, da mu posebej izračunajo. Vem, da se že od začetka na to problematiko opozarja. Tudi v preteklosti so </font><br/>
<br/>
<b><font size="4">13. TRAK: (DAG) - 13.05</font></b><br/>
<br/>
<b><font size="4">	</font></b><font size="4">(nadaljevanje) bile z vaše strani neke obljube, da bi se naj ta zadeva uredila, da bi bila bolj prijazna uporabniku, in me zanima, kaj je na tem. </font><br/>
<font size="4">	Hvala. </font><br/>
<br/>
<font size="4">	</font><b><font size="4">PODPREDSEDNICA MOJCA ŽNIDARIČ: </font></b><font size="4">Hvala lepa.</font><br/>
<font size="4">	Prijavljen je še gospod Jurij Lep. Do zdaj drugih prijav nimam, tako bom potem dala besedo predstavniku ZPIZ, da odgovori. </font><br/>
<br/>
<font size="4">	</font><b><font size="4">JURIJ LEP (PS DeSUS): </font></b><font size="4">Hvala, podpredsednica, za besedo. </font><br/>
<font size="4">	Lep pozdrav kolegicam in kolegom, predstavnikom ministrstva in predstavniku ZPIZ!</font><br/>
<font size="4">	Jaz bi glede na to, da danes obravnavamo poročilo, ki se v bistvu nanaša na izvajanje teh ukrepov, ker v končni fazi vemo, da je zavod pač odvisen od prispevkov, ki jih vplačamo ali vplačajo zaposleni, in tudi razlika, kot je bilo rečeno, ki jo plača država. </font><br/>
<font size="4">	Jaz bi se zdaj bolj konkretno na to stvar… Kot ste vi povedali, vsekakor je poročilo zelo transparentno, jasno, in če hočemo kaj iz njega dobiti in potegniti, vsekakor se da marsikaj potegniti. Zdaj se bom bolj na to osredotočil, kaj bi želel, da mi poveste. Informativni izračun, ki ga dela ZPIZ, dobijo vsi ljudje oziroma moški in ženske, ki so stari 58 let, po neki redni dolžnosti, ali je to slučaj - se pravi, tako sem pač preračunal glede na to, kar sem dobil jaz, ko sem bil toliko star. Se pravi, da je to informativni izračun za zaposlenega, da ve, koliko mora še delati, koliko časa in kakšna bi bila pokojnina takrat, ko bo šel v pokoj. To je ena stvar.</font><br/>
<font size="4">	Rekli ste, da se zavod ni nikoli zadolžil. Saj jaz niti ne vem, pa mi povejte, kako bi se zadolžil, če se v bistvu zavod polni od redno zaposlenih, to so izvirni prihodki, pa razliko potem v vsakem primeru krije država, milijardo 200 ali milijardo 100. Veseli me, da smo v tem letu za 113 milijonov manj plačali iz proračuna za zagotavljanje osnovnih potreb pri pokojninah. Recimo, omenili ste tudi, da se 78,7 % dobi z izvirnimi prihodki, se pravi, od tega, kar je zaposlenih. Potem me pa zanima, letošnje leto oziroma leta 2018 ste prvič ugotovili, da se je število zaposlenih, ki so zavarovani in plačujejo v pokojninsko blagajno, povečalo. Mislim, da je to dober trend. In če je to res, potem vsekakor je to pohvalno za vse nas, tudi za nas, poslance in poslanke, da vemo, v kateri smeri je treba delati. In s tega stališča se je potem tudi zmanjšal po vsej verjetnosti prispevek iz državnega proračuna, kajne. </font><br/>
<font size="4">	Pa tudi mene zanima, glede na to, da sem bil tudi delodajalec skoraj 40 let, v bistvu ta dvojni status. Zdaj bi res želel vaše mnenje. Sami vemo, da je zdaj 20 %; mi, poslanke in poslanci, se pogovarjamo o 50, 30. Vsekakor, dolgoročno, glede na to, da ste omenili, da zdaj 7 tisoč 500 ljudi izkorišča to možnost, da dobijo zraven dela še  20 % pokojnine. Mogoče vi to bolje veste, kakšna bi bila potem to obremenitev. Zdaj si praktično sam osebno težko razlagam, da bi bila to korist za državni proračun, ali to ni, ker potem po vsej verjetnosti so zgodbe, ki se tu odvijajo, bi zaposleni, ki so na delovnih mestih, to manj koristili, tisti, ki so na lažjih, bi več koristili. Tako mislim, da je tudi tu za nas, poslance, dobrodošel vaš nasvet, kako bi se v tej smeri obračunavalo. </font><br/>
<font size="4">	Pa še to mogoče na koncu, odmerni odstotek za ženske v tem momentu je 63,2 %, moški imamo slabih 58. Se pravi, imamo pa cilj, da do leta 2025 pridemo vsi na teh 63, kar bi bil potem tudi cilj, potem pa se zopet obračunava 20 %, 30, 40. </font><br/>
<font size="4">	Hvala za odgovore. </font><br/>
<br/>
<font size="4">	</font><b><font size="4">PODPREDSEDNICA MOJCA ŽNIDARIČ: </font></b><font size="4">Hvala za vašo razpravo in vprašanja.</font><br/>
<font size="4">	Še gospod Soniboj Knežak je prosil za dodatno besedo. Potem pa res dam besedo…</font><br/>
<br/>
<font size="4">	</font><b><font size="4">SONIBOJ KNEŽAK (PS SD): </font></b><font size="4">Hvala.</font><br/>
<font size="4">	Ker bo predstavnik dal odgovore. Pozabil sem prej vprašati, če mi lahko razložite, v tabeli na strani 25, upravičenci do pokojnin, je ena izmed alinej Vojni veterani, mlajši od 15 let. Če mi lahko to razložite. </font><br/>
<font size="4">	Hvala lepa. </font><br/>
<br/>
<font size="4">	</font><b><font size="4">PODPREDSEDNICA MOJCA ŽNIDARIČ: </font></b><font size="4">Hvala za vaše dodatno vprašanje. </font><br/>
<font size="4">	Zdaj bi dala besedo predstavniku Zavoda za pokojninsko in invalidsko zavarovanje, da odgovori na postavljena vprašanja. Izvolite, mag. David Klarič. </font><br/>
<br/>
<font size="4">	</font><b><font size="4">MAG. DAVID KLARIČ: </font></b><font size="4">Hvala za vprašanja in pohvale glede strukture in vsebine letnega poročila. 		</font><br/>
<font size="4">	Naj začnem pri vprašanjih gospoda Rajha, pa tudi ostalih, glede informativnega izračuna. Zavod ima več kanalov, po katerih lahko zavarovanci ali potem uživalci dostopajo do naših informacij.</font><br/>
<font size="4">	</font><br/>
<b><font size="4">114. TRAK: (TB) – 13.10</font></b><br/>
<br/>
<font size="4">	(nadaljevanje) Prvič, mi imamo na vsaki območni enoti, smo uvedli sistem kabin, to se pravi, kjer se vsak lahko usede z referentom in pogovori, tudi zaradi varstva osebnih podatkov, poleg tega že sedaj obstaja na spletu možnost izračuna, kdaj se lahko nekdo upokoji. Mi gremo skupaj z Ministrstvom za delo tukaj še korak naprej, kjer imamo cilj, da bo lahko vsak si izračunal pokojnino, tudi že iz svojih dejanskih plač, ki jih je dosegel. Na zavodu imamo informativno osebno evidenco, kjer vsak lahko z digitalnim potrdilom, podpisom, dostopa do te evidence in pogleda, kdaj se vključi v zavarovanje, kakšne plače je imel, koliko je bilo plačanih prispevkov, to je vse na zavodu omogočeno in mi zdaj želimo, da bi se ti podatki tudi koristili pri informativnem izračunu. In nekdo, če ima zdaj 20 let že podatkov, bomo mi zdaj program naredili, na spletu, in bo lahko teh 20 let, vzel dejanske podatke za 20 let bo lahko sam si naredil, pač nekako bo predvideval, kakšne bodo njegove plače in si bo lahko izračunal, kakšna približno, bo višina pokojnine.</font><br/>
<font size="4">Potem, poleg tega imamo po zakonu, kot ste že sami omenili, 58 let. Vsak, ki v letu dopolni 58 let, zavod mora po uradni dolžnosti poslati informativni izračun. Pri tem seveda mi ne moremo upoštevat njegovih osebnih okoliščin – recimo vojske, otroci – in seveda, kadar kdo dobi tak informativni izračun, vedno je odziv, pride, kaj če bi pa to upošteval, kaj pa to, to je pa še zadnji pač moment – mi vsakemu, ki pride k nam na zavod, nekaj let pred upokojitvijo, vedno na zahtevek izračunamo tudi informacijo, kdaj se bo upokojil in kolikšna je višina teh pokojnin. In takih izračunov imajo nekatere osebe po tudi 5 ali več in tukaj pač, zato sem prej tudi omenjal, da ta struktura, koliko je zahtevkov za samo priznanje pravic ali pa samo za informacije, kajne, se informacije čedalje bolj že gibljejo na tej višini, kot je samih zahtevkov.</font><br/>
<font size="4">Mogoče zadnji podatek, za maj 2019, ko smo govorili, koliko je teh uživalcev, 20 % predčasne ali starostne pokojnine, jih je že 9 tisoč 300. Se pravi, se še povečujejo. Glede vojni veterani, vprašanje OER, gospod Soniboj / nerazumljivo/. Tukaj imamo še določene kategorije uživalcev, ki segajo, bom rekel, tudi še nazaj. Saj ste videli že številke, zaporedne, 1, 2, 3, 4, kajne. Tukaj imamo vse od 2. svetovne vojne oziroma še prej, naprej. Tukaj nimamo samo uživalcev starostne, tukaj imamo potem tudi družinske pokojnine. Tukaj, bom rekel, nekdo, če je bil, imel pravico do starostne pravice, ima tudi sedaj vdova pravico do vdovske ali pa družinske. Če bo v mesečnem statističnem pregledu, ki je bolj podroben, imamo to tudi napisano, koliko je teh osnovnih pravic in, bi rekel, koliko je teh izvedenih, se pravi družinskih ali vdovskih, kajne.</font><br/>
<font size="4">Gospa Sluga je že sama v bistvu odgovor povedala – to se pravi, pokojninska doba definira tudi višino pokojnine, kajne. Tudi v mesečnem statističnem pregledu, če pogledamo, imamo objavljeno tabelo, recimo - prejemniki starostne pokojnine od 300 do 400 evrov, jih je 14 tisoč 600, povprečna pokojninska doba 24 let, 7 mesecev. Če pogledamo na primer pokojnine od 900 do tisoč evrov, jih imamo dobrih 24 tisoč skupaj uživalcev, povprečna pokojninska doba teh uživalcev 37 let in 11 mesecev in vse tako naprej, kajne, daljša pokojninska doba pomeni v veliki večini primerov pač tudi višjo pokojnino.</font><br/>
<font size="4">Glede kadrovske problematike, mi dejansko vse nadomeščamo, kar je na področju izvajanja zavarovanja, ker pač, bom rekel te družboslovne smeri, to lahko dobimo, kajne, ampak zahteva pa čas, da se referenti uvedejo v delo. Imamo organizirano pripravništvo, uvajanje, vse to, na področju IT in pa zdravnikov, tukaj se pa razpisi ponavljajo, tako da, moramo par razpisov </font><br/>
<br/>
<b><font size="4">15. TRAK: (TB) – 13.15</font></b><br/>
<br/>
<font size="4">	(nadaljevanje) naredit, da potem dobimo kakšen kader, kajne. Pač, tako kot ste že vi sami rekli, v javnem sektorju ne moremo konkurirat tukaj s plačami.</font><br/>
<font size="4">	Omenili ste še podatek o dolgotrajnih bolniškah. To je bil podatek Zavoda za zdravstveno zavarovanje Slovenije. Mi smo imeli, mislim da, 14 dni nazaj, prav Svet zavoda, kjer so bili prisotni tudi predstavniki Zavoda za zdravstveno zavarovanje Slovenije in tudi njihovi predstavniki - predsednica upravnega odbora, jaz mislim, oziroma skupščina Zavoda za zdravstveno zavarovanje Slovenije in tukaj zdaj ne glede na to, kot ste že sami rekli, ne glede na enoten izvedenski organ, da se bojo že tukaj iskale rešitve v postopkih, da se bo v okviru obstoječe zakonodaje to naredilo bolj učinkovito. Zavedamo se pač, da imamo bolniške, ki so nekaj let dolge, upajmo, da se bo tukaj nekaj spremenilo. Mislim da pa na Ministrstvu za zdravje, je ustanovljena skupina, ki rešuje to problematiko, ki ste jo vi odprli. Je pa poklicna rehabilitacija, se pa zavedamo, da je to pa ena, najboljši element za vračanje na trg dela in tukaj tudi mislimo, da čim prej, da nastopi, tudi če je potrebno, že v času zdravljenja, tudi debate so šle v to smer razprave, kajne.</font><br/>
<font size="4">	Glede študentskega dela – v letnem poročilu smo napisali, da bo v prvi polovici urejeno tudi to. Jaz mislim, da je to sedaj že urejeno, če ne pa lahko mogoče kam odgovor posredujem, ampak mislim, da smo to naredili, smo se tudi zavezali no, tako, mislim, da je to urejeno, ne morem vam pa 100 procentno reči. Glede zadolževanja, tako, ja. Leta 2005 je bil ta dolg prevzet s strani države. Zavod je včasih bil zadolžen, sedaj pač tega ni, je tak sistem vzpostavljen. Mogoče se včasih v javnosti daje občutek, kajne, saj država prispeva, ampak tak sistem na primer imajo tudi Avstrijci, kajne, o obveznem zavarovanju. Ni nič posebnega, v Evropi pa je en avstrijski sistem obveznega zavarovanja izmed boljših.</font><br/>
<font size="4">Odmerni odstotek ste prav povedal, pa dvojni status. Tu pa zdaj tukaj jaz ne vem, koliko lahko tukaj, verjetno bo ministrstvo več povedalo, jaz lahko samo povem, dvojni status sedaj stane zavod, bom rekel, 25 milijonov evrov, približno, je za drugo leto ocena, letos dobrih 20 milijonov evrov, s tem da ti zavarovanci ostanejo še v zavarovanju naprej, se pravi, mi imamo od njih tudi prispevke. Če pa en hiter izračun rečemo, če bi ti, ki imajo sedaj 20 procentov in je 20 milijonov zavod stane, če gremo mi na 100 procentov, je to krat 5, je 100 milijonov, je 80 milijonov dodatnega finančnega učinka. Samo strukturo uživalcev 20 procentov sem pa že prej povedal, v razpravi, pa, tudi mislim, da iz moje strani, ja, hvala.</font><br/>
<br/>
<b><font size="4">PODPREDSEDNICA MOJCA ŽNIDARIČ:</font></b><font size="4"> Hvala za vaše odgovore.</font><br/>
<font size="4">Dodatno želi pojasniti zadeve že državni sekretar?</font><br/>
<font size="4">Gospod Božič, izvolite.</font><br/>
<br/>
<b><font size="4">TILEN BOŽIČ:</font></b><font size="4"> Ja, hvala za besedo.</font><br/>
<font size="4">Zgolj v tistem delu, ki je bilo malo naslovljeno na nas, se pravi, kar se tiče dvojnega statusa. Za enkrat lahko dam samo to informacijo, da na podlagi / nerazumljivo/, ki nam je bil zaupan v okviru Ekonomsko-socialnega sveta in izhodišč, ki smo jih takrat tudi predstavili, je bila zadolžena pogajalska skupina, da o tej temi opravi razprave. Jaz lahko za enkrat rečem zgolj to, da pogajanja potekajo korektno, da smo se o tej temi temeljito pogovorili, ker gre za več vidikov, ki jih je treba pri tem upoštevat, tudi smo pripravili določene kompromisne rešitve. Smo na dobri poti, da pridemo do soglasja, bo pa še nekaj malega časa preteklo, da do tega tudi pridemo in takrat, ko to bomo, bomo tudi, seveda, tako vas, kot tudi javnost, o tem seznanili, se pa gibljemo v okvirih mandata, ki nam je bil takrat tudi določen.</font><br/>
<font size="4">Zdaj, druga reč, ki je morda še omenil, v eni točki so bile omenjene seveda te bolniške, predvsem dolgotrajne, tudi z vidika Ministrstva za delo, družino, socialne zadeve in enake možnosti, je naš pogled tak, da bi bilo</font><br/>
<br/>
<b><font size="4">16. TRAK: (TB) – 13.20</font></b><br/>
<br/>
<font size="4">	(nadaljevanje) razumno, da pride postopoma do nekega enotnega izvedenskega organa. Morda v vmesni fazi, da se poenotijo prakse odločanja, ampak zagotovo vidimo neko rešitev, da bi ta organ, se pravi, na eni strani zavod za zdravstveno, / nerazumljivo/ v okviru Zavoda za zdravstveno zavarovanje, drugi del, se pravi, v okviru ZPIZ, da bi se to poenotilo, ker bi verjetno ta izziv, ki bo postal s časom vse večji, lažje tako tudi naslovili.</font><br/>
<font size="4">	Kar se tiče glede, tudi, kadrovskih zadev, lahko rečem, da smo na Ministrstvu za delo tudi podprli pobudo, ki jo je takrat pripravilo, se pravi, pripravil ZPIZ. Tam je, v bistvu, vsaj ko potegnemo črto, v končnem smislu predvideno, da bi se okrepili na ZPIZ s štirimi zaposlenimi. Kar se tiče določenih vprašanj, ki so bila vezana tudi še na, se pravi, bodoče spremembe, predvsem glede na vidik tega težkega socialnega položaja, tako kot je bilo v izhodiščih predvideno, da moramo, se pravi, nekoliko izboljšat, kar se tiče, odmernih odstotkov pri vdovskih, družinskih, invalidskih in tako naprej, smo k temu pristopili in upam, da vas bomo lahko tudi v zelo kratkem obvestili o tem, kakšen je izplen pogajanj s tem v zvezi.</font><br/>
<font size="4">	Kar se tiče, se pravi, tudi dostopa do podatkov, informiranosti, preglednosti, je pa tudi že s strani predstavnika ZPIZ bilo povedano, da, se pravi, digitalizacija na ZPIZ je v polnem zamahu. Mi si tudi obetamo iz tega marsikaj, poleg tega da dejansko bo to uporabnikom prijazno in uporabno, je tudi to, da si obetamo, da skozi to osveščanje, se prvi, pri vpogledu v to, ko bo nekdo videl, kajne, se pravi, kdaj se lahko upokoji, kakšno pokojnino lahko pričakuje, bo relativno pomembno tudi to, na kakšen način mu je prikazano, ne samo osnovni podatek, ampak seveda od tu naprej tudi, kaj pomeni, če se angažira morda še leto dlje, leto ali več dlje, zaradi tega, da bo potem sam pri sebi lažje tudi se odločil, ali bi ostal na trgu dela, se pravi, mesec ali pa par mesecev ali pa kakšno leto dlje, zaradi tega, ker bo iz tega tudi jasno razvidno oziroma bo pri sebi si jasno tudi predstavljal, kaj to pomeni, z njegovega vidika, z vidika povečanja obsega pravic oziroma višine pokojnine, ki bi mu pripadala in to je tudi eden izmed tistih, lahko rečemo, mehkih ukrepov, se pravi, preko osveščenosti in zavedanja, da dejansko vsak dodaten čas, ki ga nekdo preživi na trgu dela, / nerazumljivo/ prispevke, pomeni na drugi strani tudi višje pravice, ki bi nam pomagali k temu, da bo delovna aktivnost, posebej tiste skupine nad 55 let, se nam ustrezno povečala. Beležimo dobre trende, to zagotovo, ampak, seveda, lahko še marsikaj na tem področju tudi v prihodnje naredimo.</font><br/>
<font size="4">Kar se tiče, eno vprašanje je bilo, ki ne vem, če je bilo točno oziroma neposredno odgovorjeno, glede tistih 15 let, pa vojni veterani – kolikor jaz vem, gre tukaj za tiste, ki so se aktivirali pred 15 letom, se pravi, če govorimo, se pravi, z vidika takrat, ko so bili tudi, ja Partizani, da so se nekako v te strukture, nekako oziroma odločili za sodelovanje dejansko še kot zelo mladoletni, ne samo mladoletni in iz tega razloga so tudi potem tam ločeno vodeni in iz tega izhajajo tudi določene pravice. Hvala.</font><br/>
<br/>
<b><font size="4">PODPREDSEDNICA MOJCA ŽNIDARIČ:</font></b><font size="4"> Hvala za vsa ta dodatna pojasnila.</font><br/>
<font size="4">Besedo želi še gospod mag. David Klarič, izvolite.</font><br/>
<br/>
<b><font size="4">MAG. DAVID KLARIČ:</font></b><font size="4"> Če dovolite, bi samo dopolnil še ta odgovor glede vojni veteranov – skupen znesek je v letu 2018 znašal 67 tisoč evrov. Tukaj gre za dvojno štetje oseb borec ali drug udeleženec NOU ki mu je čas udeležbe v NOU do 15. 5. 1945 po predpisih vpis zavarovanja vštet v pokojninsko dobo v dvojnem ali dejanskem trajanju in mu je bilo na tej podlagi izdano odlikovanje. To se pravi, ta doba se šteje – nekaj dobi od nas, drugo je pa njegova lastna pokojnina in tisti del se financira iz proračuna oziroma iz davkov.</font><br/>
<br/>
<b><font size="4">PODPREDSEDNICA MOJCA ŽNIDARIČ:</font></b><font size="4"> Hvala lepa.</font><br/>
<font size="4">Zaključujem razpravo. Prijavljenih ni več.</font><br/>
<font size="4">Odbor za delo, družino, socialne zadeve in invalide se je seznanil z letnim</font><br/>
<br/>
<b><font size="4">17. TRAK: (TB) – 13.25</font></b><br/>
<br/>
<font size="4">	(nadaljevanje) poročilom Zavoda za pokojninsko in invalidsko zavarovanje Slovenije za leto 2018. Glasovanje tukaj ni potrebno.</font><br/>
<font size="4">S tem zaključujem obravnavo letnega poročila Zavoda za pokojninsko in invalidsko zavarovanje Slovenije za leto 2018. Zaključujem to točko dnevnega reda.</font><br/>
<br/>
<font size="4">Prehajamo na </font><b><font size="4">3. TOČKO DNEVNEGA REDA – RAZNO.</font></b><font size="4"> Želi še kdo tukaj razpravljati? (Ne.) Če ne, zaključujem točko in 10. sejo odbora. Lep pozdrav vsem.</font><br/>
<br/>
<b><font size="4">Seja je bila končana 27. junija 2019 ob 13.25.</font></b>
</root>