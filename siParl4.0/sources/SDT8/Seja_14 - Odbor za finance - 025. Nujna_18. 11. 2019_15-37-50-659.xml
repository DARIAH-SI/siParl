<root>
<h5 class="label"><span>Vsebina zapisa seje</span></h5><div align="center">
<p><b><font size="4">REPUBLIKA SLOVENIJA</font></b><br/>
<b><font size="4">DRŽAVNI ZBOR</font></b><br/>
<b><font size="4">ODBOR ZA FINANCE</font></b><br/>
<b><font size="4">25. nujna seja</font></b><br/>
<br/>
<b><font size="4">(15. november 2019)</font></b></p></div><br/>
<b><font size="4">Sejo je vodil Robert Polnar, predsednik odbora.</font></b><br/>
<b><font size="4">Seja se je začela ob 9. uri. </font></b><br/>
<br/>
<b><font size="4">1. TRAK: (DAG) </font></b><br/>
<br/>
<b><font size="4">	PREDSEDNIK ROBERT POLNAR: </font></b><font size="4">Spoštovane gospe, cenjeni gospodje, dobro jutro! Začenjam 25. nujno sejo Odbora za finance. </font><br/>
<font size="4">	Zaenkrat nisem prejel obvestil, da bi katerakoli članica ali član odbora bil zadržan in se danes seje ne bi mogel udeležiti. Prav tako nisem prejel nobenih obvestil o nadomeščanju članstva na seji. </font><br/>
<br/>
<font size="4">	S sklicem seje ste prejeli dnevni red seje odbora. Ker v poslovniškem roku nisem prejel predlogov za spremembo dnevnega reda, je ta določen, kot je bil predlagan s sklicem seje. </font><br/>
<br/>
<font size="4">	Prehajamo na </font><b><font size="4">1. TOČKO DNEVNEGA REDA - DOPOLNJEN PREDLOG PRORAČUNA REPUBLIKE SLOVENIJE ZA LETO 2020, </font></b><font size="4">ki bo povezan z obravnavo Dopolnjenega predloga proračuna Republike Slovenije za leto 2021. Predlagam namreč, gospe poslanke in gospodje poslanci, da v skladu z racionalnostjo poteka seje opravimo obravnavo obeh dopolnjenih predlogov proračunov za leti 2020 in 2021 skupaj, nato pa ločeno razpravljamo o vloženih amandmajih kvalificiranih predlagateljev k posameznima dopolnjenima proračunskima predlogoma. Odbor bo dopolnjena predloga državnih proračunov obravnaval na podlagi 160. člena Poslovnika Državnega zbora, v skladu s katerim matično delovno telo lahko svoje amandmaje najkasneje tri dni pred sejo Državnega zbora ter se opredeli do obeh dopolnjenih predlogov proračunov in do vloženih amandmajev. </font><br/>
<font size="4">	Sejo odbora sem sklical v skladu z dogovorom, sprejetim na 49. seji Kolegija predsednika Državnega zbora z dne 8. novembra letošnjega leta ter časovnim potekom obravnave dopolnjenih predlogov proračunov. </font><br/>
<font size="4">	Predlagateljica obeh dopolnjenih predlogov proračunov je Vlada. </font><br/>
<font size="4">	Na sejo so vabljeni predstavniki Vlade Republike Slovenije, Ministrstva za finance, Urada za makroekonomske analize in razvoj in Sodnega sveta Republike Slovenije, katerega predstavniki so se opravičili. Prav tako sta povabljena tudi Fiskalni svet in Državni svet.</font><br/>
<font size="4">	Kot dodatno gradivo ste prejeli oceno Fiskalnega sveta glede skladnosti k obema predlogoma proračunov z dne 21. 10. 2019, oceno Fiskalnega sveta glede skladnosti k obema dopolnjenima predlogoma proračunov z dne 14. novembra 2019, stališče Vlade Republike Slovenije do ocene Fiskalnega sveta prav tako z dne 14. novembra 2019, dopis Sindikata upokojencev z dne 6. novembra 2019, mnenje Sodnega sveta k obema dopolnjenima predlogoma proračunov z dne 11. novembra 2019 in vložene amandmaje kvalificiranih predlagateljev k obema dopolnjenima predlogoma proračunov, in sicer poslanskih skupin Slovenske demokratske stranke, Nove Slovenije - Krščanskih demokratov in Levice ter dva pregleda vloženih amandmajev k dopolnjenima predlogoma proračunov za leti 2020 in 2021 z dne 14. novembra 2019. </font><br/>
<font size="4">	</font><br/>
<font size="4">	Začenjam obravnavo obeh dopolnjenih predlogov proračunov. Za začetek dajem besedo ministru za finance dr. Andreju Bertonclju, da poda uvodno obrazložitev k obema dopolnjenima predlogoma proračunov. Gospod minister, izvolite. </font><br/>
<br/>
<font size="4">	</font><b><font size="4">DR. ANDREJ BERTONCELJ: </font></b><font size="4">Hvala lepa. </font><br/>
<font size="4">	Spoštovani predsednik odbora, spoštovane poslanke, spoštovani poslanci! Pred vami sta dopolnjena predloga državnih proračunov za leti 2020 in 2021. Pri njuni pripravi je Vlada smiselno upoštevala opozorila, izražena na sejah delovnih teles Državnega zbora in Državnega sveta in opozorila Fiskalnega sveta glede upoštevanja finančnih učinkov</font><br/>
<br/>
<b><font size="4">2. TRAK: (TB) – 9.05</font></b><br/>
<br/>
<font size="4">	(nadaljevanje) posameznih ukrepov, ki so bili sprejeti po posredovanju predlogov proračunov v Državni zbor.</font><br/>
<font size="4">Vlada je v dopolnjenem predlogu proračunov upoštevala paket davčnih sprememb oziroma tako imenovane davčne optimizacije, ki jih je Državni zbor sprejel 23. oktobra 2019. Te spremembe pomenijo sicer znižanje davčnih prihodkov iz naslova dohodnine, ki pa se uravnotežijo s povečevanjem obremenitve kapitala, delno pa z ukrepi za povečevanje učinkovitosti pobiranja javnih dajatev. Razbremenitev dela pa hkrati pomeni tudi krepitev kupne moči, preko višjih neto prejemkov naših državljanov, s pozitivnim vplivom na domačo potrošnjo.</font><br/>
<font size="4">Prav tako je v dopolnjenem predlogu proračunov smiselno upoštevan sklep, ki sta ga parlamentarna Odbora za infrastrukturo in okolje ter za gospodarstvo, sprejela 18. oktobra 2019. Vladi sta predlagala, da zagotovi zadostna sredstva za gradnjo zahodne obvoznice Slovenska Bistrica. Investicija v gradnjo zahodne obvoznice v Slovenski Bistrici, je ena izmed investicij, ki ima multiplikator za gospodarsko rast. Dopolnjeni predlog upošteva tudi določbe Zakona o socialnovarstvenih prejemkih, ki ga je Državni zbor sprejel 29. oktobra 2019, zato se predlagajo dodatna sredstva za povečanje števila mest v programih javnih del.</font><br/>
<font size="4">S predlaganimi dopolnitvami proračunov, se prihodki državnega proračuna za leto 2020 načrtujejo v višini 10,773 milijarde evrov, kar je 45 milijonov evrov manj, kot smo načrtovali v prvotnem predlogu proračuna. Za leto 2021 se prihodki glede na prvotni predlog ne spreminjajo in so predvideni v višini 11 milijard 111 milijonov, je pa zaradi spremembe zakonodaje, ki stopi v veljavo leta 2020, prišlo do sprememb znotraj kategorij prihodkov v letu 2021. Odhodki se v dopolnjenem predlogu proračuna za leto 2020 zvišujejo z 8 milijonov evrov na 10 milijard 358 milijonov evrov, v letu 2021 pa se ne spreminjajo. Proračunski presežek bo leta 2020 po načrtih tako dosegal 415 milijonov evrov oziroma 0,8 % bruto družbenega proizvoda, v letu 2021 pa je še naprej načrtovan v višini 657 milijonov evrov oziroma 1,2 % BDP.</font><br/>
<font size="4">Na tak način Vlada predlaga proračun, ki po strukturi in obsegu odraža realne možnosti izvajanja zakonskih obveznosti in postavljenih prioritet. Nekateri predlogi amandmajev, ki so bili vloženi, so sicer tehnično izvedljivi, vendar niso realni in kredibilni. Amandmaji, ki na primer znižujejo sredstva FURS ali posegajo v upravljanje centraliziranega premoženja MJU, direktno omejujejo vitalne funkcije države, kot sta pobiranje davkov in finančni nadzor, za katerega se vsi zavzemamo. Pri amandmajih na temo infrastrukturnih projektov, kot na primer državne ceste, zaupamo resornemu ministrstvu, da je določilo prioritete, glede na stanje na terenu in pripravljenost dokumentacije. Veliko amandmajev je všečnih, pa jih v okviru fiskalnih možnosti ne moremo uvrstiti v proračuna za naslednji leti.</font><br/>
<font size="4">Posebej bi poudaril, da proračun poleg integralnih sredstev omogoča še dodatne vire skozi posebne proračunske instrumente, ustanovljene na podlagi Zakona o javnih financah. Tako se proračunski programi sofinancirajo tudi s sredstvi proračunskih skladov, kot na primer Podnebni sklad, Sklad za vode, Gozdni sklad, Sklad za investicije v zdravstvu, Sklad koncesijskih dajatev študentov. Neporabljena sredstva teh skladov se prenašajo v naslednja leta. Stanje zbranih in neporabljenih sredstev na dan 31. 10. znaša preko 400 milijonov evrov. Ne nazadnje je velika večina obveznosti, ki so vključene v državni proračun, pogojena z zakoni, ki jih je sprejel ravno Državni zbor, tako da je manevrski prostor za dodatne potrebe, ki nedvomno obstajajo, na številnih področjih omejen.</font><br/>
<font size="4">Fiskalni svet je konec oktobra objavil oceno skladnosti predlogov proračunov za</font><br/>
<br/>
<b><font size="4">3. TRAK: (SB) – 9.10</font></b><br/>
<br/>
<font size="4">	(nadaljevanje) leti 2020 in 2021 s fiskalnimi pravili. Kot smo na Ministrstvu za finance pričakovali, ocena potrjuje, da sta predloga proračunov s pravili skladna. Raven izdatkov predlogov proračuna ne presega mej določenih spomladi z odlokom, raven izdatkov za sektor država pa te meje presega zgolj zaradi statistične prilagoditve, ki jo je statistični urad objavil konec septembra, torej po roku za pripravo sprememb odloka. Ocenjeni strukturni saldo je skladen z določbami zakona  o fiskalnem pravilu in zahtevami pakta za stabilnost in rast. Rast izdatkov od katerih se uštejejo nekatere ciklične kategorije v letu 2020 ne presega dolgoročnega povprečja potencialne gospodarske rasti, kar je skladno z izdatkovnim pravilom Evropske unije. Dolg sektorja država se postopno znižuje proti meji 60 % BDP, ki izhaja iz pakta za stabilnost in rast in prvič v tem mandatu prvič po letu 2012 dosežemo tako imenovani maastrichtski kriterij. Fiskalni svet v svoji oceni opozarja na določena tveganja pri izvajanju fiskalne politike in opozarja na nekatere neskladnosti pri ocenah. Teh tveganj se na Ministrstvu za finance zavedamo. Tveganja namreč spremljajo vsakokratno pripravo proračunskih dokumentov, saj priprava temelji na napovedih in ocena gospodarskih gibanj in proračunskih tokov, še posebej negotova je ocena položaja gospodarstva v ciklu, kar je osnova na katerih temeljijo fiskalna pravila. Zato na Ministrstvu za finance situaciji sproti spremljamo in po potrebni ukrepamo, kar nam omogoča določbe Zakona o javnih financah. Ukrepamo lahko tudi v primeru sprejetja predpisov s takšnimi finančnimi učinki, ki bi ogrozili izpolnjevanje pravil. To se navezuje na  ugotovitev fiskalnega sveta, da proračunski dokumenti ne vsebujejo učinkov vseh predlaganih oziroma veljavnih ukrepov.  Dejstvo je, da je v pripravi proračunskih dokumentov potrebno določiti presečen datum za upoštevanje njihovih učinkov.  Jasno pa je, da tako Vlada kot Državni zbor v času med predložitvijo proračunskih dokumentov Državnemu zboru in njihovo obravnavo ne počivata in lahko na različnih področjih sprejemata ukrepe, katerih finančnega učinka v pripravo proračunskih dokumentov ni mogoče z natančnostjo vključiti. Se je pa Vlada takoj po sprejemu davčne zakonodaje konec oktobra odzvala in pripravila dopolnjen predlog proračunov za leti 2020 in 2021, v katerega je vključila učinke v Državnem zboru sprejetih sprememb. Dovolite mi, da se dotaknem še bolj neoprijemljivih spremenljivk vodenja ekonomske politike in izpeljavo fiskalnega pravila v trikotniku, razvoj, ohranjanje gospodarske rasti in matematično izpolnjevanje formul. Kdo ima prav ali ne bo pokazal čas in ex post analiza. Prehitro zaviranje za restriktivno fiskalno politiko ali obratno z ekspanzivno pa ima lahko posledice v prihodnosti. Pomembno je najti nek interval zaupanja, mejo, ki spoštuje tako domače fiskalno pravilo kot upošteva predpostavke mednarodnega gospodarskega okolja. Zagotovo je ob omejitvah osrednji cilj Vlade Republike Slovenije ohranjanje gospodarske rasti in dvig produktivnosti. Toliko za uvod z moje strani. Hvala lepa.</font><br/>
<br/>
<b><font size="4">	PREDSEDNIK ROBERT POLNAR:</font></b><font size="4"> Hvala, gospod minister. Naslednji dajem besedo direktorici urada za makroekonomske analize in razvoj, gospa Marijana Bednaš, izvolite imate besedo.</font><br/>
<br/>
<b><font size="4">	MAG. MARIJANA BEDNAŠ: </font></b><font size="4">Najlepša hvala za besedo. Lepo pozdravljeni, spoštovani, spoštovane!</font><br/>
<font size="4">	Na tem odboru sem že predstavila jesensko napoved in naša pričakovanja glede gospodarske rasti za leti 2020 in 2021 ostajajo v okvirjih jesenske napovedi. V zadnjih tednih so mednarodne inštitucije objavile svoje napovedi za gospodarsko rast v najpomembnejših trgovinskih partnericah, ki ostajajo zelo podobne predpostavkam, ki smo jih uporabili v jesenski napovedi. Kar pa zadeva nekatere druge spremembe sprejete v tem času, ukrepi Banke Slovenije za omejitev potrošniških kreditov bi vplivale na rast zasebne potrošnje v prihodnjem letu.</font><br/>
<br/>
<b><font size="4">4. TRAK: (VP) 9.15</font></b><br/>
<br/>
<font size="4">	(nadaljevanje) Po naši oceni bi bila rast zasebne potrošnje nižja za okoli 0,3 odstotne točke vendar v kombinaciji z drugimi ukrepi, predvsem davčnimi spremembami – razbremenitvijo dohodnine, kjer je pozitiven vpliv na rast zasebne potrošnje, pa ocenjujemo, da bo rast zasebne potrošnje takšna, kot smo jo napovedali. Seveda razmere v mednarodnem okolju ostajajo negotove in uresničitev prepleta različnih dejavnikov oziroma tveganj, bi lahko vplivala na nižjo rast od predvidene, vendar pa v tem trenutku je najbolj verjeten scenarij ta, ki smo ga objavili kot osrednji scenarij jesenske napovedi, to je 3 % rast v letu 2020 in 2,7 % rast v letu 2021.</font><br/>
<font size="4">	Toliko, hvala.</font><br/>
<br/>
<b><font size="4">	PREDSEDNIK ROBERT POLNAR: </font></b><font size="4">Hvala lepa. </font><br/>
<font size="4">	Naslednji je na vrsti predsednik Fiskalnega sveta RS, gospod Davorin Kračun.</font><br/>
<font size="4">	Izvolite, imate besedo.</font><br/>
<br/>
<b><font size="4">	DR. DAVORIN KRAČUN: </font></b><font size="4">Spoštovani gospod predsednik, minister, visoki zbor. </font><br/>
<font size="4">	Fiskalni svet je, tako kot zakon predvideva, ocenil predloge proračunov za leti 2020 in 2021 s fiskalnimi pravili in tudi dopolnjene predloge proračunov. </font><br/>
<font size="4">	Glede prvotnih predlogov proračunov je Fiskalni svet ugotovil, da formalno sicer ustrezata fiskalnim pravilom vendar je zaznal precejšnje neskladnosti med številkami s proračunov in pa siceršnjo zakonodajo, ki se sprejema oziroma, ki bi utegnila biti sprejeta in bi vplivala na izvrševanje proračunov. Prav tako je opozoril na znatna tveganja.</font><br/>
<font size="4">	Vlada RS je na osnovi tega, tudi kot je že minister povedal, pripravila dopolnjen predlog in ugotavljamo, da so v določeni meri neskladja odpravljena in da je, v računovodskem smislu, kljub rahlemu poslabšanju, sta proračuna še vedno ostala v okvirjih fiskalnega pravila.</font><br/>
<font size="4">	Kar je mogoče pohvalno je tudi to, da je predvideno zmanjšanje deleža javnega dolga v BDP, mnogo intenzivneje, kot to predvideva Pakt za stabilnost in rast. Ampak to seveda vse velja ob predpostavki, da bo rast prihodnje leto vsaj 3 %. S tem pa je povezano tudi prvo tveganje – že UMAR, ko je pripravil projekcijo 3 % gospodarske rasti, je pripravil tudi nižjo varianto b z nižjo stopjo gospodarske rasti, Ministrstvo za finance pa je pripravilo predlog proračuna, ki temelji na 3 % stopnji gospodarske rasti, torej na tej prvotni in uradni napovedi. Vse napovedi mednarodnih institucij predvideno gospodarsko rast za prihodnji 2 leti znižujejo in zato je na mestu previdnost. Oziroma v teh mednarodnih okoliščinah, ki lahko vplivajo na zmanjšanje rasti, se skriva pomembno tveganje za to, da lahko dejansko proračuni izskočijo iz predvidenih okvirjev in s tem tudi zapustijo varno cono fiskalnega pravila.</font><br/>
<font size="4">	Prav tako niso odpravljena vsa tveganja, saj minister priznava, da tudi ni mogoče vseh tveganj odpraviti. Ampak kljub temu je treba opozoriti na to, da so v dopolnjen predlog proračunov vključene postavke s pozitivnim vplivom na saldo javnih financ, ki pa še nimajo ustrezne podlage v veljavni zakonodaji. Recimo znižanje odhodkov za transferje. </font><br/>
<font size="4">	Potem o nekaterih ukrepih potekajo usklajevanja in ki utegnejo imeti vpliv na izvajanje proračunov, recimo izredna uskladitev pokojnin, nekatere. So pa tudi takšne</font><br/>
<br/>
<b><font size="4">5. TRAK: (DAG) - 9.20</font></b><br/>
<br/>
<b><font size="4">	</font></b><font size="4">(nadaljevanje) zakonodajne spremembe, ki bodo na javne finance samo v manjši meri vplivale, na daljši rok pa lahko vzdržnost javnih financ pomembneje poslabšajo; poznamo ta problem iz razprave o spremembah pokojninske zakonodaje. </font><br/>
<font size="4">	Tako, da bi bil tak proračun izpolnjen, torej, da proračun tudi v svojem izvrševanju ne bi skočil iz okvirov fiskalnih pravil, bo potrebne nekaj sreče, to je predvsem kar se tiče mednarodnih dogajanj, slovenskega izvoza in vpliva na bruto domači proizvod in s tem tudi na prihodke. Potrebne bo pa tudi mnogo modrosti, tako v Vladi kot v Državnem zboru, da pri sprejemanju ukrepov spoštujete začrtane proračunske okvire. Treba pa je priznati, da zaenkrat še nimamo začrtanega celovitega nabora politik za ustrezno zagotavljanje dolgoročne vzdržnosti javnih financ. Znano je tveganje, povezano s staranjem prebivalstva, oziroma to sploh ni tveganje, to je dejstvo, potem tveganja v zvezi z okoljsko problematiko, ki bo tudi zahtevala javnofinančni angažma. In tako se nam bo brez začrtanih dolgoročnih ukrepov za zagotavljanje vzdržnosti javnih financ zgodilo to, da bomo v katerem od naslednjih let prišli v situacijo, da bo treba krčiti investicije države, kajti to je tisti najlažji način, da javne izdatke spravimo v okvir javnih prihodkov, kar pa je seveda za razvoj države slabo. Zato ponovno pozivam k pripravi celovitega nabora politik za ustrezno zagotavljanje dolgoročne vzdržnosti javnih financ. </font><br/>
<font size="4">	Še nekaj bi na koncu rad povedal. Fiskalna pravila zaenkrat še niso restriktivna, kajti omogočala so rast javnih izdatkov. Vendar trenutno imamo situacijo, ko ocenjujemo, da je predvidena rast bruto domačega proizvoda optimistična. In že zaradi previdnosti je prav, da javni izdatki, ki pa jih zagotavljamo s proračunom, rastejo počasneje kot pa predvideni javni prihodki, ki jih pravzaprav še ni in ki so povezani z močnimi tveganji. Tako ne glede na diskusije o teoretičnih kontroverzah glede ugotavljanja stanja v ciklusu že enostavno načelo previdnosti zahteva, da zagotovimo porabo manj, nekoliko na nižji ravni, kot pa upamo, da bodo visoki prihodki. To pa je tisti nominalni presežek, ki zagotavlja strukturno izravnan saldo, ki ga zahtevajo tudi fiskalna pravila. </font><br/>
<font size="4">	Hvala lepa.</font><br/>
<br/>
<b><font size="4">	PREDSEDNIK ROBERT POLNAR: </font></b><font size="4">Hvala, gospod predsednik Fiskalnega sveta. </font><br/>
<font size="4">	Prejel sem eno pooblastilo, in sicer poslanec Boris Doblekar nadomešča poslanca Andreja Širclja iz Poslanske skupine Slovenske demokratske stranke. </font><br/>
<font size="4">	Zdaj sprašujem ministra za finance, ali želi morda pokomentirati stališče Fiskalnega sveta? </font><br/>
<br/>
<font size="4">	</font><b><font size="4">DR.</font></b><font size="4"> </font><b><font size="4">ANDREJ BERTONCELJ: </font></b><font size="4">Če lahko, mogoče besedo, dve. 	Seveda ne bi polemiziral z mnenjem Fiskalnega sveta kot neodvisne institucije, bi pa poudaril, da se Ministrstvo za finance in Vlada zavedata vseh teh negotovosti v domačem in mednarodnem okolju; s temi negotovostmi je pač treba živeti. Situacija v mednarodnem okolju, poglejte, tudi napovedi gospodarske rasti se skorajda tedensko, mesečno spreminjajo, proračun</font><br/>
<br/>
<b><font size="4">6. TRAK: (TB) – 9.25</font></b><br/>
<br/>
<font size="4">	(nadaljevanje) pa sprejemamo le za 2 leti naprej, tako da v tem delu bi pa jaz vseeno, sicer sta obe organizaciji neodvisni, pa mogoče malce polemiziral, ko je ena neodvisna organizacija dobila napoved druge, kajne, torej, ko Fiskalni svet izrazi dvom v napoved Umarja, pa bi vseeno povedal, da številne napovedi - poleg Umarja – kažejo, da so bile Umarjeve napovedi tu kar dokaj točne, tako da jaz pretiranega pesimizma okrog tu ne bi trosil. Se seveda zavedamo vsi ohlajanja gospodarstva. Glejte, tudi v tem delu, Vlada ni potrebovala apela, Vlada je nemudoma, ko je bil popravek iz 3,1 na 3 odstotno gospodarsko rast, odreagirala, ko je direktorica Umarja predstavila to spremenjeno napoved in na isti seji sem jaz predlagal zmanjšanje izdatkov za 100 milijonov in je Vlada to potrdila. Vlada ima seveda še druga orodja za reagiranje, se zavedam, ampak vseh tveganj, ne v osebnem, ne v poslovnem, ne v proračunskem dogajanju pa ni možno vključit, ker če ne bi pa postali statisti. Gospodarstvo in proračuni so pa dinamična zadeva in seveda, se bo tudi Vlada v tem smislu, ki to skrbno spremlja, dinamično takoj odzvala na te spremembe, tako kot se je do sedaj.</font><br/>
<font size="4">Hvala.</font><br/>
<br/>
<font size="4">	</font><b><font size="4">PREDSEDNIK ROBERT POLNAR:</font></b><font size="4"> Hvala, gospod minister.</font><br/>
<font size="4">Na ta način smo končali z uvodnimi predstavitvami in prehajamo na razpravo poslank in poslancev.</font><br/>
<font size="4">Ponovno poudarjam, da razpravljamo o obeh predlogih dopolnjenih predlogov proračunov za leti 2020 in 2021.</font><br/>
<font size="4">Sprašujem poslanke in poslance, kdo želi razpravljati? Ja, očitno boste vi, gospod Horvat, morali začeti.</font><br/>
<font size="4">Izvolite, kolega Jožef Horvat, imate besedo.</font><br/>
<br/>
<b><font size="4">JOŽEF HORVAT (PS NSi):</font></b><font size="4"> Hvala lepa, gospod predsednik. Lep pozdrav gospodu ministru, vsem ostalim odličnim gostom in tudi vam, kolegice in kolegi.</font><br/>
<font size="4">Ta odbor je imel res temeljito razpravo, tudi o amandmajih Nove Slovenije in Slovenske demokratske stranke, ko smo obravnavali oba predloga proračunov Republike Slovenije za leti 2020 in 2021. Tako da, verjamem, da se te razprave danes ne bodo ali pa vsaj v enem delu, se bodo ponovile, ker pač »repetitio mater studiorum est«.</font><br/>
<font size="4">Zahvaljujem se tudi v imenu Poslanske skupine Nove Slovenije, o oceni skladnosti dopolnjenega predloga proračunov za obe leti, ki jo je pripravil Fiskalni svet. Na tem mestu, gospod predsednik, se sprašujem, ne vem, če lahko dobimo s strani Vlade odgovor, običajno je Evropska komisija tudi glede znanega »six packa« dala - ki pač določa neko proračunsko disciplino – dala neko mnenje na proračun. Za enkrat tega ne vidim v gradivu, ne vem, kakšni so razlogi, ampak do plenarnega zasedanja Državnega zbora je še čas. Ampak, kot rečeno, ta odbor je opravil temeljito razpravo o najpomembnejšem dokumentu, kot ga mi vidimo, to je proračun in je soglasno pravzaprav sprejel tudi sklep, ki predlaga Vladi, torej da odbor predlaga Vladi, naj pri pripravi dopolnjenega predloga proračuna Republike Slovenije za leto 2020 in 2021, prouči in v največji možni meri upošteva razpravo, stališča in predloge posameznih delovnih teles Državnega zbora, k predlogu proračunov.</font><br/>
<font size="4">Zdaj, ne bom zdaj šel v podrobnosti in analiziral, koliko je ta sklep realiziran, koliko ga je Vlada vzela resno, ampak, ta resnost je izjemno, izjemno nizka. Toliko o specifični teži parlamentarne demokracije v naši državi. Bilo bi modro, sem že večkrat povedal, da bi Vlada šla naproti, ja, tudi opoziciji kdaj pa kdaj, sploh pa manjšinska Vlada in bilo bi modro, da bi vsaj morda za kakšen milijon vsote, govorim o vsoti vsaj nekaj opozicijskih amandmajev, Vlada tudi sprejela. Govorim o 1 milijonu, govorim o desetinki promila državnega proračuna, ampak Vlada je rekla, ne, to kar predlaga opozicija, ni na mestu,</font><br/>
<br/>
<b><font size="4">7. TRAK: (SB) – 9.30</font></b><br/>
<br/>
<font size="4">	(nadaljevanje) da ne bom še nadaljeval, pač mi to tako razumemo. Okej. Mi pa razumemo tako, da če ni nobenih upoštevanj in nobenih priporočil, potem razumemo, da je ta proračun čisto v redu za Vlado, ki že eno leto in bo tudi naprej opravljala zgolj tekoče posle. Jaz se opravičujem za takšno retoriko, ampak mi to tako vidimo. Res je, da Državni zbor sprejme ali pa ne sprejme proračuna, ampak bilo bi dobro, da bi Vlada kdaj tudi prisluhnila tudi opozicijskih predlogom. Torej, kar je bilo tukaj razpravljano na seji, ko smo obravnavali predlog proračuna ni bilo upoštevano s strani Vlade nič, je pa Vlada upoštevala in tu dajem zvezdico, kljukico, dajem plus Vladi, ki pa je upoštevala sprejet sklep na Odboru za infrastrukturo za prepotrebno cesto pri Slovenski Bistrici. </font><br/>
<br/>
<b><font size="4">	PREDSEDNIK ROBERT POLNAR: </font></b><font size="4">Kolega Horvat,</font><b><font size="4"> </font></b><font size="4">samo trenutek vas prosim, če prekinite. Kolegi iz SMC, če je potreba, da imate sestanek poslanske skupine to prosim opravite zunaj te dvorane zato, ker motite potek seje, pa to resno mislim, ker skoraj na vsaki seji moram intervenirati in bi bilo fino, če bi se to enkrat prenehalo s tem, s to prakso. </font><br/>
<font size="4">	Kolega Horvat, izvolite, nadaljujte.</font><br/>
<br/>
<b><font size="4">	JOŽEF HORVAT (PS NSI):</font></b><font size="4"> Hvala lepa. Gospod predsednik, cenim vašo avtoriteto. Moram pa tudi pohvaliti Vlado, da pa je spoštovala v dopolnjenem proračunu sprejeti zakon o socialno varstvenih prejemkih, ki ga je Državni zbor sprejel 29. oktobra letos, gre za ukinitev dodatka za delovno aktivnost in da je Vlada potem namenila dodatnih 8 milijonov za kreiranje delovnih mest. To pa podpiramo in cenimo ta napor Vlade. Obžalujem, da je bil sprejet veto v Državnem svetu in tudi obžalujem, da je ministrica obupala, da bi iskala 46 glasov, ampak ko bomo ponovno o tem zakonu glasovali, moram reči, da zdaj o tem predlogu dopolnjenega proračuna moram reči, da bo omenjeni zakon Nova Slovenija podprla, ker ne želimo jemati sredstev teh 8-ih milijonov za javna dela, ki jih pa občine krvavo potrebujejo, ker itak so finančno podhranjene in tako naprej. O tem je govoril tudi v zvezi z dohodnino predsednik tega odbora. Tako, da tukaj ima Vlada naš plus in tudi že našo odločitev glede ponovnega odločanja pri Zakonu o socialno varstvenih prejemkih. Res je, zelo težko je napovedovati kakšna bodo gospodarska gibanja, slovensko gospodarstvo je močno usmerjeno v izvoz. Ocenjujemo, da so napovedi Umarja, našega Umarja korektne in jih je Vlada tudi rešpektirala pri pripravi proračunskih dokumentov. Seveda imamo tudi druge ocene kot na primer Evropske komisije. Bruto domači proizvod evrskega območja naj bi se po zadnjih napovedih v letu 2019 povečal za 1,1 %, v letih 2020 in 2021 pa za 1,2 %. In komisija pravi naj bi se slovenski BDP po jesenski napovedi Evropske komisije v letu 2019 povečal za 2,6, nekoliko bolj pesimistično, v letih 2020 in 2021 pa za 2,7 %. Ampak, kot rečeno, zelo težko je napovedovati te zadeve. Bolj nas v Novi Sloveniji skrbijo dogajanja v mednarodnem okolju, naj tukaj omenim samo protekcionistične ukrepe Združenih držav in Kitajske ter povečane možnosti neurejenega izstopa Združenega kraljestva iz Evropske unije, </font><br/>
<br/>
<b><font size="4">8. TRAK (VI) 9.35</font></b><br/>
<br/>
<font size="4">	(Nadaljevanje) ampak sedaj ni čas za to poglobljeno analizo. Tu imamo inštitucije, ki se s tem ukvarjajo. </font><br/>
<font size="4">	Naš predsednik Vlade, naše slovenske vlade, gospod Marjan Šarec je pred dnevi kot prvi politik ostro napadel omejitvene ukrepe Banke Slovenije, ki je po slovenski ustavi samostojna inštitucija, odgovorna ne Vladi, ampak Državnemu zboru. Čeprav vidimo sedaj, ko smo malo številke pogledali, da na področju stanovanjskih kreditov, hvala bogu, ne bo nekih velikih pretresov, saj so že do danes odobreni stanovanjski krediti praktično v okviru teh zahtev, teh omejitev, če hočete, kot jih Banka Slovenija zahteva…</font><br/>
<br/>
<b><font size="4">	PREDSEDNIK ROBERT POLNAR:</font></b><font size="4"> Kolega Horvat, mi bomo na to temo imeli posebno sejo Odbora za finance…</font><br/>
<br/>
<b><font size="4">	JOŽEF HORVAT (PS NSi):</font></b><font size="4"> Sedaj pa na proračun. </font><br/>
<br/>
<b><font size="4">	PREDSEDNIK ROBERT POLNAR:</font></b><font size="4"> Okej. Samo res se držite, prosim…</font><br/>
<br/>
<b><font size="4">	JOŽEF HORVAT (PS NSi):</font></b><font size="4"> Absolutno tako kot vedno…</font><br/>
<br/>
<b><font size="4">	PREDSEDNIK ROBERT POLNAR:</font></b><font size="4"> …dnevnega reda. </font><br/>
<br/>
<b><font size="4">	JOŽEF HORVAT (PS NSi):</font></b><font size="4"> …in seveda morda do danes odobreni stanovanjski krediti samo v dveh, treh procentih štrlijo izven okvirov, ki veljajo po novem s strani Banke Slovenije. In ti ukrepi, kot je povedal predsednik Vlade, ki ni kdorsigabodi, bodo, po njegovi oceni, vplivali tudi na potrošnjo in tako dalje. In sedaj tu moje naslednje vprašanje za gospoda ministra, Vlada je gotovo te zadeve proučila, kako bo to vplivalo na potrošnjo, če sploh. Mi ne najdemo tudi v tem proračunu upoštevanja potencialno sprejetega zakona o pokojninskem in invalidskem zavarovanju, ki bo najbrž letos sprejet in bo začel veljati od 1. 1. 2020. Tu bi prosil razlago. Predvsem pa ne najdemo tudi prav nobenega spoštovanja priporočil Evropske komisije državni Slovenija. Ta priporočila se ponavljajo še kar nekaj let. Mi sami vemo, da so dobra. Komisija nas opozarja, da bo velik fiskalni problem predstavljalo dejstvo, in že predstavlja, da se slovenska populacija najhitreje v Evropi stara. Ni nobenih indikacij, da bo država oziroma Vlada začela reševati probleme dolgotrajne oskrbe. Tega ne vidimo. In tega ne vidimo tudi v proračunu. Čeprav je predsednik Vlade med drugim tudi povedal, citiram: »Proračun sledi prioritetam Vlade in to so zdravstvo, znanost, gospodarstvo in obrambno-varnostni sistem.« V nekem delu ja. Mi mislimo, da premalo ambiciozno. Gre zgolj za neko kozmetično sledenje tem prioritetam. In mislim, da sedaj, dokler imamo še, hvala bogu, dobro gospodarsko rast, dobro gospodarsko klimo, sedaj bi morali biti reformni ukrepi na mizi. Čeprav ta izraz menda ni priljubljen, ampak malo moramo pogledati številke, malo moramo pogledati kako se razvija gospodarstvo in druge države okoli nas. Tiste, recimo, ja tudi tiste, ki so v času padca berlinskega gradu, torej pred 30 leti, bile kar se standarda tiče, daleč daleč za nami, za takratno Slovenijo. Ampak te države nas danes prehitevajo. Toliko zaenkrat, gospod predsednik. Se bo pa gotovo še kaj našlo. Hvala lepa. </font><br/>
<br/>
<b><font size="4">	PREDSEDNIK ROBERT POLNAR:</font></b><font size="4"> Ne dvomim, gospod Horvat. Nadaljujemo razpravo. Se vam na tej točki zahvaljujem za vaš prispevek. Naslednja prijavljena je poslanka Andreja Zabret. Preden kolegica Andreja začnete, kdo bi še želel razpravljati? Dobro potem še poslanka Gregorčič in poslanec Siter. </font><br/>
<font size="4">	Kolegica Andreja Zabret, imate besedo. </font><br/>
<br/>
<b><font size="4">	ANDREJA ZABRET (PS LMŠ):</font></b><font size="4"> Predsednik, hvala za besedo. Lep pozdrav vsem prisotnim. </font><br/>
<font size="4">	Proračun ni samo računovodski dokument, ampak je tudi ogledalo države v smislu njenih ekonomskih politik in prioritet. Prioritete pri pripravi predlogov proračunov so razvoj v znanost, socialno </font><br/>
<br/>
<b><font size="4">9. TRAK: (VP) 9.40</font></b><br/>
<br/>
<font size="4">	(nadaljevanje) naravnanost, zdravstvo, gospodarstvo in obrambno-varnostni sistem. Več dajemo za znanost, kulturo in kljub gospodarski rasti ostajamo socialna država. Prednostno skrbimo za ranljive skupine prebivalstva in tudi družinska politika se je okrepila. Pri pripravi proračuna je potrebno upoštevati ogromno predpisov in dokumentov, ki jih predpisuje zakonodaja ter seveda makroekonomske napovedi UMAR. Upoštevati je tudi potrebno, da je Slovenija del EU, kjer nam tudi Evropska komisija postavlja svoje pogoje glede načinov sprejemanja proračuna. </font><br/>
<font size="4">Poleg vsega tega pa je potrebno še upoštevati domače fiskalno pravilo, ki zahteva srednjeročno vzdržnost javnih financ. Tu bi se dotaknila domačega fiskalnega pravila, za katerega je minister za finance že večkrat poudaril, da nas omejuje vendar, da fiskalnega pravila ne bo kršil in vsled temu sta bila tudi predloga proračunov in tudi dopolnjena predloga proračuna sklada s fiskalnim pravilom, kar je potrdil tudi sam Fiskalni svet. Pri tem moram povedati, da imamo v Sloveniji najstrožje fiskalno pravilo v Evropi in da že 10 let proračuni niso bili skladni s fiskalnim pravilom, od leta 2017 naprej v bistvu so proračuni šele skladni s fiskalnim pravilom. Fiskalno pravilo je potrebno narediti funkcionalno. Najbolj smiselno bi bilo iz Zakona o fiskalnem pravilu izločiti omenjeno sporno formulo in ohraniti zgolj vsebinsko opredelitev, da morajo biti javne finance srednjeročno, preko celotnega poslovnega cikla, uravnotežene. Potrebno bi bilo bolj preprosto pravilo, brez metodologije proizvodne vrzeli, ki se na akademski ravni sliši zelo dobro vendar v praksi pa imamo težave, ker je pač ni mogoče pravilno oceniti. Recimo švedsko fiskalno pravilo je bistveno bolj preprosto in učinkovito – čeprav tako, kot naše fiskalno pravilo, temelji na dikciji izravnanosti javnih financ čez celoten poslovni cikel, pa ne uporabljajo koncepta proizvodne vrzeli. Pravilo je, da toliko, kot je država s proračunskimi primanjkljaji potrošila več v času recesije, mora nadoknaditi s proračunskimi presežki v času konjukture. In ravno temu je namenjeno fiskalno pravilo, ki nas zavezuje, da v dobrih časih ustvarimo presežke in si ustvarimo rezervo za slabe čase. Iz fiskalnega pravila bi bilo nujno treba izvzeti tudi javne investicije, saj gre za naložbe, ki bodo koristile nadaljnjim generacijam. Če zaradi tekočih zahtev omejimo javne investicije, ki jih je najlažje porezati, bomo prizadeli tudi bodoče generacije. Zato bi bilo prav, da se začnemo o tem pogovarjati in morda doseči vsaj konsenz glede interpretacije ocen fiskalnega pravila v smislu, da formule ne uveljavljamo kot točkovno vrednost, pač pa bi morali določiti interval znotraj katerega bi se smeli gibati v proračunu načrtovani javni izdatki za prihodnje leto.</font><br/>
<font size="4">	Verjetno se vsi strinjamo, da nikoli ne bomo imeli proračuna, s katerim bi bili vsi zadovoljni. Vendar menim, da sta v danih možnostih dopolnjena predloga proračuna pripravljena optimalno in upoštevata učinke nekaterih zakonov, ki v prvotnih predlogih niso bili, ker tudi še niso bili sprejeti. Upoštevajo se tudi opozorila Fiskalnega sveta, s tem ko je upoštevan finančni učinek davčnih sprememb. Naknadno so zagotovljena sredstva za gradnjo zahodne obvoznice Slovenska Bistrica in pa tudi sredstva za povečanje števila v programih javnih del. </font><br/>
<font size="4">	Razumem opozorila Fiskalnega sveta, kateri zaznava nedoslednosti med napovedmi nekaterih postavk, ter predlaganimi oziroma veljavnimi ukrepi. Vendar nekje je potrebno potegniti črto in v proračunu se vedno dajo le obveznosti zakonov, ki so sprejeti. Poleg tega pa bi rada povedala, da imamo v Sloveniji poleg najstrožjega fiskalnega pravila, še najbolj pesimističnega predsednika Fiskalnega sveta. Cela Evropa nam priznava, da imamo dober proračun, rast imamo višjo, kot povprečna EU, v proračunih imamo presežek in praktično res ne vem, zakaj je potreben tak pesimizem, črn scenarij, </font><br/>
<br/>
<b><font size="4">10. TRAK: (VP) 9.45</font></b><br/>
<br/>
<font size="4">	(nadaljevanje) saj s takimi izjavami vplivamo tudi na samo potrošnjo in splošen vtis ljudi. Namreč vsi imajo občutek, da gre vse narobe in kako država slabo gospodari. Zanima me tudi ali je Fiskalni svet naredil morda kakšno primerjavo ocen ostalih fiskalnih svetov po Evropi, ki niso tako striktni - saj če pogledamo, si kar nekaj držav privošči proračunski primanjkljaj in kršenje fiskalnega pravila. </font><br/>
<font size="4">	Če na koncu povzamem – menim, da imamo pred seboj dobro dopolnjena predloga proračunov, saj imata v letu 2020 za 415 milijonov oziroma 0,8 % BDP presežek, prav tako v 2021 za 656,6 milijonov. Zniževali bomo javni dolg, povprečno na leto za 4 do 4,5 %. Zagotavljamo srednjeročno uravnoteženost javnih financ. In na podlagi vseh politik, ki so v proračunu, omogočajo stabilno delovanje. Poleg tega pa sta dopolnjena predloga proračuna skladna tudi s fiskalnim pravilom.</font><br/>
<font size="4">	Hvala.</font><br/>
<br/>
<b><font size="4">	PREDSEDNIK ROBERT POLNAR: </font></b><font size="4">Hvala gospa poslanka.</font><br/>
<font size="4">	Naslednja je za razpravo prijavljena poslanka Monika Gregorčič. Za njo poslanec Primož Siter.</font><br/>
<font size="4">	Kolegica Gregorčič, prosim.</font><br/>
<br/>
<font size="4">	</font><b><font size="4">MONIKA GREGORČIČ (PS SMC): </font></b><font size="4">Hvala, predsednik, za besedo.</font><br/>
<font size="4">	Pred nami sta dopolnjena predloga proračunov za prihodnji 2 leti. In sta rekordna tako glede planiranih prihodkov, kot odhodkov. Je pa zanimivo, da kljub temu z njima ni nihče od resorjev povsem zadovoljen. Očitno so finančni apetiti proračunskih uporabnikov tudi rekordni oziroma so njihove ideje in želje za trošenja nekako veliko večja od realnih zmožnosti. Res je, da je velika večina proračunskih odhodkov vnaprej zakonsko določenih in determiniranih in resorjem ostane zelo malo manevrskega prostora, da bi, za nekako svoje projektno načrtovanje. Pa vendar – namesto, da bi se resorji tudi znotraj svojega funkcioniranja potrudili, da najdejo neke notranje rezerve, racionalizacija in pa tudi, da predlagajo ustrezne popravke predpisov, aktov, morebiti tudi zakonov, je pač enostavno veliko lažje vsako leto zahtevati več finančnih sredstev in delovati pač po ustaljenem načinu brez sprememb. Jaz se dobro spomnim, tudi v preteklem mandatu je bilo vedno v času proračunskih priprav, se je glasno opozarjalo na potrebe po strukturnih reformah. Ampak te volje očitno še danes ni dovolj in vprašanje kdaj bo, če sploh. </font><br/>
<font size="4">	Fiskalni svet daje tema proračunoma zeleno luč glede spoštovanja fiskalnega pravila. Jaz sem prepričana, da je v takšnih okoliščinah res dobro, da to fiskalno pravilo imamo zapisano v ustavi, čeprav ja, smo slišali, po mnenju nekaterih je to fiskalno pravilo veliko prestrogo, eno najstrožjih v Evropski Uniji. Jaz bi vas rada spomnila, da če te omejitve trošenja v ustavi nebi imeli, potem bi finančne apetite, tudi na Ministrstvu za finance, zelo težko krotili, sploh pa mi politiki. Nekateri od nas se še spomnimo dobesedno kaotičnih razmer v naši skupni pretekli državi, ko so nas spremljali hiperinflacija, stabilizacija, potem kot posledično vsesplošno pomanjkanje dobrin, vse to zaradi pretiranega trošenja, življenja preko svojih zmožnosti, preko tega, kar nam je produktivnost gospodarstva tedaj omogočala, pa reševalo se je tedaj s tiskanjem denarja in moja bojazen je, da bi lahko šli po tej poti ali pa v to smer, ne tako globoko seveda ne, ampak če nebi bili del Evrope in evrosistema, je vprašanje kako bi lahko sami kontrolirali svoje apetite. Jaz pač menim, da bi preuranjeni posegi v</font><br/>
<br/>
<b><font size="4">11. TRAK: (TB) – 9.50</font></b><br/>
<br/>
<font size="4">	(nadaljevanje) Zakon o fiskalnem pravilu lahko bili celo bumerang na malce daljši časovni rok. Ta dopolnjena predloga proračunov, ki ju imamo danes pred nami, za leto 2020 sicer predvideva ta predlog dopolnjenega proračuna, se malenkost razlikuje, predvideva se ena desetinka odstotne točke nižji proračunski presežek, ampak še vedno znotraj fiskalnega pravila, kar jaz sama ocenjujem kot pozitiven signal, dobro znamenje. Te spremembe oziroma prilagoditve v proračunu za 2020 so bile potrebne predvsem zaradi sprejetja zakonov tako imenovane davčne optimizacije, pač tega paketa, ki smo ga sprejemal pretekli mesec.</font><br/>
<font size="4">	Nasprotniki, politični nasprotniki te davčne optimizacije, ji očitajo, da gre za izgubo 130 milijonov proračunskega denarja, proračunskih prihodkov. Jaz bi tukaj vas popravila, gre v bistvu za nekako 45 milijonski izpad, kar je razvidno tudi iz teh dokumentov, v proračunu, kajti, sprememba davčne zakonodaje na drugi strani v proračun prinaša tudi višje prilive iz naslova dohodnine davkov od dohodka pravnih oseb, to se pravi, vse to na račun večje obdavčitve kapitala, podjetij in espejev in pa tudi, pričakujejo se višji prilivi iz naslova davka na dodano vrednost, pač zaradi povečane potrošnje, ki bo posledica višjih neto prejemkov prebivalstva.</font><br/>
<font size="4">	Zdaj, samo ta davčna optimizacija je vsekakor dolgoročni vložek za bolj stabilno gospodarsko okolje, za stabilnejšo gospodarsko rast tudi v bodoče. Kar se tiče pa posameznih področij, je v okviru Ministrstva za delo, bi izpostavila, zaskrbljujoč trend povečevanja sredstev, namenjenih socialnim transferjem. Pač, glede na to, da se nahajamo še vedno v času konjunkture, podjetja na trgu težko najdejo ustrezno delovno silo in morebitne anomalije vsekakor terjajo tudi zakonske spremembe. Tukaj se tudi navezujem na tole nesrečno ukinjanje dodatka za delovno aktivnost, ki je res preveč spolitizirano tole postalo, kajti ljudje morajo bit za delo ustrezno finančno stimulirani in nekako ni prav, da nek seštevek socialnih transferjev tistih, ki so brezposelni, mesečno lahko prinese več, kot dobi na primer nekdo, z minimalno plačo, ki dela. To enostavno pač ni logično in ni nekako pravično, če smo že čisto dosledni.</font><br/>
<font size="4">	Seveda, nasprotniki tega, »vzporavali« boste, da niso socialni transferji previsoki, da so plače prenizke - absolutno se strinjam z vami, plače so pač vedno prenizke. Kar pa je zaskrbljujoče, je pa povečana masa, to se pravi, denarja, ki bo namenjen socialnim transferjem. To pomeni, da narašča število prejemnikov socialnih transferjev in to v času konjunkture, kar pa resnično, pač, ni logično no in dokaz je temu, da so v sistemu določene anomalije, ki terjajo, da jih ustrezno naslovimo, spremenimo, popravimo. In če ne bomo na prav način naslovili in odpravili teh anomalij, potem pač ne bo enostavno dovolj sredstev, da bi pokrili ali pa uvedli eno drugo perečo zadevo – ureditev dolgotrajne oskrbe. To je en tak alarm, ki ga naša družba pač nujno potrebuje, že kar nekaj časa in preveč zamujamo, ampak, finančna sredstva države so omejena in treba je racionalno pristopit k njihovi potrošnji.</font><br/>
<font size="4">Kar se tiče delovanja Ministrstva za gospodarstvo in Ministrstva za zunanje zadeve – njuno povečanje proračuna ocenjujemo kot dober znak za nadaljnjo rast gospodarskih aktivnosti. Pomeni tudi, da je, če gledamo pač ju kot neko celoto, Vlada prepoznala tudi predolgo zanemarjen del gospodarske in tudi siceršnje</font><br/>
<br/>
<b><font size="4">12. TRAK: (TB) – 9.55</font></b><br/>
<br/>
<font size="4">	(nadaljevanje) diplomacije. Še posebej je to pozitiven signal v luči bodočega predsedovanja Evropski uniji, ki se pač nam nezadržno bliža in s tega vidika tudi načrtovano odpiranje novih diplomatsko konzularnih predstavništev, je samo pozitivno za našo pojavnost, pa za večjo prepoznavnost naše države in za večjo vlogo na mednarodnem parketu. Kajti, vedeti je treba, da se stroški delovanja enega slovenskega veleposlaništva v tujini, večkrat povrnejo že v roku, delovanja enega leta, preko neposrednih in posrednih gospodarskih učinkov, da pač o ugledu države sploh ne govorim.</font><br/>
<font size="4">Tako da, proračuna sta pripravljena, nekako, v okvirih naših finančnih zmožnosti. Država bo, ko bosta sprejeta, lahko še naprej normalno funkcionirala in pa, pozitiven signal je, da sta v okvirih srednjeročne finančne vzdržnosti.</font><br/>
<font size="4">Hvala.</font><br/>
<br/>
<b><font size="4">PREDSEDNIK ROBERT POLNAR:</font></b><font size="4"> Hvala, gospa poslanka.</font><br/>
<font size="4">Kolega Siter, preden vam dam besedo, samo trenutek, če mi dovolite.</font><br/>
<font size="4">Gospe in gospodje, obravnavamo dopolnjena predloga proračunov. Osnovna predloga proračunov smo mi na Odboru za finance že krepko obravnavali in obdelali. Razlikovanje med prvotnima predlogoma in dopolnjenima predlogoma je naslednja: za  leto 2020 se prihodki iz planiranih 10 milijard in 817 milijonov znižujejo na 10 milijard in 773 milijonov, v letu 2021 ni nobenih sprememb na prihodkovni strani. Na odhodkovni strani za leto 2020 se odhodki iz 10 milijard 350 milijonov, povečujejo na 10 milijard 358 milijonov, za leto 2021 na odhodkovni strani ni nobenih sprememb. Kar se tiče presežka, planiranega proračunskega presežka, bo za leto 2020, če bo ustvarjen ne 486 milijonov, kot je bilo najprej planirano, ampak bi naj bilo 415 milijonov evrov.</font><br/>
<font size="4">In bi naj bila tema današnje razprave in, predvsem, po posebnem delu proračuna tudi po posameznih proračunskih porabnikih, če je to sploh potrebno, glede na to, da so spremembe minimalne. Jaz pozivam vse poslanke in poslance, da ostanemo znotraj razprave o dopolnjenih predlogih proračunov in da ne razpravljamo o posameznih zadevah, ki so teme drugih zakonov in so bile na plenarni seji Državnega zbora že stokrat razpravljane in še na naslednji seji, plenarni seji Državnega zbora bodo spet razpravljane.</font><br/>
<font size="4">Ostanimo torej znotraj tega, o čemer se pogovarjamo in znotraj tistih minimalnih sprememb, ki jih je Vlada pripravila, ker vse ostalo nima smisla, zato ker smo že stokrat slišali. To resnično prosim in apeliram na vse bodoče razpravljavce.</font><br/>
<font size="4">Na vrsti je poslanec Primož Siter.</font><br/>
<font size="4">Kolega Siter, prosim.</font><br/>
<br/>
<b><font size="4">PRIMOŽ SITER (PS Levica):</font></b><font size="4"> Hvala lepa za besedo, lep pozdrav vsem skupaj.</font><br/>
<font size="4">Spoštovani predsednik, jaz bom v tej uvodni razpravi predstavil nekaj ključnih izhodišč ali pa če hočete, kritik, ki jih v Levici vidimo v zvezi s proračunoma, potem pa, kar je seveda, tako kot ste predlagal oziroma prosil, konkretnih stvari v zvezi z amandmaji, bomo pa potem reševal, po tem.</font><br/>
<font size="4">Bi si pa sposodil izhodišče, ki ga je uporabila kolegica Zabret, ko pravi uvodoma, da je proračun ogledalo države oziroma družbe oziroma Vlade in v Levici ugotavljamo, da je to ogledalo, tako zapacano, z malo nerazvojnosti ali pa nesocialne naravnanosti no. Kritični smo, generalno, ker proračuna ne zagotavljata dovolj sredstev za dolgotrajno oskrbo, o čemer smo že govoril, za stanovanja, za obnovo železnic, recimo, za študentske domove, za štipendije, za osnovnošolske programe, za znanstvenoraziskovalno dejavnost, </font><br/>
<br/>
<b><font size="4">13. TRAK (VI) 10.00</font></b><br/>
<br/>
<font size="4">	(nadaljevanje) tudi za kulturo. Vsa področja, ki smo jih v Levici že vsaj v tem mandatu na dolgo in široko predstavili in klicali k njihovem reševanju. Na drugi strani pa, če smo kritični, torej ker ta del tukaj ni dovolj širok, smo kritični do širine dela proračuna, ki pa zagotavlja dovolj za vojaško opremo, za subvencije privatnim podjetjem, vključno s privatizacijo za samo predsednikovanje Svetu Evropske unije, pa potem za postavljanje ograje na meji s Hrvaško s povečevanjem sredstev za Sovo, za nadzor nad lastnimi državljani in tako naprej. Torej, je nekaj točk v tem proračunu, dolg seznam točk v tem proračunu zaradi katerih smo kritični, na eni strani torej zaradi širine na drugi strani pa zaradi pomanjkanja oziroma preozke smeri. </font><br/>
<font size="4">	Trend, ki se pojavlja, ki, ne da se pojavlja sedaj, ampak se vleče že od prejšnjega mandata ali pa še od prejšnjih je hoja po neki poti varčevanja na najbolj revnih. To je, mislim da skupni imenovalec kar nekaj vlad od danes nazaj, ko recimo Umar napove gospodarsko rast oziroma ko napove, da se zniža gospodarska rast za 0,6 odstotne točke Vlada zgornji obseg izdatkov za 2020 čez noč oklesti za sto milijonov. Interventni zakon takoj pride s katerim hoče Vlad oklestiti sredstva za invalide in za revne upokojence za 35 milijonov, potem hvala bogu ta stvar sedaj stoji. Potem imamo, tudi danes smo že omenili dodatek na delovno aktivnost. Hvala bogu je tudi to sedaj v nižji brzini in tako naprej. Koalicija, recimo, pred dvema tednoma je potrdila zakon, ki ukinja dvakratno letno usklajevanje transferjev posameznikom in družinam. Skratka, kupica, nabor enih ukrepov, ki kažejo na nesocialnost, ne samo teh proračunov, ampak siceršnje usmeritve Vlade. Eni taki, upamo si trditi, nesramni apetiti po varčevanju na račun najšibkejših kot smo v zadnjih tednih večkrat omenili, pa so tudi pokazali na nas s prstom nekega populizma ali kakorkoli na račun najrevnejših zaposlenih, revnih upokojencev, samohranilk in tako naprej. Ampak na drugi strani, zoper grem na to razsipno, ta razsipni moment delovanja Vlade in tega proračuna, pa ni problema v vojski, v subvencijah, kapitalu in bogatim. Ne bom se spuščal v detajle, ker smo na dolgo in široko že v začetku v uvodnih predstavitvah teh proračunov o tem. Je pa še ena stvar, ki bi jo rado omenil, pa smo morebiti na tem odboru premalo spregovorili o tem. Vlada je, malce oster bom, s krepitvijo represivnega aparata nadaljevala tudi na področju notranjih zadev. To je ena točka zaradi katere smo zelo kritični v Levici. Za zunanjo mejo bo po oceni realizacije za 2019 letos policiji namenila 69 milijonov evrov, kar je 5 milijonov evrov več kot lani, potem pa naslednje leto pa še za 4 milijone več, torej na 73 milijonov. Že samo če iz glave izstrelim en podatek, dobre štiri milijone, recimo, je potrebnih sredstev za gradnjo enega doma za starejše občane, recimo, pa tega problema kar ne rešimo in kar ne najdemo dovolj sredstev za to. Potem je tukaj še ukinitev dopolnilnega zdravstvenega zavarovanja, ki bi ga rad izpostavil. V proračunu ni predvidenih sredstev. Med tem ko je Vlada v proračunu za 2020 privatnim podjetjem, zasebnikom tako rekoč podarila 81 milijonov, bogatim zaposlenim z davčnimi  </font><br/>
<br/>
<b><font size="4">14. TRAK: (NB) - 10.05</font></b><br/>
<br/>
<font size="4">	(Nadaljevanje)  odpustki več kot 100 milijonov, je istočasno vzporedno pridigala, da ukinitev dopolnilnega zdravstvenega zavarovanja, ki smo ga v Levici pripravili in se z njim, in ga usklajevali takorekoč z Vlado, da ta ni finančno vzdržan, čeprav je težek 69 milijonov. Gre za eno dvoličnost, dvoličnost Vlade. Upam si biti oster, kjer na eni strani za najšibkejše je 69 milijonov preveč, za najbogatejše pa 100 oziroma še več, pa ni problema. Moram nasloviti ta moment oziroma ta trenutek oziroma ta družbeni trenutek v Sloveniji, ta politični trenutek v Sloveniji ko pod pragom tveganja revščine živi 268 tisoč ljudi, od tega jih je 52 tisoč delovno aktivnih, od tega jih je 45 tisoč otrok in dokler bo ta skupina ljudi, vsaj teh 45 tisoč otrok živelo pod pragom revščine in 45 tisoč ljudi danes, mimogrede, enaka številka in 45 tisoč ljudi je danes več, jih je več pod pragom revščine kot pred začetkom krize, je tovrsten proračun, ki torej ne špara na kapitalu, na vojski, na represiji, in ki omogoča revnim, da vlečejo kratko, zlahka označiti kot nesocialen. To je tudi neko jedro moje osebne kritike. Smo pa pripravili v Levici en seznam amandmajev, ki služijo kot korektiv tej nesocialni naravnanosti, ki ta dva proračuna usmerjata v bolj razvojno smer, v bolj socialno smer in se veselim, da bova potem s kolegom tudi te amandmaje lahko predstavila. </font><br/>
<font size="4">	Hvala lepa. </font><br/>
<br/>
<b><font size="4">	PREDSEDNIK ROBERT POLNAR: </font></b><font size="4">Hvala poslanec Siter. </font><br/>
<font size="4">	Na tej točki zdaj, gospe in gospodje, sprašujem ministra za finance, ali bi želeli morda kaj pokomentirati. Če ne, potem lahko tudi kasneje, gospod minister. Dobro. </font><br/>
<font size="4">	Zdaj vitim tudi, da je kolega Horvat zapustil. Prej vas je nekaj provociral, sem mislil, da bi mu zdaj lahko odgovorili, ampak je morda res bolje, da potem ko bo prisoten. Sprašujem predsednika Fiskalnega sveta glede na razpravo poslanke Zabret, verjetno želite kaj povedati. Izvolite. </font><br/>
<br/>
<b><font size="4">	DR. DAVORIN KRAČUN:</font></b><font size="4"> Prosim, kolegica Zabretova me je izzvala, predvsem s tem, da me je označila za pesimista. Zdaj, kakšno je moje osebno nagnjenje, verjetno ni stvar Državnega zbora, ampak če bi ocene Fiskalnega sveta bile optimistične, potem Fiskalni svet ne bi opravil svojega dela, kajti mi smo zato tukaj, da opozorimo na tveganja, da opozorimo na omejitve, in da vam, ki odločate, damo dovolj informacij za to, da ne boste sprejeli nespametnih odločitev. Kot nespametna fiskalna odločitev menim, je takšna odločitev, ki bi povečala zadolženost, in ki bi potem v nekaj letih državo spravila v nemogočo odvisnost od finančnih trgov. Zaenkrat zadeve, konsolidacija, fiskalna konsolidacija v Sloveniji dobro poteka. Veste kaj se je zgodilo 10 let nazaj. Leta 2008, je delež javnega dolga v bruto domačem proizvodu bil nižji od 30 5. Leta 2013 je bil preko 85 %. Torej v petih letih se je Slovenija dodatno zadolžila za 24 milijard evrov oziroma za skoraj polovico bruto domačega proizvoda. In kar pomeni, da je Slovenija kot majhno odprto gospodarstvo zelo občutljiva na to kaj se v svetu dogaja, in mora biti tudi dobro pripravljena na to in leta 2008 očitno ni bila. Globalna recesija, padec banke Lehman Brothers in vse kar se je zgodilo potem, na vse to Slovenija ni bila pripravljena in fiskalna pravila so zato, da bi </font><br/>
<br/>
<b><font size="4">15. TRAK: (SB) – 10.10</font></b><br/>
<br/>
<font size="4">	(nadaljevanje) v bodoče bili pripravljeni tudi na morebitne gospodarske motnje, katerih verjetnost je danes večja kot je bila kadarkoli v zadnjih nekaj letih. Torej, fiskalno pravilo nas želi postaviti v situacijo, da ne bomo prosili za kredite, ko bo potrebno proračun zapreti, ampak, da bi normalno vodili politiko, ki ne vodi v deficite. In pravite, da si nekatere države lahko privoščijo tudi večje deficite. Recimo, sosednja Italija. Celo posebej značilno je bilo, da je v obdobju, ko je bil močni mož vlade Salvini, kaj se je takrat zgodilo na finančnih trgih. Vidite, ta svetlo modra krivulja predstavlja pribitek 10-letnih referenčnih evrskih obveznic nad nemško in ta svetlo modra kaže Italijo. Ko je nastopila Vlada s Salvinijem je poskočila ta zahtevana donosnost za preko 2 odstotni točki. In šele, ko je Salvini padel se je počasi zopet normaliziralo. Italijanska zahtevana donosnost je še vedno bistveno višja nad slovensko, slovenska je samo za okoli pol odstotne točke nad nemško, italijanska pa je za kakšno odstotno točko slabša, torej višja od slovenske. Torej, nespoštovanje fiskalnih pravil ni stvar podrejenosti bruseljske administracije ali pa politična kaprica, ampak nas dejansko stane, Slovenija mora vsako leto refinancirati nekaj milijard evrov svojega dolga in trenutno ravno zaradi tega, ker jer bila konsolidacija uspešna in tudi zaradi nizkih obrestnih mer na evrskem območju. Nam so pogoji za refinanciranje izjemno ugodni, torej obrestna  mera je trenutno blizu 0 oziroma samo kakšne pol odstotne točke nad nemško, ampak če bo politika deklarirala ne spoštovanje fiskalnih pravil tako kot je recimo Salvinijeva politika v Italiji, se bo to spremenilo in namesto tega, da zdaj vsako leto porabimo za obresti manj, torej tudi prihodnje leto 100 milijonov evrov manj kot pa letos, se bo zadeva obrnila in se bodo pogoji za refinanciranje tega preostanka dolga na finančnih trgih močno poslabšali, s tem pa se bo razpoložljivi znesek za javno porabo zmanjšal. Torej gre za to, da bi Slovenija lahko bila gospodar svoje situacije vizavi finančnim trgom, trenutno je, ampak zadev so spolzke, Slovenija je občutljiva in zato je tudi pomembno, da Slovenija dosledno spoštuje svoje fiskalna pravila in o tem ali je naše fiskalno pravilo strožje kot drugo v formalnem smislu spada med strožje v Evropski uniji, ampak predvsem zato, ker imamo zapisano tudi v Ustavo, nekatere države nimajo. Vsebinsko pa naše fiskalno pravilo temelji na paktu za stabilnost in rast, torej bolj ali manj je takšno in tam neka malenkostna razlika med zahtevkom v prvem delu prvega odstavka 3. člena, pa četrtem odstavku 3. člena formulo, je malenkostna razlika, ki bi jo lahko tolmačili kot / nerazumljivo/ ampak tu gre za enkrat za razliko 0,25 % bruto domačega proizvoda in zaradi tega ne bi mogli reči, da je bistveno strožje predvsem zato, ker tudi fiskalni svet pri svojih ocenah upošteva razpon, torej različne ocene proizvodnje vrzeli in potem uporabimo pri končni oceni srednjo vrednost s tem, da tudi opozorimo na razpon. Ali Slovenija pred letom 2017 ni </font><br/>
<br/>
<b><font size="4">16. TRAK: (SC) - 10.15</font></b><br/>
<br/>
<b><font size="4">	</font></b><font size="4">(nadaljevanje) spoštovala fiskalnega pravila. Slovenija takrat ni bila v stanju, da bi spoštovala fiskalno pravilo. Kajti, deficiti se ne popravijo čez noč in takrat je neposredno spoštovala pakt za stabilnost in rast, ki je zahteval fiskalni napor, ki je zahteval zmanjševanje deficitov dokler ni dosežen MTO oziroma srednjeročni cilj in v letih 2017-2018 je to dosegla in šele od takrat naprej je uveljavljeno naše domače fiskalno pravilo. Vendar je treba tudi povedati poleg tega, da je fiskalno pravilo lahko fleksibilno, če pravilno razumemo zakon. Tudi to, da zakon izrecno določa, če se spremeni pakt za stabilnost in rast, potem te spremembe avtomatično veljajo tudi v našem pravnem sistemu. Torej, fleksibilnost je dovolj, zato mogoče ne bi bilo najbolj modro ravno, zaradi situacije na finančnih trgih delati preveč galame okoli spremembe fiskalnih pravil res pa je, da jih je potrebno tolmačiti razumno. Torej, fiskalno pravilo res omejuje, temu je namenjeno, ampak omejuje pred tem, da bi preveliki apetiti na porabniški strani nas ponovno pripeljali v situacijo odvisnosti od finančnih trgov in od pogojev, ki bi nam jih oni diktirali. Za to gre.</font><br/>
<font size="4">	Hvala. </font><br/>
<br/>
<font size="4">	</font><b><font size="4">PREDSEDNIK ROBERT POLNAR: </font></b><font size="4">Hvala, gospod predsednik Fiskalnega sveta. Minister za finance, izvolite, imate besedo. </font><br/>
<br/>
<font size="4">	</font><b><font size="4">DR. ANDREJ BERTONCELJ: </font></b><font size="4">Hvala lepa. Bi mogoče podal par pojasnil najprej na načelni ravni. </font><br/>
<font size="4">	Seveda oba z gospodom predsednikom Fiskalnega sveta sva redna profesorja eden za področje ekonomije, drugi za finance in vsekakor te zadeve oba zelo dobro razumevala je pa mogoče razlika v pristopu razlaganja posameznih postavk. Jaz bi vseeno v tem delu uvodoma poudaril tri ključne usmeritve in cilje, ki jih ta država zasleduje in ki jih je dosegla. Sledimo trem ključnim usmeritvam: dosegamo nominalni presežek v javnih financah - pustimo ob strani preteklost - po dolgih letih, ko smo imeli minuse imamo sedaj plus. Jaz sem že na naši zadnji razpravi podrobno našteval številke teh minusov, ko so bile in bi v tem delu sedaj jasno tukaj povedal prvi omembe vreden proračunski presežek je v letu 2018 tudi v letošnjem letu ga bomo dosegli. Načrtovano imamo bila je uporabljena beseda »rekordno« jaz bi rekel, kar v skladu z našo finančno, ekonomsko in fiskalno politiko dober če rečemo nominalni presežek ali ciljni saldo kakorkoli se bomo izražali. Bom malo poenostavil ne bom temu cenjenemu zboru govoril, ampak mogoče, da tudi nekdo, ki nas spremlja razumel o čem govorimo. Mi izkazujemo v tem delu 0,8 odstotni presežek za leto 2020 in 1,2 v odmerjenem odnosu na BDP v letu 2021 tako, da me boste razumeli, ker me bodo razumeli tako kot podjetje dosega lepe dobičke tako država po dolgih letih dosega lepe presežke in se mi ne zdi korektno sedaj Italijo primerjati s Slovenijo ali še kakšno drugo državo, ki pa res dosegajo zelo velike primanjkljaje nekateri celo izven teh pravil, ki smo si jih postavili 3 odstotkov. Jaz ne bi tukaj hruške in jabolk metal v isti koš. Dajmo našim ljudem povedati to je ene dosežek ali mene ali Vlade to je dosežek Republike Slovenije. Dajmo vsaj tukaj pozitivno informacijo dati. Jaz razumem, da je moja vloga, da sem tukaj rahlo bolj pesimističen in vaše, da ste rahlo bolj pesimističen oziroma zadržan do teh napovedi, ampak dajmo se pa, potem realno opredeliti do teh kategorij, ki jih ta hip dosegamo. Zelo jasno sporočilo našim Slovenkam in Slovencem je oba proračuna za leto 2020 in 2021 sta skladna s fiskalnim pravilom, formalno - saj kako naj boste drugače - sta skladna s fiskalnim pravilom pravzaprav samo to ljudje zanima,</font><br/>
<br/>
<b><font size="4">17. TRAK: (TB) – 10.20</font></b><br/>
<br/>
<font size="4">	(nadaljevanje) samo to ljudi zanima… Ta Vlada je pripravila proračuna, ki sta skladna z fiskalnim pravilom. Ne bom šel nazaj, kako ste prej sestavljali te proračune, ali ni bilo fiskalnega pravila. Glejte, 24 milijard se je akumuliralo in 24 milijard dolga in zdaj, na nek način, po drugi strani, če rečemo, kaj zagotavljamo kot drug cilj znižujemo javni dolg, smo sedaj bistveno manj zadolženi, kot bomo in v 2021 pravzaprav dosežemo ta Maastrichtski kriterij, to je evropski kriterij, kajne, da pademo v tem odnosu na bruto domači dolg, pod mejo 60 %. To je lep dosežek Republike Slovenije.</font><br/>
<font size="4">V tem delu je »zakladništvo« na finančnem ministrstvu opravilo dobro delo, 300, 400 milijonov evrov se je zmanjšal ta obrestni odhodek v teh letih, seveda tudi na račun ugodnih razmer. Ampak mi v tem delu, pa dajmo reči, Republika Slovenija - saj ni treba reči niti meni, niti Vlada, Republika Slovenija, saj vsi tu predstavljamo Republiko Slovenijo, kajne? – je prva ali druga najuspešnejša država v Evro območju po zmanjševanju javnega dolga. Saj, to pa lahko vsi povemo, saj to lahko povemo, saj sva oba povedala, pač z drugimi besedami, to, da bodo ljudje razumeli.</font><br/>
<font size="4">V tem delu, izmed vseh teh dežel, katere gledamo z velikim spoštovanjem, lahko, v smislu dodane vrednosti na zaposlenega, ja, v smislu proračunskih dokumentov, oprostite, z malo manjšim spoštovanjem, ker tudi te države izkazujejo zdaj, v tem delu, nekatere res rekordne proračunske primanjkljaj, poglejte, kako so v evrskem območju - saj so tu sodelavke, lahko podajo točne številke – in kako je v smislu javnega dolga. Javni dolg je eden izmed največjih problemov v Evropski uniji. Je, se zavedamo. Nisem jaz, ni ta Vlada naredila tega dolga, kakršenkoli je, okrog 32 milijard, se pa trudimo, da ga zmanjšujemo. Res, da v relativnem deležu na BDP, po neki meri tudi aktivno, iz naslova privatizacije, ampak smo prva ali druga, odvisno kateri kriterij vzamemo, najuspešnejša država v evrskem območju – 19 držav je – v zmanjševanju tega. No, pa dajmo se pohvalit v tem smislu, kajne, saj ni treba mene pohvalit, skupno se pohvalimo, saj je tudi dosežek vsega in imamo eno najboljših gospodarskih rasti v Evropi, v evrskem območju, eno najboljših, več kot dvakrat višje, kot je to povprečje in seveda, naša skrb v tej smeri je predvsem, ko imamo sedaj to stanje, ki je dobro.</font><br/>
<font size="4">Glejte, imamo zelo dobre proračunske presežke, pluse, se res zelo dobro »razdolžujemo« in tudi v tem delu, v teh treh letih, dosežemo to strukturno uravnoteženost… Pustimo zdaj ob strani, koliko je volje, koliko ni, za reforme, glejte, tudi jaz se srečujem z ostalimi evrskimi ministri in tudi širše, evropskimi. V celotni Evropi ni neke strašno velike volje, če rečem zdaj to besedo, za reforme. Smo tu kar, bom rekel, kljub vsemu, tu na neki solidni strani in jaz, v tem delu, bi rad samo dal sporočilo, glejte, ni vse tako slabo, kot se poskuša slikat, pa ni vse tako dobro, kot bi tudi eni slikali, kajne. Imamo pa zelo solidno, zelo dobro situacijo, ta hip, v Sloveniji. Imamo stabilno makroekonomsko okolje. Res, imamo stabilno makroekonomsko okolje. Jaz sem že pred več kot enim letom povedal, to je moj osnovni cilj, zakaj sem prišel, kajne. Stabilno makroekonomsko okolje in javnofinančna vzdržnost. V tej smeri, ta Vlada dela in se gradi. Ključ, to pa se strinjamo in jaz tako razumem ta opozorila in jih seveda z vso skrbnostjo in hvaležnostjo sprejemam, vključujemo, je, kako bomo to obdržali oziroma, kako bomo to nadgradili.</font><br/>
<font size="4">Mi se sicer zdaj tu bolj pogovarjamo o odhodku, ampak, poglejte, v nadaljevanju teh / nerazumljivo/ je pa tudi en ključnih posegov, ki je seveda na vse to vezan, je, kako se bo, ne nazadnje, uspelo prestrukturirat to naše gospodarstvo in kako bomo povečali dodano vrednost iz 44 tisoč evrov na 60, kot je cilj ali še višje. Potem bomo vse te cilje še bistveno bolje lahko dosegali ali pa presegali.</font><br/>
<br/>
<b><font size="4">18. TRAK (VI) 10.25</font></b><br/>
<br/>
<font size="4">	(Nadaljevanje) Tako da ne glede na vse se strinjam, ni idealnega proračuna. Idealni proračun je bil, če bi ga res naredili v skladu s fiskalnim pravilom, to kar je to, pa bi lahko vključili še vsa tveganja. To je pa v bistvu misija nemogoče v realnem svetu. V kabinetnem računanju, saj tudi jaz sem profesor, sem dosti v kabinetih vrtel modele se to da. V realnem svetu se pa na da. In Vlada se pač dnevno na te zadeve odzivati. Toliko na ta del. </font><br/>
<font size="4">	Če dovolite, predsednik, ko sem ravno pri besedi, mogoče dva, tri kratke odgovore, ki so bili naslovljeni. Prvič, bi gospodu poslancu odgovoril, vpliv ukrepa Banke Slovenije na potrošnjo. Mislim, da je to kar v veliki meri že gospa direktorica Umarja odgovorila. Oni so izračunali, je ta vpliv, če se ne motim, do 0,3 %, hkrati je bil pa tudi odgovor, da se veliko tega kompenzira s tako imenovano davčno optimizacijo. Je pa res, da je na tistem delu ta pozitiven učinek, ki je bil mišljen za optimizacijo, če se bo vse to v celoti tako zgodilo, to je veliko teh predpostavk, se to iznovelira. Drugo, okoli raznih vplivov zakonov, ki so v razpravi, tega za pokojninsko in invalidsko zavarovanje. V tem delu seveda vključujemo, ko je sprejeto. Zato tudi ta pristop naš ostaja konsistenten. Mi smo dali davčne reforme, no, dokler ni bila sprejeta. Ko je bila sprejeta smo jo takoj vključili v ta del. In takšno je tudi pravilo. </font><br/>
<font size="4">	Glede staranja oziroma tega pilotnega projekta imamo kar širšo ekipo danes. Pa bi jaz strokovnjakom za to področje mogoče v nadaljevanju državnemu sekretarju na Ministrstvu za zdravje, ki se s tem projektom ukvarja, prepustil besedo, da on odgovori. </font><br/>
<font size="4">	Glede tega kdaj se zadeve prenese na evropsko raven in začne razprava je praktično z naslednjim tednom se odpre najprej na prvem nivoju, potem se dvigne na drugi delovni nivo in predvidoma v decembru na našem zadnjem decembrskem srečanju evroministrov pa je, bom rekel, proračunska razprava, da tako rečem. </font><br/>
<font size="4">	Drugače pa Evropska komisija, mogoče ta podatek pričakuje, da se bo javnofinančni primanjkljaj, tu pa bi poudaril, javnofinančni primanjkljaj, mi pa imamo javnofinančni presežek. V evroobmočju, torej v celotnem evroobmočju javnofinančni primanjkljaj postopno povečeval. Tako da bo dvignil, se opravičujem, zgodovinsko / nerazumljivo/ 0,5 BDP leto 2018 do predvidoma 1 % BDP 2021. Torej, ravno obratna slika. Mi imamo v 2021 približno skoraj da en odstotni presežek. Celotno evrsko območje pa je predvideno 1 % BDP primanjkljaja. Seveda na predpostavki nespremenjenih politik. Vedno so tu neke nesrečne predpostavke, ki pač obstajajo. In predvideva, da se bo razmerje med dolgom in BDP evroobmočja v proučevanem obdobju še naprej vpadalo, saj se nam vsem v tem relativnem deležu, tako kot se nam, tudi večina ostalih držav, to zmanjšuje v relativnem deležu. To debato smo že imeli, pa je ne bi ponavljal. Mi smo jo tudi v aktivnem delu zmanjšali. Je pa res, da smo v tem zmanjševanju javnega dolga v relativnem deležu pa, tako kot sem že omenil, med najuspešnejšimi. Se pa pričakuje, da bo fiskalna naravnanost evroobmočja v obdobju napovedi ostala v glavnem nevtralna. In strukturni saldo se bo zaradi slabše makroekonomske napovedi nekoliko poslabšal, kljub temu pa bo, to govorim sedaj o našem delu, po ocenah Ministrstva za finance še vedno pozitiven izravnan na srednji rok. No, to so bila ta tri ključna sporočila, ki sem jih želel podati. Sedaj pa, če je bilo še kakšno vprašanje… </font><br/>
<br/>
<b><font size="4">	PREDSEDNIK ROBERT POLNAR:</font></b><font size="4"> V redu je minister, na tej točki je to v redu. Gospodje, poslanke in poslanci, mi imamo sedaj tri razpravljavce še. Vendar bi želel zaključiti ta krog z državnim sekretarjem iz Ministrstva za zdravstvo. Izvolite, da odgovorite še tisto, kar je poslanec Jožef Horvat izpostavil, potem pa bomo nadaljevali z razpravo. Izvolite, gospod državni sekretar. </font><br/>
<br/>
<b><font size="4">	DR. TOMAŽ PLIBERŠEK:</font></b><font size="4"> Spoštovani predsednik, spoštovani poslanke in poslanci! Spoštovani minister, vsi ostali prisotni! Najlepše vas pozdravljam!</font><br/>
<br/>
<br/>
<b><font size="4">19. TRAK: (NB) - 10.30</font></b><br/>
<br/>
<font size="4">	(Nadaljevanje) V okviru, bom rekel, tudi jaz sem zelo hvaležen za vso skrb in odgovornost, ki jo kažete nad sistemskim urejanjem dolgotrajne oskrbe. Kot vemo, smo v bližnji preteklosti imeli kar cel teden razprav na to temo, na komisijah, odborih in tudi na izredni seji Državnega zbora. Marsikaj smo se trudili takrat pojasniti, mislim da so stvari bile tudi z vašim razumevanjem peljane v pravilni smeri. Spomnim se besede enega izmed odborov, kjer ste obljubili, ne glede na to iz katerih sredin prihajamo, da bomo strnili močo in da bomo zelo konstruktivni pri dodelavi samega sistemskega urejanja, torej ko bo zadeva v javni obravnavi, ta bi naj bila konec letošnjega leta, to pomeni v decembru. Mogoče bi samo malo še nekaj stvari osvetlil. Torej, naloga priprave predloga zakona o dolgotrajni oskrbi je bila na Ministrstvu za zdravje prenesena s sklepom Vlade Republike Slovenije dne 14. 12. 2016 in skladno s tem ustanovitvijo direktorata za dolgotrajno oskrbo v januarju 2017. Ministrstvo za zdravje, kot smo vas tudi informirali, sodeluje z drugimi resorji in vsemi drugimi, in bom rekel, deležniki, ki so v tem izredno kompleksnem in sistemskem zakonu nujno potrebni in seveda sledimo zavezam koalicijskega sporazuma. Torej v skladu z normativnim delovnim program  Vlade Republike Slovenije za leto 2019, se je kot skrajni rok za sprejem Zakona o dolgotrajni oskrbi določa april 2020, kar sem tudi že večkrat poudaril. Danes sem tudi povedal, da pričakujemo, da bo zadeva v javni obravnavi konec letošnjega leta. Pri pripravi predlogov sistemskih rešitev na Ministrstvu za zdravje, že upoštevamo mnenja in priporočila Računskega sodišča kakor tudi ugotovitve pilotnih projektov katerih izvajanja na področju dolgotrajne oskrbe koordinira ministrstvo za zdravje. Dejstvo je, to kar ste danes tudi svojo skrb izrazili, da v integralnem proračunu na področju dolgotrajne oskrbe nima svoje proračunske postavke. Gre za vzpostavitev novega stebra socialne varnosti za dolgotrajno oskrbo in nov ukrep, ki še ni upoštevan v proračunski dokumentih. Vemo, da vse proračunske postavke morajo imeti pravno podlago. Pravna podlaga bo sistemski zakon, torej Zakon o dolgotrajni oskrbi. Mi tudi dnevno sodelujemo z Ministrstvom za finance, kar se tiče tega. Mogoče naj samo še osvetlim tisti del pilotnih projektov, se pravi, skladno s sklepom, ki sem ga prej omenil, in leta 2016, so bile k nam tudi načeloma prenesena sredstva, to so kohezijska sredstva v vrednosti 20 milijonov 676 tisoč 900 evrov, ki so bile v letu, konec leta 2017 nagrajena še s tremi milijoni evri. Takrat sem že omenil v katere projekte so ta sredstva v bistvu vključena. Podrobneje ne bi razlagal. Dosti je bila govora o tistih 74 milijoni, torej mi smo za teh 23 milijonov 676 tisoč 900 skušali zadevo maksimalno pojasniti. Govora je bila tudi o tem, da vladamo vse v mehke vsebine. Moram povedati, da zdaj je pred vrati potrjen s strani SVRK, razpis ki bo dan v vzhodno regijo in ne bodo samo mehke vsebine, zraven bo tudi na primer možnost nabave za institucije naprav za centralizirano pripravo in deljenje zdravil, kar gre v bistvu za opremo, ki bo kolateralna tudi načeloma pripomogla k zmanjšanju obremenitev zaposlenih v ustanovah in pa seveda dvigu varnosti. Toliko. </font><br/>
<font size="4">	Predsednik, hvala lepa za besedo. </font><br/>
<br/>
<b><font size="4">	PREDSEDNIK ROBERT POLNAR:</font></b><font size="4"> Hvala gospod državni sekretar. / izklop mikrofona/ </font><br/>
<font size="4">	</font><br/>
<b><font size="4">	LUKA MESEC (PS Levica):</font></b><font size="4"> Hvala za besedo in lep pozdrav. </font><br/>
<font size="4">	Če ste poslušali predsednika fiskalnega sveta in ministra, sta kljub določenim razhajanjem v bistvu oba nekako iz istega problema izhajala oziroma na isto pretečo nevarnost opozarjala. Govorila sta o tem, da je Slovenija, ko ni imela fiskalnega pravila, pred prejšnjo krizo zabredla in rezultat je bil, da je med krizo najela 24 evrov milijard javnega dolga. In zdaj pravita, če ne bomo spoštovali fiskalnega pravila, se lahko ta narodno gospodarska </font><br/>
<font size="4">	</font><b><font size="4"> </font></b><font size="4">   </font><br/>
<b><font size="4">20. TRAK: (SB) – 10.35</font></b><br/>
<br/>
<font size="4">	(nadaljevanje) katastrofa ponovi in bomo zopet v isti zgodbi. Zdaj, jaz bom tako rekel, razumljivo je, da ko človeka enkrat piči kača se boji vrvi, po čustveni plati je to razumljivo, ni pa racionalno tako kot tukaj ni racionalno. Pa vaju najprej mogoče kar vprašam ali pričakujeta, da bi se lahko ta kriza kot smo jo imeli ponovila in če pričakujeta zakaj to pričakujeta, kakšni so kazalci, kakšno so dejavniki, ki kažejo na to? Jaz ugotavljam, da so stvari danes precej drugačne ali pa radikalno drugačne kot so bile takrat, če se vprašamo ali so podjetja prezadolžena, bomo ugotovili, da so, včeraj je bil tukaj Sibil Svilan na tem odboru iz SID banke, ki je povedal, da imajo podjetja v Sloveniji najetih manj kreditov kot jih ima prebivalstvo, se pravi prebivalci imajo najetih več potrošniških in stanovanjskih kreditov kot imajo podjetja najetih kreditov, skratka podjetja absolutno niso prezadolžena, 8 milijard približno, 8,3 milijarde se mi zdi, da je rekel, je skupen dolg slovenskih podjetij. Ali je prezadolženo prebivalstvo? Prebivalstvo ima ca 10 milijard kreditov in ca 20 milijard depozitov v slovenskih bankah, se pravi tudi ta dejavnik nas verjetno ne bo pahnil v dolžniško krizo. prebivalstvo ni prezadolženo. Ali so prezadolžene banke? Obratno, polne so javnega denarja in v tujih rokah, torej naj ne bi država več imela nič z njimi. Se pravi jaz ne vidim zdaj kje bo prišlo do te velike luknje, črne luknje, ki nas bo še enkrat posrkala v leta 2011, 2012, 2013, res je ne vidim in če jo vidva vidita me zanima kako si to razlagata. Če se pogovarjamo o današnjih nevarnostih, ki so pred nami v današnjih gospodarskih čereh, mislim, da so obratno od takrat, in da jih ta proračun sploh ne naslavlja oziroma jih spregleda zaradi tega, ker kot je minister sam povedal je glavni namen tega proračuna, tako kot je bil glavni namen proračunov od ministra Mramorja naprej zmanjševanje javnega dolga. Kje so nevarnosti? Prvo je, vsi govorijo o tem, ohlajanje gospodarstva oziroma predvsem ohlajanje izvoza. Vemo, da smo vezani predvsem na Nemčijo, naše gospodarstvo je celo bolj odvisno od avtomobilske industrije kot je nemško. Slika nekako taka, v Nemčiji je manj kot 3 % delovnih mest vezanih na avtomobilsko industrijo in v Evropi so štiri države, ki so bolj izpostavljene morebitnemu ohlajanju avtomobilske industrije, to so Slovaška, Češka, Madžarska in Slovenija. Se pravi to je prvo tveganje, ki je pred nami. Ali proračun odgovarja na to tveganje? Ko smo govorili z ministrom je rekel: »Ja, odgovarja.« Z dohodninsko reformo, ki razbremenjuje predvsem plačo dvokratnika naprej ,pravi minister smo spustili fiskus in bo zaradi tega potrošnja večja. 137 ali 135 milijonov kot je zdaj končna številka ste dali predvsem ljudem z manjšo mejno nagnjenostjo k potrošnji in večjo mejo nagnjenosti k varčevanju, se pravi več bo depozitov na bankah, vprašanje koliko bo večja potrošnja. Druga stvar, ki jo je tukaj treba opozoriti, zadnjič je, mislim, da pred 14-mi dnevi v Financial Timesu pisal Larry Summers, da je monetarna politika prišla do roba svojih zmogljivosti, gospodarske rasti ne more več ustvarjati, torej je na vrsti fiskalna politika, ampak vprašanje kakšna. In Larry Summers je rekel: »Treba je proč od modela, ki smo ga imeli zadnjih 30 let.« Dokazano zmanjševanje davkov ne prinašajo takih fiskalnih rezultatov kot smo mislili, da jih, multiplikator je majhen, torej je treba voditi fiskalno politiko na drugačen način, konkretno je sam predlagal z investicijami države. Ali ta proračun pogajanja investicije države? Jaz mislim, da zelo slabo, če pogledate koliko je denarja recimo na stanovanjski politiki, pa vsi vemo, da je tam velika luknja, imamo izkazan manko ca 10 tisoč javnih najemnih stanovanj v Sloveniji, imamo izkazano pregrevanje stanovanjskega trga, Ljubljana je bila lani in predlani evropsko mesto kjer so cene nepremičnin rasle najhitreje v Evropi. Kaj država dela? Na stanovanjski postavki </font><br/>
<br/>
<b><font size="4">21. TRAK: (SC) - 10.40</font></b><br/>
<br/>
<b><font size="4">	</font></b><font size="4">(nadaljevanje) v proračunu je 3 milijone evrov. Ali bo to zagnalo investicijo ali bo to reševalo problem, ne bo ga. Imamo zavezo, da bomo do leta 2030 svoj ogljični odtis zmanjšali za 40 %. Ali ta proračun naredi kakšen korak v smeri k temu. Včeraj na tistem podnebnem posvetu sem rekel, da je približno tako, država, ko se je obvezala v Parizu, da bo do leta 2030 zmanjšala svoj ogljični vtis za 40 odstotkov je naredila približno tako obvezo kot, če bi jaz za sebe rekel leta 2030 bom govoril pet tujih jezikov, ampak učiti se jih bom začel novembra leta 2029, do takrat bom pa tudi tista dva, ki jih sedaj znam pozabil. Približno tako se tega lotevamo. </font><br/>
<font size="4">	Potem, če gremo naprej. Kje so razvojna tveganja? Zadnjič je Delo pač spet izkazalo malo nepismenosti in je dalo v soboto na naslovnico tisti zelo slab članek o tem kako nas je Češka prehitela, kjer sta avtorja Karl Lipnik in Novica Mihajlović navajala dva kazalca zakaj naj bi nas Češka prehitela. Prvi kazalec je bil pariteta pač BDP kupne moči na prebivalca. Drugi kazalec je bil, da ima Češka, če se ne motim sedem milijarderjev, Slovenija pa nobenega, se pravi, preštejmo milijarderje in povejmo kakšen je statusnik države. Nista povedala, da je pri nas minimalna plača bila lani 880 evrov na Češkem pa 540 pač to malenkost pozabimo, ker imamo milijarderje smo uspešna družba. Istočasno je bil in pokazala sta, da tudi toliko nista, da bi prelistala kakšne tuje časopise v / nerazumljivo/ bistveno boljši članek o višegrajskih državah, ki je povedal naslednje. Povedal je, če so pač Češka, Poljska, Nemčija, Slovaška - Slovenije ni omenjal, ker se je osredotočal na ta Donavski bazen - v zadnjih 20 letih naredile izjemen pač gospodarski napredek so ga naredile, zaradi par stvari. Eno je izvozna navezanost na Nemčijo, drugo je, da so svoje modele v bistvu pripravile na to, da se v neki razviti državi približujejo, se pravi, dohitevati je lažje kot prehitevati in tretjič, imele so poceni delovno silo. Potem je ta isti članek ugotovil, da bodo vsi te tri razvojne prednosti v naslednjih recimo 10 letih prišle pod velik vprašaj. Nemčija se ohlaja predvsem se ohlaja njen izvoz in s tem se ohlaja tudi izvoz v teh državah vključno s Slovenijo. Poceni delovna sila je tudi nekaj, na kar prebivalstvo ni več pripravljeno ne v Sloveniji ne tam in se strinjam, da dohitevati je lažje kot prehitevati. Torej, v naslednjem desetletju si bo treba izmisliti nekaj novega in to je bilo opozorilo tistega članka. Tam je bilo zelo jasno napisano recimo kaj bi morale te države delati morale bi skokovito povečevati svoje investicije v razvoj in raziskovanje. Ali jih ta proračun povečuje? Jih, ampak približno toliko, da bo zadostil tem pogojem novega plačnega razreza v javnem sektorju. Povečuje toliko, da bi res lahko začeli delati na tem, da mladi izobraženci, ki sedaj odhajajo v tujino ostanejo v Sloveniji. Ne, na raziskovalnih institutih in na faksih bodo plače še naprej tam nekje od 1300 neto pa gor za doktorje a dela na tem, da bi začel ljudi, ki so šli v tujino privabljati nazaj v Slovenijo tudi močno dvomim. Se pravi, da tudi tukaj proračun ne prinaša nobenega razvojnega preboja. Če pogledamo, če se spet malo vrnem na okolje. Včeraj je bilo povedano na podnebnem posvetu, da je bilo lani 53 milijonov evrov namenjenih samo za subvencije za avtoprevoznike pri nakupu dizelskih goriv - smo govorili o zeleni davčni reformi takrat, ko smo pisali koalicijsko pogodbo - ali je to kje všteto, pač te postavke se povečujejo. Subvencije se povečujejo na MGRT, na kmetijstvu. Ne vem, če ima ministrstvo kakšno študijo to me res zanima koliko so učinkovite te subvencije gospodarstvu, koliko so zelene te subvencije v gospodarstvu, ampak te stvari so ostale nedotaknjene samo malo razpihnil so se.  </font><br/>
<br/>
<b><font size="4">22. TRAK (VI) 10.45</font></b><br/>
<br/>
<font size="4">	(nadaljevanje) Na drugi strani imate pa, če hočemo slediti tem pariškim ciljem, promet, ki odda več kot 38 % CO2 v Sloveniji, pa se vprašamo ali ta proračun prinaša investicijski cikel v železnice, približno tako nadaljujemo kot zadnjih 30 let. </font><br/>
<font size="4">	In če se sedaj pač spet vrnem na veliko sliko nazaj, mogoče vama obema, ministru in predsedniku Fiskalnega sveta pač postavljam tale izziv. Vidva pravita, da moramo biti v Sloveniji ponosni na to, da zmanjšujemo svoj javni dolg. Jaz se lahko strinjam, da je bilo nujno pač stvari stabilizirati, zato da smo zopet pač država z dobro boniteto, da nismo na finančnih trgih v nemilosti, da se je poplačevanje obresti pocenilo, ampak če se sedaj zazremo v naslednjih deset let in se vprašamo kaj so nevarnosti pred nami. A, jaz mislim, da absolutno to ni ponovitev dolžniške krize, kakršno smo imeli leta 2010, 2011, 2012, ne bo prišlo do takega uničenja vrednosti. To je bil pač dogodek, ki je v bližnji prihodnosti neponovljiv. Nam pa pretijo druge stvari, kot je, da smo zadeli ob steklen strop trenutnega modela razvoja, ki se bo ohladil, mi pa nimamo alternative, da ne bomo izpolnili podnebnih ciljev in potem bomo imeli pač nad seboj neke  druge mehanizme, ki bodo državo kaznovali in jo potiskali v nemilost. Da se bodo ljudje, predvsem ali pa tudi izobraženi iz nje še naprej izsiljevali, ker nimamo ne stanovanjske politike, niti stimulativne raziskovalne politike. In da nimamo ali pa Vlada ni pripravila, tako še niti osnutka investicijskega cikla, ki bi ga morala država v naslednjih desetih letih opraviti. To je pa moje zadnje vprašanje. Ali mislite, da bi bilo za državo bolj smotrno v naslednjih desetih letih 30 milijard dolga poplačati ali bi bilo bolj smiselno razmišljati o tem, kako napisati investicijski plan za 30 milijard evrov investicij v to državo?</font><br/>
<br/>
<b><font size="4">	PREDSEDNIK ROBERT POLNAR:</font></b><font size="4"> Hvala, gospod poslanec. Naslednji razpravlja poslanec Marko Pogačnik, za njim poslanec Robert Pavšič. Kolega Pogačnik, prosim.</font><br/>
<br/>
<b><font size="4">	MAG. MARKO POGAČNIK (PS SDS):</font></b><font size="4"> Spoštovani predsednik, hvala za besedo. Spoštovani minister, spoštovani predsednik Fiskalnega sveta, kolegice, kolegi!</font><br/>
<font size="4">	Pred nami je dopolnjen predlog proračuna Republike Slovenije za leto 2020-2021. Proračun Republike Slovenije najpomembnejši dokument države, ki nekako tudi državljankam in državljanom Republike Slovenije sporoča v katero smer bo Republika Slovenija šla. To pomeni, ali bo Slovenija šla po poti razvoja, po poti novih investicij ali bo šla Slovenija po poti novih obremenitev državljank in državljanov Republike Slovenije, novih obremenitev gospodarstva ali novih poti zadolževanja. </font><br/>
<font size="4">	Dejstvo je, kot smo že slišali, govori se o rekordnih prihodkih, ki jih ima proračun Republike Slovenije, tako za leto 2020 kot za leto 2021. Ob tem bi se zahvalil predvsem gospodarstvu in državljankam in državljanom Republike Slovenije, kajti rekordni prihodki so predvsem posledica višjih vplačil s strani davkov. To pomeni, Republika Slovenija bo imela v letu 2020 približno za več kot 2 milijardi in pol več davčnih prihodkov kot jih je imela na primer v letu 2014. Če pogledamo odhodkovno stran, tukaj vidimo ponovno, da so tudi odhodki Republike Slovenije na rekordni ravni. Vendar tukaj je pa vsaj zame osebno, bi rekel, zadeva drugačna. Tukaj pa lahko govorimo o tem, da je tako že predhodna vlada kot tudi sedanja vlada poskrbela predvsem za nekatere trajne odhodke kot so dodatna zaposlovanja v javni upravi in višanje plač javnega sektorja. Tukaj lahko samo za primerjavo povem en podatek, da vsekakor pri predlogu proračuna za leto 2020 in 2021 ne moremo govoriti o nekem razvojnem proračunu ali ciljno usmerjenem proračunu. Spoštovani minister, samo ena številka, davčnih prihodkov imamo več v primerjavi z letom 2014 za 2 in pol milijardi, </font><br/>
<br/>
<b><font size="4">23. TRAK: (SB) – 10.50</font></b><br/>
<br/>
<font size="4">	(nadaljevanje) investicij pa imamo v primerjavi z letom 2014 bi rekel več samo za 87 ali 81 milijonov, 81 milijonov, več je pa davčnih prihodkov za več kot 2,5 milijardi. In tukaj se mi zdi, da je zadeva, ki je zaskrbljujoča, o tem smo govorili že pri prvotni predstavitvi proračuna za leto 2020 in 2021. Vsekakor bi izpostavil tudi da je nelogično meni bistveno povečevanje predvsem odhodkov za socialne transferje in pa socialne pomoči, v primerjavi za leto 2014. Dejstvo je, da Slovenija ima bistveno nižjo brezposelnost kot jo je imela leto 2014 in pa predvsem tudi bistveno višjo gospodarsko rast. Zaskrbljujoče ni samo, da se povečujejo številke po eni strani, če je gospodarska rast, potem so verjetno določeni segmenti kako tudi socialni transferji povečujejo. Zaskrbljujoče je predvsem, da je število prejemnikov socialnih transferjev in pa socialnih pomoči, da se bistveno povečuje. Minister je govoril o neki kvazi davčni politiki, ki jo je ta Vlada sprejela in ki je že vključena v tem predlogu proračuna za leto 2020, 2021. Zame to ni davčna reforma. Jaz osebno o davčni reformi lahko govorim takrat kadar bom en segment davkov znižali ne pa kot je bilo v primeru te vladne politike, ker je vsekakor pohvalno in del da se znižuje davek na plače in da se je spreminjala v pozitivno predvsem državljankam in državljanom dohodninska lestvica, vendar na drugi strani ste šli takoj ta izpad prihodkov reševati na osnovi dodatnega obdavčevanja gospodarstva. Gospodarstvo dodatno obdavčevati, bi rekel, predvsem v času, ko prihajajo zunanji signali, da se gospodarstvo ohlaja pa verjetno ni tisti ukrep, ki bi ga pričakovali. Za Slovenijo ohlajevanje gospodarstva je zaskrbljujoče, predvsem ohlajevanje gospodarstva na področju avtomobilske industrije in pa prodaja avtomobilov. Zadnja raziskava, ki jo je ponudil IMF so neke napovedi gospodarske rasti verjetno boljše za leto 2020 kot so bile v letu 2019, vendar pa Slovenija, ki je izrazito izvozno orientirana država in ki pri tem izvozu pokriva predvsem en velik del avtomobilske industrije je pa predvsem ta negativen signal, ki ga prinaša trend padanja prodaje avtomobilov tako v Evropi kot svetu bi rekel lahko tisti del zaskrbljujoči in ki bi moralo tukaj Ministrstvo za finance in vsi ostali poskrbeti, da bi se ta zadeva videla tudi v proračunu za leto 2002 in pa 2021. Z ministrom sva imela na uvodni predstavitvi predlogov proračunov 2020, 2021 kar eno tako vročo razpravo v zvezi z konsolidiranim bruto dolgom države, dejstvo je, da dolg države v primerjavi z bruto domačim proizvodom se zmanjšuje, vendar to gre predvsem na račun boljšega dela gospodarstva. Dejansko konsolidirani bruto dolg države pa ostane na približno enakem nivoju kot je bil prej. Pogovarjali se bomo ali se je znižal tudi konsolidirani bruto dolg v sami številki ob koncu leta ali ne, jaz upam, da se in da boste vi minister to imeli prav, dejstvo pa je tudi da guverner Banke Slovenije opozarja na problem, ki ga ima Slovenija, to pa je dolg. Dejstvo je, da Slovenija še vedno plačuje za dolg obresti v višini več kot 750 milijonov evrov, da je to še vedno zelo visoka postavka. Najbolj kar obžalujem pri tem delu, da ta Vlada ne zna predvsem teh bistveno višjih prihodkov, ki jih je ustvarilo gospodarstvo, razdeliti na en drugačen način kot ga je sedaj razdelila. Vprašanje predvsem za ministra je v tej smeri ali je dejansko v tem dodatnem predlogu proračuna vključen že najnovejši ukrep Banke Slovenije? To pomeni drugačna politika pri podeljevanju tako potrošniških kot stanovanjskih kreditov. </font><br/>
<br/>
<b><font size="4">24. TRAK: (NB) - 10.55</font></b><br/>
<br/>
<font size="4">	(Nadaljevanje) Dejstvo je, da širša strokovna javnost je ocenila, da ta ukrep bo imel posledice na rast bruto domačega proizvoda in pa predvsem posledice na potrošnjo. Zdaj, če se ustavim še pri tem ukrepu, kaj je napravil ta ukrep. Ta ukrep je napravil predvsem dve stvari in sicer, ukrep Banke Slovenije pri omejevanju tako stanovanjskih kot potrošniških kreditov, je razgalil dve stvari, moje osebno mnenje, in sicer, da imamo v Sloveniji ekstremno nizke plače in pa, da po drugi strani država v obdobju zadnjih 20 let ni naredila nič na področju stanovanjske politike. In da smo mi danes verjetno ena izmed edinih držav v Evropski uniji, ki nekako ali država ali pokrajina ali zvezna dežela ne pomaga mladim pri reševanju prve stanovanjske problematike. In poglejte, spoštovani minister, vi v proračunu za leto 2020 nameravate nameniti za reševanje stanovanjske dejavnosti 3,79 milijona evrov. 3,79 milijona evrov nameravate za reševanje stanovanjske problematike nameniti, ob tem, da vam je zdaj Banka Slovenije dala ukrep, ki je po eni strani razumljiv kot regulator, kajti države, tista ki mora poskrbeti za en del kreditiranja verjetno pomoči tudi stanovanjskih kreditov v primerjavi z drugimi deli, zato je tudi Slovenska demokratska stranka na tem segmentu predlagala amandma, ki to področje prostorskega planiranja in stanovanjske problematike razširi na 150 milijonov. 150 milijonov, mogoče bomo potem podrobneje kaj več govorili pri amandmaju, ki bodo tukaj notri dali, vendar se mi zdi, da ta zadeva je tukaj notri ključna, predvsem ta ukrep, ki ga je zdaj dala Banka Slovenije. Jaz sem še rekel, ukrep ki ga je dala Banka Slovenije, razgalja predvsem dve stvari, ekstremno nizke plače neto v Sloveniji in pa na drugi strani tudi neustrezna politika države do reševanja stanovanjskega problema. Kar je zaskrbljujoča številka tudi glede na demografijo in pa staranje slovenskega prebivalstva in povezanost tudi z določenimi boleznimi / nerazumljivo/, da namenjate za izgradnjo domov za ostarele mizernih 6 milijonov evrov. 6 milijonov evrov namenjate dodatnih in tudi tukaj je Slovenska demokratska stranka predlaga amandma, in da se ta sredstva bistveno poveča. </font><br/>
<font size="4">	Spoštovani minister, povejte mi, koliko domov za ostarele je država Republike Slovenije zgradila v zadnjih desetih letih in koliko jih lahko na osnovi tega kar ste vi planirali za leto 2020 in pa 2021. </font><br/>
<font size="4">	Iz proračuna predloga za 2020-2021, se še jasno vidi, da bo država oziroma vlada Marjana Šarca nadaljevala tudi s trošarinsko politiko, ki je prisotna sedaj. To pomeni, da bomo Slovenke in Slovenci plačevali bistveno višjo ceno naftnih derivatov in pa kurilnega olja kot ga plačujejo v sosednji Avstriji, kar je zame vsekakor nespremeljivo. Dejstvo je, da smo vas opozarjali že leto nazaj, štiri leta nazaj, tudi prejšnja Vlada , da trošarinska politika ni ustrezna, vsekakor se pa vidi, da je edina postavka, ki v proračunu za leto 2020-2021, v primerjavi z letom 2019 ali 2018, se znižuje, so predvsem prihodki iz naslova trošarin, iz naslova trošarin tako naftnih derivatov, od tobačnih izdelkov kot alkohola. Dejstvo je, da se potrošniki selijo v nakupe, v sosednje države kjer so te dobrine cenejše. </font><br/>
<font size="4">	Ta Vlada  in pa tudi prejšnja, ste nekako porušili razmerje med delom in nedelom. Mislim, da je to predvsem zaskrbljujoče za nadaljnji razvoj Slovenije. Danes dejansko tisti, ki dela ali pa tisti, ki ne dela, je ob mesecu z nekim razpoložljivim netom dohodkom nekako celo na istem in to so stvari na katere opozarjamo in če se bo ta politika nadaljevala, lahko pričakujemo v naslednjih letih bistveno zmanjševanje na prihodkovni strani. </font><br/>
<font size="4">	V SDS zagovarjamo socialno politiko. Socialna politika mora biti, </font><br/>
<br/>
<b><font size="4">25. TRAK: (TB) – 11.00</font></b><br/>
<br/>
<font size="4">	(nadaljevanje) vendar socialna politika ne more temeljit pa na nekih socialističnih temeljih in jaz sem prepričan, da socialna politika v Sloveniji ni pravično razporejena in da jo marsikdo izkorišča in da socialno pomoč dobijo v Sloveniji marsikdo tisti, ki jo pa dejansko ni upravičen.</font><br/>
<font size="4">	Tukaj, spoštovani minister, spoštovani predstavniki Vlade, je potrebno nekaj naredit. Zdaj kaj, je zame, pa še po vsej verjetnosti, na novo se odprlo danes in zaskrbljujoče naprej, razprava nekaterih poslank in pa poslancev s strani vladajoče koalicije, ki so odprli na veliko temo in nakazali po moje novo smer, v katero bo šla ta koalicija in pa vlada Marjana Šarca, v letu 2020 in pa v letu 2021, to pa je »razmontiranje« fiskalnega pravila. Kolegica pred nami je jasno nakazala, da se resno razmišlja v tej smeri. / nerazumljivo/ razpravi, bi rekel, tudi v zunanji javnosti so prišle do tega, da Vlada resno razmišlja, da bi nekako omilila to fiskalno pravilo, »razmontirala« fiskalno pravilo in da bi verjetno lahko še šli v višje trošenje.</font><br/>
<font size="4">Zdaj, spoštovani minister, zanima me, ali kaj drži na tem ali ne? Dejstvo pa je no, da kolegica poslanka SMC je 80 % razprave v uvodnem delu… / nerazumljivo/ </font><br/>
<br/>
<b><font size="4">PREDSEDNIK ROBERT POLNAR:</font></b><font size="4"> Spoštovani kolega, kolegica Zabret je poslanka LMŠ.</font><br/>
<br/>
<b><font size="4">MAG. MARKO POGAČNIK (PS SDS):</font></b><font size="4"> No, LMŠ, se opravičujem. Namenila, bi rekel, predvsem tej razpravi. Jaz osebno sem mnenja, da ta pot ni ustrezna in da če smo imeli, zdaj, sedanjo Vlado in pa prejšnjo vlado Mira Cerarja, ki je politika temeljila predvsem na politiki dodatnega obremenjevanja, dodatnega zadolževanja, da bomo pa zdaj dobil, poleg teh dveh segmentov, še politiko »razmontiranja« fiskalnega pravila. To se mi zdi pa za razvoj Slovenije in pa predvsem za mlade v Sloveniji, ena velika katastrofa.</font><br/>
<br/>
<b><font size="4">PREDSEDNIK ROBERT POLNAR:</font></b><font size="4"> Hvala, gospod poslanec.</font><br/>
<font size="4">Gospe in gospodje, predlagam, da predvsem poslušamo tisto, kar je bilo že povedano na današnji seji. Direktorica Urada za makroekonomske analize in razvoj je v svojem uvodnem izvajanju kot eno prvih zadev izpostavila posamezen ukrep makro bonitetnega nadzora Banke Slovenije, ki se tiče kreditiranja prebivalstva. Mislim, da je tudi z dvema podatkoma zelo jasno povedala, kaj to v prihodnosti pomeni za leto 2020. Minister za finance je to potem povzel, to smo danes dvakrat slišali in to bi bilo dobro tudi, če bi, ne samo slišali, ampak tudi razumeli, tako da se take stvari v nadaljnjih razpravah ne bi ponavljale, to bi prosil.</font><br/>
<font size="4">Tudi v uvodnih razpravah je bilo povedano nekaj takih stvari, ki se zdaj kar naprej ponavljajo, pa bi morda kazalo upoštevati to, kar je že bilo slišano, pa je bilo morda tudi preslišano, to tudi razumem, da se lahko zgodi.</font><br/>
<font size="4">Zdaj nadaljujemo z razpravo. Naslednji je poslanec Robert Pavšič, za njim poslanec Jani Prednik.</font><br/>
<font size="4">Kolega Pavšič, prosim.</font><br/>
<br/>
<b><font size="4">ROBERT PAVŠIČ (PS LMŠ):</font></b><font size="4"> Najlepša hvala, predsednik.</font><br/>
<font size="4">Nova razprava današnjega odbora dejansko odraža širino proračuna, vsebinsko širino, ker to niso samo številke, ampak slika tistega, kam dejansko ta država želi. Na tej poti pa je vsaki dve leti oziroma vsako leto, če jemljemo še rebalanse, veliko ovir. Ne bom rekel, da je fiskalno pravilo ovira, to bo stvar bodočih debat, ampak izhajam iz predpostavke, da je Fiskalni svet strokovno, ne pa politično telo. Ob tem pa se mi, tako ko to izrečem, pojavi kar nekaj vprašajev, kajne.</font><br/>
<font size="4">Jaz razumem zadržanost Fiskalnega sveta, ker je to pač njegova vloga, ne pa črnogledosti, ki izhaja iz njegovega delovanja. Zakaj? Pa gremo samo mogoče eno leto dni nazaj v preteklost.</font><br/>
<br/>
<b><font size="4">26. TRAK (VI) 11.05</font></b><br/>
<br/>
<font size="4">	(Nadaljevaje) Ko je bila sklenjena koalicijska pogodba je takoj skočil Fiskalni svet, da bo naredila 1,6 milijarde oziroma 2 milijardi luknje v proračunu. Seveda je opozicija takoj zaploskala, ker to je bilo za pričakovati, pa je potrjevala njihove največje strahove, v navednicah, hkrati je pa potem, če samo omenim opozicijo, v letu dni vložila v enaki vrednosti zakonskih predlogov, ki bi enako luknjo povzročili v proračunu. Torej, bi imeli enak finančni učinek. Potem ko je Umar objavil podatke pa je Fiskalni svet kar naenkrat ugotovil, da sedaj pa to ustreza vse skupaj nekemu fiskalnemu pravilu. Zato malo težko to ponotranjim, predvsem tudi zaradi odzivov po nastopu krize leta 2008, takrat sicer še Fiskalnega sveta ni bilo, ni bilo tudi fiskalnega pravila. Ampak 24 milijard je kar naenkrat nastalo luknje v petih letih. Takrat pa niste se izpostavili ne kot strokovnjak na tem področju, ne kot državljan, pa bi lahko da bi takrat opozorili na marsikaj. Ampak pustimo stati fiskalno pravilo oziroma črnogledost Fiskalnega sveta. Bolj pomembno je to, kaj je dejansko naredila Vlada, ko so bila opozorila Fiskalnega sveta objavljena oziroma ko so se pojavili podatki Umarja. Še isti dan, ko je Umar predstavil, da bo gospodarska rast v letošnjem letu nižja od pričakovane pred tem, še isti dan je Vlada sprejela za sto milijonov manj ukrepov oziroma manj denarja v proračunu. In to ni majhen denar, ne glede na to koliko je obsežen naš proračun. Tudi če gre samo za 1 %. Vprašajmo kateregakoli ministra ali se je lahko kar tako čez noč odpovedal enemu odstotku, ker je šlo linearno. Ne, ni bilo enostavno. </font><br/>
<font size="4">	Fiskalni svet je ugotovil, da dejansko proračun formalno ustreza, kar je tudi minister poudaril, formalno ustreza finančnemu pravilu. Ampak da obstajajo določena tveganja. Seveda obstajajo tveganja, ampak Vlada je tudi odgovorila, da ima na voljo več instrumentov ukrepanja, če se ta tveganja materializirajo, tako kot se je to zgodilo že v fazi priprave proračuna. Dejansko je slovenski proračun med najboljšimi po javnofinančnem presežku v evroobmočju, je med najboljšimi v evroobmočju kjer se najhitreje znižuje javni dolg, tako da bomo v naslednjem letu že dosegli ta težko pričakovani maastrichtski kriterij. Ampak dajmo se raje vprašati zakaj sploh imamo fiskalno pravilo, pa zakaj ga mi tako upoštevamo. To je pa čisto slovenska mentaliteta. Zaradi izkušenj iz zgodovine. Od 90. let naprej, ko je bila, če mene vprašate, še hujša kriza kot je bila sedaj leta 2008, smo vajeni, da je treba šparati in to šparati ne glede na to koliko stane. Ampak nismo šparali, smo se zadolževali. In danes imamo 700 milijonov, dobrih 700 milijonov na leto plačujemo samo za financiranje vseh teh dolgov. Torej, če se ne bi toliko zadolževali in to za več ali manj za tekočo potrošnjo bi danes nam ostajalo dobrih 700 milijonov na leto več za druge ukrepe, razvojne. In če se orientiramo na vse te očitke opozicije, </font><br/>
<br/>
<b><font size="4">27. TRAK: (NB) - 11.10</font></b><br/>
<br/>
<font size="4">	(Nadaljevanje) ki opozarjajo na to kako je nerazvojno naravnan, nesocialno naravnan, da ne podpira raziskovanja pa ne vem česa še vse. Jaz sem zdaj skupaj zbral vse te dokumente, ki smo jih dobili na dopolnjen proračun za leti 2020 in 2021, kar je v bistvu tudi ena redkost v Evropi - naj me minister popravi, če se motim - ampak za dve leti zelo malo držav v Evropi pripravlja proračun, tako da imamo potem stabilnost za delovanje države vsaj za neko normalno obdobje zagarantirano. Najprej kar se sociale tiče. To smo že večkrat izpostavili. 1,3 milijarde evrov  gre za socialne transferje, to je 16 %. Zdaj, ali gre to pravično ali ne, je drugo vprašanje in to ni vprašanje za ta odbor, je vprašanje za druge odbore. Potem investicije. V naslednjem letu 1,1 milijarde gre za investicije iz državnega, kar predstavlja 11 % državnega proračuna. Več kot polovica tega za železniško in cestno infrastrukturo. V to vsoto so vključene tudi sofinanciranje občinskih projektov. In pa še nekaj je treba povedati. Državne investicije se financirajo tudi izven proračunskih skladov in so namenjene predvsem upravljanju z vodami, okoljsko in podnebno politiko ter investicije v zdravju. In zdaj, če je nekdo hotel to slišati, v bistvu smo pokrili vsa ta opozorila in vse te potencialne zadrege, ki v očeh opozicije izhajajo iz proračuna. zdaj pa, če gremo na direktne številke, samo za leto 2020 sem zbral, ker verjetno za 2021 so glede na amandmaje številke enake. Nova Slovenija je predlagala za 62, okej, bomo zaokrožili navzgor, za 63 milijonov evrov amandmajev. Malo bolj konkretna je bila SDS, 320 milijonov amandmajev, Levica za 136 milijonov in nacionalna stranka za 5 milijonov, so bili še najbolj skromni. In kaj to pomeni? Če vse te številke skupaj združim, je to 524 milijonov evrov, 5 % proračuna. Torej ravno tisti del, ki je strukturno še možen, s katerim je strukturno možno še razpolagati za investicije, ampak poglejmo komu smo jemali Ministrstvo za javno upravo bi, če bi sprejeli vse te amandmaje, izgubilo 73 milijonov, Ministrstvo za okolje in prostor 150 milijonov, DRSI 90 milijonov, MORS dobrih 80 milijonov in Ministrstvo za gospodarstvo 83 milijonov. Torej vsa tista ministrstva, ki so najbolj izpostavljena zdajle, da morajo delati za dobro ljudi, razen če pustimo MJU, Ministrstvo za javno upravo gre opoziciji izgleda zelo na jetra in bi ga kar ukinilo. Torej tista ministrstva, ki skrbijo za okolje, skrbijo za razvoj, bi pa ostala brez znatnih deležev sredstev in to glede na vaše predloge. In še, zdaj malo v hecu malo zares, dajmo mi potrditi vse te amandmaje in potem Vlada  pade, vi to morate prevzeti. Kaj se bo zgodilo? Takoj bo rebalans, ker boste začeli vračati v stanje, ki je bilo pred tem, ampak to je za šalo, ni bilo to mišljeno zdaj kot provokacija oziroma je bilo mišljeno kot provokacija, ampak ja… Ampak izkazuje neko realno stanje. Zato, res, malo težko vse te očitke gledam, sploh ker vidim, vse opozicijske stranke hkrati zavzamejo 5 %, nakazuje na neko usklajeno delovanje. Ja, tudi z Levico. Vsi skupaj 5 % je zdajle prišlo, torej ravno tisti manevrski prostor, ki obstaja v proračunu za investicije, ker vemo, da 95 % je zakonsko obvezno izvršiti. In če gremo še na konkretne zadeve, investicije, sem že povedal, 1,1</font><br/>
<br/>
<b><font size="4">28. TRAK: (TB) – 11.15</font></b><br/>
<br/>
<font size="4">	(nadaljevanje) milijarde evrov, 11 % državnega proračuna, v razvoj, dobro, gre v izobraževanje, gresta skoraj 2 milijardi evrov. Mislim, da razvoj ni samo nekaj inštitutov po Sloveniji, ampak je, razvoj je od predšolske vzgoje, osnovnošolskega izobraževanja, srednješolskega, fakultet in tako naprej. Vse to je vlaganje v znanje in vse to se obrestuje državi, slej ali prej.</font><br/>
<font size="4">Kar se tiče stanovanjske politike, smo tudi slišali očitke, da v proračunu ni prav nič noter oziroma 6 milijonov evrov se vrti ta številka. Pa saj proračun ni edini dokument, ki ga ima ta država. Če bi pregledali dokumentacijo za današnjo sejo, bi videli tudi Zakon o izvrševanju proračuna, kjer pa je ravno danes bilo vloženo to, da se poveča možni obseg izdanih državnih poroštev iz 600 na 800 milijonov. Torej, 200 milijonov bo ta država omogočila poroštev mladim družinam, ki bodo reševale svoj stanovanjski problem, če bo seveda to sprejeto, pa verjamem, da bo, ker ne vidim razloga, da ne bi bilo. Vse skupaj je povezano, nekaj proračun in, če spremljamo proračun, pa ZIPRS, kajne, ali pa obratno, smo na isti točki. Vse skupaj je povezano.</font><br/>
<font size="4">Tako da, večina teh očitkov, ki sicer zelo lepo jih je slišat, ampak, ko stopiš en korak nazaj, pa gledaš najprej celo sliko, ki jo zagovarja Ministrstvo za finance, pa Vlada, pa vsi državni sekretarji, ki so danes tukaj, skupaj z amandmaji, ki smo jih dobili, potem pa, okej, če gledaš vsak amandma posebej, pa njegovo realno možnost uresničitve na tem odboru, potem zadeva še nekako pije vodo, je kredibilna. Če pa vzamemo vse skupaj kot celoto, tako kot mora delat Vlada, ko mora proračun sestavit kot celoto, potem pa se opravičujem, pa to ne gre skozi in ne more it skozi, ker bi bilo, če bi se vse to potrjevalo, paketno to, neodgovorno, ampak to, lahko bi nadaljevali v neskončnost, pa itak ne bi nič dosegli, tako da… Še dobro, da bomo danes šli amandma, po amandma in potem se bomo ob vsakem konkretno pogovarjali pa videli, kaj dejansko je realno, ali sodi v celotno sliko ali ne sodi v celotno sliko. Takrat se bo pa vse skupaj pokazalo, ampak splošna slika pa ne drži vode.</font><br/>
<font size="4">Hvala lepa.</font><br/>
<br/>
<b><font size="4">PREDSEDNIK ROBERT POLNAR:</font></b><font size="4"> Ja, ja, samo počasi, počasi gospodje, se nikamor ne mudi, imamo dovolj časa, vsi bi radi takoj prišli na vrsto, gremo zdaj najprej po vrsti.</font><br/>
<font size="4">Prvi ima repliko poslanec Luka Mesec.</font><br/>
<br/>
<b><font size="4">LUKA MESEC (PS Levica):</font></b><font size="4"> Ja, hvala za besedo.</font><br/>
<font size="4">Najprej glede amandmajev, zdaj glejte, gospod Pavšič, opozicija ni tako kot Vlada, kajne, pač jaz se ne usklajujem z Jožetom Horvatom, pa z Markom Pogačnikom, kateri amandma bomo mi vložil, pa katerega oni – pač, vsak zase je vlagal. Seveda, celotna slika je zelo pestra, ker smo vsak vlagal svoje amandmaje, nismo se uskladil in to je jasno, mislim, opozicijske stranke tako delamo, tako da tukaj ne vem, v čem je problem.</font><br/>
<font size="4">Drugič, zelo težko pa, mislim, sprejmem očitek, da je to neodgovorno, da opozicija vlaga amandmaje na proračun. Glejte, to je osnovna naloga opozicije. Pač opozarjamo, kje so prioritete Vlade napačne in jaz vam lahko takoj povem da, mi smo bili zelo konservativni pri vlaganju amandmajev. Če vi seštejete malo te vaše številke, pač, za orožje ni problem dat 100 milijonov gor, subvencije kapitalu letos 51, naslednje leto 83 milijonov gor, dohodnino ste odbil 135 milijonov evrov… Skratka, porabil smo tukaj že 320 milijonov evrov za stvari, ki se pač nam, po naši politični presoji, absolutno ne zdijo prioritetne.</font><br/>
<font size="4">Imate pa potem stanovanjsko področje, kjer pa slišite, čeprav nismo usklajeni, iz vaših ust, iz naših ust, iz ust desne opozicije, da pa je prioritetno, imamo pa tam 3 milijone 700 in če kje, je danes mesto, da to popravimo. Pač meni se ne zdi normalno, da damo za, ne vem, pač tam, neke nove oklepnike, 50 milijonov, za stanovanja</font><br/>
<br/>
<b><font size="4">29. in 30. TRAK: (SB) – 11.20</font></b><br/>
<br/>
<font size="4">	(nadaljevanje) pa spet ni denarja, pa drugo leto ga spet ne bo, pa čez dve leti ga ponovno ne bo in vi pravite, da je to neodgovorno. Jaz pravim, da je ravno obratno. </font><br/>
<br/>
<b><font size="4">	PREDSEDNIK ROBERT POLNAR:</font></b><font size="4"> Hvala, gospod poslanec. </font><br/>
<font size="4">	Replika, poslanec Jožef Horvat. Prosim.</font><br/>
<br/>
<b><font size="4">	JOŽEF HORVAT (PS NSi):</font></b><font size="4"> Hvala lepa, gospod predsednik.  Jaz bi se rad kolegu Pavšiču zahvalil, da je seštel naše amandmaje. Jaz tega nisem delal, tudi moji strokovni sodelavci, naši strokovni sodelavci ne, ker se mi to zdi šolski primer neproduktivnega poslanskega dela. No, v uvodni razpravi pa sem izrazil naše skromno pričakovanje in rekel, da bi Vlada modro ravnala, če bi sprejela vsaj en milijon v seštevku amandmajev v strani opozicije, ne 500 milijonov, saj nisem naiven, kolega Pavšič. Vsaj en milijon, en milijon pa je 0,1 promila. To je bila naša skromna želja, naše skromno pričakovanje. Še nekaj, jaz le bolj verjamem ministru, ki je korektno povedal, ko sem spraševal glede ZPIZ-a, ki še ni sprejet in ga ni v proračunu, korektno. Vi razlagate pri obravnavi v proračunu kaj da bo sprejeto. Glejte, zdaj govorimo o tem kaj je v proračunu, ni ukrepov stanovanjskih v proračunu. In o tem vam bom še kasneje marsikaj povedal. Hvala lepa.</font><br/>
<br/>
<b><font size="4">	PREDSEDNIK ROBERT POLNAR:</font></b><font size="4"> Hvala, gospod poslanec. Nadaljujemo z razpravo. Na vrsti je poslanec Jani Prednik. Prosim.</font><br/>
<br/>
<b><font size="4">	JANI PREDNIK (PS SD):</font></b><font size="4"> En lep pozdrav vsem! </font><br/>
<font size="4">	V tej debati je bilo že marsikaj povedanega, marsikaj še bo in jaz mislim, da je to prav. Proračun je najpomembnejši dokument države in prav je, da gremo v debati tudi širše, prav je tudi da opozicija vlaga amandmaje, kajti tu se potem tudi loči koalicija, opozicija in smer v katero določen del politike gre. To, da s proračunom nismo vsi zadovoljni, je samo dobro, če bi vsi v tej dvorani bili s proračunom in proračunskimi postavkami zadovoljni, potem bi se morali vprašati ali je nekaj hudo narobe. Vsak bi imel pri kakšni proračunski postavki nekje več nekje manj. </font><br/>
<font size="4">	Prioriteta te Vlade, kot je že bilo prej rečeno, je zdravstvo, znanost, obrambni sistem, gospodarstvo. Sam bi bil tu kritičen, ker na nek način je zaznati, da prioriteta niso investicije. Po mojem mnenju bi več denarja morali dati v investicije, kajti investicije so gonilo tudi nekega razvoja, ampak verjetno so investicije oziroma manj denarja za investicije tudi neka žrtev tega, žrtev pod narekovajih, tega zelo strogega fiskalnega pravila. Zdaj mi moramo vedno ta proračun gledati kot paket, kot posamezne postavke, saj načeloma se da posamezne postavke tudi prerazporejati, zato govoriti o milijonu gor, milijonu dol, vsi vemo, da se da potem tudi znotraj vseh teh postavk to prerazporejati. Minister je dejal, da je treba pripravo proračuna gledati vsaj dva, tri, štiri pet korakov naprej, ne samo enega, tu bi se jaz z ministrom absolutno strinjal in mislim, da oba predloga proračuna tako 2020, 2021 temu sledita. Vsak proračun ali gledamo proračun države ali proračun občin ima določene rezerve. Tudi ta ima rezervo, zdaj bom jaz izpostavil, kar nikoli do zdaj nisem, je delovanje javne uprave, pa bog ne daj, da bi jaz za razliko od nekaterih obglavljal javno upravo. Javna uprava je potrebna. In tudi ne govorim o tem, da imamo preveliko, preširoko javno upravo, kajti po statistikah imamo čisto povprečno, bi pa bilo potrebno na določenih segmentih narediti delovanje javne uprave bolj efektivno in bolj racionalno, pa to ne gledam samo v smislu plače, ampak v smislu celotnega delovanja. Mi imamo recimo narejen sistem tako, da vsakega proračunskega uporabnika sili v to, da porabi ves denar na določeni postavki, kajti če ga ne porabi, potem mu pripravljavec proračuna naslednje leto tisti denar praviloma vzame in to z logiko nekega učinkovitega menedžmenta javnega sektorja nima nič. In jaz bi tu opozoril, kot sem rekel, debate v proračunu so vedno širše. In tu bi jaz opozoril v tej nedavni debati okoli pokrajin, ki sicer ni nek uraden predlog, vsaj kolikor je meni znano ne, ne Vladi, ne parlamentu uradnega predloga teh pokrajin nimata.</font><br/>
<br/>
<b><font size="4">31. TRAK: (SC) - 11.25</font></b><br/>
<br/>
<b><font size="4">	</font></b><font size="4">(nadaljevanje) Mi bomo pri pripravi tega sistemskega ukrepa morali zasledovati cilj, da naredimo sistem pokrajin racionalen in da se nam ne bo javni sektor oziroma pač vse, kar je s tem povezano še bolj razbohotil. Mi moramo narediti sistem na način, da bodo lokalne skupnosti preko tega prišle do več denarja in ne, da bomo naredili ta sistem še bolj požrešen seveda se navezujem s tistim, kar sem prej dejal. Vse bomo morali tudi v tej državi vsi začeti zavedati, da občina, lokalne skupnosti so del države. To niso neki ločen sistem. Občine so del države se pa včasih država obnaša kot, da občine niso del države. Mi smo nedavno sprejeli spremembo dohodnine, kjer po nekih interpretacijah sprememba dohodnine tudi jemlje del denarja občinam sicer se naj bi to poznalo šele po letu 2023 in ne v teh dveh proračunih. Je pa treba tukaj poudariti, da ta denar s spremembo te dohodnine smo dali ljudem in to je tudi država šla v določeno tveganje, naredila luknjo v proračunu, ampak ta denar smo mi dali ljudem. Seveda je tudi na drugi strani država povišala povprečnino in na neki način pomagala občinam seveda ne v takšni meri kot bi si občine želele, ampak je to neki korak v pravo smer. Tukaj bog ne daj nisem advokat občin, ampak zelo pogosto občine tudi opravljajo neke naloge, ki bi jih po zakonu morala država. Ker država tega pač ne upravlja, potem to opravljajo občine in seveda to pomeni še neko dodatno bremenitev za občinske proračune. </font><br/>
<font size="4">	Naj se za konec dotaknem še tega Fiskalnega sveta. Jaz mislim, da Fiskalni svet svojo nalogo opravlja korektno. Je tudi naloga Fiskalnega sveta, da odločevalec v bistvu opozori na določena tveganja in to nalogo opravlja. Jaz sem že lani pri rebalansu nekako ponazoril to delo Fiskalnega sveta na način, da ko se mi usedemo v avto se peljemo in se prižge rumena luč mi se ne ustavimo, ugasnemo avto in gremo iz avtomobila, ampak se samo bolj previdno peljemo naprej in tako tudi jaz jemljem delovanje Fiskalnega sveta, ki prižiga non-stop neke rumene luči, ampak to ne pomeni, da se mora vse ustaviti, ampak da moramo pač vsi tako Vlada, parlament in vsi ostali samo bolj previdno delovati naprej. Ta predloga proračuna za 2020 in 2021 seveda sta kompromis. V SD smo načeloma s proračuni zadovoljni seveda bi tako kot vsi ostali tudi mi želeli morda nekje več nekje manj, ampak kot rečeno proračun je kompromis, prav je, da je kompromis in proračuna 2020-2021 imata tako mojo podporo kot tudi podporo Socialnih demokratov.   </font><br/>
<br/>
<font size="4">	</font><b><font size="4">PREDSEDNIK ROBERT POLNAR: </font></b><font size="4">Hvala, gospod poslanec. </font><br/>
<font size="4">	Gospod minister, glede na izrečeno v minulih štirih razpravah ali želite morda besedo - reflektiram se predvsem na izvajanje poslanca Mesca in poslanca Pogačnika - ali bi kasneje? Na vsak način nameravam tudi povprašati predsednika Fiskalnega sveta ali želi besedo? Izvolite, gospod Kračun. </font><br/>
<br/>
<font size="4">	</font><b><font size="4">DR. DAVORIN KRAČUN: </font></b><font size="4">Spoštovani, gospod predsednik, gospod minister!</font><br/>
<font size="4">	Kolega Mesec je imel zanimivo razpravo in žal ne morem na vse odgovoriti, ker bi to trajalo predolgo oziroma bi verjetno midva imela dialog, ki bi ostale preveč … </font><br/>
<font size="4">	</font><br/>
<font size="4">	</font><b><font size="4">PREDSEDNIK ROBERT POLNAR: </font></b><font size="4">Če boste predolgo govorili, spoštovani predsednik Fiskalnega sveta, vam bom tako odvzel besedo. </font><br/>
<br/>
<font size="4">	</font><b><font size="4">DR. DAVORIN KRAČUN: </font></b><font size="4">Zato bom pa poizkusil biti kratek. </font><br/>
<font size="4">	Vprašanje gospoda kolega Meseca je bila ali se bo kriza ponovila. Ne vemo, živimo v negotovosti. Leta 2008 je nastopila nepričakovano tako tudi leta 1929 pa 1973 pač je neki dogodek sprožil dogajanje, ki je šlo izven običajnega poslovnega ciklusa. Gospodarski ciklusi so dejstvo. Vedno je treba računati tudi na pojemanje gospodarske rasti in na to nas sedaj tudi projekcije gospodarske rasti opozarjajo, da je to možno ali pa bo zajela takšno globino kot je bila leta 2009 pa ne vemo,</font><br/>
<br/>
<b><font size="4">32. TRAK: (TB) – 11.30</font></b><br/>
<br/>
<font size="4">	(nadaljevanje) upamo, da ne in z vodenjem normalne fiskalne politike, torej, tudi z upoštevanjem fiskalnega pravila, smo, lahko rečem, pripravljeni na normalen gospodarski ciklus, tudi na morebitno pojemanje gospodarske rasti. Ampak takšni veliki prelomi, ki se pa dogajajo, torej po »kondratovi« logiki, tam na, približno, 40 let, so pa skorajda nepričakovan.</font><br/>
<font size="4">	Kar se pa Slovenije tiče in spoštovanja fiskalnih pravil in pripravljenosti na morebitna negativna dogajanja na svetovnem trgu, pa je seveda trebi reči, Slovenija je občutljiva. Mediji so enkrat poročali, da je kolega Mesec izjavil, da je izvoz slovenska Ahilova peta. Zdaj, Ahilova peta je slabost, izvoz ni slabost, je pa iz, mislim, pomen pa je, to je naša občutljiva točka – izvoz je 80 % našega BDP in zato seveda je to tista točka, od katere je slovensko gospodarstvo in tudi notranja poraba in proračun, vse ostalo odvisno.</font><br/>
<font size="4">In kolega Mesec sprašuje, kdo je prezadolžen, kajti, ugotavlja, da so podjetja v boljši kondiciji, da so banke v boljši kondiciji, da je prebivalstvo v boljši kondiciji, ampak še vedno pa je država prezadolžena. Torej država pa ima še vedno visok, tale, visoko razmerje med dolgom in BDP in je sicer res, da se trenutno, da to razmerje uspešno znižuje, ampak, da smo med prvimi v Evropi po zniževanju deleža dolga v BDP, ampak res pa je, da smo bili med leti 2009 in 2013 na prvem mestu po zviševanju in ravno zaradi tega smo prišli na radar finančnih trgov.</font><br/>
<font size="4">Zanimiva je tudi izkušnja oziroma metafora z kačo in zvito vrvjo. Zdaj, jaz pripadam generaciji, ki je kača ni pičila samo enkrat, kajne, ampak večkrat. Nekoč smo živeli v drži, ki ni spoštovala fiskalnih pravil, niti monetarnih pravil ne in je krvavo razpadla. Tisto je bilo še malo hujše, kot ta kriza leta 2009, za večino prebivalstva in Slovenci smo tako imeli nekaj sreče in tudi nekaj modrosti, da smo uspešno se izvlekli iz tistega kotla.</font><br/>
<font size="4">Torej, spoštovanje fiskalnih pravil – pri tem ne mislim na, tisto zelo ozko, tole, strukturni saldo in »output gap«, ampak mislim na splošno, na pazljivost pri fiskalni politiki, predvsem, kar se tiče zadolževanja in aktivnosti, ki bi utegnile vodit v zadolževanje, je na mestu. Strinjam se, da so državne investicije lahko pomembno gonilo razvoja in končno, mnoga področja so, predvsem v infrastrukturi, ki jih brez državnih investicij ni mogoče zagnat, ampak, pomemben je vir.</font><br/>
<font size="4">Zdaj, kaj se dogaja z našo fiskalno politiko oziroma, kakšne so naše izkušnje? Da sicer predvidevamo tudi v proračunih, določen del za investicije, ampak, potem ko so kakšne težave, je seveda, plače v javnem sektorju ni mogoče znižat, plačila obresti za kredit ni mogoče znižat, in potem na koncu ostane, da so investicije tisti »rezidual«, ki so prve na tapeti takrat, kadar je treba znižat javno porabo. Zato zopet pravim, pomembno je, da imamo tako dolgoročno zasnovano proračunsko porabo, da imajo tudi javne investicije svoj delež in da tudi ni potrebno ob vsaki nepredvideni okoliščini, že odreagirat z znižanjem oziroma z odpovedovanjem javnim investicijam. Kajti, dodatno zadolževanje, kot vir javnih investicij, v tej situaciji, ni najbolj primerno.</font><br/>
<br/>
<b><font size="4">33. TRAK: (TB) – 11.35</font></b><br/>
<br/>
<font size="4">(nadaljevanje) Res je tudi, kot je kolega bil kritičen do monetarne politike v Evropski uniji, ta je za to nizko obrestno mero oziroma z negativno obrestno mero, neke vrste v slepi ulici. Mogoče bi se kdo strinjal celo, da je zdaj na vrsti pred normalizacijo obrestne meje, še nekaj helikopterskega denarja, boljše kot karkoli drugega, ampak, dobro, po drugi strani pa, tudi fiskalna politika ima manevrski prostor, ampak, ne v okviru Slovenije. Manevrski prostor ima fiskalne politika v okviru Evropske unije, v okviru fondov Evropske unije in z instrumenti, ki jih uporabimo v okviru Evropske unije in ki naj bi neposredno obremenjevale slovenskega javnega dolga. Tukaj je manevrski prostor, ampak, nismo sami. Tu pač moramo računat na to, kar se dogaja v Evropski uniji in upamo, da bo nova Evropska komisija tudi tukaj imela dovolj idej in predlogov, zato da se lahko na morebitni investicijski ciklus priključimo, tudi v okviru fiskalnih pravil, ki jih imamo.</font><br/>
<font size="4">Tako da, dilema, ki jo predstavlja dolg, vrniti ali investirati, to ni dilema. Celoten monetarni finančni sistem temelji na predpostavki, da dolžniki dolg vračajo in tudi, Slovenija, država z takšno relativno močjo, kot jo ima v svetu, si seveda ne more privoščit, da dolgov ne bi vračali in na vračanje dolgov prisegajo tudi Združene države in Kitajska, čeprav imajo malo večji manevrski prostor. Torej, kar se tiče zadolžitev in poplačila obveznosti, pa tukaj ni dileme in ne bi priporočal takšnega, kako bi rekel, finančnega ludizma. </font><br/>
<font size="4">Kolega Pavšič je Fiskalnemu svetu očital, da je politični organ in da se postavlja na stran opozicije. Jaz moram to zanikat. Fiskalni svet je državni organ, v okviru sistema preverjanj in ravnovesij, torej »checks and balancies«. Naša pozicija je vse tiste - kolega Prednik je dal dobro primerjavo - naša pozicija je, da moramo opozorit na morebitne stranpoti fiskalne politike in to z našo oceno. Seveda, v tem smislu smo si podobni z opozicijo, kajti, njihova naloga tudi je, da opozori na morebitne napake Vlade, pa tudi če niso napake, da pač postavi alternative, ampak, Fiskalni svet je strokovni organ, nima, v nobeni oceni ni mogoče najti političnih preferenc, je pa tudi res, da ne delamo v praznem prostoru in da marsikdo se sklicuje na ocene Fiskalnega sveta, tudi v svojih političnih ocenah, kar je prav, temu je tudi namenjeno, kajti, Fiskalni svet nima izvršne moči. O fiskalni politiki, na predlog Vlade, odloča Državni zbor, Fiskalni svet pa je samo, / nerazumljivo/ gospod Polnar bi mogoče rekel, vražji advokat - tisti, ki mora opozorit na to in, seveda, za to imamo kriterije, to so fiskalna pravila in s tem mora Fiskalni svet tudi svojo nalogo opravit.</font><br/>
<font size="4">Tako da, morebitno strinjanje z ministrom za finance, je možno na nekaterih točkah, vendar, če preberete našo oceno, vidite, na kaj vse pa pravzaprav opozarjamo.</font><br/>
<font size="4">Hvala lepa.</font><br/>
<br/>
<b><font size="4">PREDSEDNIK ROBERT POLNAR:</font></b><font size="4"> Hvala, gospod predsednik Fiskalnega sveta.</font><br/>
<font size="4">Poslanec Mesec, vi bi želeli replicirati? / oglašanje iz dvorane/</font><br/>
<font size="4">Prosim, 3 minute replika, izvolite.</font><br/>
<br/>
<b><font size="4">LUKA MESEC (PS Levica):</font></b><font size="4"> Ja, hvala za besedo.</font><br/>
<font size="4">Zdaj, samo kratek komentar – ne bi se mogel z vami strinjat, da je kriza leta 2008, konec leta 2008, v Slovenijo prišla nepričakovano.</font><br/>
<br/>
<b><font size="4">34. TRAK: (NB) - 11.40</font></b><br/>
<br/>
<font size="4">	(Nadaljevanje) Takrat so bili neki zelo jasni vzorci. Po vstopu v Evropsko unijo zlasti pa v Euroobmočje se je naše gospodarstvo zelo hitro zadolževalo. Razmerje med krediti in depoziti je praktično v treh, štirih letih skočilo iz 1 proti 1 na 3 proti 1, dogajali so se veliki menedžerski prevzemi brez kritja, itn., skratka bili slo resni kazalci, da bo lahko šlo v kratkem nekaj hudo narobe. In kar jaz hočem povedati je, da danes nič takega ni na obzorju oziroma nobeden vzorec, ki smo ga takrat gledali, se ne ponavlja. In če se zdaj vrnem k metafori o Ahilovi peti, to sem izrekel v bistvu leta 2017, začetek leta 2017, v podobni polemiki kot jo imava midva zdajle z Matejem Toninom na TV soočenju, kjer je on tudi govoril, ja, mi moramo pač več varčevati, ker enkrat bomo morali spet reševati banke, sem jaz rekel, da pač za to ni nobene osnove, in da naslednja kriza absolutno ne bo taka kot si jo on predstavlja, ampak bo, to je bilo ravno v času, ko je predsednik Trump začel s trgovinskimi vojnami groziti Nemčiji in tako naprej, da bo uvedel carine na nemške avtomobile, sem rekel, če nas bo kje zadelo, je to na točki izvoza. Izvoz je tista Ahilova peta. Zdaj, za tem stojim, ker mislim, da je teza preživela tež časa, čeprav jo je marsikdo v javnosti skušal obrniti meni na škodo, kot tudi stojim za drugimi tezami, ki sem jih danes dal, kaj nas čaka v naslednjih desetih letih. Skratka, moje sporočilo je tole. Proračuna, ki ga imamo pred sabo, je konservativen, pač ohranja trenutne vzorce, ne odpira pač nobene nove razvojne poti Slovenije. jaz pa mislim, da se moramo pripraviti na resne spremembe na področjih, ki sem jih prej opisoval, in da, če se vrnem k izhodiščemu vprašanju, bi morali razmišljati o tem, ne kako 30 milijard prihraniti, kar nekako, če bomo sledili logiki proračuna, ki je postavljen, je naša pot, ampak kako 30 milijard investirati in tukaj se lahko kar obrnem na arhitekta fiskalnega pravila, Kristjana Castro, pa ko je v Nemčiji ugotovil podobno kot ugotavljam jaz, da so investicije zaradi konservativne fiskalne politike zastale, in da bi morala država ustanoviti sklad, ki bi investiral stotine milijard evrov v zeleni preboj, v infrastrukturo razvoja in raziskave. </font><br/>
<br/>
<b><font size="4">	PREDSEDNIK ROBERT POLNAR:</font></b><font size="4"> Hvala gospod poslanec. </font><br/>
<font size="4">	Gospod predsednik Fiskalnega sveta, boste kasneje dobili spet besedo, replike na repliko namreč ni. </font><br/>
<font size="4">	Mi bomo zdaj nadaljevali z razpravo. Imamo še tri prijavljene. Najprej je na vrsti poslanka Maša Kociper, za njo poslanec Jože Lenart in potem Robert Pavšič. </font><br/>
<font size="4">	Kolegica Maša Kociper, prosim imate besedo. </font><br/>
<br/>
<b><font size="4">	MAŠA KOCIPER (PS SAB):</font></b><font size="4"> Hvala lepa predsedujoči. </font><br/>
<font size="4">	V skladu z vašim navodilom se bom pri tej razpravi striktno država splošnega dela proračuna. Za začetek pa, kolega Mesec, vsi dobronamerni, ki so hotelo razumeti vašo prispodobo z Ahilovo peto kot občutljivo točko, so jo razumeli. Tisti, ki jo niso hoteli, je pa niso. Del politike preži na vsako našo izjavo in ne glede na to, da je v kontekstu povsem okej, se pač strga iz konteksta, se iz nje norčuje in tako naprej, ne se sekirati. Mi smo razumeli, ki smo hoteli. A</font><br/>
<font size="4">	Ampak, če se dotaknem letošnjega proračuna oziroma proračuna za leto 2020-2021, kot je bilo že večkrat povedano, dvoletni proračun je najpomembnejši dokument vsake države. predstavlja več kot neko zbirko števil. Predstavlja definitivno tudi neko politično usmeritev države, je pa vedno vezan na neke povsem konkretne okoliščine v katerih se sprejema in to je enostavno dejstvo. Kar nekaj so že kolegi razpravljali o številkah, o prihodkih, odhodkih, itn. Jaz bi pa za trenutek se malo vrnila v zgodovino. In sicer, bo ta moj povratek z zgodovino vezan za fiskalno pravilo. Večkrat pri sprejemanju tega proračuna, sploh v izjavah ministra smo lahko slišali, da imamo fiskalno pravilo kot ga imamo, in da ga je pač potrebno spoštovati in s tem se jaz strinjam. Dokler imamo neka pravila, dokler smo v nekih organizacijah, dokler smo del nekih struktur, potem moramo pravila teh struktur spoštovati. Kar se fiskalnega pravila tiče, pa je to pravilo, ki smo si ga celo sami postaviti. </font><br/>
<br/>
<b><font size="4">35. TRAK: (NM) – 11.45</font></b><br/>
<br/>
<b><font size="4">	</font></b><font size="4">(nadaljevanje) In če se morda spomnite, nekateri se sigurno, 2 mandata nazaj, ko sem bila jaz poslanka, je prišlo do situacije, ko je bilo fiskalno pravilo najprej sprejeto, vključeno v Ustavo. Takrat smo bili v največji gospodarski krizi, država je imela samo še za nekaj mesecev sredstev v proračunu, za pokojnine, za zdravnike, za učitelje, za vse druge javne uslužbence in takrat je prišlo do vpisa fiskalnega pravila v Ustavo. Vpis fiskalnega pravila v Ustavo je bil, če je morda kdo pozabil ali pa ne ve, posledica enega velikega, enega velikega kompromisa, do katerega je prišla leva in desna opcija v tem parlamentu. Namreč na račun vpisa fiskalnega pravila v Ustavo je desna politična opcija takrat pristala na to, da se omeji oziroma spremeni zakonodaja na področju razpisovanja referendumov. Spomnite se, v kakšni krizi, pravzaprav ogromni politični krizi je bila kar nekaj let naša država, ko so se referendumi razpisovali eden za drugim in ni bilo mogoče speljati nobene večje reforme in nobene večje zadeve, zato ker je vsakokratni referendum na način, kot smo ga imeli urejenega takrat v naši zakonodaji, brez da bi bilo kakorkoli omejeno, kako veliko število državljanov mora neko spremembo potrditi, se pravi ne glede na to, kolikšno število se je udeležilo referenduma, če je bilo tistih, ki so bili za, več kot tistih za proti, je referendum uspel in zakonodaja je padla. Kot eden večjih kompromisov, takrat sem bila predsednica Ustavne komisije in se tega zelo dobro spomnim, mislim, da je to eden bolj pomembnih kompromisov v naši državi, je bilo takrat sprejeto to, da se fiskalno pravilo vpiše v Ustavo in da se hkrati omeji zakonodaja, zaostri zakonodaja na področju referendumov. Vendar v tistem mandatu ni bilo še nobenega govora o zakonu. Zakon je bil sprejet pa en mandat naprej, se pravi v prejšnjem mandatu, takrat jaz nisem bila poslanka Državnega zbora in tudi naša stranka, stranka SAB je proti takšnemu zakonu glasovala. Minister za finance, jaz lahko zaupam njegovi presoji, ker se giblje v mednarodnih finančnih krogih in tako naprej, večkrat opozarja, da je naše fiskalno pravilo eno najstrožjih. In če je temu tako, je to škoda. Če bi jaz bila takrat v parlamentu, bi se morda prizadevala za kaj drugega. Seveda ni nujno, da bi bila uspešna. Ampak absolutno si ne bi prizadevala za to, da je naše fiskalno pravilo eno najstrožjih. Sploh zdaj, ko na vse skupaj gledamo z ene časovne distance, ko se je pokazalo tudi v mednarodnem okvirju, da so bile nekatere restriktivne politike, politike varčevanja, principov res nekoliko zgrešene. Tudi, ko gledamo skozi to časovno dimenzijo, bi se jaz osebno vsekakor prizadevala za to, da ta parlament opravi še en poskus in poskuša to fiskalno pravilo omiliti. Če bo za to dovolj velika volja, se bo, če ne bo, pač ne bo. To bi potem morda olajšalo tudi vsakokratno sprejemanje proračuna in zrahljalo nekatere omejitve, ki jih imamo, tako kot si recimo to želi Levica. Ali bi tako imenovana desnica ali desni politični prostor kdaj na to pristal, je pa seveda veliko vprašanje. Ampak kakorkoli, fiskalno pravilo zdaj imamo in ga moramo spoštovati in v teh okvirih se gibljemo in to je seveda največji problem tukaj, zlasti kot se izkaže pri velikih proračunih, tako radi govorimo o rekordnem proračunu. Ampak kaj se zgodi, ko se začne govoriti o veliko denarja in o rekordnem proračunu in o veliki gospodarski rasti? Tudi apetiti, kot grdo rečejo mediji ali pa še kdo, pa bom še jaz uporabila ta izraz, ki mi je izrazito antipatičen, tudi apetiti se povečajo. Pod to besedo, pod grdo besedo apetiti se seveda skrivajo povsem legitimni interesi ministrov na posameznih področjih, ki bi želeli na svojem področju narediti čim več. In če imamo potem informacijo, da je naš proračun tak, da je 90 ali celo 95 % tega proračuna pade na plače, potem ta beseda apetiti dobi še en drugi prizvok, ker se ti apetiti samo še na  5 oziroma 10 % nanašajo. In vsak dober minister, ki je volivcem skozi svojo stranko nekaj obljubil, vsaka vlada, ki bi rada nekaj naredila, ima seveda s tem problem,</font><br/>
<br/>
<b><font size="4">36. TRAK (VI) 11.50</font></b><br/>
<font size="4">	</font><br/>
<font size="4">	(nadaljevanje) zato ker ji ostane jako malo denarja za  to, da bi karkoli naredila. In seveda vloge so tukaj povsem jasne, kaj je vloga Vlade, loviti to ravnotežje med vsemi željami kaj bi želeli narediti, kaj so potrebe v državi, kaj se lahko povem legitimni interesi in predlogi opozicije in med tem kaj je možno. In seveda najlažje pri teh igri vlog je igrati opozicijo, se ne ozirati na to kaj so možnosti, ampak samo to kaj vse bi bilo treba narediti. Narediti je pa treba veliko. In bo vedno treba. In tudi, ko bo vse to, kar sedaj mislimo, da je treba narediti, že naredili, bo treba še kaj narediti in še kaj izboljšati. To je jasno. Mene moti predvsem pri kakšnih strankah opozicije, ko so tako zelo kontradiktorne v svojih zahtevah. Po eni strani Levica na ves glas opozarja, da proračun ne odpira novih razvojnih poti, zelenega preboja in tako naprej. Po drugi strani si ravno ta stranka ves čas in izrazito in glede na vlogo, ki jo ima v tokratni zasedbi parlamenta, ne prizadeva za to področje, ampak zato ima tudi svoj prispevek k temu, da so se znatno povečali socialni transferji in minimalna plača in tako naprej. Jaz ne rečem, da to ni bilo potrebno ali pa da kakšna stvar ni bila dobra, ampak ne moreš pa si prizadevati za nekaj, hkrati imeti pa vse, pa vedeti, da ta sod ima dno, ker to ni sod brez dna ali pa vreča brez dna. In to, da povečuješ povečuješ pritiskaš na proračun, hkrati pa potem rečeš, joj, ta proračun pa ni vredu, ker ne omogoča razvojne poti Slovenije in zelenega preboja in tako naprej, to je pa stvar prioritet in seveda odgovorna politika, politika, ki jo vsakokratna vlada mora predstavljati, določa prioritete. In te prioritete seveda niso enake za vse in nikoli ne bodo vseh zadovoljile. In odgovorna politika se seveda tudi zaveda, da če si ti član Nata neke obveznosti do Nata pač moraš poravnati. Ker prvi korak potem ni, da rečeš ne bomo plačali članarine za Nato in ne bomo kupili orožja, ki ga moramo kupiti v skladu z nekimi dogovori v Natu. Prvi korak je po tem, da se aktiviraš in začneš neko gibanje za to, da Slovenija izstopi iz Nata in šele če ti to uspe, potem lahko zahtevaš, da ne dajemo več nič denarja za Nato in da ne izpolnjujemo svojih obveznosti. Tako pač to je. Vsak resen posameznik, ne samo resna država, pa obveznosti do inštitucij v katerih se nahaja pač izpolnjuje. </font><br/>
<font size="4">	V tem smislu igranja vlog je seveda tudi Fiskalni svet en specifičen igralec, ki igra specifično vlogo. In tako kot je predsednik Fiskalnega sveta povedal, naša vloga je tu mogoče res malo podobna vlogi opozicije. Kot je kolega Prednik povedal, tudi jaz razumem vlogo Fiskalnega sveta kot nekoga, ki opozarja, ki prižge rumeno luč in bi ga dopolnila, mi pa moramo biti ne samo pozorni bolj, ampak tudi ustaviti in pregledati ali vse deluje tako, kot je treba in se potem peljati dalje. Je pa tudi na Fiskalne svetu, po moje, tako kot je na vseh pomembnih deležnikih v državi, ena odgovornost, da ne strašijo ljudi po nepotrebnem. Ker to so pa sploh pri takšnem gospodarstvu kot je našem lahko stvari, ki po nepotrebnem potem povzročijo, recimo, negativni preobrat pri zasebni porabi in tako naprej. In tukaj mislim, da je vsem skupaj, opoziciji, Fiskalnemu svetu in koaliciji, skupni interes ali bi pa moral biti interes države. </font><br/>
<font size="4">	In če zaključim počasi, nikoli še ta država ni imela takšne manjšinske vlade kot jo ima ta trenutek in v  tej manjšinski vladi, čeprav morda to kdo noče videti tako, je tudi odgovornost opozicije mnogo večja kot je sicer. Opozicija bi si sicer mogoče želela, da te vlade ni, pa katera druga. Ampak spet, realnost je taka kot je. In dokler je, je tudi vloga opozicije tukaj bolj večja odgovornost. </font><br/>
<font size="4">	Nekdo je prej v šali rekel, in se strinjam, zamislite si, da bi vsi mi tukaj, ki smo prepričani, da potrebujemo in nove ceste in to in ono in tretje in peto, kar je vse v amandmajih opozicije, rekli ja, pa res, pa vse te amandmaje sprejeli. Kaj bi to pomenilo za državo? Minister bi odstopil, Vlada bi verjetno.</font><br/>
<br/>
<b><font size="4">37. TRAK: (NM) – 11.55</font></b><br/>
<br/>
<b><font size="4">	</font></b><font size="4">(nadaljevanje) In če je neka politika, tudi politika opozicije res odgovorna, igra svojo vlogo, vlogo opozarjanja, vlogo predstavljanja želja, vlogo predstavljanja nekih drugačnih politik, hkrati se pa zaveda, da smo vsi na istem čolnu in da se ta čoln lahko, če ga preveč maješ, prevrže, prevrže se lahko pa tudi, če smo vsi na isti strani, preveč nas na isti strani. Mi, za nas v SAB je ta proračun pač v danem trenutku najboljši možni. Kot je povedal minister, še vedno ostajamo prvi v Evropi po zniževanju deleža dolga v BDP, ne glede na to, da smo kar veliko stvari v tem proračunu tudi povišali. Kar mene osebno skrbi, je to, kar je bilo tudi danes že povedano, da se ob najvišji gospodarski rasti, kar smo imeli zadnja leta, ob najboljši, eni najboljših gospodarskih situacij, ki jo imamo v Evropi, znatno povečuje število prejemnikov socialnih prejemkov. To je za mene alarm za državo na celi črti. Jaz izhajam iz liberalne stranke, mi liberalci nismo neoliberalci, kot nam hočejo nekateri pripisati. Mi verjamemo to, da je vsak odrasel odgovoren človek, ki je opravilno sposoben, dolžan poskrbeti sam zase v okvirih, kolikor lahko poskrbi sam zase, delat, si prizadevat, biti odgovoren državljan, spoštovat zakon in tako naprej. Hkrati pa mi liberalci, sploh mi, ki smo socialni liberalni, hočemo, da se pomaga tistim, ki pa res ne morejo, ki so bolani, ki so nemočni, ki so prizadeti kakorkoli, ki imajo kakšno okoliščino, tistim je treba pomagat. Nikakor pa nismo za to, da se socialni transferji kar tako brez kontrole sipajo vsenaokrog in se zlorabljajo, za to pa nismo. In če se ob taki mali brezposelnosti in takšni gospodarski rasti število prejemnikov nadomestila za brezposelnost povečuje, bi mogli zazvoniti vsi alarmi v kontrolnih mehanizmih naše države. Ne govorim samo o inšpekcijah, govorim recimo tudi o CSD. Naši CSD so prezaposleni z nekimi birokratizmi. CSD, tako kot si ga jaz zamišljam, centri za socialno delo, zaposleni na teh centrih bi mogli v svojih okoliščinah točno vedeti, kdo so osebki, tiste gospe, upokojenke, ki jejo mačjo hrano, pa jo jejo zato, ker imajo pokojnino, pa ker ne vejo, da jim pripada še to in ono in tretje, ker ne vejo. Kdo so pa tisti gospodje, ki se vozijo v dragih bmw-jih, pa imajo za 4 ure prijavljen espe, si za 4 ure plačujejo plačo iz tega espeja, hkrati pa DDA uveljavljajo do minimalne plače. To bi morali vedeti mi na terenu in tiste sankcionirat, dati pa tistim, ki res nimajo. To je zame prava socialna država. In tukaj tudi v kontekstu tega proračuna apeliram in zahtevam od moje Vlade, ki sem jo tudi jaz pomagala imenovati in jo predstavljam in zagovarjam, da se na tem področju nekaj naredi, na področju kontrole. </font><br/>
<font size="4">	In še glede upokojencev. Kot sem že povedala, v stranki SAB se nimamo, ne menimo, da imamo pravico zastopati upokojence ali pa da smo vpoklicani, da zastopamo upokojence, daleč od tega. Mi smo samo pri kreiranju našega programa za to državnozborsko obdobje, za ta mandat ugotovili, da je ena skupina, ki je trenutno v enem delu najbolj ogrožena, skupina upokojencev, ker jih je 90 tisoč po podatkih SURS pod mejo revščine. V tem trenutku se nam je zdelo, da je v tej državi to ena velika družbena skupina, ki zahteva eno posebno pozornost. In v tem smislu sem jaz za to, kar je bilo do sedaj narejeno v tej Vladi, ponosna. Bom še enkrat ponovila. Tudi s pomočjo SAB je ta Vlada letos že izvedla resno uskladitev pokojnin za 2,7 %, to je 135 milijonov evrov, decembra sledi izredna v višini 1,5 %, to je dodatnih 6,3 milijonov evrov in februarja 2020 ponovno redna uskladitev za 3,5 %, 175 milijonov evrov. Med drugim smo tudi s prizadevanjem naše stranke in strank ostalih koalicije dvignili sredstva za letni dodatek, tako da in letos in drugo leto bo vsak upokojenec dobil več, kot je dobil doslej. Razen tega je ta Vlada tudi začela premislek o bodočih upokojencih</font><br/>
<br/>
<b><font size="4">38. TRAK: (NB) - 12.00</font></b><br/>
<br/>
<font size="4">	(Nadaljevanje) in bo dvignila odmerni odstotek na 63,5 % za vsa, da bo izboljšan položaj tistih, ki bodo upokojenci šele postali. Tako, da jaz mislim, da v okvirih, ki jih imamo ob vseh težavah, tako globalnih kot tudi internih, političnih, takih in drugačnih, je ta proračun zelo dobra popotnica in upam, da bo združil tudi nas v koaliciji, da bomo še bolj usklajeno delovali, in da se bomo zavedali, da ob rekordnem proračunu in ob vsem dobrem kar imamo namen še narediti, je smiselno in dobro, da strnemo vrste, ostanemo skupaj in še naprej kaj dobrega naredimo za to državo. </font><br/>
<font size="4">	Hvala lepa. </font><br/>
<br/>
<b><font size="4">	PREDSEDNIK ROBERT POLNAR:</font></b><font size="4"> Hvala gospa poslanka. Naslednji razpravljavec, poslanec Jožef Lenart, za njim poslanec Pavšič. Kolega Lenart, prosim imate besedo. </font><br/>
<br/>
<b><font size="4">	JOŽE LENART (PS LMŠ):</font></b><font size="4"> Hvala lepa za besedo, predsednik. </font><br/>
<font size="4">	Slovenija je v družbi Evropske unije postala primer dobre prakse. Vsaj po stabilni in visoki rasti BDP glede na povprečje Evropske unije. Po uravnoteženosti javnih financ, naslednje po proračunskem presežku, po zmanjševanju dolga, ker bomo v letu 2021 dosegli maastrsko pravilo. To so dejstva in smo danes že tudi slišali s strani ministra in tudi ostalih.  Žal smo nekaj dni nazaj imeli priliko slišati izjavo evropske poslanke, ki se s tem ne strinja in je v javnosti govorila drugače. Šlo je to za evropsko poslanko Romanu Tomc in se sprašujem, v katerem svetu živi oziroma katero državo je imela pred tem v mislih, ko je takšno izjavo dajala. Seveda je zelo dobro, da smo po večletnem nazadovanju gospodarski krizi uspeli doseči ponovno rast, ki pa nam daje seveda ta prostor za razvoj na vseh področjih. Izpolnili smo obveze in obdobja varčevanja in tudi to daje ponovni zagon na področju potrošnje kot enega temeljitih kriterijev rasti na vseh področjih. Vsekakor pa mora pred tem postati rast gospodarstva, rast dejavnosti, ki prinašajo višjo dodano vrednost, kar pa na dolgi rok nikakor niso delovno intenzivne panoge, ampak tehnološke in za tem se moramo, temu moramo slediti. Očitki, da z davčnimi spremembami zaviramo razvoj in tuje naložbe, nikakor ne držijo. Še vedno smo ena ugodnih davčnih držav, ki v povprečju vseh davkov pod povprečjem Evropske unije tako dosegamo, ki tako pretegnejo tuja vlaganja, da to ugodno davčno okolje in seveda kadrovski potencial koristijo. Seveda si želimo, da bi bilo več domačega kapitala kot tujega, ker to prinaša več davčnih prihodkov doma, namesto transferov, kar je en cilj teh vlagateljev. Ne moremo se strinjati s tem, da tuji vlagatelji pri nas koristijo vse olajšave, potem pa v svojim domačih državah plačujejo davke od dobička 25, 30 procentov, seveda na dolgi rok to ne sme biti naš cilj. </font><br/>
<font size="4">	Tukaj želim izpostaviti ukrep dviga minimalne plače, ki smo ga uvedli iz več razlogov. Seveda iz dviga življenjskega standarda in seveda dviga tega praga revščine, ki vpliva na koncu koncev tudi na bodoče pokojnine, na kar seveda ne smemo pozabiti in je zelo pomembno. Predvsem pa smo postavili ogledalo s tem kapitalom, domačemu in tujemu, da smo država z znanjem in spadamo v družino Evrope. Pomembno je, da se gospodarstvo o tem strinja, preprosto z dejstvom, da moramo zaposlene primerno plačati, če želimo v prostoru Slovenije uspešno gospodariti. Trg dela tukaj vsekakor deluje in gospodarstvo se tega zaveda. To potrditev s strani gospodarstva sem dobil tudi včeraj na okrogli mizi na Koroškem z naslovom »Preboj na Koroško«. Sami gospodarstveniki so se strinjali, da je na njih, da bodo dobro plačevali zaposlene in ne potem, da rešujemo </font><b><font size="4"> </font></b><br/>
<br/>
<b><font size="4">39. TRAK: (IP) – 12.05</font></b><br/>
<br/>
<font size="4">	(nadaljevanje) s proračunskim denarjem in, bom rekel, rešujemo to socialno problematiko na tem področju. </font><br/>
<font size="4">	Glede fiskalnega pravila je za Slovenijo v zatečenem stanju postalo zaviralno namesto razvojno. To smo danes že tud slišali. To je postalo jasno vsem. Pri vseh dosežkih in pa seveda presežkih je poročilo fiskalnega sveta postalo zelo konservativno in tu si moramo pogledati, kako iz tega. Glejte, evropske države, ki imajo bistveno višjo zadolženost na bruto družbeni produkt, in pa seveda bistveno nižjo rast bistveno več vlagajo v razvoj, infrastrukturo stanovanja, ker se zavedajo pomena rasti in še posebej v času ohlajanja gospodarstva. Seveda je pa pomembno, da vlagamo resnično razvojno. Seveda s tem se pa moramo strinjati. </font><br/>
<font size="4">	In, spoštovani predsednik fiskalnega sveta, začnite razmišljati tudi o tem, da se tudi fiskalno pravilo začne prilagajati potrebam razvoja, ki v taki obliki, ki je danes, tega ne omogoča. Drugače seveda ne bomo mogli slediti državam v razvoju, ne bomo, ki razvoju sledijo in nas seveda prehitevajo po levi in desni.</font><br/>
<font size="4">	Ja, kolega Pogačnik, nekateri seveda razmišljamo tako, kot smo povedali po vrsti, a ne, in da to fiskalno pravilo se mora spremeniti, ampak seveda strogo v tem duhu razvojnih naložb, ne pa neke dodatne potrošnje.</font><br/>
<font size="4">	Če iz tega sklenem. Hitrejšega razvoja in blaginje ne moremo graditi na šparanju. Še enkrat okrog teh amandmajev. Seveda so vsi po svoje</font><br/>
<br/>
<b><font size="4">PREDSEDNIK ROBERT POLNAR:</font></b><font size="4"> Kolega Lenart, amandmaje bomo imeli posebej, to sem povedal danes že trikrat, amandmaje bomo obravnavali po končani splošni obravnavi. Vsakega posebej. Šli bomo od posameznih proračunskih uporabnikov na podprograme. In bomo vse obravnavali. Zdaj ni, tema niso amandmaji. Prosim. Upoštevajte to. </font><br/>
<br/>
<b><font size="4">JOŽE LENART (PS LMŠ):</font></b><font size="4"> Spoštovani, potrebujemo preboje v dejavnosti z višjo dodano vrednostjo, kot si ga je zadalo gospodarstvo, vrh slovenskega gospodarstva. Njihov cilj je, oziroma naš skupni, 60 tisoč dodane vrednosti v petih letih naj bi dosegli na zaposlenega. To pomeni več kot 30-procentno rast. To je dvig iz sedanjih 45 tisoč. Cilju smo dolžni slediti tudi kot politika, to je dejstvo, ker pa vemo, da je dodana vrednost, 60 procentov, sestoji iz plače, iz tega pa seveda potem prispevki, ostalih 40 procentov pa seveda razvojne komponente, kot so amortizacija, dobiček in pa rezerva, iz tega pa seveda tudi davki, torej tudi rast proračuna iz tega, in to je rešitev za to dolgoročno vzdržnost javnega zdravstva, da preidemo, danes vemo, da lahko zberemo v Sloveniji 2 tisoč evrov na prebivalca, Avstrija, Nemčija ima 4 tisoč in temu se moramo približati, če hočemo to področje, javno zdravstvo, nadgraditi in se približati temu standardu, ki je zunaj. In pa seveda, da dolgoročno vzdržnost zagotovimo državljanom v tretjem življenjskem obdobju in s tem seveda sledimo demografskim spremembam. </font><br/>
<font size="4">Hvala lepa.</font><br/>
<br/>
<b><font size="4">PREDSEDNIK ROBERT POLNAR:</font></b><font size="4"> Hvala, gospod poslanec. Naslednji je na vrsti poslanec Robert Pavšič, za njim poslanka Mateja Udovč. Kolega Pavšič, prosim.</font><br/>
<br/>
<b><font size="4">ROBERT PAVŠIČ (PS LMŠ):</font></b><font size="4"> Hvala, saj v bistvu sem hotel samo replicirati, ampak ker replika na repliko ni dovoljena, sem raje malo počakal, tudi malo umiril lastne strasti. Predvsem glede očitka tega, da sem Levici očital neodgovornost v tem, da vlaga amandmaje. Jaz tega nikoli nisem rekel, rekel pa sem, da bi bilo neodgovorno te amandmaje sprejeti, ker potem bi porušili celotno sliko. Tako da če sva se tukaj narobe razumela, se vam opravičujem, če sem vas užalil, ampak resnica je pa popolnoma drugačna. Mogoče sem malo nerodno rekel.</font><br/>
<font size="4">Kar pa se tiče gospoda Horvata o tem, da je, če sem podrobno prebral vse amandmaje, jih spravil, konsolidiral, tudi finančno neproduktivno, potem pa pač tega ne bom več počel.</font><br/>
<br/>
<b><font size="4">40. TRAK: (IP) – 12.10</font></b><br/>
<br/>
<font size="4">	(nadaljevanje) Pa ne bom več bral materialov, ki jih opozicija pošilja, in potem naredil točno tisto, kar nam ves čas očita. Da zavračamo vse po celi vrsti.</font><br/>
<font size="4">	Ampak, če meni spomin prav službi, smo ravno na tem odboru, ko smo obravnavali predlog proračuna, že posvojili in sprejeli en amandma opozicije, in to največje opozicijske stranke SDS-a, kaj bomo pa še danes naredili, pa še ne vemo. Ko bo prišlo do glasovanja, takrat bomo vedeli. Tako da tudi tega očitka ne morem in nočem sprejemati.</font><br/>
<font size="4">	Potem pa še fiskalnemu svetu. Nisem vam očital, da ste politični organ, ampak sem se spraševal, če ste politični organ. To pa zato, ker je bila prva stvar, ki sem jo prišel še kot zelo frišen poslanec v ta zbor, prva stvar, ki ste jo ocenjevali, je bila koalicijska pogodba, ki niti ni časovno determinirala in je pravzaprav spisek želja, tako kot je spisek želja prvi osnutek proračuna, ko ga obravnava vlada in je popolnoma neusklajen.</font><br/>
<font size="4">	Torej, enaka posledica bi bila, če bi vi ocenjevali koalicijsko pogodbo oziroma prvi osnutek proračuna, ki zagotovo ni fiskalno usklajen.</font><br/>
<font size="4">	Hvala lepa.</font><br/>
<br/>
<font size="4">	</font><b><font size="4">PREDSEDNIK ROBERT POLNAR:</font></b><font size="4"> Hvala, gospod Pavšič. Replika poslanec Luka Mesec. Prosim.</font><br/>
<br/>
<font size="4">	</font><b><font size="4">LUKA MESEC (PS Levica):</font></b><font size="4"> Ja, hvala za opravičilo, vseeno ne morem, vseeno pa ne morem sprejeti očitkov neodgovornosti. </font><br/>
<font size="4">	Zdaj to je politična presoja. Jaz mislim, da je bilo neodgovorno, da ste dali 130 milijonov na dohodnini in bi bilo bistveno bolj odgovorno, če bi ta denar porabili za kaj koristnega. Oziroma mislim, da je neodgovorno, da zvišujete proračun za obrambo in bi bilo bolj odgovorno, če bi ga povečevali recimo za stanovanjsko politiko. Skratka, politična presoja je in zato je tudi namenjeno obravnavi v Državnem zboru. </font><br/>
<font size="4">Sicer pa takole. Zadnjič sem bil na Finskem, pred enim mesecem, kjer imajo, se ne obmetavajo s takimi očitki, kot jih vi danes naslavljate v opoziciji, ampak imajo eno zelo lepo prakso. To je, da vlada, ko pripravi proračun, nek del proračuna pusti Državnemu zboru in Državni zbor razporedi ne vem, recimo, 100 milijonov evrov na prioritete, ki se njemu zdijo najpomembnejše. Mogoče bi pa veljalo tudi o čem takem pri nas razmisliti, da se ne bomo tukaj samo pogovarjali o izvršenih dejstvih in o tem, da ima edino prav lahko vlada, karkoli opozicija predlaga, je pa nespametno, neodgovorno, naravnost nevarno, protidržavno početje. </font><br/>
<br/>
<b><font size="4">PREDSEDNIK ROBERT POLNAR: </font></b><font size="4">Hvala, poslanec Mesec. Za razpravo je prijavljena poslanka Mateja Udovč. Še prej pozivam poslanca Horvata, ki se je ponovno prijavil k razpravi pa zapustil dvorano, da se vrne v dvorano, ker bo zelo kmalu na vrsti za razpravo.</font><br/>
<font size="4">Kolegica Udovč, prosim.</font><br/>
<br/>
<b><font size="4">MATEJA UDOVČ (PS SMC):</font></b><font size="4"> Hvala lepa, predsedujoči, za besedo. Spoštovani gostje, predstavniki ministrstev.</font><br/>
<font size="4">Vsi poznamo pregovor, ki smo ga velikokrat slišali že na odboru. Kolikor imamo deležnikov, toliko imamo resnic. In proračun oziroma rešitev in proračun je sigurno eden takšnih stvari. Razdelitev proračuna je sigurno ena najbolj zahtevnih nalog vlade, saj Ministrstvo za finance pripravi predlog, predlaganje rešitve, na katerega pa imamo čisto vsi vedno pripombe.</font><br/>
<font size="4">Radi pa pozabljamo, da je 95 odstotkov že zakonsko razdeljenega. Proračun je v 95, cirka v 95 odstotkih zakonsko že razdeljen. Skrbi me dejstvo nekaterih razpravljavcev, da bi se rajši ukvarjali s spremembo fiskalnega pravila v Ustavi, kot pa da bi se rajši ukvarjali, kako bi povečali gospodarsko rast in mogoče razvoj gospodarstva. To me skrbi, zato ker smo vsi nekako naravnani k zadolževanju. In mi mogoče se ne znamo samokontrolirati. </font><br/>
<font size="4">Strinjam se s kolegom, ki je govoril s predhodnikom, ki je govoril in je povedal, da je prav, da opozicija vlaga amandmaje. In ne držijo navedbe gospoda Horvata, ki navaja</font><br/>
<br/>
<b><font size="4">41. TRAK (AB): 12.15</font></b><br/>
<br/>
<font size="4">(nadaljevanje) in hkrati zavaja javnost, da koalicija opozicijskih predlogov nikoli ne podpre. Ravno v tej razdelitvi proračuna smo to že naredili in razmišljamo tudi v poslanski skupini Stranke Modernega centra, da bi podprli mogoče še kakšen predlog opozicije. Se pa sama velikokrat vprašam kakšen razrez bi bil, če bi vsak po svoje lahko naredil proračunski razrez. Mogoče samo eno prispodobo oziroma v razmislek kakšno bi bilo vreme, če bi lahko vsak vplival. Na navedbe Levice, da Vlada varčuje na najbolj revnih tudi ne drži. In da se ne bom ponavljala, ker smo to slišali že velikokrat, danes tega ne bom ponovila. Bi pa ponovila le neko drugo dejstvo. Dejstvo je, da se ne znamo samokontrolirati, oziroma se ne zmorem, zato je prav, da imamo fiskalno pravilo zapisano v ustavi. Hvala lepa. </font><br/>
<br/>
<b><font size="4">PREDSEDNIK ROBERT POLNAR: </font></b><font size="4">Hvala gospa poslanka. Kolega Jožef Horvat je na vrsti za razpravo. Izvolite, prosim. </font><br/>
<br/>
<b><font size="4">JOŽEF HORVAT (PS NSi): </font></b><font size="4">Hvala lepa, gospod predsednik. Jaz bom zelo vesel in že v naprej izrekam zahvalo, če bo res kakšen naš amandma podprt, dobil podporo torej. Govoril sem pa v moji razpravi o tem, da  bi bila modra, če bi Vlada kakšen amandma opozicije podprla, kar pa ni. To pa drži in tu nisem zavajal, sem govoril absolutno resnico. Saj se mi koalicija pa opozicija na mnogih točkah srečujemo, se srečamo, smo enotnega mnenja in ko tako funkcioniramo, potem lahko tudi največ naredimo. Absolutno se strinjam s kolegico Mašo Kociper, ki je zdaj sicer ne vidim v dvorani, ko je pozvala politiko k odgovornosti. Govorila je o odgovorni politiki. Seveda to je ključno, odgovorna politika. Kako si jo jaz predstavljam; torej odgovorna mora biti ja, tako koalicija kot opozicija. Jaz si predstavljam odgovorno koalicijo tako, da poskuša v čim večji meri realizirati koalicijsko pogodbo. Lahko se tej pogodbi reče tudi sporazum ali kakorkoli, ampak to je neki javni dokument s katerim je skupina političnih strank, ki sestavljajo koalicijo oziroma Vlado ljudem davkoplačevalcem, državljankam in državljanom te države povedala; poglejte, to bomo naredili v štirih letih. To je zelo odgovoren dokument in realizacija zahteva odgovornost od koalicije, torej odgovorna koalicija pomeni v čim večji meri realizacija koalicijske pogodbe. Razumem, da znotraj koalicije prihaja tudi do klimatskih sprememb, razumem in zato nobena koalicijska pogodba nikoli ni v stoprocentni meri tudi realizirana. Na drugi strani pa ne vem, če nam lahko očitate, da smo opozicija neodgovorni na primeru amandmajev na proračun, ki ga obravnavamo. To pa res ne more biti. In še ena točka s katero se strinjam s kolegico Mašo Kociper, ko pravi in našteva nekaj primerov alarmantnih, ki trajajo že nekaj let pa zanje ni kriva ta vlada, ni kriv ta minister za finance doktor Bertoncelj, ampak Vlada je tu zato, politika je tu zato, da probleme rešuje in kolegica Maša je rekla; morali bi zvoniti  vsi alarme. Ker se v Sloveniji – zdaj jaz dodajam, ker se v Sloveniji ne splača delati, ker smo pozabili na ostarele, ker mladi izobraženi odhajajo in tako dalje in tako dalje. Morali bi zvoniti vsi alarmi, ampak nekdo je odklopil elektriko in alarm ne dela. Kdo je ta, ki je odklopil elektriko? Primer neodgovorne politike, da bo javnost bolje razumela je na primer, pa tu zdaj kažem s prstom na Vlado, ne na ministra za zunanje zadeve,</font><br/>
<br/>
<b><font size="4">42. TRAK (AB): 12.20</font></b><br/>
<br/>
<b><font size="4">	</font></b><font size="4">(nadaljevanje) je širitev diplomatsko konzularne mreže. Mi v Novi Sloveniji to podpiramo, podpiramo, zato smo dali tudi na odboru za zunanjo politiko glas, da se tako kot je načrtovano s strani zunanjega ministrstva odpre šest novih predstavništev, od tega tri v evropskih državah, kjer je pred gospodarsko krizo, kjer je Slovenija diplomatska predstavništva že imela, Irska, Švedska in Portugalska in ponovno odprtje veleposlaništva, torej kot rečeno, oziroma novo odprtje še v drugih državah, skratka da ne grem preveč v širino, šest novih diplomatskih mest podpiram izključno zato, da pomagajo naši diplomati slovenskemu gospodarstvu, ker smo danes že stotič ugotovili, da smo sicer majhna ekonomija, ampak v izvoz usmerjena. Ampak kje je pa zdaj ta neodgovorna politika? Na eni strani to predlagaš in seveda opozicija to tudi podpre, to je ok, nimaš pa ne kadrovskih pa ne finančnih, ne materialnih pogojev, da to realiziraš. To je pa neodgovorna politika. Hvala bogu je tu opozicijska Nova Slovenija, v tem primeru primer odgovorne politike, ki predlaga amandma in poziva vlado, da Vlada omogoči kadrovske resurse, materialne, finančne, da se to realizira ta sklep in naprej hvala bogu odgovorna politika v obliki petih poslancev, je ta sklep Nove Slovenije podprla, žal samo petih, ampak sklep je sprejet in Vlada ga bo morala realizirati in to bomo mi na odboru za zunanjo politiko vsak mesec, ko je na dnevnem redu točka vprašanja in pobude poslancev to tudi zasledovali in spremljali. moram reči, da tudi mene tako kot mojega spoštovanega kolega, magistra Pogačnika, ki že dolga leta spremlja proračunske debate in je ekspert na tem področju, me je nekako zmotila razprava res o demontaži fiskalnega pravila. Očitno je zdaj v nekih krogih se ta debata začela vrtet, zgleda v koaliciji. Moram reči jaz sem izjemno hvaležen ministru za finance, ko sva se v moji pisarni tudi o tem pogovarjala in sem mu dejansko dajal podporo, vendar da zdaj mi vidimo problem v formuli, kolegice in kolegi, to ne vem, če je razprava v pravo smer. Jaz sem se tudi veliko pogovarjal tudi še z enim profesorjem, doktorjem Mramorjem, ko smo delali ta zakon o fiskalnem pravilu in ko smo se mi v Novi Sloveniji najbolj ogrevali za švicarsko formulo pa je potem doktor Mramor prišel z neko inačico te švicarske formule in je rekel; a to je pa evropska formula, smo rekli no okej in smo z matematičnimi metodami ugotavljali, ne bom zdaj govoril o odvodih in tako naprej, in smo ugotavljali, da dejansko učinkuje ta Mramorjeva evropska formula, ki smo jo potem mi tudi podprli  podobno kot švicarska. Gotovo pa ne bolj ostro, to bo pa doktor Kračun povedal, če imam prav ali ne. Gotovo ni tako stroga kot švicarska formula, ampak gospe in gospodje, če je formula problem za razvoj Slovenije, potem mi nismo intonirani na neko pravilno razpravo, ki jo mora opraviti ravno v tej vsebini proračuna ta odbor. Zdaj naprej poglejte, imamo na mizi proračun za leti 2020 in 2021. To sta v bistvu zdaj dve leti ali pa bom rekel zadnji dve leti te Vlade, ki upam, da bo delala štiri leta, ki sta efektivni, ne morete reči, da je volilno leto, da bo leto 2022 kot volilno leto da bo efektivno. Takrat če bo kaj ostalo, bo Vlada sem prepričan, ne dvomim delila volilne bombončke in kupovala volilne glasove predvsem v javnem sektorju. Zato kot vsi ugotavljamo, spet smo tukaj na isti strani, proračun je najpomembnejši dokument. Iz tega proračuna od tu se proračun izraža celotno politiko te </font><br/>
<br/>
<b><font size="4">43. TRAK (AB): 12.25</font></b><br/>
<br/>
<font size="4">(nadaljevanje) Vlade oziroma te države, če hočete. Ne samo ekonomsko, čeprav sam bi si želel da bi dobil nekoliko bolj jasno sliko kakšna bo ekonomska politika, ali bo Slovenija bolj konkurenčna, ali se bo v Sloveniji plačalo splačalo delati, ker se zdaj ne splača in dobra ekonomska politika je tudi predpogoj, potrebni pogoj, ni pa zadosten za dobro socialno politiko in v tej smeri bi po moji oceni se morali pogovarjati in ravno zaradi teh dveh let pod ključnega efektivnega časovnega intervala, če je recimo prvo leto bilo čas za ogrevanje te Vlade, potem je zdaj težišče bi moralo biti prav na leto 2020 in 2021 za ključne ukrepe, ki jih pričakujejo naši ljudje, zato smo tukaj zaradi naših ljudi, zaradi naših državljanov. Da bi res, ponavljam, mladi videli v Sloveniji perspektivo, v Sloveniji. Ne pa da mi zdaj ena znana podjetnica piše in me skritizira skoraj v tem smislu a se nam je odpeljalo, da ne vidimo, da ima mladi zdravnik šest evrov na uro, jaz to natančno ne vem, ampak verjetno ima neke takšne podatke. To je res narobe svet in potem mi človeka, v tem primeru zdravniku ali tudi inženirja spravimo do diplome in potem nam odide, ker ne vidi perspektive pri nas. Zato govorim o ključnih ukrepih, da ne govorim o ostarelih, starih. Na tem mestu se pa moram pol zahvalit državnemu sekretarju na Ministrstvu za zdravje, ki je povedal, da pa se je zadeva premaknila, tako jaz razumem in upam, verjamem na področju dolgotrajne oskrbe. Nič se ni zgodilo, nič se ne bo zgodilo v 2020 pa 2021 na področju družinske politike. Za nas krščanske demokrate je to zelo pomembno in v koalicijski pogodbi ste napisali socialno in družinsko politiko bomo ločili. Okej, mi še čakamo, ampak to se vidi tudi v proračunih. Moralo bi se videti. Če tega v proračunih ni, potem tega ne bo. Ampak dajmo se presenetiti. In še enkrat, poslovno okolje ali je dovolj atraktivno, a je res, a so res tuji investitorji in seveda najprej domači res imajo oceno, da je naše poslovno okolje atraktivno. A so res na mejnih prehodih dolge kolone tujih investitorjev, ki bi prišli k nam z denarjem? Saj tu imamo ne samo davčno vprašanje, ne samo davčno okolje. To ni dovolj. Imamo tudi problem, ne vprašanje. Problem pravne države. Ker pravna država je tista, ki mora kapital investitorja tudi zaščititi. Okej, da ne bo pomote kar se tiče konkurenčnosti. Plače so se delno razbremenile, dajem priznanje ministru doktorju Bertonclju. Dohodnina, dobrih 100 milijonov se je proračun odpovedal. To bo ostalo pri ljudeh, bodo bolj zadovoljni, bodo bolj produktivno delali in tako naprej. Zdaj seveda, če pa gledamo čisto računovodsko, desna in leva stran kartice, če tako klasično govorim pa se tu ne izide, nakar je opozarjal že predsednik Polnar, da pa smo pozabili ali pa je Vlada pozabila, da bodo pa tudi tukaj občine beležile en izpad na prihodkovni strani, ker bodo ob pomemben del dohodnine. In tukaj opozarjam, ker je to moja dolžnost tudi na neučinkovito črpanje evropskih sredstev. To stalno lajnamo, res je da sem morda marsikomu morda že nadležen, ampak če ne bomo opozarjali, potem ne bo nič. Že sam ta signal, da nimamo ministra, ministrice pristojne samo za evropska sredstva ni dopustno. To ni dobra situacija in zdaj je prav zadnji trenutek ko smo še tudi neto prejemniki, se pravi ko je saldo vplačil v EU in prelivov in EU pozitiven, torej na naši strani. Zdaj je čas da sredstva čim bolj izkoristimo in dejansko tudi vse počrpamo. Zelo pomemben je javni dolg. V redu, minister se trudi,</font><br/>
<br/>
<b><font size="4">44. TRAK (AB): 12.30</font></b><br/>
<br/>
<b><font size="4">	</font></b><font size="4">(nadaljevanje) ga znižujemo, ampak tako za slovensko javnost, ko marsikoga sprašujem a veš dragi državljan koliko obresti plačuje država za dolg države. Seveda ljudje nimajo te predstave. 750 milijonov je fantastična cifra na letni ravni, res. In tu je ta razvojna cokla, seveda razvojna cokla ni, kolegice in kolegi, ni formula v zakonu o fiskalnem pravilu. Razvojno coklo smo mi dejansko absorbirali in jo bomo čutili še nekaj let zaradi bančne luknje, ki smo jo morali zakrpati. Ampak kje je tu problem, kaj smo se naučili? Nič, nič. Imeli smo eno odlično parlamentarno preiskovalno komisijo, ki je svoje delo odlično opravila. Ko bi se morala vklopiti zdaj pravna država, pa je spet nekdo izključil elektriko, če smem v prispodobi. Noben bankster ne sedi in zaradi tega smo gledali menda prejšnji četrtek ali kdaj neko tarčo, ki mi povzroča aritmije. Bančna luknja se nadaljuje, ključni za to poklicani ljudje, organi pa gledajo stran. Kar se tiče investicij – ja, tukaj tudi sam kot kolega Marko Pogačnik se moram javno zahvalit slovenskemu gospodarstvu, ki je res imelo dobre rezultate v preteklem letu. Kolega Miha Kordiš vedno pravi 4 milijarde dobička, hvala bogu, saj podjetje je po definiciji ustanovljeno za to, da dela dobiček, ampak kolega Kordiš pozablja, jaz pa ne, dodati, da pa je to naše slovensko gospodarstvo tudi nekaj investiralo. Koliko? 8 milijard. 8 milijard evrov. In zaključujem s stanovanjskim vprašanjem in z odgovorno politiko tako kot sem začel, odgovorna politika bi morala realizirati to kar napiše v koalicijsko pogodbo, kjer pravi pri poglavju oziroma pri izzivu reševanje stanovanjske problematike mladih pravi; proračunska sredstva za stanovanja bomo do konca mandata, ja do konca mandata, dvignili na 0,4 % BDP. Do konca mandata, ali to zdaj računamo na mandat 0,4 % ali pa na leto 0,4 BDP. To je 160 milijonov. Mislim da bi mi na leto potrebovali 160 milijonov. Upam da imamo absorpcijske sposobnosti in pravi proračunska sredstva. Zdaj kolega Marko je povedal tu reda velikosti 5 milijonov imamo v proračunu za reševanje tega problema. To ni odgovorna politika. In zaključujem, mi dejansko pričakujemo od Vlade da nam vsaj prizna, da v pravo smer razmišljamo ko pravimo v Sloveniji se ne splača delati. Ali zdaj gremo tu naprej po tej poti ali pa bomo to obrnili, da bomo rekli glejte, v Sloveniji se splača delat. Hvala lepa. </font><br/>
<br/>
<br/>
<b><font size="4">PREDSEDNIK ROBERT POLNAR: </font></b><font size="4">Hvala gospod poslanec. Sprašujem predsednika fiskalnega sveta, verjetno želite besedo še, ker ste prej se tudi že prijavili. Izvolite gospod Kračun, imate besedo. </font><br/>
<br/>
<b><font size="4">DR. DAVORIN KRAČUN: </font></b><font size="4">Bom na kratko, namreč zdaj sva s kolegom pogledala podatke in sicer bo javna poraba v letu 2021 za 2,8 milijardi evrov višja kot v letu 2018, torej ne moremo govoriti o varčevanju, varčevalni naravnanosti in to kljub temu da gre tukaj za okvir fiskalnega pravila. Torej povečanje za približno šest procentov bruto domačega proizvoda. Torej ni poudarek na varčevanju, ampak na discipliniranju porabe. Kolegu Pavšiču moram odgovorit v zvezi z oceno koalicijske pogodbe in sicer ocena koalicijske pogodbe ni bil politični akt, zato ker z našo oceno smo počakali, da je bila vlada imenovana in šele potem, ko je bila imenovana smo načrte ocenili, kajti koalicijska pogodba je temelj za načrte vlade in načrti Vlade so temelj za proračun in tako smo mi pravočasno opozorili kam bi vodilo nekritično sprejemanje vseh obveznosti, ki so si jih partnerji zadali v koalicijski pogodbi in je pomagalo.</font><br/>
<font size="4"> </font><br/>
<b><font size="4">45. TRAK: (VP) 12.35 </font></b><br/>
<br/>
<font size="4">	(nadaljevanje) Proračun je bil dosti bolj razumen, kot pa so naprej bile želje navedene v koalicijski pogodbi.</font><br/>
<font size="4">Zdaj, prej sem že hotel replicirati na kolega Meseca. Namreč, v svetovnem merilu, ker on je pravil, da kriza ni bila nepričakovana – pri nas mogoče ne, v svetovnem merilu je bila nepričakovana kajti določena pojemanja gospodarske rasti so sprožila globoko recesijo šele po padcu banke Lehman Brothers. Ki je bilo pa nepričakovano kajti ta banka je še en teden prej imela najboljše bonitetne ocene, potem pa se je pokazalo, da imajo vse banke v svetu pravzaprav toksične produkte v svoji aktivi in se je zgodilo, kar se je. Kaj pa pri nas? K nam pa je kriza prišla počasi. Torej z zamudo ampak potem nas je udarila mnogo globlje, kot pa svet. Tudi z naših notranjih razlogov, kolega Mesec je nekatere naštel – fiskalna politika, ki jo je država vodila pred krizo in v prvih fazah krize, je bila povsem nepripravljena na to, kar nas lahko zadene, tudi meddrugim.</font><br/>
<br/>
<b><font size="4">PREDSEDNIK ROBERT POLNAR: </font></b><font size="4">Hvala, gospod predsednik.</font><br/>
<font size="4">Gospe in gospodje, zdaj na tej točki smo razpravo zaključili. Bom dal besedo na vsak način še ministru za finance. Preden dam besedo ministru za finance pa želim poudariti, da imamo mi za leto 2020 vloženih 64 amandmajev in 2 predloga za amandma odbora. Da imamo za leto 2021 vloženih 55 amandmajev in 1 predlog za amandma odbora. Skupaj 122 amandmajev. In prosim vas, da to upoštevate v bodočem poteku današnje seje zato, ker naša naloga in naš cilj je, da sprejemamo odločitve. Predvsem to poudarjam – naša naloga je, da sprejemamo in sprejmemo odločitve. To naj bo, prosim, vodilo v vseh bodočih razpravah.</font><br/>
<font size="4">Gospod minister za finance, v redu, hvala lepa.</font><br/>
<font size="4">Zdaj pa prehajamo, gospe in gospodje, oziroma zaključujem. Prosim?</font><br/>
<font size="4">Postopkovno, mislim sicer, da vem kam sledi, kolega Marko Pogačnik.</font><br/>
<font size="4">Izvolite.</font><br/>
<br/>
<b><font size="4">MAG. MARKO POGAČNIK (PS SDS): </font></b><font size="4">Ja, hvala spoštovani predsednik. </font><br/>
<font size="4">Jaz mislim, da je neodgovorno od ministra, da ni odgovoril niti na eno moje vprašanje in jaz mislim, da je ključno tukaj. Zato bi pričakoval od ministra, da odgovori. Glejte, danes gremo, smo odprli bi rekel tukaj eno pomembno razpravo. Iz dveh koalicijskih strank je bil jasen signal, da se zavzemajo za to, da se »fiskalno pravilo« razmontira. Edino 2 predstavnice iz ene stranke koalicije so proti temu. In zdaj mene, jasno, zanima, spoštovani minister, kakšen je vaš pogled do tega. Danes se pogovarjamo o proračunu za leto 2020, 2021 in to je ključno – ali se vi tudi nagibate k temu, da se fiskalno pravilo razmontira in da se ga odpravi ali v celoti ali delno? Danes je bilo tukaj v tej razpravi in jaz sem vam že pri svoji razpravi vprašanje dal in v zvezi s stanovanjsko problematiko – na to zadevo, spoštovani minister, tudi niste odgovorili. Jaz mislim, da je sramotno, da ste v proračun dali za reševanje stanovanjske problematike 3,7 milijona evrov. In pričakujem, minister, preden gremo na glasovanje o amandmajih, odgovore. Fiskalna pravila in stanovanjska problematika.</font><br/>
<font size="4">Hvala.</font><br/>
<br/>
<b><font size="4">PREDSEDNIK ROBERT POLNAR: </font></b><font size="4">Hvala gospod poslanec.</font><br/>
<font size="4">Gospod minister, saj prav veliko ni za odgovarjati. Vas pa prosim na vsak način, da glede na to, da smo vas danes že slišali in da ste jasno povedali kaj mislite o fiskalnem pravilu in tudi kar se tiče stanovanjske problematike, da to kljub vsemu še enkrat ponovite.</font><br/>
<font size="4">Izvolite, prosim.</font><br/>
<br/>
<b><font size="4">DR. ANDREJ BERTONCELJ: </font></b><font size="4">Hvala lepa.</font><br/>
<font size="4">Ni prva razprava, zdaj razpravljamo samo o dopolnjenem proračunu in je bilo, tudi s strani predsednika, jasno opredeljeno katere so tiste točke. Že v predhodnih razpravah mislim, da sem nekaj ur že pojasnjeval te zadeve. Tako, da se nebi ponavljal. Ne vem, če sem jaz danes kje omenil fiskalno pravilo drugače kot, da spoštujemo fiskalno pravilo. Jaz sem jasno povedal, da sta oba proračuna sprejeta v skladu z obstoječim fiskalnim pravilom in dokler imamo takšnega, kot ga imamo, ga spoštujemo. </font><br/>
<br/>
<b><font size="4">46. TRAK: (IP) – 12.40</font></b><br/>
<br/>
<font size="4">	(nadaljevanje) Saj, nenazadnje ste tudi videli in prebrali, upam, poročilo fiskalnega sveta, kjer piše, da sta oba proračuna za leto 2020 in 2021 skladna s fiskalnim pravilom. Saj to je v odgovor na vaše vprašanje. </font><br/>
<font size="4">	Glede ostalih zadev smo tudi že povedali dodatno, kar je novega, je pa v / nerazumljivo/, ampak to bo kasneje, ne v tem proračunu, pa bi v tistem delu odgovoril, da ne bi, bom rekel, tako, cherry picky(?), kot pravijo, posameznih postavk jemali in se do njih opredeljevali. Glede ostalih segmentov, davčnih, pa tudi mislim, da je bila nekaj deseturna razprava okrog tistih zadev, da mi ni treba dodatno pojasnjevati.</font><br/>
<font size="4">	Mogoče samo na koncu, da se zahvaljujem predsedniku fiskalnega sveta, sem rade volje odstopil minutažo, kar je bolj redko tukaj, in je zelo didaktično predstavil to stališče in se z njim v tem delu strinjam. </font><br/>
<font size="4">	Hvala.</font><br/>
<br/>
<font size="4">	</font><b><font size="4">PREDSEDNIK ROBERT POLNAR:</font></b><font size="4"> Hvala, gospod minister. </font><br/>
<font size="4">	Gospe poslanke, gospodje poslanci, vsi ostali prisotni. Zaključujem razpravo in prehajamo v prvi vrsti na obravnavo vloženih amandmajev k dopolnjenemu predlogu proračuna Republike Slovenija za leto 2020. </font><br/>
<font size="4">	Do izteka roka za vložitev amandmajev, se pravi do 13. novembra, so kvalificirani predlagatelji vložili 64 amandmajev, ti so razvidni iz pregleda amandmajev, ki ste ga prejeli, dodatno pa sta bila še podana dva predloga za amandmaje odbora, kar ste tudi danes dobili na svoje klopi.</font><br/>
<font size="4">	Kot je bilo na začetku že opredeljeno, bomo razpravo in odločanje o amandmajih vodili na podlagi pregleda amandmajev, ki je pripravljen tako, da so amandmaji razvrščeni po posameznih proračunskih uporabnikih, in sicer glede na predloge za povečanje sredstev pri posameznih podprogramih. Odboru predlagam, gospe in gospodje, da razpravljamo o sklopih vloženih amandmajev k posameznemu proračunskemu uporabniku, odločamo pa vsekakor o vsakem amandmaju posebej. </font><br/>
<font size="4">	Prosim pa vas, resnično, gospe in gospodje, mi smo splošno razpravo danes opravili. Zdaj bomo razpravljali o vloženih amandmajih in naj razprava o vloženih amandmajih pri amandmaju posebej ne poteka v duhu razprave o vsem in o ničemer, ampak izključno o tistem, na kar se amandma nanaša. </font><br/>
<font size="4">	Najprej sprašujem ministra za finance, ali morda želite predstaviti mnenje vlade o vloženih amandmajih? Ni nujno, ni nujno, to samo sprašujem. Okej, v redu, hvala lepa.</font><br/>
<font size="4">	Torej prehajamo na razpravo o vloženih amandmajih po predlaganem predlogu oziroma pregledu amandmajev. </font><br/>
<font size="4">	Najprej dajem v razpravo amandmaja poslanske skupine Slovenske demokratske stranke in Nove Slovenije – krščanskih demokratov k proračunskemu uporabniku Urad Vlade Republike Slovenije za Slovence in zamejstvu in po svetu, za povečanje podprograma podpora Slovencem v zamejstvu in po svetu. To sta amandmaja številka 1 in amandma številka 2 k temu proračunskemu uporabniku.</font><br/>
<font size="4">	Besedo dajem poslancu Jožefu Horvatu. Izvolite prosim.</font><br/>
<br/>
<font size="4">	</font><b><font size="4">JOŽEF HORVAT (PS NSi): </font></b><font size="4">Hvala lepa, gospod predsednik. </font><br/>
<font size="4">	Čisto kratko o amandmaju, zakaj pravzaprav gre. Poglejte, kolegice in kolegi, pred finančno krizo je proračun Urada Vlade Republike Slovenije za Slovence v zamejstvu in po svetu bil težak približno 12 milijonov evrov. 12 milijonov evrov. V času krize se je ta budget za Slovence v zamejstvu in po svetu, torej za del našega narodovega telesa, skrčil za približno 3 milijone evrov ali eno četrtino.</font><br/>
<font size="4">	Vsa ministrstva so v preteklih letih s sredstvi za delovanje dosegla ravni pred krizo, le Urad Vlade Republike Slovenije za Slovence v zamejstvu in po svetu temu ni sledil. Menimo, da je skrajni čas, da odpravimo to anomalijo in uradu zagotovimo primerna sredstva za njegovo delovanje.</font><br/>
<font size="4">	Gre za del narodovega telesa. Nas je tako malo. In res to, kako bi rekel, tudi iz srca, ne iz nekih strokovnih</font><br/>
<br/>
<b><font size="4">47. TRAK: (IP) – 12.45</font></b><br/>
<br/>
<font size="4">	(nadaljevanje) vzgibom, predlagamo dodatna sredstva in bi res prosil na tem mestu vlado, zakaj tega amandmaja ne more podpreti, ker tako slutim, da ga vlada ne podpira. Da razloži, zakaj ne za Slovence v zamejstvu in po svetu.</font><br/>
<font size="4">	Hvala lepa.</font><br/>
<br/>
<font size="4">	</font><b><font size="4">PREDSEDNIK ROBERT POLNAR:</font></b><font size="4"> Hvala, gospod poslanec. </font><br/>
<font size="4">	Ali predstavnica vlade, gospa državna sekretarka, želi odgovoriti na izziv poslanca Horvata? Izvolite, prosim.</font><br/>
<br/>
<b><font size="4">	SAŠA JAZBEC:</font></b><font size="4"> Hvala lepa za besedo. Mi smo z Uradom za Slovence v zamejstvu in po svetu dosegli soglasje za ta proračun, ki ga imajo predlaganega v letu 2020, tako kot je bilo že večkrat povedano, bi si pač vsi želeli več, ampak razumejo omejitve, tako da so s tega vidika pristali na predlagani limit. </font><br/>
<font size="4">	Hvala lepa. </font><br/>
<br/>
<b><font size="4">PREDSEDNIK ROBERT POLNAR:</font></b><font size="4"> Hvala lepa. Poslanec Jožef Horvat, vi bi želeli replicirati, ali imate ponovno razpravo?</font><br/>
<br/>
<b><font size="4">JOŽEF HORVAT (PS NSi): </font></b><font size="4">/ izklopljen mikrofon/ Vprašanje.</font><br/>
<br/>
<b><font size="4">PREDSEDNIK ROBERT POLNAR:</font></b><font size="4"> Ja, izvolite prosim.</font><br/>
<br/>
<b><font size="4">JOŽEF HORVAT (PS NSi):</font></b><font size="4"> Ja, bom pa potem drugič, hvala lepa, gospa državna sekretarka za odgovor, bom, recimo, jaz vas zaupam, verjamem, da govorite resnico. Bom pa potem pač pristojnega ministra moral vprašati, zakaj se je s tem strinjal, potem ni na pravem mestu ta minister.</font><br/>
<font size="4">Na drugi strani pa, zdaj, kolikor spremljam sredstva javnega obveščanja, je vlada govorila tudi o repatriaciji Slovencev iz Venezuele. Te nesrečne zgodbe. Kdo bo pokril te stroške, katera ministrstva, bi vam bil hvaležen za odgovor. </font><br/>
<font size="4">Hvala lepa. </font><br/>
<br/>
<b><font size="4">PREDSEDNIK ROBERT POLNAR:</font></b><font size="4"> Spoštovani poslanec, to ni tema amandmajev, tako da tu vas bom prosil, da boste morda v okviru Odbora za zunanjo politiko izpostavili te zadeve, ali pa morda tudi Komisije za Slovence v zamejstvu in po svetu.</font><br/>
<font size="4">/ oglašanje iz dvorane/</font><br/>
<font size="4">Ne, ne, to bomo zdaj, če bomo takole peljali sejo, potem ne bomo nobene odločitve sprejeli. Mi bomo zdaj prešli na odločanje o obeh amandmajih. In sicer dajem na glasovanje amandma številka ena, ki ga je predlagala poslanska skupina Slovenske demokratske stranke. Glasujemo.</font><br/>
<font size="4">Kdo je za? (8 članov.) Kdo je proti? (11 članov.)</font><br/>
<font size="4">Ugotavljam, da odbor amandmaja ne podpira.</font><br/>
<font size="4">Prehajamo na odločanje o amandmaju številka dve, katerega je predlagatelj poslanska skupina Nova Slovenija – Krščanski demokrati. Glasujemo.</font><br/>
<font size="4">Kdo je za? (8 članov.) Kdo je proti? (11 članov.)</font><br/>
<font size="4">Odbor amandmaja ne podpira.</font><br/>
<font size="4">Prehajamo na odločanje o amandmaju pri uporabniki Ministrstvo za finance. Podprogram izplačevanje pravic. Predlagatelj amandmaja poslanska skupina Slovenske demokratske stranke. Glasujemo.</font><br/>
<font size="4">Kdo je za? (8 članov.) Kdo je proti? (11 članov.)</font><br/>
<font size="4">Odbor amandmaja ne podpira.</font><br/>
<font size="4">Naslednji uporabnik je Ministrstvo za zunanje zadeve, in sicer podprogram gospodarsko sodelovanje. Imamo en amandma na tem podprogramu, predlagatelj je poslanska skupina Nova Slovenija – Krščanski demokrati.</font><br/>
<font size="4">Kolega Horvat, izvolite.</font><br/>
<br/>
<b><font size="4">JOŽEF HORVAT (PS NSi):</font></b><font size="4"> Hvala lepa, gospod predsednik.</font><br/>
<font size="4">Potrebno je razložiti širši kontekst tega amandmaja. Mi smo na Odboru za zunanjo politiko obravnavali proračun Ministrstva za zunanje zadeve in tam sem dokazal, da ima Ministrstvo za zunanje zadeve premalo denarja, in drugo leto bo zmanjkalo za članarine. Kar so itak anomalija, da so na Ministrstvu za zunanje zadeve, ki bi morali biti nekje drugje, ampak kakorkoli že. </font><br/>
<font size="4">In zdaj pred dnevi je bil sprejet sklep o širitvi diplomatsko-konzularne mreže na 6 držav, kar podpiramo, ni pa denarja za to. A bo kakšna dobrodelna organizacija to sfinancirala? A smo resni ali nismo resni? Zato </font><br/>
<br/>
<b><font size="4">48. TRAK: (KŽ) – 12.50</font></b><br/>
<br/>
<b><font size="4">	</font></b><font size="4">(nadaljevanje) Zato in predvsem za okrepitev gospodarske diplomacije predlagamo ta amandma. </font><br/>
<font size="4">	Gospe in gospodje decembra je Evropski parlament sprejel potrdilo Trgovinski sporazum med EU in Japonsko, kolega Lojze Peterle je bil poročevalec, pred kratkim dobil visoko državno odlikovanje na Japonske, ampak to je za njega. Za nas je pa to, da mi ta sporazum znamo izkoristiti v gospodarske namene.</font><br/>
<font size="4">	635 milijonov ljudi povezuje oz. tangira ta sporazum. Eno tretjino svetovnega BDP. In mi na Japonskem imamo ekipo diplomatov, veleposlanico pa še eno ali dve osebi. Mi na Japonskem nimamo gospodarskega atašeja. Zdaj, če je to normalno potem glasujte proti temu amandmaju, jaz pa vem, da to ni normalno zato bom glasoval za ta amandma. </font><br/>
<font size="4">	Da ne govorimo zdaj o japonskih investitorjih, nekatere verjetno poznate, nekateri pa so zainteresirani, da v Slovenijo pridejo in ko se je zdaj ta pot začela, ko imajo neko zaupanje je potrebno dati nek pospešek japonskemu gospodarstvu, da pride v Slovenijo investirati.</font><br/>
<font size="4">	Hvala in prosim za podporo.</font><br/>
<br/>
<font size="4">	</font><b><font size="4">PREDSEDNIK ROBERT POLNAR: </font></b><font size="4">Hvala gospod poslanec. Začenjam glasovanje o predlaganem amandmaju. Glasujemo.</font><br/>
<font size="4">	Kdo je za? (7 članov.) Kdo je proti? (11 članov.)</font><br/>
<font size="4">	Ugotavljam, da amandma ni sprejel.</font><br/>
<font size="4">Začenjamo obravnavo amandmaja prav tako pri Ministrstvu za zunanje zadeve, podprogram razvojno sodelovanje in mednarodna pomoč. Pri tem imamo en amandma, predlagatelj Poslanska skupina Levica. Glasujemo.</font><br/>
<font size="4">	Kdo je za? (2 člana.) Kdo je proti? (10 članov.)</font><br/>
<font size="4">	Ugotavljam, da amandma ni sprejel.</font><br/>
<font size="4">Naslednji uporabnik je Uprava Republike Slovenije za zaščito in reševanje, podprogram delovanje sistema za zaščito, reševanje in pomoč. En amandma, predlagatelj Poslanska skupina Slovenske demokratske stranke. Glasujemo.</font><br/>
<font size="4">	Kdo je za? (7 članov.) Kdo je proti? (11 članov.)</font><br/>
<font size="4">	Ugotavljam, da amandma ni sprejel.</font><br/>
<font size="4">Naslednji uporabnik je Ministrstvo za gospodarski razvoj in tehnologijo, podprogram lokalno razvojno infrastruktura. Imamo en amandma, predlagatelj je Poslanke skupina Slovenske demokratske stranke.  </font><br/>
<font size="4">	Razprava poslanka Suzana Lep Šimenko, prosim.</font><br/>
<br/>
<font size="4">	</font><b><font size="4">SUZANA LEP ŠIMENKO (PS SDS): </font></b><font size="4">Najlepša hvala za besedo, zdaj vsi, ki me poznate že iz prejšnjega mandata zelo dobro veste za kateri amandma gre. Pa vas bom malo spomnila.</font><br/>
<font size="4">	 V aprilu 2015 smo imeli eno skupno sejo Odbora za gospodarstvo in kmetijstvo, kjer smo soglasno sprejeli sklep in naložili Vladi, da dejansko pripravi ukrepe za celostni razvoj območja Haloz. Ustanovljena je bila delovna skupina, pripravljenih je bilo kopica nekih ukrepov, dejansko pa v življenje te ukrepi niso prišli in narejenega je bilo v bistvu zelo malo.</font><br/>
<font size="4">	Na območju Haloz se še vedno soočamo z istimi težavami, mladi odhajajo, kmetijska zemljišča se zaraščajo, manjkajo delovna mesta, dejansko pa imamo velik potencial tako na področju kmetijstva, vinogradništva, kot na področju malega gospodarstva in resnično, resnično si želim in ljudje tam se to tudi zaslužijo, da bi ta konec resnično živeli in da bi dejansko izkoristili potenciale, ki jih ta konec Slovenije ima.</font><br/>
<font size="4">	Ampak brez, da namenimo neka dodatna finančna sredstva, tako kot se je namenilo za druga območja po Sloveniji, kot je recimo Pomurje in ostali, žal ne bo šlo. Zdaj v odgovor Vlade zakaj tega amandmaja ne podpira, </font><br/>
<br/>
<b><font size="4">49. TRAK (AB): 12.55</font></b><br/>
<br/>
<b><font size="4">	</font></b><font size="4">(nadaljevanje) je bilo navedeno, da je v pripravi štiriletni program spodbud za obmejna problemska območja in da bo v pripravo tega vključena vsa ministrstva, ki kakorkoli vpliva na življenje v teh delih Slovenije. To seveda izredno podpiram. Takrat, ko smo obravnavali proračun na Odboru za gospodarstvo je bilo tudi rečeno, da je delovna skupina že imela prvi sestanek, saj je v redu in prav, ampak bojim se, da bo zgolj ostalo spet pri raznih sestankih, pri naboru nekih ukrepov, če pa za to ne bomo namenili nekaj sredstev, dejansko do premikov ne bo prišlo. Zato spoštovani kolegi na vas apeliram, dajmo podprimo ta amandma in vsaj bom rekla enemu koncu Slovenije omogočimo nek drugačen razvoj. Gre za obmejno območje in resnično no, veliko je bilo truda tudi s strani koalicijskih strank in želela bi si konkretne premike, tako da vas prosim za podporo pri amandmaju. Hvala.</font><br/>
<br/>
<b><font size="4">	PREDSEDNIK ROBERT POLNAR: </font></b><font size="4">Hvala gospa poslanka. Poslanec Jožef Horvat obrazložitev glasu, dve minuti je to prosim. Izvolite. </font><br/>
<br/>
<b><font size="4">	JOŽEF HORVAT (PS NSi): </font></b><font size="4">Hvala lepa gospod predsednik. Mi bomo ta amandma podprli, ne samo zaradi tega ker s Suzano, kolegico Suzano prepoznam in v Državnem zboru prepozna kot eno borko za Haloze, ampak pred tednom dni sem bil tudi s temi ljudmi, tudi z županjo tam in dejansko sam bi si želel da bi Vlada imela enkrat terensko sejo, da bi videla kje so Haloze in kaj se tam dogaja, s kakšnimi problemi se ljudje ukvarjajo. Tudi meni Vlada odgovarja s tem, da je v pripravi štiriletni program za obmejna območja, ko gledam proračun gor pa dol, načrt razvojnih programov in tako dalje, jaz enostavno tega nikjer ne vidim. Glejte, če ni denarja, potem lahko, potem je boljše, da se nekam zapremo, beremo Prešernove poezije in se pač s tem zadovoljimo. Hvala lepa. </font><br/>
<br/>
<b><font size="4">	PREDSEDNIK ROBERT POLNAR: </font></b><font size="4">Hvala gospod poslanec. Začenjam glasovanje o predlaganem amandmaju. Za 8, proti 9 Odbor amandmaja ne podpira. </font><br/>
<font size="4">	Naslednji uporabnik je prav tako Ministrstvo za gospodarski razvoj in tehnologijo. Podprogram Učinkovito trženje in promocija Slovenije. Predlagatelj Poslanska skupina Slovenske demokratske stranke. Začenjam glasovanje o predlaganem amandmaju. Za 8, proti 11, Odbor amandmaja ne podpira. </font><br/>
<font size="4">	Uporabnik Ministrstvo za kmetijstvo, gozdarstvo in prehrano, podprogram Upravljanje kmetijskih zemljišč, en amandma, predlagatelj Poslanska skupina Nova Slovenija – Krščanski demokrati. Začenjam glasovanje o predlaganem amandmaju. Za 8, proti 11, Odbor amandmaja ne podpira. </font><br/>
<font size="4">	Prav tako Ministrstvo za kmetijstvo, gozdarstvo in prehrano, podprogram Odprava posledic naravnih nesreč. Tu imamo en amandma, predlagatelj Poslanska skupina Nova Slovenija – Krščanski demokrati, kolega Horvat izvolite. </font><br/>
<br/>
<b><font size="4">	JOŽEF HORVAT (PS NSi): </font></b><font size="4">Hvala lepa kolegice in kolegi. </font><br/>
<font size="4">	Mi vsi vemo, da so klimatske spremembe dejansko, da se klimatske spremembe odražajo v tem, da imamo vsako leto večja, hujša neurja z vedno večjimi škodami. Kar zadeva kmetijstvo mi ocenjujemo, da lahko, da se lahko najučinkoviteje in z najmanj denarja zoperstavimo sušam in to pa tako, da uredimo kvalitetne učinkovite namakalne sisteme. Namakalni sistemi so sestavljeni recimo tako bi rekel iz dveh komponent. Eno komponento mora narediti država, recimo da so to avtoceste za namakalne sisteme, drugi del mora narediti lokalna skupnost ali pa prav koristniki, ki bodo te namakalne sisteme tudi koristili in zato v tem kontekstu predlagamo ta amandma in prosim za podporo. Gre torej za namakalne sisteme in za obveznost države. </font><br/>
<br/>
<b><font size="4">50. TRAK: (ŠZ) – 13.00</font></b><br/>
<br/>
<font size="4">	</font><b><font size="4">PREDSEDNIK ROBERT POLNAR:</font></b><font size="4"> Hvala gospod poslanec. Začenjam glasovanje o predlaganem amandmaju. Za 8, proti 11. Odbor amandmaja ne podpira. </font><br/>
<font size="4">	Naslednji uporabnik je direkcija Republike Slovenije za infrastrukturo, podprogram investicijsko vzdrževanje in gradnja državnih cest. Tu imamo 15 amandmajev in še predlog za amandma odbora poslanske skupine Nova Slovenija, ki smo ga prejeli danes.</font><br/>
<font size="4">	Gremo torej po vrsti. Amandma številka 1, predlagatelj Poslanska skupina Slovenske demokratske stranke. Začenjam glasovanje. Za 7, proti 11. Odbor amandmaja ne podpira.</font><br/>
<font size="4">	Amandma številka 2. Predlagatelj Poslanska skupina Slovenske demokratske stranke. Začenjam glasovanje. Za 7, proti 10. Odbor amandmaja ne podpira.</font><br/>
<font size="4">	Amandma številka 3. Predlagatelj je Poslanska skupina Slovenske demokratske stranke. Začenjam glasovanje. Za 7, proti 11. Odbor amandmaja ne podpira.</font><br/>
<font size="4">	Amandma številka 4. Predlagatelj Poslanska skupina Slovenske demokratske stranke. Začenjam glasovanje. Za 7, proti 11. Odbor amandmaja ne podpira.</font><br/>
<font size="4">	Amandma številka 5. Predlagatelj Poslanska skupina Slovenske demokratske stranke. Začenjam glasovanje. Za 7, proti 10. Odbor amandmaja ne podpira.</font><br/>
<font size="4">	Amandma številka 6. Predlagatelj ravno tako Poslanska skupina Slovenske demokratske stranke. Začenjam glasovanje. Za 7, proti 10. Odbor amandmaja ne podpira.</font><br/>
<font size="4">	Amandma številka 7. Predlagatelj Poslanska skupina Slovenske demokratske stranke. Začenjam glasovanje. Za 8, proti 10. Odbor amandmaja ne podpira.</font><br/>
<font size="4">	Amandma številka 8. Predlagatelj Poslanska skupina Slovenske demokratske stranke. Začenjam glasovanje. Samo trenutek prosim. Za 7, proti 9. Odbor amandmaja ne podpira.</font><br/>
<font size="4">	Amandma številka 9. Predlagatelj Poslanska skupina Slovenske demokratske stranke. Začenjam glasovanje. Za 7, proti 10. Odbor amandmaja ne podpira.</font><br/>
<font size="4">	Amandma številka 10. Predlagatelj Poslanska skupina Nova Slovenija, krščanski demokrati. Začenjam glasovanje. </font><br/>
<br/>
<b><font size="4">51. TRAK: (IP) – 13.05</font></b><br/>
<br/>
<font size="4">	(nadaljevanje) Kdo je za? (7 članov.) Kdo je proti? (11 članov.)</font><br/>
<font size="4">	Odbor amandmaja ne podpira.</font><br/>
<font size="4">	Amandma številka 11. Predlagatelj poslanska skupina Nova Slovenija – Krščanski demokrati. Glasujemo.</font><br/>
<font size="4">	Kdo je za? (7 članov.) Kdo je proti (11 članov.)</font><br/>
<font size="4">	Odbor amandmaja ne podpira.</font><br/>
<font size="4">	Amandma številka 12. Predlagatelj poslanska skupina Nova Slovenija – Krščanski demokrati. Glasujemo.</font><br/>
<font size="4">Kdo je za? (6 članov.) Kdo je proti (11 članov.)</font><br/>
<font size="4">	Odbor amandmaja ne podpira.</font><br/>
<font size="4">	Amandma številka 13. Predlagatelj poslanska skupina Nova Slovenija – Krščanski demokrati. Glasujemo.</font><br/>
<font size="4">Kdo je za? (7 članov.) Kdo je proti (11 članov.)</font><br/>
<font size="4">	Odbor amandmaja ne podpira.</font><br/>
<font size="4">Amandma številka 14. Predlagatelj poslanska skupina Nova Slovenija – Krščanski demokrati. Glasujemo.</font><br/>
<font size="4">Kdo je za? (7 članov.) Kdo je proti (9 članov.)</font><br/>
<font size="4">	Odbor amandmaja ne podpira.</font><br/>
<font size="4">Amandma številka 15. Predlagatelj poslanska skupina Nova Slovenija – Krščanski demokrati. Glasujemo.</font><br/>
<font size="4">Kdo je za? (7 članov.) Kdo je proti (12 članov.)</font><br/>
<font size="4">	Odbor amandmaja ne podpira.</font><br/>
<font size="4">	In še predlog za amandma odbora pod številko 16, to, kar smo prejeli danes. Predlagatelj poslanska skupina Nova Slovenija – Krščanski demokrati.</font><br/>
<font size="4">	Kolega Horvat, izvolite, imate besedo.</font><br/>
<br/>
<b><font size="4">JOŽEF HORVAT (PS NSi):</font></b><font size="4"> Hvala lepa, gospod predsednik. Dolžan sem pojasniti okoliščine, zaradi katerih smo ta amandma vložili, in to danes zjutraj na začetku seje. </font><br/>
<font size="4">Včeraj zvečer smo dobili zaprosilo s strani svetnice Občine Bled, in včeraj se je menda dogajala ena tiskovna konferenca, menda politike na Bledu, in tudi tukaj mislim Bohinj, in tudi civilne iniciative, ki jih je razburila odločitev države, da kljub drugačnim obljubljam začetek gradnje južne blejske razbremenilne ceste, da to država zamakne na leto 2023. </font><br/>
<font size="4">Enotno so, torej politika lokalna, in skupaj s civilno iniciativo in prebivalci mlina, pozvali državo, naj takoj začne s fazno gradnjo obvoznice, ki bo omogočila trajnostni razvoj kraja. Mislim, da ne rabim opisovati, kaj je Bled v slovenskem turističnem smislu, in kakšno prometno situacijo ima Bled. </font><br/>
<font size="4">Omenjali so tudi, kot je povedal blejski župan gospod Janez Fajfar, da so bili negativno presenečeni, ko so pač v načrtih razvojnih programov Slovenije videli časovnico izgradnje blejske razbremenilne ceste, in Fajfar, torej župan, gospod Fajfar, je tudi spomnil na nedavno obljubo ministrice za infrastrukturo Alenke Bratušek, da bo država začela fazno graditi obvoznico. </font><br/>
<font size="4">To nas je nekako nagovorilo, da predlagamo temu spoštovanemu odboru ta amandma, v katerem se bo pač odbor, za katerega se bo odbor opredelil. Povsem normalno je, da bomo mi ta amandma podprli, ker takšen turistični biser, kot je Bled, Bohinj, potrebuje dobro prometno infrastrukturo, in odgovorna politika je tista, ki nekaj obljubi in potem tudi realizira</font><br/>
<br/>
<b><font size="4">52. TRAK (AB): 13.10</font></b><br/>
<br/>
<b><font size="4">	</font></b><font size="4">(nadaljevanje) kot je povedala kolegica Maša Kociper. Hvala lepa. </font><br/>
<br/>
<b><font size="4">	PREDSEDNIK ROBERT POLNAR: </font></b><font size="4">Hvala gospod poslanec. Razprava poslanec Franc Kramar, prosim. </font><br/>
<br/>
<b><font size="4">	FRANC KRAMAR (PS SAB): </font></b><font size="4">Ja seveda, jaz se moram odzvat na to, glede na to da prihajam iz zgornje Gorenjske, iz Bohinja. Saj se vsi zavedamo, da je petdeset let traja že ta izgradnja obvoznice. Moram pa reči, da sem razočaran. Razočaran nad včerajšnjo tiskovno konferenco v kateri je bilo precej gnojnice zlite po naši ministrici. Neupravičeno, moram reči neupravičeno. Treba se je zavedati, da predlagate 25 milijonov v NRP-jih. Treba se je pa zavedati dejstva, da je pridobljenih samo 70 % zemljišč. Se pravi manjka še 30 % zemljišč in tega se ne izpostavlja. Je pa nekaj; ministrica je obljubila, da se bo začela prva faza, to je izgradnja Betinskega krožišča delati v letu 2021 in to se bo začela. Poudarjam, leta 2021 se bo začela izgradnja prve faze obvoznice, ker je razdeljena na več faz, ker je zahteven projekt in ministrica me je danes klicala in je rekla povej, da bo v letu 2021 pričetek izgradnje krožišča v Betinu, to je prve faze izgradnje obvoznice Bled. Tako da moram pa reči, da mi je pa žal, to pa moram povedati, da se svetniki občine Bled pa tudi župan obračajo na vas poslance, mene pa tistega ki izhajam iz zgornje Gorenjske ne kontaktirajo. Niso me povabili niti na tiskovno konferenco, potem so pa še po meni gnojnico zlivali, tako da glejte, jaz tega amandmaja ne bom proti, ne bom za, se bom vzdržal, ker menim da še enkrat verjamem ministrici za infrastrukturo, da se bodo dela začela leta 2021. Hvala.</font><br/>
<br/>
<b><font size="4">	PREDSEDNIK ROBERT POLNAR: </font></b><font size="4">Hvala kolega Kramar. Poslanec, po vrsti gremo, poslanec Luka Mesec obrazložitev glasu.</font><br/>
<br/>
<b><font size="4">	LUKA MESEC (PS Levica): </font></b><font size="4">Ja, enako. Jaz tudi tega amandmaja ne morem podpreti iz preprostega razloga, kljub temu, da vem kakšna je cesta na Bledu in kakšne so razmere tam poleti. Ne morem se podpisati pod to, da bi se denar vzelo iz železnic, vendarle je treba pač povedati, da so železnice v Slovenije v primerjavi s cestami podhranjene, podrazvite in da moramo v prihodnjem desetletju tako kot sem večkrat omenil v svojih uvodnih predstavitvah danes in tudi na drugih priložnostih pospešit izgradnjo slovenskih železnic, tako da tukaj ne morem priti sam s sabo v konflikt na način, da bi podprl ta amandma, ki denar jemlje na enem od najbolj neprimernih virov. </font><br/>
<br/>
<b><font size="4">	PREDSEDNIK ROBERT POLNAR: </font></b><font size="4">Hvala gospod poslanec. Naslednji je na vrsti poslanec Jožef Horvat. Prosim. </font><br/>
<br/>
<b><font size="4">	JOŽEF HORVAT (PS NSi): </font></b><font size="4">Hvala lepa. Še enkrat; jaz sem ponoči dobil ta amandma spisan na svoj mail, Nova Slovenija ni organizirala te tiskovne, ne vem kdo jo je organiziral. Mi smo pač bili zaprošeni. Zdaj lahko tudi na dolgo govorim, sem šel pogledat v NRP-ju je za naslednje leto 70 tisoč, za leto 2021 pa 150 tisoč, kar lahko rečemo okej, se bo začelo. Kaj se da narediti s 70 tisočaki pustimo zdaj to. Ampak jaz sem zgolj nekako svojo poslansko dolžnost naredil. Pojma nimam še enkrat kdo je organiziral tiskovno, Nova Slovenija je ni in Nova Slovenija tudi ni tja prevažala gnojnice za nikogar. Še najmanj pa ne za slovensko ministrico. Tako da upam da zdaj vi ne gojite neke mržnje proti Novi Sloveniji, jaz sem pač to vložil formalno in sem hvaležen predsedniku in sekretarki odbora, da sta sprejela, ugotovila, da je poslovniško amandma, ne vem kdo ga je spisal še enkrat, ne vem kdo ga je spisal, jaz sem ga samo podpisal. Ampak če sem ga že vložil, če smo vložili v poslanski ta napor, ga bomo tudi jasno potrdil, bom glasoval za. </font><br/>
<br/>
<b><font size="4">	PREDSEDNIK ROBERT POLNAR: </font></b><font size="4">Hvala gospod poslanec, v vaš dober namen ne dvomimo. To glede tega ste lahko brez skrbi. Začenjam glasovanje o amandmaju. </font><br/>
<br/>
<b><font size="4">53. TRAK: (IP) – 13.15</font></b><br/>
<br/>
<font size="4">	(nadaljevanje) Kdo je za? (7 članov.) Kdo je proti? (10 članov.)</font><br/>
<font size="4">	Odbor amandmaja ne podpira.</font><br/>
<font size="4">	Ostajamo pri uporabniku direkcija Republike Slovenije za infrastrukturo in prehajamo na podprogram investicijska dejavnost na železniški infrastrukturi. </font><br/>
<font size="4">	Tukaj imamo dva amandmaja, in sicer prvi amandma je predlagatelj poslanska skupina Slovenske demokratske stranke. Razprava, poslanec Boris Doblekar, prosim.</font><br/>
<br/>
<font size="4">	</font><b><font size="4">BORIS DOBLEKAR (PS SDS):</font></b><font size="4"> Zdaj pa bo. Hvala lepa za besedo. </font><br/>
<font size="4">	Ja, mi smo tukaj predlagali amandma, ki je popolnoma na mestu in jaz verjamem, da vam je situacija popolnoma poznana kar se tiče obnove železniške infrastrukture, predvsem smo mi predlagali tukaj za posodobitev gorenjske proge. Tudi včeraj smo imeli v Novem mestu jesenski urbani forum prav od železnice, in zadnje čase je veliko govora o tem, da bi morali nujno posodobiti železniško progo. Nekaj se sicer dogaja, ampak mnogo premalo.</font><br/>
<font size="4">	In na tej železniški progi, jeseniški, bo pol leta zaprt tunel skozi Karavanke. In v teh pol leta bi lahko obnovili tudi zastarelo infrastrukturo, se pravi progo od Kranja proti Jesenicam. Sredstva so predvidena oziroma smo predvideli 60 milijonov za leto 2020. In sicer bi vzeli iz postavke za železniško povezavo Divača-Koper glede na dejstvo, da za obstoječo povezavo vsi postopki zaradi revizij postopkov praktično stojijo, je nemogoče pričakovati, da se bodo dela začela pred poletjem 2020 in bodo planirana sredstva za 2020 in 2021 večinoma ostala neporabljena.</font><br/>
<font size="4">	Za projekt nadgradnja gorenjske železniške proge pa so vsi potrebni izvedbeni načrti že narejeni in bi ob zagotovljenih sredstvih dela lahko potekala sočasno z zaporo proge zaradi obnove predora Karavanke.</font><br/>
<font size="4">	Zadevo so podprli tudi vsi župani občin ob gorenjski progi, kjer so seveda tudi predvideli in rezervirali sredstva v občinskih proračunih in ne verjamem, da bo še kdaj takšna priložnost, da bi bila proga pol leta zaprta, ko bo tako in tako tovorni promet potekal obvozno, se pravi, ne po tej progi, potniški promet pa bi v tem času seveda lahko potekal z nadomestnim avtobusnim prevozom.</font><br/>
<font size="4">	In še enkrat prosim v imenu vseh županov in tudi same železnice, infrastrukture slovenskih železnic, ki si zelo želi obnoviti ta del proge, da potrdimo ta amandma in pomagamo pri enem velikem projektu, ki bo za 30, 40, 50 let spet potem ne bo potrebno vlagati sredstev, ko se bo v tem času obnove karavanškega tunela obnovila tudi gorenjska proga.</font><br/>
<font size="4">	Mislim, da je amandma zelo smiseln in bi ga bilo nujno potrebno podpreti. </font><br/>
<font size="4">	Hvala lepa.</font><br/>
<br/>
<font size="4">	</font><b><font size="4">PREDSEDNIK ROBERT POLNAR:</font></b><font size="4"> Hvala, kolega Doblekar. </font><br/>
<font size="4">	Vi imate razpravo. Poslanec Mesec, razprava, izvolite. </font><br/>
<br/>
<font size="4">	</font><b><font size="4">LUKA MESEC (PS Levica):</font></b><font size="4"> Ja, hvala za besedo in lep pozdrav.</font><br/>
<font size="4">	Zdaj, tudi v Levici smo zelo razočarani nad tem, da je gorenjska železniška proga izgubila sredstva v proračunu, tako da bi pristojne z Ministrstva za infrastrukturo želel vprašati, zakaj je temu tako, in njihov pogled na amandmaja, ki smo jih pripravili. Enega v SDS, drugega v Levici, ki bi sredstva za to progo zagotovila.</font><br/>
<br/>
<b><font size="4">PREDSEDNIK ROBERT POLNAR:</font></b><font size="4"> Hvala, gospod poslanec. </font><br/>
<font size="4">Glasujemo.</font><br/>
<font size="4">Kdo je za? (9 članov.) Kdo je proti? (7 članov.)</font><br/>
<font size="4">Ugotavljam, da odbor amandma podpira. </font><br/>
<font size="4">Prehajamo na odločanje o amandmaju številka 2, katerega je</font><br/>
<br/>
<b><font size="4">54. TRAK: (KŽ) – 13.20</font></b><br/>
<br/>
<b><font size="4">	</font></b><font size="4">(nadaljevanje) predlagatelj Poslanska skupina Levica.</font><br/>
<font size="4">	Gospe in gospodje se zgodi tudi, da se kdaj kak amandma podpre, to je bilo danes na začetku že namigneno, pa ste z veliko skepso to gledali. </font><br/>
<font size="4">	Kolega Mesec, vi verjetno želite besedo, izvolite prosim.</font><br/>
<br/>
<b><font size="4">	MESEC LUKA (PS LEVICA): </font></b><font size="4">Ja, hvala. Zdaj jaz mislim, da če sta oba amandmaja sprejeta se s tem ravno zagotovi sredstva za izgradnjo železniške proge, tako da predlagam, da podprete in lahko z deli, ki so se že začela na gorenjski železniški progi, Slovenske železnice normalno nadaljujejo.</font><br/>
<br/>
<font size="4">	</font><b><font size="4">PREDSEDNIK ROBERT POLNAR: </font></b><font size="4">Hvala lepa. Začenjam glasovanje o predlaganem amandmaju. Glasujemo.</font><br/>
<font size="4">	Kdo je za (9 članov.) Kdo je proti? (8 članov.)</font><br/>
<font size="4">	Ugotavljam, da je amandma sprejet.</font><br/>
<font size="4">Prehajamo na uporabnika Ministrstvo za okolje in prostor, podprogram podporne dejavnosti na področju okoljske politike, imamo en amandma, predlagatelj Poslanska Skupina Nova Slovenija. Besedo ima poslanec Jožef Horvat, prosim.</font><br/>
<br/>
<font size="4">	</font><b><font size="4">HORVAT JOŽEF (PS NSi): </font></b><font size="4"> Hvala lepa. V tem Državnem zboru se je včeraj začel en zelo pomemben posvet, če smem tako reči, nekaj strokovnjakov nam je prišlo odpirati oči. Upam, da si bomo to poslanci tudi vzeli k srcu in k razumu. Naš program gre v smeri trajnostne rabe geotermalne energije, ki je ta trenutek še vedno ena velika neizkoriščena / oglašanje iz dvorane/  </font><br/>
<br/>
<font size="4">	</font><b><font size="4">PREDSEDNIK ROBERT POLNAR: </font></b><font size="4">Kolega Horvat samo trenutek prosim, malo je spet postalo malo preveč živahno v dvorani. Dajte prosim se umiriti, tamle kolega Rajh, da bomo lahko normalno nadaljevali s sejo.</font><br/>
<font size="4">	Izvolite prosim kolega Horvat. </font><br/>
<br/>
<b><font size="4">HORVAT JOŽEF (PS NSi): </font></b><font size="4"> Hvala gospod predsednik, da mi omogočite nadaljevanje razprave. Kot rečeno, trajnostna raba geotermalne energije je velika do danes se žal neizkoriščena priložnost Slovenije, ki bi omogočala skladnejši regionalni razvoj, zmanjšale energetske odvisnosti, izpolnjevanje okoljskih zaves naše države in razvoj visokotehnološkega, ekološkega kmetijstva, ter turizma. </font><br/>
<font size="4">V tem smo veliko govorili na seji Odbora za kmetijstvo, ki jo je odlično pripravil naš kolega Breznik. Največji potencial se izkazuje prav v severovzhodni Sloveniji, torej v Pomurju, tam kjer ne smemo delati hidroelektrarn, ne smemo črpati plina in nevem kaj še ne smemo. Imamo pa geotermalni potencial in za enkrat tudi tega ne smemo izkoriščati, še več znana podjetja, uspešne zgodbe, podjetniške zgodbe celo dobivajo za to, ker izkoriščajo geotermalni potencial dobivajo odločbe, da morajo proizvodnjo zapreti. Tega na svetu nikjer ni, zato oprostite sem malo ogorčen oz. zelo ogorčen. </font><br/>
<font size="4">Tam torej, v tem našem delu Slovenije, Pomurje je povprečna temperatura pridobljene vode razmeroma visoka med 60 in 80 stopinj Celzija, možna je njena kaskadna izraba, kjer je področje še razmeroma neraziskano je potrebo definirati območja, kjer so v globini geotermalni vodonosniki in ta sredstva, skromen milijon evro bi namenili izvedbi kakšnega pilotnega projekta, vemo da ni dovolj ampak za začetek recimo, da je in predlagamo izrabo za gospodarski in kmetijski razvoj, ogrevanje rastlinjakov, individualno ogrevanje hiš in javnih stavb, ter za turistični razvoj celotne regije.</font><br/>
<font size="4">Torej imamo velik naravni, veliko naravno bogastvo, ki pa ga ne znamo ali pa nočemo, ker ni politične volje izkoristiti. Sosednje države so nam tukaj vzgled, kar poglejte Hrvaško, Madžarko, ki vsaka ima najmanj eno elektrarno, ki koristi geotermalno energije. Ne vem zakaj pri nas v Sloveniji se enostavno, lahko rečem, da se skoraj nič ne da narediti, imamo torej dober rudnik, če hočete le odpreti ga je potrebno in koristiti ta naravni dar.     </font><br/>
<font size="4">		    </font><br/>
<b><font size="4">55. TRAK: (IP) – 13.25</font></b><br/>
<br/>
<font size="4">	(nadaljevanje) Prosim za podporo.</font><br/>
<br/>
<font size="4">	</font><b><font size="4">PREDSEDNIK ROBERT POLNAR:</font></b><font size="4"> Hvala, gospod poslanec. </font><br/>
<font size="4">	Izvolite, jaz se vam opravičujem, ampak sem pozabil, kako vam je ime in priimek pa vas prosim, da se predstavite.</font><br/>
<br/>
<b><font size="4">MARKO MAVER:</font></b><font size="4"> Marko Maver, državni sekretar na Ministrstvu za okolje.</font><br/>
<br/>
<b><font size="4">PREDSEDNIK ROBERT POLNAR:</font></b><font size="4"> Tako je. </font><br/>
<br/>
<b><font size="4">MARKO MAVER:</font></b><font size="4"> Tu bi samo dodal, da se strinjamo, da pač geotermalna energija je še neizkoriščen potencial v Sloveniji. To smo tudi že večkrat omenili. Sredstva za tovrstne študije in projekte bodo pa zagotovljena iz sklada za podnebne spremembe, kjer smo za naslednje leto tudi povišali sredstva na postavki raziskave, razvoji in inovacije. </font><br/>
<font size="4">Se mi zdi, da bo na 8 milijonov evrov, tako da zdajle je tale program v javni obravnavi, se mi zdi, da do konca novembra, tako da predlagam, da tudi tam podate pripombo oziroma komentar na to temo. </font><br/>
<br/>
<b><font size="4">PREDSEDNIK ROBERT POLNAR:</font></b><font size="4"> Hvala lepa. Začenjam glasovanje o predlaganem amandmaju. Glasujemo.</font><br/>
<font size="4">Kdo je za? (7 članov.) Kdo je proti? (10 članov.)</font><br/>
<font size="4">Odbor amandmaja ne podpira.</font><br/>
<font size="4">Uporabnik Ministrstvo za okolje in prostor, podprogram upravljanje z vodami. Imamo en amandma, predlagatelj poslanska skupina Slovenske demokratske stranke. Začenjam glasovanje o predlaganem amandmaju. Glasujemo.</font><br/>
<font size="4">Kdo je za? (7 članov.) Kdo je proti? (10 članov.)</font><br/>
<font size="4">Odbor amandmaja ne podpira.</font><br/>
<font size="4">Še vedno isti uporabnik Ministrstvo za okolje in prostor, podprogram ravnanje z odpadki. Predlagatelj poslanska skupina Slovenske demokratske stranke. Razprava poslanec Franc Rosec, prosim.</font><br/>
<br/>
<b><font size="4">FRANC ROSEC (PS SDS):</font></b><font size="4"> Ja, hvala za besedo, tu gre samo za, bi rekel, za zaprto odlagališče nevarnih in strupenih odpadkov, ki leži na območju, kjer se pridobiva premog, in menimo, da to, bi rekel, to odlagališče, ki je zaprto in ki je imelo v preteklosti vsa dovoljenja, v stanju, kakršnem je, ne zagotavlja neke varnosti, da se ne bi ti strupeni oziroma nevarni odpadki izcejali v eno od jezer, ali je to Družmirsko ali pa Velenjsko jezero.</font><br/>
<font size="4">Zato menim, da pristop k tej sanaciji tega odlagališča je nujen, kajti vemo, da se premogovnik ne bo zaprl še vsaj kakih 10, 15 let ne. In vsako pridobivanje premoga na tem področju ogroža to vodo, ki je v zaledju, se pravi jezera, ki so namenjena za turistične namene, posebej že Velenjsko, je to namen / nerazumljivo/, tako da, mislim, da če se gremo neke podnebne spremembe in predvsem, da so kolegi iz SD-ja šli z rdeče v zeleno, upam, da bojo to podprli. Hvala.</font><br/>
<br/>
<b><font size="4">PREDSEDNIK ROBERT POLNAR:</font></b><font size="4"> Hvala, gospod poslanec. Ja, bomo zelo kmalu videli, začenjam glasovanje o predlaganem amandmaju. Glasujemo. </font><br/>
<font size="4">Kdo je za? (8 članov.) Kdo je proti? (9 članov.)</font><br/>
<font size="4">Odbor amandmaja ne podpira.</font><br/>
<font size="4">Prehajamo na podprogram stanovanjska dejavnost pri Ministrstvu za okolje in prostor. Imamo tri amandmaje. </font><br/>
<font size="4">Prvi amandma je vreden 150 milijonov evrov in je predlagatelj poslanska skupina Slovenske demokratske stranke. Poslanec Marko Pogačnik, izvolite, imate besedo.</font><br/>
<br/>
<b><font size="4">MAG. MARKO POGAČNIK (PS SDS): </font></b><font size="4">Ja, spoštovani predsednik, hvala za dano besedo.</font><br/>
<font size="4">Amandma verjetno tudi z največjo težo v denarju, dejstvo pa je, glede na ukrep, ki ga je izvedla Banka Slovenije v zvezi z omejevanjem stanovanjskih kreditov, je na plano prišlo dejstvo, da so v Sloveniji nizke plače in da ima država predvsem mačehovski odnos do mladih, ki se zavzemajo za nakupe novih stanovanj. </font><br/>
<font size="4">V Slovenski demokratski stranki smo ravnali odgovorno in predlagamo, bi rekel, amandma, ki bo omogočal tudi shemo, po kateri bodo lahko mladi prišli do ugodnih stanovanjskih kreditov, tudi po vzoru nekaterih ostalih drugih držav Evropske unije.</font><br/>
<br/>
<b><font size="4">56. TRAK: (KŽ) – 13.30</font></b><br/>
<br/>
<b><font size="4">	</font></b><font size="4">(nadaljevanje) Prepričan sem, da je takšen amandma nujno potreben v dani situaciji kot je.</font><br/>
<br/>
<b><font size="4">	PREDSEDNIK ROBERT POLNAR: </font></b><font size="4">Hvala gospod poslanec. Začenjam glasovanje / oglašanje iz dvorane/ oprostite, državni sekretar iz Ministrstva za okolje in prostor Marko Maver, izvolite imate besedo.</font><br/>
<br/>
<b><font size="4">	MARKO MAVER:  </font></b><font size="4">Hvala za besedo. Zdaj tukaj bi samo izpostavil, da na področju reševanja stanovanjske politike v našem ministrstvu pripravlja sistemske rešitve v okviru novega stanovanjskega zakona, ki bo do 26 novembra v javni obravnavi in ta zakon bo tudi vzpostavil ustrezne pogoje za gradnjo javnih najemnih stanovanj.</font><br/>
<font size="4">	Zdaj te ukrepi ne prinašajo takšni finančnih posledic na proračun, ki bi utemeljevale predlagano povečanje podprograma. </font><br/>
<font size="4">	To je za enkrat. </font><br/>
<br/>
<b><font size="4">PREDSEDNIK ROBERT POLNAR: </font></b><font size="4">Hvala lepa. Kolega Pogačnik izvolite imate besedo.</font><br/>
<br/>
<b><font size="4">MAG. MARKO POGAČNIK (PS SDS): </font></b><font size="4">Spoštovani državni sekretar, žal vam jaz ne morem verjeti, poglejte si proračunski predlog za leto 2020m kjer za reševanje stanovanjske problematike namenjate mizernih 3,7 milijonov evro, ponavljam 3,7 milijonov evrov in jaz temu ne verjamem, preveč te raznoraznih obljub sistemskih rešitev je bilo, poglejte si v predlog proračuna 3,7 milijonov evra. To so mizerni in podcenjujoče, bi rekel do reševanja te problematike, ki je zdaj v ukrepi, ki ga je izvedla banka Slovenije bi rekel še bolj izpostavljen.</font><br/>
<font size="4">Predlog Slovenske demokratske stranke je, da se nameni za prostorsko planiranje in stanovanjsko dejavnost dodatnih 150 milijonov evrov.</font><br/>
<br/>
<b><font size="4">PREDSEDNIK ROBERT POLNAR: </font></b><font size="4"> Hvala gospod poslanec, še dva prijavljena poslanca sta, najprej poslanec Logar, za njim poslanec Mesec.</font><br/>
<font size="4">Kolega Logar, izvolite.</font><br/>
<br/>
<b><font size="4">DR. ANŽE LOGAR (PS SDS): </font></b><font size="4">Ja hvala, zdaj, naj poudarim, da je to temo na dnevni red postavil predsednik vlade, on je kot superman vehementno na svoja pleča prevzel kakšen vpliv ima banka Slovenja oziroma odločitev banke Slovenije ravno na stanovanjsko politiko v državi glede najemanja kreditov in potem dodal, da bo Vlada v 1 letu pripravila rešitev za ta problem, v 1 letu.</font><br/>
<font size="4">Tukaj imate predlog, da na hitro in ustrezno reši to problemsko stanje in da gre naproti državljankam in državljanom, ki so soočajo z težavo najetja stanovanjskega kredita oziroma z reševanjem prve stanovanjske problematike. Podpora temu je v bistvu podpora državljanom in hkrati uresničevanje tistega na kar vas je predsednik vlade opozoril, da ima 300 tisoč Slovencev, kar je posledica tudi na koncu koncev ne ustrezne politike zdaj in v preteklosti resne težave za zagotavljanjem ustreznih sredstev.</font><br/>
<font size="4">Ne razumljivo, oprostite ampak nerazumljivo pa je, da se proti tem amandmaju oglasi državni sekretar na Ministrstvu za okolje in prostor, to je pa res nerazumljivo. Jaz bi razumel, če bi zoper ta amandma govoril minister za finance, ker močno predrugači strukturo proračuna v dobršnem delu in pokaže dejansko, da želimo pomagati ljudem, da rešijo svojo stanovanjsko problematiko, ne pa recimo SOVA, da si nakupi novo opremo ali pa kakšni drugi instituciji ali pa da rešujemo neke v prihodnosti postavljene probleme, ki danes niti še niso tako zelo izpostavljeni. </font><br/>
<font size="4"> 	Ne, državni sekretar na Ministrstvu za okolje, poslušajte vi niti svojega resorja ne znate braniti, kako boste potem pripravili sistemsko zakonodajo, da bo rešila stanovanjsko problematiko, če še svojega resorja ne znate braniti. Oprostite, poglejte poslanci imamo zdaj na mizi končno možnost, da gremo naproti in da na dileme, ki so se izpostavile v realnosti odgovorimo z tem proračunom, vsi pravite kako je to najpomembnejši dokument, ugotovili smo, da se določene amandmaje da tudi podreti in tukaj lahko zelo hitro rešimo stanovanjsko problematiko zelo velikega dela prebivalstva, predvsem pa tisti, ki se soočajo z prvo, torej s težavo iskanja prvega stanovanja za oblikovanje družine in sovjega doma.</font><br/>
<font size="4">	Tako, da predlagam da podprete ta amandma.</font><br/>
<br/>
<font size="4">	</font><b><font size="4">PREDSEDNIK ROBERT POLNAR: </font></b><font size="4"> Hvala lepa. Naslednji je na vrsti poslanec Luka Mesec, za njim poslanec Robert Pavšič, kolega Mesec, prosim.</font><br/>
<br/>
<font size="4">	</font><b><font size="4">LUKA MESEC (PS Levica): </font></b><font size="4">Ja, hvala za besedo. Zdaj, kot je bilo rečeno, sramotno je, da je na stanovanjski politiki kljub temu, da opozarjamo ves čas na ta problem 3,7 milijona evrov, na ta način stano9vanjska gradnja še naprej stagnirala in nujno je, da se tukaj zagotovijo dodatna sredstva. </font><br/>
<br/>
<b><font size="4">57. TRAK (AB): 13.35</font></b><br/>
<br/>
<b><font size="4">	</font></b><font size="4">(nadaljevanje) Koalicijska pogodba govori o 0,4 % BDP-ja za stanovanjsko gradnjo, kar bi prevedeno v številke pomenilo približno 180 milijonov na leto. Ampak Vlada je to eno od ključnih postavk koalicijske pogodbe pri pripravljanju proračuna enostavno spregledala in zdaj imamo tam praktično nič. Kot vidite v pregledu amandmajev so trije amandmajev na tej postavki in mi prvega amandmaja SDS-a ne moremo podpreti enostavno iz razlogov, da jemlje na napačnih virih, se pravi podnebni sklad, železniška infrastruktura in tako naprej. Bomo pa podprli drug amandma in pričakujemo seveda podporo našemu tretjemu amandmaju, da se zagotovi vsaj 25 milijonov sredstev pri čemer bom rekel samo še tole, na Ministrstvu za okolje in prostor smo letos skupaj pripravljali zakon, ki bi predvideval za začetek 54 milijonov evrov letnih investicij v stanovanjsko dejavnost in pričakujem, da bo pri rebalansu naslednje leto, ko bo ta zakon sprejet in bomo dobili zakonsko podlago ta v proračunu tudi ustrezno opredeljena, se pravi bo dobila meso in ne bo ostalo zgolj pri obljubah in lepih besedah tako kot letos.</font><br/>
<br/>
<b><font size="4">	PREDSEDNIK ROBERT POLNAR: </font></b><font size="4">Ja, pridete na vrsto gospod Maver, samo še ne takoj. Zdaj imamo situacijo za gospodom Pavšičem je na vrsti poslanka Monika Gregorčič, potem pa še poslanec Jožef Horvat. Kolega Pavšič, prosim.</font><br/>
<br/>
<b><font size="4">	ROBERT PAVŠIČ (PS LMŠ): </font></b><font size="4">No, saj pravzaprav smo, sem to zadevo izpostavil že v malce širši razpravi na začetku, ampak gre dejansko za to, da Vlada to nastalo situacijo ne rešuje prav s proračunskimi dokumenti, ampak z Zakonom o izvrševanju proračuna. Koalicija je pripravila amandma k obema ZIPRS-oma za leto 2020 in 2021 z namenom, da povečata največji možni obseg izdanih državnih poroštev zdaj predvidenih 600 na 800 milijonov, torej za 200 milijonov poroštev bi država izdala vsako leto tistim, ki rešujejo svoje stanovanjske težave. S temi poroštvi bi se še marsikaj drugega namreč naredilo. Torej pripravlja se stanovanjski zakon tudi s pomočjo, oziroma tudi z upoštevanjem nekaterih izhodišč, ki jih je dala Levica in tudi na stanovanjskem področju se marsikaj spreminja in premika na boljše. So že bile začete in se izvajajo investicije s katerimi se bo do konca leta 2021 zagotovilo 1500 najemnih stanovanj javnih stanovanj. Tečejo tudi aktivnosti za izgradnjo novih 1500 stanovanj, za kar so gradbene parcele že zagotovljene. Dodatnih šest zemljišč za gradnjo pa se bo na stanovanjski sklad preneslo v naslednjem letu. Tako da zdaj se lahko samo še vprašamo o virih financiranja. Pri predlogu SDS-a na proračun, se 150 milijonov vzame povsod in vsa jajca zloži v eno košaro, potem vemo kakšna je težava. Pri predlogu Levice bi pa nekako še razumel mogoče generalštab, ampak to pa da posegamo v varnostnih sistem z financiranjem obveščevalne službe in da zmanjšamo hkrati tudi spodbude za novonastala podjetja in njihova rast za dobra 2 milijona pa tudi tega na žalost ne morem sprejet. Še posebej v luči tega, da je rešitev pripravljena v Zakonu o izvrševanju proračuna, kar bo pa tudi minister verjetno povedal, ko bomo prišli do obravnave tega zakona. Hvala lepa. </font><br/>
<br/>
<b><font size="4">	PREDSEDNIK ROBERT POLNAR: </font></b><font size="4">Hvala. Eno pooblastilo še imam. Poslanec Andrej Rajh nadomešča poslanca Franca Kramarja iz Poslanske skupine Stranke Alenke Bratušek. Nadaljujemo z razpravo, poslanka Monika Gregorčič prosim.</font><br/>
<br/>
<b><font size="4">	MONIKA GREGORČIČ (PS SMC): </font></b><font size="4">Hvala za besedo. Saj že moj predhodnik je v bistvu zelo lepo povzel vsebinske razloge zakaj tega predloga amandmajev ni moč podpreti in tudi obrazložil je kako se je Vlada lotila naslavljanja stanovanjske problematike oziroma njenega reševanja, predvsem pri mladih in tistih, ki na komercialnem trgu niso zmožni,</font><br/>
<br/>
<b><font size="4">58. TRAK: (ŠZ) – 13.40</font></b><br/>
<font size="4">	</font><br/>
<font size="4">	(nadaljevanje) da bi najeli bančne kredite za reševanje stanovanjske problematike. Namreč vlada se zelo močno zaveda tega problema in zadevo bomo rešili z amandmajev pri zakonu o izvrševanju proračunov. V SMC-ju nas veseli, da je bila v bistvu ta naša pobuda, naš predlog v koaliciji, da je naletel na razumevanja, na odobravanje in da smo ta amandma, nekako skupaj vložili in da imamo isto smer reševanja te problematike.</font><br/>
<font size="4">	Hvala.</font><br/>
<br/>
<b><font size="4">	PREDSEDNIK ROBERT POLNAR:</font></b><font size="4"> Hvala gospa poslanka.</font><br/>
<font size="4">	Poslanec Jožef Horvat je naslednji.</font><br/>
<font size="4">	Izvolite.</font><br/>
<br/>
<b><font size="4">	JOŽEF HORVAT (PS NSi):</font></b><font size="4"> Hvala lepa.</font><br/>
<font size="4">	Jaz bom ta amandma kolegov iz SDS-a podprl. Dejansko sledi koalicijski pogodbi, kar sicer ni zaveza opozicije, ampak tam piše, kot sem v svoji prvotni razpravi omenil in je zdaj ponovil tudi kolega Luka Mesec. 0,4% BDP, do konca mandata. Ampak glejte, ti dve leti, za kateri imamo na mizi proračunske dokumente, sta ključni dve leti za to vlado, za to koalicijo. Volilno leto ne bo, ali pa zdaj računate, da boste pa v volilnem letu zagotovili 160, 180 milijonov. Težko verjamem. </font><br/>
<font size="4">	Zanimivo je in zelo pomenljivo, da je prav predsednik vlade, kot visok slovenski politik prvi udaril po Banki Slovenije, ko je predstavila svoje omejitvene ukrepe. To si lahko razlagamo na različne načine, pa to zdaj ni prostor, da bi šel tu zdaj v neke epske širine. Ampak zakaj so ljudje, državljanke in državljani v Sloveniji kreditno nesposobni? To je vprašanje za predsednika vlade. Za predsednika vlade in nikogar drugega. Zato ker so nizke plače. Zakaj so nizke plače? Ker so zelo obremenjene. Preveč obremenjene. In v tem je problem.</font><br/>
<font size="4">	Na tem področju bi morala delati vlada, da bi mi državljani bili bolj kreditno sposobni. Torej podpora amandmaja / nerazumljivo/ </font><br/>
<br/>
<b><font size="4">	PREDSEDNIK ROBERT POLNAR:</font></b><font size="4"> Hvala gospod poslanec.</font><br/>
<font size="4">	Državni sekretar Marko Maver, izvolite, imate besedo.</font><br/>
<br/>
<b><font size="4">	MARKO MAVER:</font></b><font size="4"> Tukaj bi, kar je bilo že pojasnjeno pri predhodnikov, sam dodal, da spremembe res ne zrastejo čez noč, ne. In obstaja tudi stanovanjski sklad, predvsem pa kar se tiče teh virov financiranja tudi ne moremo tega predloga podpreti, ker se jemlje skladu za podnebne spremembe in sklad so namenjene za prilagajanje in vlaženje teh podnebnih sprememb. </font><br/>
<br/>
<b><font size="4">	PREDSEDNIK ROBERT POLNAR:</font></b><font size="4"> Hvala lepa.</font><br/>
<font size="4">	Poslanec Luka Mesec, prosim.</font><br/>
<br/>
<b><font size="4">	LUKA MESEC (PS Levica):</font></b><font size="4"> Ja, hvala.</font><br/>
<font size="4">	Bi se navezal kar na razpravo Jožefa Horvata. V koalicijski pogodbi pri marsikateri postavki piše do konca mandata. Ampak treba je vedeti, da eno leto je mimo. Zdaj se odločamo o tem, kaj bo vlada delala naslednji dve leti. Proračun je politika prelita v številke in ko bosta ti dve leti mimo, bo praktično mandat mimo, ker imamo potem samo še eno leto do volitev.</font><br/>
<font size="4">	Torej, kar bo ta vlada naredila bo glavnino morala izvesti v naslednjih dveh letih in če to ni opredeljeno v proračunu, pomeni, da teh ciljev ne bo dosegla. Teh zavez ne bo izpolnila. To je treba jasno vedeti. </font><br/>
<font size="4">	Drugo. Če se vrnem k stanovanjski politiki. Zdaj, ta poroštvena shema me ne prepriča, ker mi nimamo problema na strani povpraševanja, ampak imamo problem na strani ponudbe. Problem je, da v Sloveniji stanovanjska gradnja zelo počasna, kljub temu, da cene na trgu blazno hitro rastejo. Problem imamo, da urbanističnega planiranja tako rekoč ni. Kar se gradi, tukaj mogoče spet tema za Ministrstvo za okolje in prostor in za tiste, ki se ukvarjajo s podnebjem, se gradijo v predmestjih več ali manj enodružinske hiše. Če boste pogledali okolico Ljubljane pa Ljubljano, boste ugotovili, da je Ljubljana v zadnjih 15-ih letih zrasla za 10 %, Škofljica in podobno pa 50 %.</font><br/>
<font size="4">	In kaj tam nastaja? Dobesedno nek ameriški tip predmestja, enodružinske hiše, pred njimi dva, tri avtomobili, ker je to nujno za tovrstno življenje, kjer se moraš po vseh opravkih peljati z avtomobilom. In če bomo mi hoteli postajati bolj zelena družba v naslednjem desetletju, to ni način, kako se soočati s stanovanjskim problemom, ampak se je treba s stanovanjskim problemom soočiti z javno gradnjo, javnih najemnih stanovanj. In v Sloveniji imamo precej prostora tukaj. Če vam dam primerjavo, Dunaj se raztega samo na enkrat večji površini od Ljubljane, pa tam živi skoraj pol milijona ljudi. Razlika je v tem, da imajo oni stanovanjsko politiko, mi stanovanjske politike nimamo,</font><br/>
<br/>
<b><font size="4">59. TRAK: (KŽ) – 13.45</font></b><br/>
<br/>
<b><font size="4">	</font></b><font size="4">(nadaljevanje) kot rečemo mi bomo glasovali proti temu amandmaju, ki jemlje sredstva iz podnebnega sklada, ker je to v nasprotju z cilji, ki jih mora Slovenija v naslednjem desetletju dosegati. </font><br/>
<font size="4">	Bomo pa podprli naslednji amandma in predlagam, da podprete naš amandma, pa če tukaj samo še kratek kolegu Pavšiču glede neprimernosti virov s katerih jemljemo. Poglejte obrambni proračun se povečuje za 50 milijonov evro, mi tukaj vzamemo 13 milijonov evrov. Ministrstvo za gospodarstvo, razvoj in tehnologije je največji dobitnik tega proračuna, sredstva se mu povečujejo za 83 milijonov evrov, mi mu jih zmanjšujemo za 2 milijona evrov, SOVA dobitnik tega proračuna, sredstva se ji podvojujejo, mi vzamemo 5 milijonov evro, skratka nobena od prerazporeditev, ki jo izvajamo ni tako velika, da se je ne bi dalo izvesti oziroma tudi če bo naš amandma sprejet bodo vsi ti proračunski uporabniki, ki jim jemljemo bodo imeli več denarja kot so ga imeli letos.</font><br/>
<br/>
<b><font size="4">	PREDSEDNIK ROBERT POLNAR: </font></b><font size="4">Hvala. Začenjam glasovanje o predlaganem amandmaju.</font><br/>
<font size="4">	Glasujemo. Kdo je za? (7 članov.) Kdo je proti? (11 članov.)  </font><br/>
<font size="4">	Ugotavljam, da amandma ni bil sprejet.</font><br/>
<font size="4">Amandma številka 2, ponavljam uporabnik Ministrstvo za okolje in prostor, podprogram stanovanjska dejavnost. Predlagatelj Poslanska skupina Slovenske demokratske stranke. Glasujemo.</font><br/>
<font size="4">Kdo je za? (9 članov.) Kdo je proti? (9 članov.)  </font><br/>
<font size="4">	Ugotavljam, da amandma ni bil sprejet.</font><br/>
<font size="4">Amandma številka 3, predlagatelj Poslanska skupina Levica. Začenjam glasovanje o predlaganem amandmaju. Glasujemo.</font><br/>
<font size="4">Kdo je za? (2 člana.) Kdo je proti? (10 članov.)  </font><br/>
<font size="4">	Ugotavljam, da amandma ni bil sprejet.</font><br/>
<font size="4">Prehajamo na uporabnika Direkcija Republike Slovenije za vode, podprogram upravljanje z vodami in amandma predlagatelj Poslanka skupina Nova Slovenija. Začenjam glasovanje o predlaganem amandmaju. Glasujemo.</font><br/>
<font size="4">	Kdo je za? (7 članov.) Kdo je proti? (11 članov.)  </font><br/>
<font size="4">	Ugotavljam, da amandma ni bil sprejet.</font><br/>
<font size="4">Naslednji uporabnik je Ministrstvo za delo, družino, socialne zadeve in enake možnosti, podprogram kreiranje delovnih mest. En amandma, predlagatelj je Poslanka skupina Slovenske demokratske stranke. Začenjam glasovanje o amandmaju. Glasujemo.</font><br/>
<font size="4">	Kdo je za? (7 članov.) Kdo je proti? (11 članov.)  </font><br/>
<font size="4">	Ugotavljam, da amandma ni bil sprejet.</font><br/>
<font size="4">Uporabnik Ministrstvo za delo, družino, socialne zadeve in enake možnosti, podprogram štipendije. En amandma, predlagatelj Poslanska skupina Levica. Začenjam glasovanje o amandmaju. Glasujemo. </font><br/>
<font size="4">	Kdo je za? (2 člana.) Kdo je proti? (10 članov.)  </font><br/>
<font size="4">	Ugotavljam, da amandma ni bil sprejet.</font><br/>
<font size="4">Uporabnik Ministrstvo za delo, družino, socialne zadeve in enake možnosti, podprogram iz socialnega varstva. Tukaj imamo pet amandmajev, predlagatelj prvega amandmajev je Poslanka skupina Slovenske demokratske stranke. Začenjam glasovanje o amandmaju. Glasujemo.</font><br/>
<font size="4">	Kdo je za? (8 članov.) Kdo je proti? (11 članov.)  </font><br/>
<font size="4">	Ugotavljam, da amandma ni bil sprejet.</font><br/>
<font size="4">Amandma številka 2, predlagatelj je Poslanska skuina Slovenske demokratske stranke. Glasujemo</font><br/>
<br/>
<b><font size="4">60. TRAK (AB): 13.50</font></b><br/>
<br/>
<font size="4">	(nadaljevanje) Kdo je za? (8 članov.) Je kdo proti? (11 članov.)</font><br/>
<font size="4">	Odbor amandmaja ne podpira. </font><br/>
<br/>
<font size="4">	Amandma številka 3, predlagatelj Poslanska skupina Slovenska demokratska stranka. Začenjam glasovanje. </font><br/>
<font size="4">	Kdo je za? (8 članov.) Je kdo proti? (11 članov.)</font><br/>
<font size="4">	Odbor amandmaja ne podpira.</font><br/>
<br/>
<font size="4">	Amandma številka 4, predlagatelj Poslanska skupina Slovenska demokratska stranka. Začenjam glasovanje. </font><br/>
<font size="4">	Kdo je za? (8 članov.) Je kdo proti? (11 članov.)</font><br/>
<font size="4">	Odbor amandmaja ne podpira.</font><br/>
<font size="4">	</font><br/>
<font size="4">	In amandma številka 5, predlagatelj Poslanska skupina Levica. Razprava poslanec Primož Siter, prosim.</font><br/>
<br/>
<b><font size="4">PRIMOŽ SITER (PS Levica): </font></b><font size="4">Ja hvala lepa. Na kratko torej socialnovarstveni programi so ključnega pomena za najbolj ranljive skupine. V njih je vključenih slabih 160 tisoč uporabnikov. Velikokrat rešujejo življenja. Tukaj govorimo o žrtvah nasilja, o brezdomcih, o žrtvah zlorab in tako naprej. Se pa to področje srečuje z dvema problemoma. Eden je, da je čisto programsko podhranjeno in diha na škrge na tej vsebinski, na temu vsebinskemu delu, na drugi strani pa kadrovsko podhranjeno, ker ljudje odhajajo, strokovnjaki pa strokovni sodelavci odhajajo, ki so dobri, požrtvovalni in marljivi in motivirani, ampak odhajajo ker so že v času krize bili deležni varčevalnih ukrepov pa se njihov scenarij na delovnem mestu ni od takrat spremenil, zato predlagamo to povišanje sredstev, no zelo enostavno. </font><br/>
<br/>
<b><font size="4">PREDSEDNIK ROBERT POLNAR: </font></b><font size="4">Hvala gospod poslanec. </font><br/>
<br/>
<font size="4">Začenjam glasovanje o predlaganem amandmaju. </font><br/>
<font size="4">	Kdo je za? (2 člana.) Je kdo proti? (10 članov.)</font><br/>
<font size="4">Odbor amandmaja ne podpira. </font><br/>
<br/>
<font size="4">Ostajamo na Ministrstvu za delo, družino in socialne zadeve in enake možnosti, podprogram Dolgotrajna oskrba, dva amandmaja, predlagatelj prvega Poslanska skupina Levica. Kolega Siter izvolite.</font><br/>
<br/>
<b><font size="4">PRIMOŽ SITER (PS Levica): </font></b><font size="4">Zelo enostavno, že na vse kriplje in pretege se trudimo sporočit o problematični situaciji na področju dolgotrajne oskrbe. Zdaj država na tem področju ne razvija nobene konkretne strategije, ne zagotavlja sredstev nikakršnih za širjenje mreže recimo domov za starejše. Zdaj jaz ne bi tukaj na dolgo in široko, ker problematiko dobro poznamo. Mislim, da smo v zadnje pol leta enih petkrat, šestkrat na to temo govorili. Je pa zato ta amandma kot neka spodbuda, spodbuda k reševanju tega problema.</font><br/>
<br/>
<b><font size="4">PREDSEDNIK ROBERT POLNAR: </font></b><font size="4">Hvala lepa. Kolega Horvat, vi želite o amandmaju številka 1.</font><br/>
<br/>
<b><font size="4">JOŽEF HORVAT (PS NSi): </font></b><font size="4">Dva.</font><br/>
<br/>
<b><font size="4">PREDSEDNIK ROBERT POLNAR: </font></b><font size="4">Ja, samo moramo najprej priti do dvojke. To se pravi zdaj bomo glasovali o amandmaju številka 1, katerega predlagatelj je Poslanska skupina Levica. Začenjam glasovanje. </font><br/>
<font size="4">	Kdo je za? (2 člana.) Je kdo proti? (10 članov.)</font><br/>
<font size="4">	Odbor amandmaja ne podpira. Prehajamo na amandma številka 2, katerega predlagatelj je Poslanska skupina Nova Slovenija, besedo ima poslanec Jožef Horvat. Prosim. </font><br/>
<br/>
<b><font size="4">JOŽEF HORVAT (PS NSi): </font></b><font size="4">Hvala lepa gospod predsednik. </font><br/>
<font size="4">Mi smo z zadovoljstvom spremljali nastajanje koalicijske pogodbe. Obstoječa koalicija je v svojem koalicijskem sporazumu, upam da je tudi pogodba zapisala, citiram: »v povezavi s prilagajanjem stanovanjske politike starajoči se populaciji bomo v sodelovanju z lokalnimi skupnostmi (Sklad za subvencioniranje stanovanjskih prilagoditev) razvili starejšim prijazno okolje in infrastrukturo. </font><br/>
<br/>
<b><font size="4">61. TRAK: (KŽ) – 13.55 </font></b><br/>
<b><font size="4">	</font></b><br/>
<b><font size="4">	</font></b><font size="4">(nadaljevanje) Vzpostavili ustrezne mreže oskrbovanih stanovanj ter razvili sodobne oblike bivanja za starejše, konec navedka, se lepo bere, prav tako lahko v sporazumu najdemo zavezo, da bodo, citiram »razvili skupnostne centre za dolgotrajno oskrbo, ki bo zagotavljale različne oblike oskrbe« konec navedka.</font><br/>
<font size="4">Urejanje bivanjskih razmer kolegice in kolegi za starejše je v kroničnem pomanjkanju mest v domovih za starejše področje, ki nujno, res nujno zahteva takojšnje ukrepanje. Zaradi navedenega predlagamo obsežnejše povečanje zneska na tej postavki. Ne vemo pa ali vlada kaj razmišlja o podeljevanju koncesij, se pravi, da bi angažirali zasebna sredstva za reševanje tovrstne akutne problematike in vidimo pa, da pa denarja ni za domove starejših, torej starejši so prepuščeni, no vi povejte s koalicije, komu in kam jih boste poslali? Hvala lepa.</font><br/>
<br/>
<b><font size="4">PREDSEDNIK ROBERT POLNAR: </font></b><font size="4">Hvala gospod poslanec. Začenjamo glasovanje o amandmaju. Glasujemo.</font><br/>
<font size="4">Kdo je za? (7 članov.) Kdo je proti (11 članov.)</font><br/>
<font size="4">Ugotavljam, da amandma ni bil sprejet.</font><br/>
<font size="4">Naslednji uporabnik je Inšpektorat Republike Slovenije za delo, podprogram urejanje ion nadzor na področju dela. Imamo en amandma, predlagatelj Poslanska skupina Levica. Začenjam glasovanje o predlaganem amandmaju. Glasujemo.</font><br/>
<font size="4">Kdo je za? (1 članov.) Kdo je proti (10 članov.)</font><br/>
<font size="4">Ugotavljam, da amandma ni bil sprejet.</font><br/>
<font size="4">Naslednji uporabnik je Ministrstvo za zdravje, podprogram urejanje in razvoj na področju zdravstva. En amandma, predlagatelj Poslanska skupina levica. Glasujemo.</font><br/>
<font size="4">Kdo je za? (1 članov.) Kdo je proti (10 članov.)</font><br/>
<font size="4">Ugotavljam, da amandma ni bil sprejet.</font><br/>
<font size="4">Ministrstvo za zdravje, podprogram investicijska vlaganja na sekundarni in terciarni ravni. Imamo dva amandmaja, amandma številka 1, predlagatelj je Poslanka skupina Slovenske demokratske stranke. Glasujemo.</font><br/>
<font size="4">Kdo je za? (7 članov.) Kdo je proti (10 članov.)</font><br/>
<font size="4">Ugotavljam, da amandma ni bil sprejet.</font><br/>
<font size="4">Amandma številka 2, predlagatelj Poslanska skupina Levica. Glasujemo.</font><br/>
<font size="4">Kdo je za? (1 članov.) Kdo je proti (10 članov.)</font><br/>
<font size="4">Ugotavljam, da amandma ni bil sprejet.</font><br/>
<font size="4">Naslednji uporabnik Ministrstvo za izobraževanje, znanost in šport, podprogram raziskovalni programi in projekti. En amandma, predlagatelj je Poslanska skupina Levica. Glasujemo.   </font><br/>
<font size="4">Kdo je za? (1 članov.) Kdo je proti (10 članov.)</font><br/>
<font size="4">Ugotavljam, da amandma ni bil sprejet.</font><br/>
<font size="4">Naslednji podprogram varstvo kulturne dediščine, arhivska in knjižnična dejavnost. Imamo en amandma, predlagatelj Poslanske skuina Slovenske demokratske stranke. Glasujemo.</font><br/>
<font size="4">Kdo je za? (8 članov.) Kdo je proti (10 članov.)</font><br/>
<font size="4">Ugotavljam, da amandma ni bil sprejet.</font><br/>
<font size="4">Podprogram izvajanje predšolske vzgoje. En amandma, predlagatelj je Poslanska skupina Slovenske demokratske stranke. Glasujemo. </font><br/>
<br/>
<b><font size="4">62. TRAK (AB): 14.00</font></b><br/>
<br/>
<b><font size="4">	</font></b><font size="4">(nadaljevanje) Kdo je za? (7 članov.) Je kdo proti? (10 članov.)</font><br/>
<font size="4">	Ugotavljam, da amandma ni sprejet.</font><br/>
<font size="4">	Podprogram Povečevanje vključenosti otrok v predšolsko vzgojo. Imamo dva amandmaja. Predlagatelj prvega amandmaja Poslanska skupina Levica.</font><br/>
<font size="4">	Kdo je za? (2 člana.) Je kdo proti? (11 članov.)</font><br/>
<font size="4">	Ugotavljam, da amandma ni sprejet.</font><br/>
<br/>
<font size="4">	Drugi amandma je predlagatelj Poslanska skupina Nova Slovenija – Krščanski demokrati. </font><br/>
<font size="4">	Kdo je za? (7 članov.) Je kdo proti? (11 članov.)</font><br/>
<font size="4">	Ugotavljam, da amandma ni sprejet.</font><br/>
<br/>
<font size="4">	Podprogram Izvajanje osnovnošolskih programov, tukaj imamo tri amandmaje. Predlagatelj amandmaja številka 1 Poslanska skupina Slovenska demokratska stranka.</font><br/>
<font size="4">	Kdo je za? (7 članov.) Je kdo proti? (11 članov.)</font><br/>
<font size="4">	Ugotavljam, da amandma ni sprejet.</font><br/>
<br/>
<font size="4">	Prejel sem še eno pooblastilo in sicer poslanec Matej Tašner Vatovec nadomešča poslanca Luko Mesca iz poslanske skupine Levica. </font><br/>
<font size="4">	Nadaljujemo z glasovanjem o amandmajih. Amandma številka 2. Predlagatelj Poslanska skupina Levica. </font><br/>
<font size="4">	Kdo je za? (6 članov.) Je kdo proti? (10 članov.)</font><br/>
<font size="4">	Ugotavljam, da amandma ni sprejet.</font><br/>
<font size="4">	</font><br/>
<font size="4">	In tretji amandma, predlagatelj Poslanska skupina Nova Slovenija – Krščanski demokrati, poslanec Horvat, izvolite.</font><br/>
<br/>
<b><font size="4">	JOŽEF HORVAT (PS NSi): </font></b><font size="4">Hvala lepa gospod predsednik. Za kaj gre pri teh amandmajih? Gre preprosto za to, ko lokalne skupnosti, občine, ki so ustanoviteljice zavodov, osnovnih šol in vrtcev preprosto že osem let, osem let nimajo, ni bilo nobenega razpisa za posodobitev in širitev osnovnošolske ali vrtčevske infrastrukture, torej objektov. Hvala bogu imamo v naslednjih letih približno 14 500 novih učencev v naših osnovnih šolah. 14 500. Prav zaradi tega smo mi pred časom zahtevali sklic nujne seje odbora za izobraževanje, kjer se nam je minister pristojen tudi za osnovne šole doktor Pikalo zahvalil, da smo sklicali to sejo, vendar je koalicija njega povozila. Mi smo s to sejo želeli, da bi Vlada zagotovila zadostna sredstva za osnovnošolsko in vrtčevsko infrastrukturo. To je neverjetno. Na eni strani poslušamo kako smo mi družba znanja in tako naprej, kako je treba za mlade poskrbet tukaj. Ko pa je treba dejansko odpret denarnico pa je politika dejansko povsem drugačna, torej neodgovorna kot bi rekla kolegica Maša Kociper. Neodgovorna politika. Zato želimo s temi skromnimi šestimi milijoni, kar je morda za eno malo večjo vaško šolo, osnovno šolo denarja, ker če računate koliko oddelkov bo potrebno zagotoviti za 14 500 novih osnovnošolcev, novih, dodatno število je to, če me sploh razumete in občine so seveda finančno podhranjene, preprosto tega ne bodo zmogle. In to je neodgovorna državna politika, da preprosto ta problem spregleda. Zato pričakujem vaše razumno ukrepanje. Hvala. </font><br/>
<br/>
<b><font size="4">	PREDSEDNIK ROBERT POLNAR: </font></b><font size="4">Hvala gospod poslanec</font><br/>
<font size="4">Začenjam glasovanje o predlaganem glasovanju. </font><br/>
<font size="4">	Kdo je za? (7 članov.) Je kdo proti? (11 članov.)</font><br/>
<font size="4">	Ugotavljam, da amandma ni sprejet.</font><br/>
<br/>
<font size="4">Ostajamo na Ministrstvu za izobraževanje, znanost in šport, podprogram Izvajanje</font><br/>
<br/>
<b><font size="4">63. TRAK: (ŠZ) – 14.05</font></b><br/>
<br/>
<font size="4">	(nadaljevanje) srednješolskih izobraževalnih programov. Predlagatelj amandmaja Poslanska skupina Slovenske nacionalne stranke. </font><br/>
<font size="4">Začenjam glasovanje. </font><br/>
<font size="4">	Kdo je za? (2 člana.) Je kdo proti? (11 članov.)</font><br/>
<font size="4">	Pardon, odbor amandmaja ne podpira. Lapsus linguae. </font><br/>
<br/>
<font size="4">Naslednji podprogram je podprogram študentski domovi. Tukaj imamo en amandma in sicer je predlagatelj Poslanska skupina Levica. Začenjam glasovanje o amandmaju. </font><br/>
<font size="4">	Kdo je za? (2 člana.) Je kdo proti? (10 članov.)</font><br/>
<font size="4">	Ugotavljam, da amandma ni sprejet.</font><br/>
<br/>
<font size="4">Naslednji podprogram je programske in razvojne naloge športa. Predlagatelj je Poslanska skupina Slovenske demokratske stranke. Začenjam glasovanje. </font><br/>
<font size="4">	Kdo je za? (8 članov.) Je kdo proti? (11 članov.)</font><br/>
<font size="4">	Ugotavljam, da amandma ni sprejet.</font><br/>
<br/>
<font size="4">Naslednji podprogram je športna infrastruktura. Imamo en amandma, predlagatelj Poslanska skupina Slovenske demokratske stranke. Začenjam glasovanje. </font><br/>
<font size="4">	Kdo je za? (7 članov.) Je kdo proti? (11 članov.)</font><br/>
<font size="4">	Ugotavljam, da amandma ni sprejet.</font><br/>
<br/>
<font size="4">Naslednji uporabnik je Ministrstvo za kulturo, podprogram varstvo kulturne dediščine, arhivska in knjižnična dejavnost. Imamo tri amandmaje, predlagatelj prvega Poslanska skupina Slovenske demokratske stranke. </font><br/>
<font size="4">	Kdo je za? (8 članov.) Je kdo proti? (11 članov.)</font><br/>
<font size="4">	Ugotavljam, da amandma ni sprejet.</font><br/>
<br/>
<font size="4">Amandma številka 2. Predlagatelj Poslanska skupina Slovenske demokratske stranke. </font><br/>
<font size="4">	Kdo je za? (8 članov.) Je kdo proti? (11 članov.)</font><br/>
<font size="4">	Ugotavljam, da amandma ni sprejet.</font><br/>
<br/>
<font size="4">Amandma številka tri. S spremembo amandmaja, katerega predlagatelj je Poslanska skupina Slovenske nacionalne stranke. Spremembo amandmaja ste prejeli danes na klop in o tej spremembi amandmaja seveda tudi glasujemo. To spremembo amandmaja dajem na glasovanje.</font><br/>
<font size="4">	Kdo je za? (10 članov.) Je kdo proti? (2 člana.)</font><br/>
<font size="4">	Ugotavljam, da amandma ni sprejet.</font><br/>
<font size="4">Odbor amandma podpira.</font><br/>
<font size="4">Podprogram na Ministrstvu za kulturo, mediji in avdiovizualna kultura. Predlagatelj Poslanska skupina Levica.</font><br/>
<font size="4">Začenjam glasovanje. Pardon, samo trenutek. / oglašanje iz dvorane/ Takole bomo naredili, kolega Siter razprava.</font><br/>
<font size="4">Izvolite. </font><br/>
<br/>
<b><font size="4">	PRIMOŽ SITER (PS Levica):</font></b><font size="4"> Ja, hvala lepa.</font><br/>
<font size="4">	Torej ta amandma sledi problematiki oziroma reševanju problematike slovenskega filma, ki je drastično podhranjen in kar je za ta forum še bolj zanimivo, sledi soglasnemu sklepu Odbora za kulturo, ki smo ga članice in člani potrdili, torej vsi za, pred točno letom dni in ki je Slovenskemu filmu naklonil 11 milijonov evrov letno, torej za filmsko produkcijo. In sicer postopno do </font><br/>
<br/>
<b><font size="4">64. TRAK: (KŽ) – 14.10</font></b><br/>
<br/>
<b><font size="4">	</font></b><font size="4">(nadaljevanje) leta 2022, še enkrat poudarjam vsi koalicijski in opozicijski poslanke in poslanci smo takrat na Odboru za kulturno soglasno podprli ta sklep oziroma to višino sredstev namenjenih slovenskemu filmu in ta amandma zgolj sledi soglasnem dogovoru odbornic in odbornikov na odboru za Kulturo, torej 13 novembra 2018.</font><br/>
<br/>
<b><font size="4">	PREDSEDNIK ROBERT POLNAR: </font></b><font size="4">Hvala lepa. Začenjam glasovanje. Glasujemo.</font><br/>
<font size="4">Kdo je za? (2 člana.) Kdo je proti (10 članov.)</font><br/>
<font size="4">Ugotavljam, da amandma ni bil sprejet.</font><br/>
<font size="4">Ministrstvo za kulturo, podprogram nagrade in socialne pravice na področju kulture. Imamo en amandma predlagatelj Poslanka skupina Levica. Besedo ima poslanec Primož Siter, prosim.</font><br/>
<br/>
<font size="4">	</font><b><font size="4">PRIMOŽ SITER (PS Levica): </font></b><font size="4">Hvala lepa. Ta amandma pa sledi nečemu drugemu, in sicer koalicijski pogodbi trenutne koalicijske konstelacije, ki pravi v razdelku kultura za odprto družbo citiram, »zagotovili bomo samostojno proračunsko postavko za področje nevladnih organizacij in samozaposlenih v kulturi v proračunu Ministrstva Republike Slovenije za kulturo in podvojitev sredstev do leta 2020«.</font><br/>
<font size="4">	Zdaj mi bi pričakovali bolj znatno zvišanje sredstev na tem področju. Sredstva, ki jih Ministrstvo za kulturo namenja, kritju torej področja socialne varnosti ne ustrezajo dejanskim potrebam terena, sploh pa kar je najhujše ne omogočajo novih samozaposlitev v kulturi. </font><br/>
<font size="4">	Eden temeljnih pogojev za uspešno delovanje kulturniških nevladnih organizacij je seveda zagotavljanje ustreznih javnih virov financiranja.</font><br/>
<font size="4">	Potem je problem tukaj tudi, da so delovne štipendije zelo nizke, da ostaja fond za nagrade nespremenjen in torej to postavko nagrade in socialne pravice na področju kulture je nujno potrebno povišati, če sem lahko dramatičen ampak realističen, če hočemo sploh da ta segment kulture in umetnosti v Sloveniji ostaja in diha zdravo in produktivno še naprej. Hvala.</font><br/>
<br/>
<font size="4">	</font><b><font size="4">PREDSEDNIK ROBERT POLNAR: </font></b><font size="4">Hvala lepa. Začenjam glasovaje o predlaganem amandmaju. Glasujemo. </font><br/>
<font size="4">Kdo je za? (2 člana.) Kdo je proti (10 članov.)</font><br/>
<font size="4">Ugotavljam, da amandma ni bil sprejet.</font><br/>
<font size="4">Gospe in gospodje zaključili smo razpravo in odločanje o vloženih amandmajih, k dopolnjenemu predlogu proračuna za leto 2020. </font><br/>
<font size="4">	Prehajamo na odločanje o naslednjem predlogu sklepa, in sicer Odbor za finance podpira dopolnjen predlog proračuna Republike Slovenije za leto 2020. Začenjam glasovanje.</font><br/>
<font size="4">/ oglašanje iz dvorane/ Kdo je za? (10 člana.) Kdo je proti (7 članov.)</font><br/>
<font size="4">Ugotavljam, da je sklep sprejet.</font><br/>
<font size="4">Predlagam še določitev poročevalcev odbora na seji Državnega zbora in bi to dolžnost opravil sam, če se strinjate kot predsednik odbora / oglašanje iz dvorane/ hvala lepa</font><br/>
<font size="4">	Na ta način zaključujem </font><b><font size="4">1. točko dnevnega reda</font></b><font size="4"> in prekinjam sejo, odrejam 30 minut odbora. Nadaljujemo ob 14.45.</font><b><font size="4"> </font></b><br/>
<br/>
<font size="4">	(Seja je bila prekinjena ob 14.14.) </font><br/>
<br/>
<b><font size="4">66. TRAK: (KŽ) – 14.45</font></b><br/>
<br/>
<b><font size="4">	</font></b><font size="4">(Seja se je nadaljevala ob 14.45.)</font><br/>
<br/>
<b><font size="4">PODPREDSEDNIK ROBERT POLNAR: </font></b><font size="4">Gospe poslanke, gospodje poslanci nadaljujemo 25. nujno sejo Odbora za obrambo / oglašanje iz dvorane/ se opravičujem Odbora za finance, seveda, za obrambo javnih financ.</font><br/>
<font size="4">Tamle sem videl prej gospoda državnega sekretarja za ministrstvo za obrambo pa me je kar zapeljalo in sem izrekel nekaj česar ne bi smel.</font><br/>
<font size="4">Nadaljujemo torej, in sicer prehajamo na obravnavo vloženih amandmajev k dopolnjenemu predloga proračuna Republike Slovenije za leto 2021. Do izteka roka za vložitev amandmajev so kvalificirani predlagatelji vložili 55 amandmajev, danes pa smo prejeli še eno spremembo amandmaja, in sicer amandmaja Slovenske nacionalne stranke.</font><br/>
<font size="4">Prehajamo na razpravo o vloženih amandmajih na podlagi pregleda amandmajev, ki ste ga ravno tako danes dopoldne prejeli. </font><br/>
<font size="4">Prvi amandma se nanaša na uporabnika Urad Vlade Republike Slovenije za Slovence v zamejstvu in po svetu. Predlagatelj amandmaja pa je poslanka skupina Slovenske demokratske stranke. Začenjam glasovanje o amandmaju. Glasujemo. </font><br/>
<font size="4">Kdo je za? (4 članov.) Kdo je proti? (10 članov.)  </font><br/>
<font size="4">	Ugotavljam, da amandma ni bil sprejet.</font><br/>
<font size="4">Drugi amandma pri istem uporabniku je vložila, in sicer za podprogram podpora Slovencem v zamejstvu in po svetu je vložila Poslanska skušina Nove Slovenije krščanskih demokratov. Glasujemo.</font><br/>
<font size="4">	Kdo je za? (5 članov.) Kdo je proti? (10 članov.)  </font><br/>
<font size="4">	Ugotavljam, da amandma ni bil sprejet.</font><br/>
<font size="4">Naslednji uporabnik je Ministrstvo za finance, podprogram izplačevanje pravic. En amandma, predlagatelj Poslanka skupina Slovenske demokratske stranke. Glasujemo.</font><br/>
<font size="4">	Kdo je za? (6 članov.) Kdo je proti? (10 članov.)  </font><br/>
<font size="4">	Ugotavljam, da amandma ni bil sprejet.</font><br/>
<font size="4">Naslednji uporabnik je Ministrstvo za zunanje zadeve, podprogram gospodarsko sodelovanje. En amandma, predlagatelj je Poslanka skupina Nova Slovenija krščanski demokrati. Glasujemo.</font><br/>
<font size="4">	Kdo je za? (7 članov.) Kdo je proti? (10 članov.)  </font><br/>
<font size="4">	Ugotavljam, da amandma ni bil sprejet.</font><br/>
<font size="4">Naslednji uporabnik je Uprava Republike Slovenije za zaščito in reševanje, podprogram delovanje sistema za zaščito, reševanje in pomoč. Imamo en amandma, predlagatelj Poslanka skupina Slovenske demokratske stranke. Glasujemo.</font><br/>
<font size="4">	Kdo je za? (7 članov.) Kdo je proti? (10 članov.)  </font><br/>
<font size="4">	Ugotavljam, da amandma ni bil sprejet.</font><br/>
<font size="4">Naslednji uporabnik je Ministrstvo za gospodarski razvoj in tehnologijo, podprogram podpora tehnološkim razvojnim projektom. Predlagatelj amandmaja Poslanska skupina Nova Slovenija krščanski demokrati. Glasujemo.</font><br/>
<font size="4">	</font><b><font size="4"> </font></b><br/>
<b><font size="4">67. TRAK (BJ) – 14.50</font></b><br/>
<br/>
<font size="4">	(nadaljevanje) Kdo je za? (6 članov.) Kdo je proti? (10 članov.)</font><br/>
<font size="4">Ugotavljam, da amandma ni sprejet.</font><br/>
<font size="4"> Ministrstvo za gospodarski razvoj in tehnologijo podprogram lokalna, razvojna infrastruktura, en amandma, predlagatelj Poslanska skupina Slovenske demokratske stranke. </font><br/>
<font size="4">	Začenjam glasovanje. </font><br/>
<font size="4">Glasujemo.</font><br/>
<font size="4">Kdo je za? (6 članov.) Kdo je proti? (10 članov.)</font><br/>
<font size="4">Ugotavljam, da amandma ni sprejet. </font><br/>
<br/>
<font size="4">Naslednji uporabnik je Ministrstvo za kmetijstvo, gozdarstvo in prehrano podprogram upravljanje kmetijskih zemljišč, predlagatelj amandmaja Poslanska skupina Nova Slovenija, Krščanski demokrati. </font><br/>
<font size="4">Začenjam glasovanje.</font><br/>
<font size="4">Glasujemo.</font><br/>
<font size="4">Kdo je za? (7 članov.) Kdo je proti? (10 članov.)</font><br/>
<font size="4">Ugotavljam, da amandma ni sprejet.</font><br/>
<br/>
<font size="4">Ministrstvo za kmetijstvo, gozdarstvo in prehrano, podprogram odprava posledic naravnih nesreč. En amandma, predlagatelj Poslanska skupina Nova Slovenija, Krščanski demokrati.</font><br/>
<font size="4">Začenjam glasovanje.</font><br/>
<font size="4">Glasujemo.</font><br/>
<font size="4">Kdo je za? (7 članov.) Kdo je proti? (10 članov.)</font><br/>
<font size="4">Ugotavljam, da amandma ni sprejet.</font><br/>
<br/>
<font size="4">Naslednji uporabnik je Direkcija Republike Slovenije za infrastrukturo in sicer imamo na podprogramu investicijsko vzdrževanje in gradnja državnih cest 12 amandmajev.</font><br/>
<font size="4">Amandma številka 1, predlagatelj Poslanska skupina Slovenske demokratske stranke.</font><br/>
<font size="4">Začenjam glasovanje.</font><br/>
<font size="4">Glasujemo.</font><br/>
<font size="4">Kdo je za? (6 članov.) Kdo je proti? (10 članov.)</font><br/>
<font size="4">Ugotavljam, da amandma ni sprejet.</font><br/>
<font size="4">Amandma številka 2, predlagatelj Poslanska skupina Slovenske demokratske stranke.</font><br/>
<font size="4">	Začenjam glasovanje.</font><br/>
<font size="4">	Glasujemo.</font><br/>
<font size="4">	Kdo je za? (7 članov.) Kdo je proti? (10 članov.)</font><br/>
<font size="4">	Ugotavljam, da amandma ni sprejet.</font><br/>
<font size="4">Amandma številka 3, Poslanska skupina Slovenske demokratske stranke je predlagatelj.</font><br/>
<font size="4">	Začenjam glasovanje.</font><br/>
<font size="4">	Glasujemo.</font><br/>
<font size="4">	Kdo je za? (7 članov.) Kdo je proti? (10 članov.)</font><br/>
<font size="4">	Ugotavljam, da amandma ni sprejet.</font><br/>
<font size="4">Amandma številka 4, predlagatelj prav tako Poslanska skupina Slovenske demokratske stranke.</font><br/>
<font size="4">	Začenjam glasovanje.</font><br/>
<font size="4">	Glasujemo.</font><br/>
<font size="4">	Kdo je za? (7 članov.) Kdo je proti? (10 članov.)</font><br/>
<font size="4">	Ugotavljam, da amandma ni sprejet.</font><br/>
<font size="4">Amandam številka 5, predlagatelj Poslanska skupina Slovenske demokratske stranke.</font><br/>
<font size="4">	Začenjam glasovanje.</font><br/>
<font size="4">	Glasujemo.</font><br/>
<font size="4">	Kdo je za? (7 članov.) Kdo je proti? (10 članov.)</font><br/>
<font size="4">	Ugotavljam, da amandma ni sprejet.</font><br/>
<font size="4">Amandma števila 6, predlagatelj prav tako Poslanska skupina Slovenske demokratske stranke.</font><br/>
<font size="4">	Začenjam glasovanje.</font><br/>
<font size="4">	Glasujemo.</font><br/>
<font size="4">	Kdo je za? (7 članov.) Kdo je proti? (10 članov.)</font><br/>
<font size="4">	Ugotavljam, da amandma ni sprejet.</font><br/>
<font size="4">	Amandma številka 7, predlagatelj Poslanska skupina Slovenske demokratske stranke.</font><br/>
<font size="4">	Začenjam glasovanje.</font><br/>
<font size="4">	Glasujemo.</font><br/>
<font size="4">	Kdo je za? (6 članov.) Kdo je proti? (10 članov.)</font><br/>
<font size="4">	Ugotavljam, da amandma ni sprejet.</font><br/>
<font size="4">	Amandma številka 8, predlagatelj Poslanska skupina Slovenske demokratske stranke.</font><br/>
<br/>
<b><font size="4">68. TRAK: (ŠZ) – 14.55</font></b><br/>
<br/>
<font size="4">	(nadaljevanje) Začenjam glasovanje. </font><br/>
<font size="4">	Kdo je za? (7 članov.)</font><br/>
<font size="4">	Kdo je proti? (10 članov.)</font><br/>
<font size="4">	Ugotavljam, da amandma ni sprejet.</font><br/>
<font size="4">	Amandma številka 9. Predlagatelj Poslanska skupina Slovenske demokratske stranke. Začenjam glasovanje.</font><br/>
<font size="4">	Kdo je za? (6 članov.)</font><br/>
<font size="4">	Kdo je proti? (10 članov.)</font><br/>
<font size="4">	Ugotavljam, da amandma ni sprejet.</font><br/>
<font size="4">	Amandma številka 10. Predlagatelj Poslanska skupina Nova Slovenija, krščanski demokrati. Začenjam glasovanje.</font><br/>
<font size="4">	Kdo je za? (7 članov.)</font><br/>
<font size="4">	Kdo je proti? (10 članov.)</font><br/>
<font size="4">	Ugotavljam, da amandma ni sprejet.</font><br/>
<font size="4">	Amandma številka 11. Predlagatelj Poslanska skupina Nova Slovenija, krščanski demokrati. Začenjam glasovanje.</font><br/>
<font size="4">	Kdo je za? (6 članov.)</font><br/>
<font size="4">	Kdo je proti? (10 članov.)</font><br/>
<font size="4">	Ugotavljam, da amandma ni sprejet.</font><br/>
<font size="4">	Amandma številka 12. Predlagatelj Poslanska skupina Nova Slovenija, krščanski demokrati. Začenjam glasovanje.</font><br/>
<font size="4">	Kdo je za? (7 članov.)</font><br/>
<font size="4">	Kdo je proti? (10 članov.)</font><br/>
<font size="4">	Ugotavljam, da amandma ni sprejet.</font><br/>
<font size="4">	Ostajamo pri uporabniku direkcije Republike Slovenije za infrastrukturo. Prehajamo na podprogram investicijska dejavnost na železniški infrastrukturi. Imamo dva amandmaja. Predlagatelj prvega je Poslanska skupina Slovenske demokratske stranke. Kolega Doblekar, izvolite, imate besedo.</font><br/>
<br/>
<b><font size="4">	BORIS DOBLEKAR (PS SDS):</font></b><font size="4"> Hvala lepa za besedo.</font><br/>
<font size="4">	Kot smo že za leto 2020 vložili amandma in prosili, da se nadgradi železniška proga med Kranjem in Jesenicami, ki je nujno potrebna nadgradnje, prav tako vlagamo amandma tudi za leto 2021. Naj še enkrat osvežim spomin, da bo proga za tovorni promet zaprta med, torej koncu leta 2020 in začetku leta 2021, ko se bo obnavljal Karavanški predor.</font><br/>
<font size="4">	Vsi župani ob Gorenjski progi so prosili za to in tudi pripravili, rezervirali finančna sredstva, da bodo vložili svoj vložek pri tej obnovi, kar je dolžnost občin. Direkcija za infrastrukturo je že pred leti dala denar za tehnično dokumentacijo in vse je tudi pripravljeno, tako da bi se lahko ta nadgradnja oziroma obnova te proge tudi pričela. </font><br/>
<font size="4">	Glede na to, da vedno več in vsi govorimo o brezogljični družbi, o tem da moramo posodobiti železniški sistem, železniške proge in vemo, da imamo zelo slabe, predvsem te stranske pa enotirne, bi bilo nujno potrebno v to vložiti, seveda več denarja, da ne bo vse ostajalo samo pri besedah. Tako, da prosim, da se tudi za leto 2021 potrdi ta amandma in se zagotovi obnovo te Gorenjske proge od Kranja do Jesenic. Sredstva pa smo vzeli oziroma predvideli iz gradnje enotirne poroge Koper-Divača, ki pa se zaradi zastoja pri tem projektu, dela še kmalu ne bodo začela resno izvajati in na tej postavki bo ostalo kar precej sredstev.</font><br/>
<font size="4">	Hvala lepa.</font><br/>
<br/>
<b><font size="4">	PREDSEDNIK ROBERT POLNAR:</font></b><font size="4"> Hvala gospod poslanec.</font><br/>
<font size="4">	Izvolite. prosim, da se predstavite.</font><br/>
<br/>
<b><font size="4">69. TRAK (AB): 15.00</font></b><br/>
<br/>
<b><font size="4">DAMJAN TOPOLKO: </font></b><font size="4">Lepo pozdravljeni vsi, Damjan Topolko iz Direkcije za infrastrukturo. Jaz mislim, da je potrebno pri teh amandmajih, ki se nanaša na gorenjsko progo dati en okvir, da vidimo kje se nahajamo v vlaganjih v železniško infrastrukturo. Na Direkciji za infrastrukturo trenutno vodimo več evropskih projektov. Na jedrnem omrežju in na teh projektih imamo v tem trenutku sklenjene vse pogodbe za vse evropske projekte in tu se uspešno črpa evropska sredstva. Tako da znotraj tega okvirja ni prostora za nadgradnjo gorenjske proge. Seveda je ta nadgradnja potrebna in rešitev, ki smo jo mi, ki jo vidimo in do tega cilja mislim da bomo prišli je ta, da se pripelje dodaten denar na kateri projekt, ki je zdaj v izvedbi in ki ima še prostora, da se črpajo dodatna sredstva. Mislim, da je pomembno, da se zavedamo tega, da ima Direkcija za infrastrukturo na svojih postavkah samo 20 milijonov evrov sredstev v letu 2020 in 30 milijonov evrov sredstev v letu 2021, ki so namenjena za novo železniško progo Divača – Koper in so ta sredstva namenjena kot povračila evropskih sredstev družbi 2TDK. Tako da sredstev v tem obsegu niti na postavkah državnega proračuna ni. Sredstva, ki jih vidite so ostali viri in to so viri družbe 2TDK. Tako da še enkrat bi poudaril; mi vidimo rešitev za začetek te nadgradnje v času, ko bo tunel zaprt, kar je seveda logično, da se izvaja, ker bomo takrat imeli najnižje stroške te nadgradnje, da se pripeljejo na eden od drugih evropskih projektov, ki ima še prostora za črpanje dodatnih evropskih sredstev. To je rešitev, ki bo izvedljiva. Jaz mislim, da bodo iz financ verjetno povedali, da teh sredstev zdaj tam tako kot je navedeno v tem amandmaju ni. </font><br/>
<br/>
<b><font size="4">PREDSEDNIK ROBERT POLNAR: </font></b><font size="4">Hvala lepa. Kolega Doblekar, imate besedo. Prosim. </font><br/>
<br/>
<b><font size="4">BORIS DOBLEKAR (PS SDS): </font></b><font size="4">Hvala za besedo. </font><br/>
<font size="4">Ja seveda spoštovani predstavnik Direkcije, jaz spoštujem vaše mnenje, vendar kdaj če ne v tistem času, ko bo tunel zaprt, se ne bi nadgradilo še gorenjske proge. Mislim, da je to vsakemu potniku, ki se vozi po tej progi jasno, da takrat tovorni promet po tej progi ne bo potekal, bo šel po obvoznih poteh. Potniški promet pa se po navadi ob zaporah nadomesti z avtobusnim prevozom in če je kdaj, če bo kdaj ta priložnost za obnovo te proge, je to ravno v tistem terminu, ko se bo obnavljal tudi tunel. To bi moralo biti popolnoma jasno in tukaj mislim, da je treba dejansko naredit vse, da to te obnove, ki si jo želijo tudi vsi župani gorenjskih občin ob progi in tudi železnica, kar je popolnoma jasno, da se to izvede v tistem času. Jaz ne vem in nikoli nisem slišal z vaše strani ali katerekoli druge kdaj bi to lahko še delali, če ne v tistem času, ko bo zapora te gorenjske proge. Jaz mislim, da nikoli več, ker tudi prihajam iz vrst, torej bivši železničar, poznam stvari, vem kako stvari potekajo, kako se obnavljajo proge in je to edini možni termin, da se takrat ta gorenjska proga nadgradi in naredimo nekaj dobrega za infrastrukturo na železnici v Sloveniji. Hvala lepa. </font><br/>
<br/>
<b><font size="4">PREDSEDNIK ROBERT POLNAR: </font></b><font size="4">Hvala. Začenjam glasovanjem o predlaganem amandmaju. </font><br/>
<font size="4">	Kdo je za? (9 članov.) Je kdo proti? (9 članov.)</font><br/>
<font size="4">	Ugotavljam, da amandma ni sprejet.</font><br/>
<br/>
<font size="4">	Amandma številka 2, predlagatelj amandmaja Poslanska skupina Levica. Začenjam glasovanje. </font><br/>
<font size="4">	Kdo je za? (8 članov.) Je kdo proti? (10 članov.)</font><br/>
<font size="4">	Ugotavljam, da amandma ni sprejet.</font><br/>
<font size="4">	</font><br/>
<font size="4">	Naslednji uporabnik je Ministrstvo za okolje in prostor. Podprogram Podporne dejavnosti na področju okoljske politike. Imamo en amandma, predlagatelj Poslanska skupina Nova Slovenija – Krščanski demokrati.</font><br/>
<font size="4">	Začenjam glasovanje. </font><br/>
<br/>
<b><font size="4">70. TRAK: (KŽ) – 15.05</font></b><br/>
<br/>
<b><font size="4">	</font></b><font size="4">(nadaljevanje) Kdo je za? (6 članov.) Kdo je proti? (11 članov.)  </font><br/>
<font size="4">	Ugotavljam, da amandma ni bil sprejet.</font><br/>
<font size="4">Ministrstvo za okolje in prostor, podprogram upravljanje z vodami. Predlagatelj je Poslanska skupina Slovenska demokratska stranka. Glasujemo.</font><br/>
<font size="4">	Kdo je za? (7 članov.) Kdo je proti? (11 članov.)  </font><br/>
<font size="4">	Ugotavljam, da amandma ni bil sprejet.</font><br/>
<font size="4">Ministrstvo za okolje in prostor, podprogram ravnanje z odpadki. En amandma, predlagatelj Poslanska skupina Slovenske demokratske stranke. Glasujemo.</font><br/>
<font size="4">	Kdo je za? (8 članov.) Kdo je proti? (11 članov.)  </font><br/>
<font size="4">	Ugotavljam, da amandma ni bil sprejet.</font><br/>
<font size="4">Ministrstvo za okolje in prostor, podprogram stanovanjska dejavnost. Tukaj imamo 3 amandmaje, predlagatelj amandmaja številka 1, Poslanska skupina Slovenske demokratske stranke. Glasujemo.</font><br/>
<font size="4">	Kdo je za? (7 članov.) Kdo je proti? (11 članov.)  </font><br/>
<font size="4">	Ugotavljam, da amandma ni bil sprejet.</font><br/>
<font size="4">Amandma številka 2, predlagatelj Poslanska skupina Slovenske demokratske stranke. Glasujemo.</font><br/>
<font size="4">	Kdo je za? (8 članov.) Kdo je proti? (11 članov.)  </font><br/>
<font size="4">	Ugotavljam, da amandma ni bil sprejet.</font><br/>
<font size="4">Amandma številka 3, predlagatelj Poslanska skupina Slovenske demokratske stranke. Glasujemo.</font><br/>
<font size="4">	Kdo je za? (8 članov.) Kdo je proti? (11 članov.)  </font><br/>
<font size="4">	Ugotavljam, da amandma ni bil sprejet.</font><br/>
<font size="4">Naslednji uporabnik Ministrstvo za delo, družino, socialne zadeve in enake možnosti, podprogram kreiranje delovnih mest. En amandma, predlagatelj je Poslanska skupina Slovenske demokratske stranke. Glasujemo.</font><br/>
<font size="4">	Kdo je za? (7 članov.) Kdo je proti? (11 članov.)  </font><br/>
<font size="4">	Ugotavljam, da amandma ni bil sprejet.</font><br/>
<font size="4">Naslednji podprogram so štipendije. Imamo en amandma, predlagatelj je Poslanska skupina Levica. Glasujemo.</font><br/>
<font size="4">	Kdo je za? (3 članov.) Kdo je proti? (10 članov.)  </font><br/>
<font size="4">	Ugotavljam, da amandma ni bil sprejet.</font><br/>
<font size="4">Ostajamo na Ministrstvu za delo, družino, socialne zadeve in enake možnosti, podprogram programi socialnega varstva. Tukaj imamo 4 amandmaje. Amandma številka 1, predlagatelj Poslanska skupina Slovenske demokratske stranke. Glasujemo.</font><br/>
<font size="4">Kdo je za? (8 članov.) Kdo je proti? (11 članov.)  </font><br/>
<font size="4">	Ugotavljam, da amandma ni bil sprejet.</font><br/>
<font size="4">Amandma številka 2, predlagatelj Poslanska skupina Slovenske demokratske stranke. Glasujemo.</font><br/>
<font size="4">Kdo je za? (8 članov.) Kdo je proti? (11 članov.)  </font><br/>
<font size="4">	Ugotavljam, da amandma ni bil sprejet.</font><br/>
<font size="4">Amandma številka 3, predlagatelj Poslanska skupina Slovenske demokratske stranke. Glasujemo. </font><br/>
<br/>
<b><font size="4">71. TRAK (AB): 15.10</font></b><br/>
<br/>
<b><font size="4">	</font></b><font size="4">(nadaljevanje) Kdo je za? (8 članov.) Je kdo proti? (10 članov.)</font><br/>
<font size="4">	Ugotavljam, da amandma ni sprejet.</font><br/>
<br/>
<font size="4">	Amandma številka 4. Predlagatelj Poslanska skupina Slovenska demokratska stranka. </font><br/>
<font size="4">	Kdo je za? (7 članov.) Je kdo proti? (10 članov.)</font><br/>
<font size="4">	Ugotavljam, da amandma ni sprejet.</font><br/>
<br/>
<font size="4">	Ministrstvo za delo družino, socialne zadeve in enake možnosti podprogram Dolgotrajna oskrba. Imamo tri amandmaje. Prvi predlagatelj poslanska skupina Levica. Kolega Siter izvolite. </font><br/>
<br/>
<b><font size="4">	PRIMOŽ SITER (PS Levica): </font></b><font size="4">Ja, hvala lepa. </font><br/>
<font size="4">Tako kot pri predlogu amandmaja za leto 2020 torej poudarjam isto problematiko. V Sloveniji je politika doslej vsaj v zadnjih štirinajstih letih na stranski tir postavljala navkljub neizpodbitnim dejstvom, ki prihajajo z naslova demografskih sprememb postavljala na stran skrb za starejše. V štirinajstih letih ni zgradila niti enega doma za starejše. To vrzel naslavljanja te potrebe je prepustila kapitalu, koncesionarjem, ki so pač prišli s svojimi prioritetami, ki niso javni interes skrbi za starejše in zdaj smo kjer smo. V tem trenutku 11 tisoč ljudi čaka na posteljo na svoje mesto v domu za starejše občane. Problem je resnično akuten. Vsak dan lahko v medijih spremljate poročila o tem kaj se s starostniki dogaja, bodisi skozi neka poročila društev formata Srebrna nit ali pa zdaj v zadnjih dneh aktualna pričevanja v sklopu projekta Vida in tako naprej in tako naprej. Skratka starostniki so zapostavljeni. Načini, metode, naslavljanja njihove skrbi za njih pa tudi zato ta amandma. Jaz vem, da je v ognju priprava Zakona o dolgotrajni oskrbi, ampak stvari so problematične že danes. Nujno rabimo gradit močno mrežo domov za starejše s kvalitetnim kadrom, ki pa je danes žal ali odhaja v tujino ali pa živi na nekem podhranjenemu vrednotenju njihovega dela. Zato ta amandma. </font><br/>
<font size="4">Hvala lepa.</font><br/>
<br/>
<font size="4">	</font><b><font size="4">PREDSEDNIK ROBERT POLNAR: </font></b><font size="4">Začenjam glasovanje o predlaganem amandmaju. </font><br/>
<font size="4">	Kdo je za? (2 člana.) Je kdo proti? (10 članov.)</font><br/>
<font size="4">	Ugotavljam, da amandma ni sprejet.</font><br/>
<font size="4">	Odbor amandmaja ne podpira.</font><br/>
<br/>
<font size="4">	Amandma številka 2. Predlagatelj Poslanska skupina Nova Slovenija – Krščanski demokrati. </font><br/>
<font size="4">	Kdo je za? (7 članov.) Je kdo proti? (11 članov.)</font><br/>
<font size="4">	Ugotavljam, da amandma ni sprejet.</font><br/>
<br/>
<font size="4">	In amandma številka 3. Predlagatelj je Poslanska skupina Nova Slovenija – Krščanski demokrati. </font><br/>
<font size="4">	Kdo je za? (7 članov.) Je kdo proti? (11 članov.)</font><br/>
<font size="4">	Ugotavljam, da amandma ni sprejet.</font><br/>
<br/>
<font size="4">	Naslednji uporabnik je Ministrstvo za zdravje, podprogram Urejanje in razvoj na področju zdravstva. Imamo en amandma. Predlagatelj poslanska Levica. </font><br/>
<font size="4">	Kdo je za? (2 člana.) Je kdo proti? (9 članov.)</font><br/>
<font size="4">	Ugotavljam, da amandma ni sprejet.</font><br/>
<br/>
<font size="4">	Ministrstvo za zdravje, podprogram Investicijska vlaganja na sekundarni in terciarni ravni. Dva amandmaja. Amandma številka 1, predlagatelj Poslanska skupina Slovenska demokratska stranka. </font><br/>
<br/>
<b><font size="4">72. TRAK (BJ) – 15.15</font></b><br/>
<br/>
<font size="4">	(nadaljevanje) Začenjam glasovanje. Glasujemo.</font><br/>
<font size="4">	Kdo je za? (7 članov.) Kdo je proti? (11 članov.)</font><br/>
<font size="4">	Ugotavljam, da amandma ni sprejet.</font><br/>
<font size="4">	Amandma številka 2, predlagatelj Poslanska skupina Levica. Začenjam glasovanje. Glasujemo.</font><br/>
<font size="4">	Kdo je za? (2 člana.) Kdo je proti? (10 članov.)</font><br/>
<font size="4">	Ugotavljam, da amandma ni sprejet.</font><br/>
<br/>
<font size="4">	Naslednji uporabnik je Ministrstvo za izobraževanje, znanost in šport, podprogram Raziskovalni programi in projekti. Imamo en amandma, predlagatelj Poslanska skupina Levica. Začenjam glasovanje. Glasujemo.</font><br/>
<font size="4">	Kdo je za? (2 člana.) Kdo je proti? (10 članov.)</font><br/>
<font size="4">	Ugotavljam, da amandma ni sprejet.</font><br/>
<br/>
<font size="4">	Naslednji podprogram v okviru Ministrstva za izobraževanje, znanost in šport je varstvo kulturne dediščine, arhivska in knižnjična dejavnost. Predlagatelj amandmaja Poslanska skupina Slovenske demokratske stranke. Začenjam glasovanje. Glasujemo.</font><br/>
<font size="4">	Kdo je za? (8 članov.) Kdo je proti? (11 članov.)</font><br/>
<font size="4">	Ugotavljam, da amandma ni sprejet.</font><br/>
<br/>
<font size="4">	Ministrstvo za izobraževanje, znanost in šport, podprogram Izvajanje predšolske vzgoje, predlagatelj Poslanska skupina Slovenke demokratske stranke. Začenjam glasovanje. Glasujemo.</font><br/>
<font size="4">	Kdo je za? (7 članov.) Kdo je proti? (11 članov.)</font><br/>
<font size="4">	Ugotavljam, da amandma ni sprejet.</font><br/>
<br/>
<font size="4">	Naslednji podprogram je Povečevanje vključenosti otrok v predšolsko vzgojo. Imamo dva amandmaja. Amandma številka 1, predlagatelj Poslanska skupina Levica. Začenjam glasovanje. Glasujemo.</font><br/>
<font size="4">	Kdo je za? (2 člana.) Kdo je proti? (10 članov.)</font><br/>
<font size="4">	Ugotavljam, da amandma ni sprejet.</font><br/>
<br/>
<font size="4">	Amandma številka 2, predlagatelj Poslanska skupina Nova Slovenija-Krščanski demokrati. Začenjam glasovanje. Glasujemo.</font><br/>
<font size="4">	Kdo je za? (7 članov.) Kdo je proti? (11 članov.)</font><br/>
<font size="4">	Ugotavljam, da amandma ni sprejet.</font><br/>
<br/>
<font size="4">	Ministrstvo za izobraževanje, znanost in šport izvajanje osnovnošolskih podprogramov pa je podprogram, oziroma izvajanje osnovnošolskih programov je podprogram. Imamo tri amandmaje. Predlagatelj amandmaja številka 1, Poslanska skupina Slovenske demokratske stranke. Začenjam glasovanje. Glasujemo.</font><br/>
<font size="4">	Kdo je za? (6 članov.) Kdo je proti? (11 članov.)</font><br/>
<font size="4">	Ugotavljam, da amandma ni sprejet.</font><br/>
<br/>
<font size="4">	Amandma številka 2, predlagatelj Poslanska skupina Levica. Začenjam glasovanje. Glasujemo.</font><br/>
<font size="4">	Kdo je za? (2 člana.) Kdo je proti? (10 članov.)</font><br/>
<font size="4">	Ugotavljam, da amandma ni sprejet.</font><br/>
<br/>
<font size="4">	Amandma številka 3, predlagatelj Poslanska skupina Nova Slovenija-Krščanski demokrati. Začenjam glasovanje. Glasujemo.</font><br/>
<font size="4">	Kdo je za? (7 članov.) Kdo je proti? (11 članov.)</font><br/>
<font size="4">	Ugotavljam, da amandma ni sprejet.</font><br/>
<br/>
<font size="4">	Še vedno Ministrstvo za izobraževanje, znanost in šport podprogram Študentski domovi. En amandma, predlagatelj Poslanska skupina Levica. Začenjam glasovanje. Glasujemo.</font><br/>
<br/>
<b><font size="4">73. TRAK: (KŽ) – 15.20</font></b><br/>
<br/>
<b><font size="4">	</font></b><font size="4">(nadaljevanje)	Kdo je za? (2 člana.) Kdo je proti? (10 članov.)  </font><br/>
<font size="4">	Ugotavljam, da amandma ni bil sprejet.</font><br/>
<font size="4">Ministrstvo za izobraževanje, znanost in šport, podprogram programske in razvojne naloge športa. Imamo en amandma, predlagatelj Poslanska skupina Slovenske demokratske stranke. Glasujemo.</font><br/>
<font size="4">	Kdo je za? (8 članov.) Kdo je proti? (11 članov.)  </font><br/>
<font size="4">	Ugotavljam, da amandma ni bil sprejet.</font><br/>
<br/>
<font size="4">	Ministrstvo za izobraževanje, znanost in šport, podprogram športna infrastruktura. Predlagatelj Poslanska skupina Slovenske demokratske stranke. Glasujemo.</font><br/>
<font size="4">	Kdo je za? (8 članov.) Kdo je proti? (11 članov.)  </font><br/>
<font size="4">	Ugotavljam, da amandma ni bil sprejet.</font><br/>
<br/>
<font size="4">	Prehajamo na novega uporabnika, to je Ministrstvo za kulturo, podprogram varstvo kulturne dediščine, arhivska in knjižnična dejavnost. Tukaj imamo 3 amandmaje. Amandma številka 1, predlagatelj Poslanska skupina Slovenske demokratske stranke. Glasujemo.</font><br/>
<font size="4">	Kdo je za? (8 članov.) Kdo je proti? (11 članov.)  </font><br/>
<font size="4">	Ugotavljam, da amandma ni bil sprejet.</font><br/>
<br/>
<font size="4">	Amandma številka 2, predlagatelj Poslanska skupina Slovenske demokratske stranke. Glasujemo.</font><br/>
<font size="4">	Kdo je za? (8 članov.) Kdo je proti? (11 članov.)  </font><br/>
<font size="4">	Ugotavljam, da amandma ni bil sprejet.</font><br/>
<font size="4">	</font><br/>
<font size="4">	Amandma številka 3, predlagatelj Poslanska skupina Slovenske nacionalne stranke, prejeli smo danes tudi spremembo amandmaja o kateri bomo danes tudi glasovali. Glasujemo.</font><br/>
<font size="4">	Kdo je za? (11 članov.) Kdo je proti? (1 člana.)  </font><br/>
<font size="4">	Ugotavljam, da je amandma sprejet.</font><br/>
<br/>
<font size="4">	Tako, gospe in gospodje, zaključili smo z obravnavo dopolnjenega predloga proračuna za leto 2021 na matičnem delovnem telesu.</font><br/>
<font size="4">	Prehajamo še na odločanje o naslednjem predlogu sklepa. Odbor za finance podpira dopolnjen predlog proračuna Republike Slovenije za leto 2021. </font><br/>
<font size="4">	Obrazložitev glasu, izvolite obrazložitev glasu poslanec Jožef Horvat, prosim.</font><br/>
<br/>
<font size="4">	</font><b><font size="4">JOŽEF HORVAT (NSi): </font></b><font size="4">Hvala lepa gospod predsednik. Spoštovane kolegice in kolegi, glasoval bom proti predlogu sklepa, ker ne podpiram tega proračuna, ker ne podpiram politike te Vlade, te koalicije, ki preprosto mladim izobraženim kadrov v tej državi ne daje nobene perspektive.</font><br/>
<font size="4">	Ne podpiram takšne politike, ki obrača pogled starih, ostarelih, osamljenih državljank in državljanov te države. Ne podpiram takšne politike, ki obrača pogled stran od 14 tisoč 500 osnovnošolčkev, ki bodo v kratke prišli v osnovne šole pa nimajo kam iti, ker nimamo v Sloveniji dovolj šol, ker nimamo oddelkov, s čemer se strinja dr. Jernej Pikalo, minister za šolstvo iz vrst SD.</font><br/>
<font size="4">	Ne podpiram takšne politike, ki ni prijazna do delodajalcev, ne podpiram takšne politike, ki se odraža v spoznanju, da se v Sloveniji ne splača delati in ne podpiram takšne politike, ki na eni strani samo govori in propagira javne, torej državne šole zato pa ne naredi nič in popolnoma nič.</font><br/>
<font size="4">	Ne podpiram takšne politike, ki praktično že 8 let ne da na razpolago sredstev za izgradnjo šolske in vrtcevške infrastrukture </font><br/>
<br/>
<b><font size="4">74. TRAK: (ŠZ) – 15.25</font></b><br/>
<br/>
<font size="4">	(nadaljevanje) in želi biti družba znanja. Vse gre v napačno smer. Se pravi povsem drugače se dela, kot se govori in to ni politika z integriteto, ker politika z integriteto govori tisto, kar misli in dela tisto, kar govori. </font><br/>
<font size="4">Torej moj glas proti temu sklepu.</font><br/>
<font size="4">	Hvala lepa.</font><br/>
<br/>
<b><font size="4">PREDSEDNIK ROBERT POLNAR:</font></b><font size="4"> Hvala gospod poslanec.</font><br/>
<font size="4">Prehajamo na glasovanje. Začenjam glasovanje.</font><br/>
<font size="4">Kdo je za? (10 članov.) Kdo je proti? (9 članov.)</font><br/>
<font size="4">Ugotavljam, da je sklep sprejet.</font><br/>
<br/>
<font size="4">Na ta način smo prišli do tega, da moramo določiti še poročevalca za sejo Državnega zbora. Predlagam, da to opravim sam, kot predsednik odbora. In na ta način zaključujem 2. točko dnevnega reda in prehajamo na 3. točko dnevnega reda. To je predlog zakona o ukrepih na področju plač in drugih stroškov dela v javnem sektorju, za leti 2020 in 2021 ter izredni uskladitvi pokojnin. </font><br/>
<font size="4">Predlagatelj zakona je vlada. Kolegi predsednika Državnega zbora je na 44. seji, 4. oktobra letos sklenil, da se predlog zakona obravnava po nujnem postopku. K obravnavi te točke so vabljeni predstavnice in predstavniki Ministrstva za finance, Ministrstva za delo, družino, socialne zadeve in enake možnosti, Ministrstva za javno upravo, Državnega sveta in Zakonodajno-pravne službe. </font><br/>
<font size="4">Prejeli smo tudi dodatno gradivo k predlogu zakona in sicer mnenje Zakonodajno-pravne službe z dne, 8. novembra. Mnenje komisije Državnega sveta za gospodarstvo, obrt, turizem in finance z dne, 15. oktobra. Mnenje komisije za nadzor javnih financ, kot zainteresiranega delovnega telesa z dne, 17. oktobra. Odgovor Ministrstva za javno upravo z dne, 18. oktobra in odgovor Ministrstva za javno upravo, na mnenje komisije za nadzor javnih financ, glede izplačil delovne uspešnosti iz naslova povečanega obsega dela, po posameznih ministrstvih z dne, 13. novembra 2019. </font><br/>
<font size="4">Amandmaji k predlogu zakona se vlagajo do zaključka razprave o posameznih členih na seji odbora. Amandma so vložili Poslanska skupina DeSUS, k 6. členu predloga zakona in je ta amandma tudi umaknila z dne, 15. november 2019. Poslanske skupine koalicije in sicer k 6. členu predloga zakona z dne, 14. novembra. Poslanska skupina Levica, k 6. členu predloga zakona prav tako s 14. novembrom. Danes pa smo prejeli tudi amandma poslanskih skupin LMŠ, SD in SAB, k amandmaju poslanskih skupin koalicije, k 6. členu predloga zakona z dne, 15. novembra letos.</font><br/>
<font size="4">Pričenjam drugo obravnavo predloga zakona in dajem besedo ministru za finance, gospodu Andreju Bertonclju.</font><br/>
<font size="4">	Izvolite gospod minister.</font><br/>
<br/>
<b><font size="4">DR. ANDREJ BERTONCELJ:</font></b><font size="4"> Hvala gospod predsednik in spoštovane poslanke, spoštovani poslanci.</font><br/>
<font size="4">S predlaganim zakonom o ukrepih na področju plač in drugih stroških dela v javnem sektorju za leti 2020 in 2021 ter izredni uskladitvi pokojnin, se določa pravna podlaga za ukrepe, ki so bili dogovorjeni s sindikati javnega sektorja v decembru 2018.</font><br/>
<font size="4">Takrat je bila dogovorjena postopna uveljavitev dvigov plač, poleg tega pa podaljšanje ukrepa, ki se nanaša na izplačevanje delovne uspešnosti do, 30. junija 2020, ter trajen zamik pravice do napredovanja na 1. december tekočega leta. Vsebini v delu delovne uspešnosti, predlagani zakon tudi sledi. Nadalje se s predlaganim zakonom določa tudi višina bolniških odsotnosti, način izplačevanja jubilejnih nagrad za funkcionarje in možnost izrednega usklajevanja pokojnin in drugih prejemkov. </font><br/>
<font size="4">Predlagani zakon določa višina nadomestila, ki v letu 2020 in 2021 pripada funkcionarjem, za čas odsotnosti z dela zaradi bolezni ali poškodbe, ki ni povezana z delom. Navedeno ureditev je bilo treba določiti</font><br/>
<br/>
<b><font size="4">75. TRAK (AB): 15.30</font></b><br/>
<br/>
<b><font size="4">	</font></b><font size="4">(nadaljevanje) zaradi zagotovitve enakega položaja funkcionarjev in javnih uslužbencev. Dva, način izplačevanja jubilejnih nagrad v javnem sektorju; v povezavi s predlagano ureditvijo je treba pojasniti, da za javne uslužbence /nerazumljivo/ kolektivnim pogodbam, dejavnosti in poklicev določajo da javnemu uslužbencu pripada jubilejna nagrada le v primeru, če za posamezni jubilej še ni prejel v javnem sektorju. Upoštevaje je navedeno, je treba enako obravnavo zagotoviti tudi za funkcionarje, kar pomeni, da lahko tudi funkcionar prejme jubilejno nagrado za isti jubilej pri delodajalcih v javnem sektorju le, če v javnem sektorju še ni prejel za 10, 20, 30 ali 40 let skupne delovne dobe. Tri, omejitve pri plačevanju redne delovne uspešnosti za javne uslužbence in funkcionarje. V zvezi s plačevanjem redne delovne uspešnosti pojasnjujem, da so se v dogovoru o plačah in drugih stroških dela v javnem sektorju Vlada in reprezentativni sindikat javnega sektorja dogovorili, da se redna delovna uspešnost ne izplačuje do 30. junija 2020. Za leto 2019 je bila ta omejitev urejena v letnem zakonu o izvrševanju proračuna, zato je treba to na enak način urediti tudi za obdobje do 30. junija 2020. Nadalje omejitve pri sklepanju dogovorov o povečanem obsegu dela z javnimi uslužbenci. Enako kot pri redni delovni uspešnosti je ta vsebina po 30. juniju 2020 zajeta v dogovoru o plačah in drugih stroških dela v javnem sektorju in v primerjavi z veljavnimi predpisi nekoliko omejena. Nadalje, izredna uskladitev pokojnin v letu 2020. Ker je višina izredne uskladitve pokojnin v letu 2020 vezana na odstotek rasti bruto domačega proizvoda se s predlaganim členom določa tudi obveznost, da Vlada da sklep o ugotovljeni gospodarski rasti za leto 2018 in ga objavi v uradnem listu Republike Slovenije. Nadalje se s predlaganim členom določa tudi, da kapitalska družba pokojninskega in invalidskega zavarovanja delniška družba ali njen pravni naslednik nakaže Zavodu za pokojninsko in invalidsko zavarovanje v letih 2020 in v letu 2021 zagotovi 50 milijonov evrov najpozneje do 27. septembra posameznega leta. </font><br/>
<font size="4">	Hvala.</font><br/>
<br/>
<b><font size="4">PREDSEDNIK ROBERT POLNAR: </font></b><font size="4">Hvala gospod minister. Sprašujem državnega sekretarja Tilna Božiča ali želite besedo. Hvala lepa. Enako velja za državnega sekretarja gospoda Behina. Hvala lepa. Gospa predstavnica Zakonodajno pravne službe, gospa Palhartinger izvolite, imate besedo.</font><br/>
<br/>
<b><font size="4">MIROSLAVA PALHARTINGER: </font></b><font size="4">Pozdravljeni in hvala za besedo. </font><br/>
<font size="4">V svojem pisnem mnenju je zakonodajno pravna služba ugotovila, da predlagane določbe predstavljajo v bistvu podaljševanje nekaterih že uveljavljenih ukrepov, ki so bili vsaj na področju plač že nek ustaljen način urejanja že vse od leta 2009. Kar se tiče tehnike urejanja smo opozorili, da gre za nek način, ki je uporabil različne zakonodajne pristope, da predlagani zakon pomeni nadaljevanje nekega razpršenega zakonskega urejanja v različnih zakonih in s tega vidika smo opozorili na to, da tak pristop seveda pomeni normativno razdrobljenost, ki posega v načelo pravne varnosti, saj zmanjšuje preglednost pravnega urejanja. Če pa smem, bi pa lahko, če lahko še k amandmajem podam neko svojo ugotovitev. Oglasila bi se glede amandmaja k amandmaju danes vloženemu treh poslanskih skupin in sicer ta predlagani amandma se nanaša na šesti člen in spreminja način izredne uskladitve pokojnin in drugih prejemkov po ZPIZ-u tako, da naj bi se seveda ob izpolnjenem pogoju gospodarske rasti te pokojnine in drugi prejemki višali v določenem znesku, torej nominalno in za vse prejemnike enako. Glede tega predloga bi želela samo opozorit </font><br/>
<br/>
<b><font size="4">76. TRAK: (KŽ) – 15.35</font></b><br/>
<br/>
<b><font size="4">	</font></b><font size="4">(nadaljevanje) oziroma ugotoviti, da se s tem predlagana rešitev odmika od dosedanjega in ustaljenega načina urejanja usklajevanja pokojnin in drugih prejemkov po SPIZ v odstotkih in ta način usklajevanja v odstotkih, po naši oceni in tudi ustaljeni praksi izhaja že iz samega bistva in narave instituta uskladitve.</font><br/>
<font size="4">	Ta namreč, seveda v pogoju gospodarske rasti zagotavlja prilagoditev v višine teh prejemkov ocenam življenjskih stroškov ob hkratni ohraniti obstoječih razmerij med prejemki. Ureditev, ki bi pomenila enotno nominalno zvišanje za vse prejemnike, po naši oceni od tega slednjega izhodišča odstopa zato menimo, da je treba predlagano rešitev ponovno pretehtati z vidika upoštevanja načela enakosti.</font><br/>
<font size="4">	Čeprav gre za popolnoma enak znesek uskladitve, bi ta znesek z vidika posameznega opravičenca pomenil različne deleže uskladitve glede na višino njihove pokojnine.</font><br/>
<font size="4">	Hvala.</font><br/>
<br/>
<b><font size="4">	PREDSEDNIK ROBERT POLNAR: </font></b><font size="4">Hvala lepa. Postopkovno poslanec Luka Mesec.</font><br/>
<br/>
<font size="4">	</font><b><font size="4">LUKA MESEC (PS Levica): </font></b><font size="4">Jaz imam v bistvu postopkovno vprašanje za Zakonodajno-pravno službo, in sicer zanima me ali je tovrstno amandmiranje sploh možno, ali to lahko naredi samo Vlada? </font><br/>
<font size="4">	To me zanima, če to kar delajo z amandmajem na amandma postopkovno vredu. </font><br/>
<br/>
<font size="4">	</font><b><font size="4">PREDSEDNIK ROBERT POLNAR: </font></b><font size="4">Hvala lepa, tole mislim, da ni stvar zakonodajno-pravne službe ampak kvečjemu Komisije za poslovnik. Ali bi vi gospa Palhartinger želeli na to kaj odgovoriti? Izvolite, prosim. </font><br/>
<br/>
<font size="4">	</font><b><font size="4">MIROSLAVA PALHARTINGER: </font></b><font size="4">Ja, hvala strinjala bi se s tem, kar ste povedali za Zakonodajno-pravno službo, nima v postopkovnih vidikih in dopustnosti amandmiranja pravzaprav besede in se ne morem potem izrekati.</font><br/>
<font size="4">	Hvala.</font><br/>
<br/>
<b><font size="4">PREDSEDNIK ROBERT POLNAR: </font></b><font size="4">Hvala lepa. Odboru, gospe in gospodje predlagam, da po končani razpravi o členih v skladu z tretjo alinejo 128. člena Poslovnika glasuje skupaj o vseh členih. </font><br/>
<font size="4">Ali kdo temu nasprotuje? (Nihče.)</font><br/>
<font size="4">Prehajamo na razpravo in odločanje o členih ter o vloženih amandmajih. V razpravo dajem 1-5 člen predloga zakona h katerim ni vloženih nobenih amandmajev.</font><br/>
<font size="4">	Ali želi kdo razpravljati? (Nihče.)</font><br/>
<font size="4">Potem dajem v razpravo 6. člen h kateremu so vloženi amandma Poslanske skupine Levica, amandma Poslanskih skupin LMŠ, SDS in SAB k amandmaju poslanskih skupin koalicije ter amandma poslanskih skupin koalicije.</font><br/>
<font size="4">	Kdo želi razpravljati? Poslanec Franc Kramar, prosim. </font><br/>
<br/>
<font size="4">	</font><b><font size="4">FRANC KRAMAR (PS SAB): </font></b><font size="4">Hvala lepa predsednik, mi smo avtorjev amandmaja na amandma, predvsem govori dejstvo, da redno uskladitev pokojnin se opravi enkrat letno, temelji pa na rasti povprečne mesečne bruto plače in povprečnih cen življenjskih potrebščin v Republiki Sloveniji, ki ugotovi, / nerazumljivo/ statističen Urad Republike Slovenije.</font><br/>
<font size="4">	Zavod je moral opraviti pri izplačilu pokojnin za mesec februar, izredno uskladitev pokojnin ni obvezna, je pa mogoča v letu, ki sledi, letu v katerem je bila ugotovljena pozitivna gospodarska rast, bruto domačega proizvoda ali pa je rast najnižje pokojninske osnove primerjavi z enakim obdobjem pred tem dve leti zaporedoma nižja od rasti cen življenjskih potrebščin.</font><br/>
<font size="4">	 Izredno uskladitev predlaga Svet zavoda, njena izvedba pa je mogoča le, če z njo soglaša Vlada. Ob podatki / nerazumljivo/ za leto 2018 je kar 89 tisoč oziroma 18,1 % vseh upokojencev živi pod robom revščine, kar 60 teh upokojencev predstavljajo ženske, glede na povedano s konkretnimi amandmaji predlagamo, da se zaradi zmanjšanih socialnih razlik me upokojenci in velikega števila upokojencev, ki živijo pod pragom revščine v primeru gospodarske rasti izredna uskladite pokojnin v letu 2020 izvede v nominalnem zneski in tako, da vsi upokojenci prejmejo enak znesek.</font><br/>
<font size="4">	Tak amandma nima dodatnih finančni učinkov. Predlagani amandma zasleduje cilj socialne pravičnosti in postopa z izrednimi uskladitvami  </font><br/>
<font size="4">	     </font><br/>
<b><font size="4">77. TRAK (BJ) – 15.40</font></b><br/>
<br/>
<font size="4">	(nadaljevanje) dviguje pokojnino tistim pod robom revščine. V kolikor ta amandma ne bo sprejet, bo upokojenec z najnižjo pokojnino dodatno mesečno prejel le 2,18 evra, upokojenec pokojnino, ki presega 2 tisoč evrov pa mesečno okoli 20 evrov. Slednje je, bom navedel tudi kot primer, višina pokojnine 218 evrov je predlagano, da se poveča za 6,5 evra, to je na leto 78 evrov. Isto velja tudi za pokojnino v višini 500, 700, tisoč in 2 tisoč evrov. Skratka mi želimo s tem doseči to,  da bodo vsi upokojenci dobil enak znesek, da ne bo prihajal do dodatnih socialnih razlik. Ni pošteno da tisti z 2 tisoč evri dobijo po druge predlogu 240 evrov na leto, »dočim« tisti z najnižjimi pa 24 evrov.</font><br/>
<font size="4">	Predlagam, da odbor amandma podpre.</font><br/>
<br/>
<b><font size="4">	PREDSEDNIK ROBERT POLNAR:</font></b><font size="4"> Hvala gospod poslanec, naslednja k razpravi prijavljena poslanka Maša Kociper.</font><br/>
<font size="4">	Prosim.</font><br/>
<br/>
<b><font size="4">	MAŠA KOCIPER (PS SAB):</font></b><font size="4"> Hvala lepa gospod predsedujoči. </font><br/>
<font size="4">	Jaz bi nadaljevala kjer je kolega iz naše poslanske skupine končal. Poslanska skupina SAB je dobronamerno ponudila nadgraditev skupnega koalicijskega amandmaja, s katerim določamo procent izredne uskladitve pokojnin v primeru da bo dosežena dovolj visoka gospodarska rast. In sicer bi prvič prekinili, tako kot je bilo rečeno s strani zakonodajne-pravne službe, dosedanjo prakso, kjer je bilo izrecno uporabljeno valoriziranje v procentu in bi prvič poskusili z izredno uskladitvijo v obliki fiksnega zneska za vse upokojence enako. In če dovolite bi še nekoliko dodatno obrazložila ta naš predlog.</font><br/>
<font size="4">	V naši državi, kot je bilo rečeno je 89 tisoč upokojencev, ki živijo pod pragom revščine in to je največja družbena skupina, ki živi na robu revščine. Vsak dan smo poslanci in celotna javnost soočeni s številnimi poročili o ljudeh, ki morda res niso delali 40 let, to se jaz zavedam, imajo majhne pokojnine in z njimi komaj preživijo. Neka družba za katero se ima Slovenija, neka socialna država seveda mora odreagirat ustrezno in v tem smislu mora delovat naš socialni sistem. Ampak v konkretnem primeru govorimo o izredni uskladitvi pokojnin. Če bi kdorkoli predlagal redno uskladitev pokojnin v fiksnem znesku bi bilo to zelo narobe. Kot določa naša zakonodaja je redna uskladitev pokojnin, tako kot jo določa zakon namenjena temu, da se pokojnine, takšne kot so izračunane, toliko kot je kdo plačeval v svoji zgodovini svojega delavnega udejstvovanja, valorizirajo z stroški, življenjskimi stroški in tako naprej in temu namenu te valorizacije in tega, da se te pokojnine sorazmerno povečujejo je namenjena redna uskladitev. Po zakonu redna uskladitev pokojnine mora biti enkrat letno in to v naši državi že leta in leta spoštujemo. Po drugi strani pa za izredno uskladitev pokojnin zakonodaja nič kaj ne določa bolj natančno. Pravzaprav je to samo osmi odstavek 430. člena, ki pravi da se na način iz prvega iz drugega odstavka 106. člena se lahko v letu, ki sledi letu v katerem je ugotovljena pozitivna gospodarska rast bruto domačega proizvoda, ali v letu, ko je rast najnižje pokojninske osnove dve leti zaporedno nižja od rasti cen življenjskih potrebščin v obdobju januar-december preteklega leta v primerjavi z enakim obdobjem pred tem na predlog sveta zavoda in ob soglasju Vlade Republike Slovenije opravi izredna uskladitev pokojnin. To je vse kar naša zakonodaja določa o izredni uskladitvi pokojnin. Mi smo tudi ob pregledu prakse Ustavnega sodišča Republike Slovenije prepričani, da bi taka ureditev lahko pristala tudi če bo morda ustavno-sodno presojo, kajti neka ta možnost zakonodajalca ali pa Vlade je njuno polje presoje je pri izredni uskladitvi gotovo mnogo širše kot pri redni. Kot rečeno redna uskladitev pokojnin </font><br/>
<br/>
<b><font size="4">78. TRAK: (KŽ) – 15.45</font></b><br/>
<br/>
<b><font size="4">	</font></b><font size="4">(nadaljevanje) mora slediti ciljev valorizacije že pridobljenih pravic in pokojnin v skladu z rastjo nekih stroškov itd. </font><br/>
<font size="4">	Pri izredni uskladitvi je morda v polju Vlade in zakonodajalca, če lahko določi ali bodo izredne uskladitve sploh prišle, da odloči tudi o tem na kakšen način bo do te uskladitve prišlo.</font><br/>
<font size="4">	Mi se zavedamo, da je potrebno spoštovati načelo sorazmernosti in načelo enakega varstva pravic in to načelo je po našem mnenju spoštovano z rednimi uskladitvami pokojnin. Ko pa gre za izredne uskladitve bom pa rekla takole, cena mleka, kruha, elektrike se podraži za vse enako, za tiste, ki ima 2000 tisoč pokojnine in za tistega, ki ima 500 evrov pokojnine.</font><br/>
<font size="4">	Zato menimo, da bi bilo vredno poskusiti z novo prakso usklajevanja po fiksnih zneskih, ki bi samo pri izrednih uskladitvah vsem namenila isti znesek, če bodo redne uskladitve še vedno potekale po ustavljeni praksi in tako kot zakon določa se sorazmerja ne morejo porušiti in tudi ne bi bilo prav, da se.</font><br/>
<font size="4">	Minimalne uskladitve kakršne so izredne uskladitve pa pravzaprav lahko pomenijo uskladitev z naraščajočimi stroški osnovnih živil, potrebščin, življenjskimi stroški na vseh področjih.</font><br/>
<font size="4">	Mi tudi po posvetovanju z nekaterimi ustavno pravnimi strokovnjaki menimo, da bi takšna ureditev lahko bila ustrezna in vabimo stranke, da jo podprejo, če menijo, da je to primerno. Ne bo nobene zamere, če ne boste, nobene tragedije ne bo. Uskladitev se bo zgodila, pri 2,5 odstotki gospodarski rasti glede na amandma, ki ga je koalicija predlagala v nadaljevanju. </font><br/>
<font size="4">	To je samo naš premislek in poskus, da to tokrat naredimo nekoliko drugače. Veliko se je to tem govorilo, veliko se je govorilo o tam, da bi bilo kdaj primerno dati enak znesek, še enkrat to bi bilo zelo narobe in ne primerno pri redni uskladitvi. Pri izredni pa je morda to primerno in lahko to štejemo kot uskladitev za vse enako z rastjo osnovnih življenjskih potrebščin.</font><br/>
<font size="4">	Hvala lepa.</font><br/>
<br/>
<font size="4">	</font><b><font size="4">PREDSEDNIK ROBERT POLNAR: </font></b><font size="4">Hvala lepa. Gospod Božič, vi boste dobili na koncu besedo, prej sem vas spraševal pa ste rekli, da ne. Zdaj pa moram najprej razpravo zaključiti pa vam bom potem dal besedo, ker imam poslance namreč prijavljene k razpravi. / oglašanje iz dvorane/ ja, ja, glede tega seveda.</font><br/>
<font size="4">	Najprej je na vrsti poslanec Luka Mesec, za njim poslanec Jožef Horvat.</font><br/>
<font size="4">	Kolega Mesec, prosim.</font><br/>
<br/>
<font size="4">	</font><b><font size="4">LUKA MESEC (PS Levica): </font></b><font size="4">Ja, hvala za besedo. Zdaj, tudi mi smo predlagali amandma glede izredne uskladitve, namreč država je zaradi varčevalnih ukrepov med letoma 2010 in 2017 praktično opustila oziroma vsaj močno omejila usklajevanje pokojnin in tukaj je potrebno dati prav civilno-družbenim organizacijam, ki opozarjajo, da so pokojnine zaradi tega danes prenizke za približno 319 milijonov evrov oziroma da je država upokojencem dolžna za 7,2 % težko izredno uskladitev oziroma po decembru 2019, če bodo te amandmaji sprejeti še 5,7.</font><br/>
<font size="4">	Tako, da mi smo vložili amandma, ki se temu cilju bolj približa in seveda vas vabim, da ga podprete. Bi pa tudi sam pokomentiral predlog stranke Alenke Bratušek glede nominalnega usklajevanja pokojnin. Jaz se strinjam, da je to bolj pravično od relativnega usklajevanja, razlika je ta, ki jo je opisovala Maša Kociper, namreč, če sprejmemo ustaljeno, da se usklajujejo pokojnine, ne vem za 1 % ali 1,5 %, bom uporabil 1 % za lažjo primerjavo, to pomeni, da bo upokojenec s 500 evri dobil 5 evrov, upokojenec s 1500 evri pa 15 evrov.</font><br/>
<font size="4">	Je pa res, da imamo pri upokojencih velik problem z revščino, kar 78 tisoč naj bi jih živelo pod pragom revščine in zato je veliko bolj pravično in tudi velik bolj smiselno, da se vse uskladi z enakim zneskom, se pravi, da se da enak znesek tistemu, ki ima 500 evrov, kot tistemu, ki ima 1500 evrov. Zdaj za tistega s 1500 evri bo to procentualno pomenilo manj, za tistega s 500 evri bo procentualno pomenilo več, ampak smiselno je zaradi tega, ker je potrebno</font><br/>
<br/>
<b><font size="4">79. TRAK: (ŠZ) – 15.50</font></b><br/>
<br/>
<font size="4">	(nadaljevanje) pri upokojencih predvsem v prvi vrsti poskrbeti za tiste, ki so zares žrtve. To so ti, ki so ostali, obtičali pod pragom tveganja revščine. </font><br/>
<font size="4">	Tako, da vabim vas k podpori, našemu amandmaju bom pa tudi jaz dopolnilo SAB-a podprl.</font><br/>
<br/>
<font size="4">	</font><b><font size="4">PREDSEDNIK ROBERT POLNAR:</font></b><font size="4"> Hvala lepa.</font><br/>
<font size="4">Poslanec Jožef Horvat, izvolite.</font><br/>
<br/>
<b><font size="4">JOŽEF HORVAT (PS NSi):</font></b><font size="4"> Hvala lepa.</font><br/>
<font size="4">	Čisto na kratko. Mi smo naklonjeni temu amandmaju, ki ga je predstavil kolega Franci in kolegica Maša, zato bom glasoval za. Pričakujem tudi, da bomo v ZPIZ-u, ki je na mizi, odpravili nekatere rešitve, ki niso pravične, ki ne obravnavajo državljane, da smo enakovredni. Treba pa je tudi zelo jasno upokojencem danes tukaj povedati. </font><br/>
<font size="4">Fajn je, da mi govorimo o absolutnih številkah, ampak do izredne uskladitve pride v letu 2020, če bo, recimo za en procent oziroma zdaj za šest in pol evrov, je tako, če bo gospodarska rast večja od treh procentov, gospodarska rast v letošnjem letu. </font><br/>
<br/>
<b><font size="4">PREDSEDNIK ROBERT POLNAR:</font></b><font size="4"> Kolega Horvat, oprostite, tu vas pa moram popraviti. Gre za gospodarsko rast v odstotku 2,5, ne 3.</font><br/>
<br/>
<b><font size="4">JOŽEF HORVAT (PS NSi):</font></b><font size="4"> Se opravičujem. To pa najbrž bo tako oziroma je tako, da bodo upokojenci lahko veseli. Ne bo danes samo nekih velikih besed, ampak dejansko tudi se bo nekaj v denarnici poznalo. </font><br/>
<font size="4">Hvala.</font><br/>
<br/>
<b><font size="4">PREDSEDNIK ROBERT POLNAR:</font></b><font size="4"> Hvala lepa. </font><br/>
<font size="4">Gospod državni sekretar Tilen Božič, izvolite imate besedo.</font><br/>
<br/>
<b><font size="4">TILEN BOŽIČ:</font></b><font size="4"> Hvala za besedo.</font><br/>
<font size="4">Državni sekretar, ki je pristojen med drugim tudi za področje pokojninskega sistema, krajši komentar pa tudi najbrž vprašanje, predvsem predlagatelju tega amandmaja, bi v našem pokojninskem sistemu. Poznamo več tipov pokojnin, kot rečeno to so starostna, vdovska, invalidska, družinska. Poznamo tudi delne pokojnine, tudi eno vdovsko pokojnino, poznamo tudi 20 % predčasne pokojnine. tako imenovani dvojni status in tako naprej. </font><br/>
<font size="4">In osnovno vprašanje, ki se tukaj postavlja je ali to pomeni seveda v vseh primerih 6,5 evra, ker to v osnovi pomeni, da tisti, ki dela prejema polno plačo danes, / nerazumljivo/ odstotnega dodatka, ki ga prejema. To je tako imenovani dvojni status dobil še 6,5 evra zraven. Po utemeljitvi, zaradi tega ker to potrebuje iz razlogov, ker ima slab socialni status. Podobno tudi tisti, ki je delno upokojen, ki prejema delno pokojnino, lahko je ne nazadnje tudi s.p. ki je zavarovan v 25 %, dela polno dejavnost, prejema pa 75% pokojnine, bo tudi v tem primeru prejel 6,5 evra na mesec, ker je ocenjeno, da je v težkem socialnem položaju in je to primerno. / znak za konec razprave/ Se pravi to je v bistvu bolj kot ne vprašanje, se pravi kako ta analogija deluje, tudi zaradi tega, da si bom znal / znak za konec razprave/ bolje predstavljati. </font><br/>
<font size="4">	Takšen pristop pelje glede na to, da gre za precedens v našem sistemu. Mi imamo dva sistema. Se pravi en je pokojninski, ta je postavljen na način, da predvideva koliko bo nekdo plačeval in koliko časa bo nekdo plačeval, ima sicer močno komponentno tudi solidarnosti. Zagotovo, ta se kaže predvsem skozi minimalno pokojnino, skozi minimalno osnovo pokojninsko. Kaže se ne nazadnje tudi skozi zasnovo letnega dodatka, ki je usmerjen tako, da da več oziroma je izdatnejši za tiste, ki prejemajo nižje pokojnine, kar pomeni da so manj prispevali v sistem. Se pravi tukaj že nekoliko zaobide to zavarovalno načelo. </font><br/>
<font size="4">Imamo pa tudi drugi sistem. Se pravi sistem socialnih transferjev, ki pazi in postavlja določeno mrežo za tiste, ki pa iz kakršnihkoli že razlogov ne razpolagajo z zadostnimi sredstvi za preživljanje in tukaj vstopijo drugi ukrepi, tako denarna socialna pomoč, enkratna denarna pomoč, potem tudi še iz pokojninskega sistema imamo notri rešitev, ki predvideva dodatek za pomoč in postrežbo. Poseben poudarek je, da se dvigne oziroma je nekoliko tudi določena pomoč višja v primeru žensk nad 63. letom in moških nad 65. letom. Se pravi na kar nekako opozarjamo oziroma izpostavljam je to, da imamo zasnovan sistem po zavarovalnem načelu, pokojninski, ta tudi predvideva da tisti, ki več zasluži več prispeva in na ta način se nekoliko več lahko obeta. Se pravi, če lahko </font><br/>
<br/>
<b><font size="4">80. TRAK: (IP) – 15.55</font></b><br/>
<br/>
<font size="4">	(nadaljevanje) razumem tisti del, in zagotovo ga, kjer ste posebej opozorili, da so nekateri v težjem položaju in bi jim radi to kompenzirali namesto preko sistema socialnih transferjev, preko pokojninskega sistema, ki pa seveda temelji na vplačanih prispevkih, je potem, se pravi, ta logika nekoliko obrnjena pri tistih, kot rečeno, ki imajo delno pokojnino, ki imajo dvojni status in tako naprej, ki se nekako  s to težavo ne srečujejo.</font><br/>
<font size="4">	Tako da dodatno, kar bi še povedal, uskladitve, se pravi, letos je bilo 2,7 odstotka redna uskladitev, 1,5 v kratkem roku meseca dni oziroma dveh, in nato še 3,5 v februarju za januarsko pokojnino, tako da vseeno pri nekaterih pokojninah se bo že poznal določen dvig, je pa res v proporcionalnem smislu. </font><br/>
<font size="4">	Toliko z moje strani.</font><br/>
<br/>
<font size="4">	</font><b><font size="4">PREDSEDNIK ROBERT POLNAR:</font></b><font size="4"> Hvala, gospod državni sekretar. Zaključujem razpravo. / oglašanje iz dvorane/ Aja, pardon, nisem videl. </font><br/>
<font size="4">Kolegica Maša Kociper, prosim. </font><br/>
<br/>
<b><font size="4">MAŠA KOCIPER (PS SAB):</font></b><font size="4"> Razumela, da je vprašanje za predlagatelja. Jaz bi samo kratko odgovorila na vprašanje gospoda Božiča. </font><br/>
<font size="4">V skladu z našim amandmajem bojo takšne uskladitve deležni vsi tisti, ki bi v skladu z dosedanjo prakso vlade in naše države dobili en procent uskladitve v primeru, da bi ostal način delitve isti, kot je bil doslej. Isti, ki bi dobili en procent, bodo dobili zdaj ta denar, in poudarjam še enkrat, masa, finančna masa tega amandmaja ostaja popolnoma ista, kot da amandma na amandma ne bi bil sprejet, celo majčkeno manjša je. </font><br/>
<font size="4">Hvala lepa. </font><br/>
<br/>
<b><font size="4">PREDSEDNIK ROBERT POLNAR:</font></b><font size="4"> Hvala lepa. Tako, zdaj pa res zaključujem razpravo in prehajamo na odločanje o amandmajih. </font><br/>
<font size="4">Najprej bomo odločali o amandmaju na amandma. To se pravi, o amandmaju poslanskih skupin LMŠ, SD in SAB k amandmaju poslanskih skupin koalicije. Glasujemo. </font><br/>
<font size="4">Kdo je za? (16 članov.) Kdo je proti? (1 član.)</font><br/>
<font size="4">Ugotavljam, da je amandma sprejet. </font><br/>
<font size="4">To se pravi, ta amandma je sprejet, o amandmaju poslanskih skupin koalicije ne bomo glasovali. / oglašanje iz dvorane/</font><br/>
<font size="4">Ne, ne, se glasuje, pardon. Na glasovanje dajem amandma poslanskih skupin koalicije k 6. členu. Glasujemo. </font><br/>
<font size="4">Kdo je za? (11 članov.) Kdo je proti? (1 član.)</font><br/>
<font size="4">Ugotavljam, da je amandma sprejet. </font><br/>
<font size="4">Saj ni problema, se pač človek zmoti, ne. In ker je bil ta amandma, ja jaz se nisem zmotil prej, en procent pa šest pa pol.</font><br/>
<font size="4">Dobro, gospe in gospodje, ker je bil amandma poslanskih skupin koalicije sprejet, je s tem avtomatsko postal brezpredmetni amandma poslanske skupine Levica in o tem tudi potem ne moremo glasovati.</font><br/>
<font size="4">V razpravo dajem še 7. člen predloga zakona, h kateremu ni bilo vloženih amandmajev. </font><br/>
<font size="4">Ni razprave, zato zaključujem razpravo o členih in vloženih amandmajih in v skladu s prej sprejeto odločitvijo odbora prehajamo na glasovanje o vseh členih skupaj. Glasujemo. </font><br/>
<font size="4">Kdo je za? (10 članov.) Kdo je proti? (Nihče.)</font><br/>
<font size="4">Ugotavljam, da so členi sprejeti in s tem zaključujem obravnavo predloga zakona na Odboru za finance. Vsi sprejeti amandmaji bodo vključeni v dopolnjen predlog zakona, ki bo sestavni del poročila odbora. Predlagam, da poročilo odbora na seji Državnega zbora opravim sam in s tem tudi zaključujem to točko dnevnega reda. </font><br/>
<br/>
<font size="4">Prehajamo na </font><b><font size="4">4. TOČKO DNEVNEGA REDA – PREDLOG ZAKONA O IZVRŠEVANJU </font></b><br/>
<br/>
<b><font size="4">81. TRAK: (IP) – 16.00</font></b><br/>
<br/>
<font size="4">	(nadaljevanje) </font><b><font size="4">PRORAČUNOV REPUBLIKE SLOVENIJE ZA LETI 2020 IN 2021. </font></b><br/>
<font size="4">	Predlagateljica zakona je vlada. Na podlagi 164. člena Poslovnika Državnega zbora se predlog zakona obravnava po nujnem postopku. </font><br/>
<font size="4">K obravnavi te točke so vabljeni predstavnice in predstavniki Ministrstva za finance, Državnega sveta, Združenja občin Slovenije, Združenja mestnih občin Slovenije, Skupnosti občin Slovenije in Zakonodajno-pravne službe. </font><br/>
<font size="4">Prejeli smo tudi dodatno gradivo k tej točki dnevnega reda, in sicer mnenje Zakonodajno-pravne službe, mnenje Združenja občin Slovenije, mnenje Združenja mestnih občin Slovenije, mnenje Skupnosti občin Slovenije, mnenje Komisije za nadzor javnih financ, mnenje Državnega sveta in stališče Vlade do mnenja Državnega sveta.</font><br/>
<font size="4">Rok za vložitev amandmajev teče do zaključka razprave o posameznih členih predloženega zakona na današnji seji odbora. Do tega trenutka so bili vloženi amandmaji Poslanske skupine Slovenske demokratske stranke k 54. členu, Poslanske skupine Nove Slovenije prav tako k 54. členu in poslanskih skupin koalicije k 2., 21., 32., 50., 54., 60. členu, za nov 67.a člen, k 68. in k 70. členu predloga zakona.</font><br/>
<font size="4">Prejeli ste tudi, danes, pregled amandmajev z oznako delovno gradivo. Pričenjam drugo obravnavo predloga zakona in za uvod dajem besedo ministru za finance gospodu Andreju Bertonclju. </font><br/>
<font size="4">Prosim, izvolite.</font><br/>
<br/>
<b><font size="4">DR. ANDREJ BERTONCELJ:</font></b><font size="4"> Hvala, predsednik. </font><br/>
<font size="4">Spoštovani, že Zakon o javnih financah predvideva, da se posebnosti, ki so vezane na izvrševanje proračuna določenega leta, uredijo še v Zakonu o izvrševanju proračuna. Sprejetje tega zakona hkrati s proračuni pa je potrebno, saj proračun ne vsebuje določb, tudi členov, ki urejajo materialne vsebine. </font><br/>
<font size="4">Osnovni cilj predlaganega zakona je uzakoniti rešitve, ki so poleg ureditve v Zakonu o javnih financah potrebne za nemoteno izvrševanje sprejetega proračuna. Pri pripravi predlaganega zakona smo se trudili, da je v njem čim manj določb, ki po vsebini vanj ne sodijo. Navedeno pomeni, da se je predlagani zakon v primerjavi z zakonom, ki ureja izvrševanje proračunov za leti 2018 in 2019, spremenil zgolj v najbolj nujnem obsegu. Predlagani zakon vsebuje tudi določbe, za katere drugi zakoni določajo, da morajo biti urejene v letnem zakonu o izvrševanju proračuna Republike Slovenije. </font><br/>
<font size="4">Skladno s povedanim predlagani zakon poleg vsebin, za katere že Zakon o javnih financah določa, da jih je treba v njem urediti, ureja še: porabo in vračila namenskih sredstev EU, predplačila, financiranje ustanov, posebnosti z upravljanjem in prodajo finančnega premoženja, povprečnino, pripravo finančnih načrtov za neposredne uporabnike proračuna, politiko zaposlovanja in določitev letnega dodatka za upokojence.</font><br/>
<font size="4">V primerjavi z veljavnim zakonom, ki ureja izvrševanje proračuna, so predlagane spremembe določene. Pri 8. členu so določeni tisti poslovni dogodki, ki jih lahko samo v bilanco stanja evidentirajo tudi občine. </font><br/>
<font size="4">V 16. členu je dodana možnost, da se tudi zasebnemu zavodu zagotovijo sredstva iz proračuna en dan pred dnevom plačila izvajalcu. </font><br/>
<font size="4">V 21. členu je pri namenskih prihodkih na podlagi 3. člena Zakona o dajatvah za motorna vozila prepoznan nov namenski prihodek, ki se uporabi za izvedbo investicij in vzdrževanje javne prometne infrastrukture ter tudi nov namenski prihodek iz 52. člena Zakona o prevozih v cestnem prometu. </font><br/>
<font size="4">V 32. členu je dodana nova izjema za plačilo investicijskih transferov subjektov, ustanovljenih v skladu s predpisi s področja zaščite in reševanja, po kateri se jim izplačilo iz proračuna lahko izvrši en dan pred dnevom plačila izvajalcev. Dodana pa je tudi možnost likvidnostnega zadolževanja države do višine 10 odstotkov zadnjega sprejetega proračuna. </font><br/>
<font size="4">Nekoliko so spremenjene določbe povezane s politiko zaposlovanja, to je 60. člen, dovoljuje se 0,5 odstotno povečanje števila zaposlenih glede na stanje 31. 12. 2019. </font><br/>
<br/>
<b><font size="4">82. TRAK: (IP) – 16.05</font></b><br/>
<br/>
<font size="4">	(nadaljevanje) V predlaganem zakonu se določa tudi nova višina povprečnine za leti 2020 in 2021. Spreminja se višina letnega dodatka za upokojence, prav tako se spreminja tudi višina dovoljenega zadolževanja države in obseg poroštev. </font><br/>
<font size="4">V zvezi s povprečnino, ki je določena v predlaganem zakonu, se je ob upoštevanju, da je izračun povprečnine za leto 2020 v višini 589,11 evra in za leto 2021 v višini 588,30 evra, po več letih prvič v celoti sledil metodologiji o izračunu povprečnine in da se je ta v primerjavi z letom 2019 povečala za cerka 32 milijonov evrov, pričakovalo, tudi, da bo dogovor o združenju občin sklenjen. </font><br/>
<font size="4">Ob upoštevanju, da je uveljavitev predlaganega zakona nujna za uveljavitev proračunov 2020 in 2021, da za leto 2020 proračun ni sprejet in da predlagani zakon ne vsebuje bistveno drugačnih ureditev, kot so zajete v veljavnem zakonu, ki ureja izvrševanje proračuna, spoštovane poslanke in poslanci, predlagam, da Zakon o izvrševanju proračunov Republike Slovenije za leti 2020 in 2021 izrazite podporo, hvala.</font><br/>
<br/>
<b><font size="4">PREDSEDNIK ROBERT POLNAR:</font></b><font size="4"> Hvala, gospod minister. </font><br/>
<font size="4">Naslednja je na vrsti predstavnica Zakonodajno-pravne službe, to je gospa Sonja Bien Karlovšek. </font><br/>
<font size="4">Izvolite, prosim.</font><br/>
<br/>
<b><font size="4">SONJA BIEN KARLOVŠEK:</font></b><font size="4"> Lep pozdrav, hvala za besedo. </font><br/>
<font size="4">V pisnem mnenju je Zakonodajno-pravna služba opozorila na nekatere nedoločnosti, nejasnosti v posameznih členih. Opozorili smo na določbe, ki ne sodijo v Zakon o izvrševanju proračuna, ker se nanašajo na občinske proračune, in opozorili smo na določbe, ki pomenijo odstop od sistemskega zakona o javnih financah in bi terjale spremembo tega zakona, ne pa ZIPRS-a, ki ureja izvrševanje državnega proračuna, torej proračuna Republike Slovenije v obdobju, za katerega je proračun sprejet. </font><br/>
<font size="4">Z amandmaji koalicijskih poslanskih skupin so odpravljene naše pripombe, ki se vežejo na nejasnosti oziroma nedoločnosti v posameznih členih. Niso pa vsi amandmaji povezani z mnenjem naše službe. Pri tem bi izpostavila amandma k 2. členu in amandma za nov 67.a člen. </font><br/>
<font size="4">Z amandmajem k 2. členu, se v pojmovnik tega zakona dodaja nov pojem: partnersko sodelovanje v času priprav in izvedbe predsedovanja Republike Slovenije Svetu Evropske unije 2021. Ni povsem jasno, kaj nov pojem zajema, ker pojem ni, kot ostali pojmi v prvem odstavku tega člena, označen v navednicah, kar bi bilo treba popraviti, ker se samo na ta način lahko pojem enoznačno opredeli. </font><br/>
<font size="4">Ta pojem je povezan z amandmajem za nov 67.a člen, ki daje pravno podlago za sklepanje pogodb med Republiko Slovenijo in partnerjem v partnerskem sodelovanju. Omenil naj bi sodelovanje med partnerjem in Republiko Slovenijo, za potrebe izvedbe tega posebnega vladnega projekta, v katerem imata oba udeleženca medsebojno korist. </font><br/>
<font size="4">V obrazložitvi se omenja več zadev, na primer priložnost za javni sektor, vsesplošna promocija države, gospodarstva, turizma, vendar vsebina obrazložitve ni razvidna iz same opredelitve pojma. Poleg tega je obrazložitev tudi nedosledna, turizem je ena od gospodarskih panog, gostinstvo in transportna logistika prav tako. Omenjata se tudi znanost in kultura in širša promocija slovenskega gospodarstva skupaj z zmanjševanjem stroškov države, kar prav tako ne izhaja iz same opredelitve pojma partnerskega sodelovanja.</font><br/>
<font size="4">Edina značilnost partnerskega sodelovanja naj bi po predlagani opredelitvi bila medsebojna korist. To je pomensko odprt pojem, tako da pravzaprav nobeno področje ni izključeno, nobenemu pa tudi ni dana prednost. To je značilnost vseh dvostranskih pogodb, zato je medsebojna korist povsem nedoločna, ker ne predstavlja razlikovalnega elementa, torej neke značilnosti, ki bi omogočala razlikovanje partnerskega sodelovanja od vseh ostalih dvostranskih pogodb, pri katerih obstaja obveznost pri obeh pogodbenih strankah. </font><br/>
<font size="4">V amandmaju za nov 67.a člen je opredeljena vsebina obveznosti Republike Slovenije in partnerja po tej pogodbi, ki je pravni red Republike Slovenije, do sedaj ne pozna. Zato bi bilo treba obveznosti, ki bodo iz take pogodbe izhajale za Republiko Slovenijo, v zakonu čim bolj določno opredeliti. </font><br/>
<font size="4">Na tem mestu zaradi obrazložitve tega amandmaja</font><br/>
<br/>
<b><font size="4">83. TRAK: (IP) – 16.10</font></b><br/>
<br/>
<font size="4">	(nadaljevanje) še opozarjamo, da so donacije v Zakonu o javnih financah že urejene, in sicer so opredeljene kot namenski neodplačljiv prihodek, ki se prispeva za določen namen. Zaradi tega pogodba o partnerskem sodelovanju ne more obsegati tudi donacij. Te že imajo pravni temelj, cilj teh pogodb o partnerskem sodelovanju pa je, kot izhaja iz obrazložitve, uzakonitev pravne podlage za sklepanje pogodb, ki so dvostranske in odplačne. S tem so torej donacije kot posebna vrsta neodplačnih prihodkov proračuna izključene. </font><br/>
<font size="4">	Se opravičujem, ker sem malo daljša.</font><br/>
<br/>
<b><font size="4">PREDSEDNIK ROBERT POLNAR:</font></b><font size="4"> Kar izvolite.</font><br/>
<br/>
<b><font size="4">SONJA BIEN KARLOVŠEK:</font></b><font size="4"> Še nadalje, k 67.a členu. Če analiziramo obveznosti Republike Slovenije po pogodbi o partnerskem sodelovanju, vidimo, da so te dvojne. Prva je obveznost, da s projektom predsedovanja Republike Slovenije Svetu EU 2021 poveže oziroma promovira partnerjevo podobo, blagovno znamko, izdelek ali sponzorsko lastnino. V tem delu se zdi, da je partnersko sodelovanje samo drug izraz za sponzorstvo. </font><br/>
<font size="4">Kje so razlogi, da se pogodbo, ki je v poslovni praksi poznana in tudi imenovana kot sponzorstvo oziroma sponzorska pogodba, imenuje v tem zakonu kot partnersko sodelovanje, ni mogoče ugotoviti. Poleg tega se v amandmaju izrecno omenja sponzorsko lastnino kot protidajatev(?), v obrazložitvi pa celo sponzorstvo kot tako. </font><br/>
<font size="4">Drugič, obveznost Republike Slovenije bi lahko bila tudi, da partnerju v povezavi z omenjenim projektom zagotovi drugo neposredno ali posredno korist. Tukaj izpostavljamo, podporo bo torej prejela Republika Slovenija, čeprav bo v vlogi, oblastni vlogi de jure imperii predsedovala Svetu EU. Sredstva pa bo pridobivala tako, kot da nastopa na trgu, enako kot kateri koli drug sponzoriranec, in se zavezala, da bo partnerja povezala s projektom predsedovanja. </font><br/>
<font size="4">Na tem mestu izpostavljamo, da mora po 39. členu obligacijskega zakonika vsaka pogodbena obveznost imeti dopustno podlago, da je ta nedopustna, če je v nasprotju z Ustavo, in če je podlaga nedopustna, je pogodba nična. Tukaj se zastavlja vprašanje, ali je sklepanje takšnih pogodb v skladu z Ustavo, torej s tem, ko Republiko Slovenijo izenači s katerim koli subjektom, ki nastopa na trgu, čeprav gre za projekt predsedovanja Svetu EU. </font><br/>
<font size="4">Drugo, en od temeljnih načel pravne države je, da morajo biti zakonske norme jasne, razumljive, nedvoumne. Obveznost Republike Slovenije je povsem nedoločna v zadnjem delu, ki omogoča pridobitev druge, neposredne ali posredne koristi v povezavi s projektom predsedovanja.</font><br/>
<font size="4">V tem delu bi lahko bila nezdružljiva z načelom pravne države, ne le zaradi nedoločnosti, ampak tudi zaradi druge zahteve, ki izhaja iz tega temeljnega načelja. Pri tem izpostavljam odločbo Ustavnega sodišča številka U-I-57/06 z dne 13. aprila 2006 in jo citiram, samo v enem delu: »Obveznosti ureditve protikorupcijskega delovanja Ustava izrecno ne določa. Vendar pa iz splošnega načela zakonitosti delovanja državnih organov in njihovih funkcionarjev kot enega izmed načel pravne države iz 2. člena Ustave izhaja tudi zahteva po preprečevanju korupcije. Korupcija namreč ogroža vladavino prava in zaupanje ljudi v najpomembnejše državne institucije, zmanjšuje politično stabilnost in socialni mir.« Konec citata.</font><br/>
<font size="4">Zahteva po preprečevanju kot nevarnosti korupcije torej po odločbi Ustavnega sodišča izhaja iz načel pravne države. Glede na to ima zakonodajalec pri urejanju preventivnega protikorupcijskega delovanja široko polje proste presoje, zato menimo, da bi moral zakonodajalec upoštevaje predlagano obveznost Republike Slovenije, da zagotovi partnerju neposredno ali posredno korist v povezavi z omenjenim projektom, urediti tudi kavtele oziroma mehanizme, ki preprečujejo nevarnost korupcije. </font><br/>
<font size="4">Nejasna je tudi obveznost partnerja, kaj vse lahko obsega nefinančna oziroma drugačna podpora in kako je lahko finančna ali drugačna podpora ovrednotena kot partnersko sodelovanje.</font><br/>
<font size="4">Za konec pa samo še nekaj postopkovnih opozoril. Za izbiro partnerja je predvideno zgolj upoštevanje temeljnih načel javnega naročanja. Zaradi tega opozarjamo še na to, da zgolj sledenje tem načelom ne bo nujno zagotovilo možnosti enakopravne dostopnosti ter s tem zagotavljanja nevtralnosti in nepristranskosti pri izbiri partnerja. Sledenje tem načelom je namreč predpisano po zakonu o javnem naročanju samo za tako imenovana manjša naročila, se pravi naročila, ki ne presegajo mejne </font><br/>
<br/>
<b><font size="4">84. TRAK (AB): 16.15</font></b><br/>
<br/>
<b><font size="4">	</font></b><font size="4">(nadaljevanje) vrednosti 20 tisočih evrov. Če bo pa Republika Slovenija od partnerja prejela nefinančno, se pravi drugačno podporo v obliki blaga ali storitev, lahko sklepanje take pogodbe pomeni ubit celotnega Zakona o javnem naročanju, ker je treba za naročanje blaga ali storitev slediti Zakonu o javnem naročanju v celoti, ne le načelom javnega naročanja. Dodatno še opozarjamo, da bi bilo treba postopek sklenitve te pogodbe urediti bolj določno, saj se zastavlja vprašanje na podlagi katerih meril se bo presojala vrednost dajatve partnerja, kakšna finančna ali druga podpora se pričakuje s povezovanjem oziroma s promocijo, podobe blagovne znamke, izdelka, sponzorske lastnine. Med temi obveznostmi za Republiko Slovenijo bodo velike razlike, zato bi bilo treba zagotoviti transparentnost in objektivnost teh meril in ta način zagotoviti enakovrednost dajatve Republike Slovenije dajatvi partnerjev.</font><br/>
<font size="4">	Hvala.</font><br/>
<br/>
<b><font size="4">PREDSEDNIK ROBERT POLNAR: </font></b><font size="4">Hvala lepa. Predlog zakona je kot zainteresirano delovno telo obravnavala tudi Komisija za nadzor javnih financ. Sprašujem predsednika poslanca Anžeta Logarja. Je z neverbalno komunikacijo zelo nazorno sporočil, da lahko to preskočim, to bom tudi storil. Tu imam cel niz povabljenih, ki so izkazali interes, da jih povabim na sejo. Povabil sem jih, pa se nihče ni odzval. Tako da to lahko tudi preskočimo.</font><br/>
<font size="4">	In prehajam na tisto standardno, se pravi da odboru predlagam, da po končani razpravi o členih v skladu s tretjo alinejo 128. člena poslovnika glasuje skupaj o vseh členih. Ali kdo temu nasprotuje? (Nihče)</font><br/>
<font size="4">	Zato prehajamo na razpravo o členih predloga zakona ter razpravo in glasovanje o amandmajih, ki jo bomo opravili na podlagi pregleda amandmajev, ki ste ga danes prejeli. Gospe in gospodje v razpravo dajem prvi člen zakona h kateremu ni vloženih amandmajev. Ali želi kdo razpravljati?  (Ne želi.)</font><br/>
<font size="4">	Zato dajem v obravnavo amandma k drugemu členu predloga zakona. Ker ni izražene želje po razpravi začenjam glasovanje o amandmaju k drugem členu. Samo trenutek kolega Han, da ne bom tule kaj zapletel. Drugič vas prosim, če res malo hitreje reagirate, drugače pa postopkovno izvolite. Izvolite postopkovno.</font><br/>
<br/>
<b><font size="4">MATJAŽ HAN (PS SD): </font></b><font size="4">Vendarle vseeno bi prosil za pet minut pavze pred tem glasovanjem /oglašanje iz klopi/. Lahko dva, lahko dve, se opravičujem.</font><br/>
<br/>
<b><font size="4">PREDSEDNIK ROBERT POLNAR: </font></b><font size="4">Ne, ne, ne, saj poslušajte.</font><br/>
<br/>
<b><font size="4">MATJAŽ HAN (PS SD): </font></b><font size="4">Saj se vse ve za kaj se gre, verjetno so šli na wc in ni dovolj.</font><br/>
<br/>
<b><font size="4">PREDSEDNIK ROBERT POLNAR: </font></b><font size="4">Dve minuti ali pet minut.</font><br/>
<br/>
<b><font size="4">MATJAŽ HAN (PS SD): </font></b><font size="4">Gre čisto za tehnično.</font><br/>
<br/>
<b><font size="4">PREDSEDNIK ROBERT POLNAR: </font></b><font size="4">Ja, tehnično, samo to so poklicni politiki, ki so dolžni to biti. In jaz res sem tako enih dvestokrat do zdaj v teh petnajstih mesecih povedal na koalicijskih usklajevanjih, da naj ne hodijo ven kadar so glasovanja in se tega pač ne drži nihče in zaradi tega jaz ne bom seje prekinjal. Mi ne pride na misel, da bi zaradi tega sejo prekinjal. Tako da nadaljujemo. </font><br/>
<br/>
<b><font size="4">MATJAŽ HAN (PS SD): </font></b><font size="4">Saj če se bova še nekaj časa pogovarjala, bodo prišli nazaj.</font><br/>
<br/>
<b><font size="4">PREDSEDNIK ROBERT POLNAR: </font></b><font size="4">Ja saj to tudi tako je. </font><br/>
<font size="4">In zdaj začenjam glasovanje o amandmaju k drugem členu. Za 9, proti nihče. Amandma je sprejet. </font><br/>
<font size="4">Kolega Han, brez kakršnihkoli težav ste videli niti eden ni bil proti. Verjetno si sploh ne upajo biti proti. </font><br/>
<font size="4">Okej, gremo dalje; v razpravo dajem tretji do vključno dvajseti člen h katerim ni bilo vloženih nobenih amandmajev. Ali želi kdo razpravljati? (Ne želi.) </font><br/>
<br/>
<font size="4">Zato dajem v obravnavo amandma k 21. členu. Ni potrebe po razpravi, začenjam glasovanje o amandmaju k 21. členu. </font><br/>
<br/>
<b><font size="4">85. TRAK: (IP) – 16.20</font></b><br/>
<br/>
<font size="4">	(nadaljevanje) Kdo je za? (10 članov.) Kdo je proti? (Nihče.)</font><br/>
<font size="4">	Ugotavljam, da je amandma sprejet.</font><br/>
<font size="4">	Odpiram razpravo o 22. do vključno 31. členu, h katerim ni bilo vloženih amandmajev. Razprave ni. </font><br/>
<font size="4">In dajem v obravnavo amandma k 32.členu. Želi kdo razpravljati? Ne želi, zato začenjam glasovanje. Glasujemo. </font><br/>
<font size="4">Kdo je za? (9 članov.) Kdo je proti? (Nihče.)</font><br/>
<font size="4">Ugotavljam, da je amandma sprejet. </font><br/>
<font size="4">Odpiram razpravo o 33. do 49. členu predloga zakona, kjer ni vloženih amandmajev. Razprave ni. In dajem v obravnavo amandma k 50.členu. želi kdo razpravljati? Ne želi, zato začenjam glasovanje o amandmaju k 50.členu. Glasujemo. </font><br/>
<font size="4">Kdo je za? (10 članov.) Kdo je proti? (Nihče.)</font><br/>
<font size="4">Ugotavljam, da je amandma k 50. členu sprejet. </font><br/>
<font size="4">V obravnavo dajem 51., 52. in 53. člen, h katerim ni bilo vloženih amandmajev. </font><br/>
<font size="4">Ni razprave, zato prehajamo na odločanje o amandmajih k 54.členu. Imamo tri amandmaje. Amandma številka 1 je amandma poslanskih skupin koalicije, amandma številka 2 Poslanske skupine Nove Slovenije in amandma številka 3 Poslanske skupine Slovenske demokratske stranke, pri čemer sta amandmaja pod številko 2 in 3 identična, popolnoma identična, in bomo o njiju glasovali skupaj. </font><br/>
<font size="4">K besedi se je prijavila poslanka Suzana Lep Šimenko. Izvolite prosim. </font><br/>
<br/>
<b><font size="4">SUZANA LEP ŠIMENKO (PS SDS):</font></b><font size="4"> Najlepša hvala.</font><br/>
<font size="4">V Slovenski demokratski stranki smo vložili amandma, s katerim želimo dvigniti povprečnino, in sicer iz predlagane za  leto 2020 589 evra na 658,80 evra in za proračunsko leto 2021 s 588,30 na 668,10 evrov. Mi se tukaj dejansko strinjamo s tem, kar so tudi izpostavili na Združenju občin Slovenije. </font><br/>
<font size="4">Povprečnina, ki je predlagana v Zakonu o izvrševanju proračuna, ne odraža dejanskih stroškov, ki jih imajo občine, in naj tukaj spomnim, da nedolgo nazaj je prišlo tudi do velikega dviga stroškov predvsem zaradi dviga plač v javnem sektorju, posledično so nastali višji stroški v osnovnih šolah, vrtcih, delno se je to preneslo na starše, delno se je preneslo to v večji meri v tistih manj razvitih občinah tudi na občine, zelo podobna zgodba je za domove za ostarele, in če se zavedamo dejstva, da so dejansko, sploh tiste manjše občine v nekoliko bolj odmaknejših koncih, gonilo regionalnega razvoja v Sloveniji, potem mislimo, da je popolnoma upravičeno, da dejansko, da jim dejansko damo tako povprečnino, v takšni višini, s katero bodo lahko pokrivali vse stroške in da bo občinam ostalo nekaj tudi za razvoj. </font><br/>
<font size="4">Zato seveda predlagamo, da ta naš amandma tudi podprete. </font><br/>
<font size="4">Hvala. </font><br/>
<br/>
<b><font size="4">PREDSEDNIK ROBERT POLNAR:</font></b><font size="4"> Hvala, gospa poslanka. Naslednji je na vrsti poslanec Jožef Horvat, prosim.</font><br/>
<br/>
<b><font size="4">JOŽEF HORVAT (PS NSi):</font></b><font size="4"> Hvala lepa, gospod predsednik, kolegice in kolegi.</font><br/>
<font size="4">Prav tako v Novi Sloveniji predlagamo povprečnino za leto 2020 v višini 658,80 evra in povprečnino za leto 2021 v višini 668,10. Neskončne so razprave in resnično, mi smo prepričani, da je skrajni čas, da se občinam s povprečnino krijejo dejanski stroški za izvajanje nalog, in zato vztrajamo na predlogu, da se za osnovo za določitev povprečnine vzame dejanske stroške v letu 2018. In ne povprečne stroške za zadnja štiri leta, ki ne izkazujejo dejanskega stanja. </font><br/>
<br/>
<b><font size="4">86. TRAK: (DAG) - 16.25</font></b><br/>
<br/>
<b><font size="4">	</font></b><font size="4">(nadaljevanje) Glejte, oprostite, to je norca delanje iz občin - vzamete zadnja štiri leta. Zdaj pa sprašujem, ali so občine v zadnjih štirih letih dobile kakšne nove naloge, nove obveznosti? Ali so bile v zadnjih štirih letih kakšne stavkovne zaveze realizirane s strani Vlade? Ja, kdo pa jih realizira - lokalne skupnosti. Glejte, to je norca delanje, vam povem, in dejansko ta država postaja ultracentralistična, fučka se ji za obrobje, ki se itak prazni, ampak itak se iz Ljubljane, recimo, tam do 200 kilometrov oddaljene skrajne vzhodne regije ne vidi. In še nekaj, kar je tudi totalna anomalija, v Zakonu o financiranju občin, točneje, 6. člen, piše, da občine za financiranje zakonsko določenih nalog prejmejo 54 % dohodnine. Zdaj pa pogledamo leto 2018 - to predsednik zelo dobro pozna -, dejansko so prejele samo 47,69 % dohodnine, torej namesto 54 %. Ta delta, ta razlika je 6,3 odstotne točke - to je norca delanje iz občin drugič. In nobeno od reprezentativnih združenj - če so reprezentativna, po naši oceni so -, tako Skupnost občin Slovenije, tako Združenje občin Slovenije, tako Združenje mestnih občin Slovenije, nobeno se ne strinja s tem, kar predlaga Vlada. Kakšno je to načelo subsidiarnosti, ki bi ga morali v tej državi, v tej Evropi spoštovati. </font><br/>
<font size="4">	Seveda, vi se boste najbrž posmihali, ko bom še enkrat odprl neko novo obveznost občin, ki pa so odgovorne do svojih osnovnošolcev. Občine so tiste, ki ustanavljajo osnovne šole in morajo poskrbeti za infrastrukturo. Že osem let, gospe in gospodje, osem let država ni objavila kakšnega razpisa za tovrstno osnovnošolsko infrastrukturo. Seveda bodo občine to nekako reševale, kajne, vi pa boste samo govorili, kako ste strašno za javne šole, kako ste vi strašno za državne šole in bog ne daj, da bi kakšen zasebnik zgradil šolo, ker ga boste… tri pike. Ne vem, ali kdo iz Vlade sploh obišče kdaj pa kdaj - mogoče bo zdaj ob Miklavžu ali pa ob novem letu, božiču - kakšno podeželsko občino, predvsem tam na obrobju, da bi se malo pogovoril z županom, saj jih ni toliko, saj jih ni neskončna množica. Fino bi bilo, da bi kakšen minister ali pa državni sekretar šel okrog pa bi jim prisluhnil, kaj se dogaja v teh občinah. </font><br/>
<font size="4">	Priznam, za vegetiranje občin je ta povprečnina, ki jo predlaga Vlada, popolnoma dovolj, za stagnacijo tudi. Ampak s tem ste povedali, da vam je za to, da občani vegetirajo, da občani stagnirajo, kdo pa so občine, če ne ljudje, občani. Dajte, lepo prosim, saj to ni ne vem kaj - nisem šel računat, kakšen delež proračuna bi šel, če bomo dali. Ja, komu bomo dali - našim državljanom, občanom, saj ne gre to županom v žep. Če pa mislite, da kateri tako dela, imamo za to organe, da jih spakira tja, kamor sodi takšen, ki tako dela; eden je tu zelo blizu, saj me razumete, ne blizu tega omizja, ampak tako, par sto metrov stran. </font><br/>
<br/>
<font size="4">	</font><b><font size="4">PREDSEDNIK ROBERT POLNAR: </font></b><font size="4">Smo razumeli, gospod Horvat, smo razumeli. </font><br/>
<br/>
<font size="4">	</font><b><font size="4">JOŽEF HORVAT (PS NSi): </font></b><font size="4">Prav, saj sem razumel. Kljub temu, da je ta izjemno pomembna tema, v petek popoldne, v osmi uri razprave je zelo zahtevna, ampak verjamem in si želim, da bi imeli dovolj razumevanja, da vendarle Slovenija ni samo mestna občina Ljubljana, da je še tudi morda kakšno podeželje, kakšna podeželska občina. Zato sem to razpravo nekoliko razširil in prosim za podporo našemu oziroma SDS amandmaju. </font><br/>
<br/>
<font size="4">	</font><b><font size="4">PREDSEDNIK ROBERT POLNAR: </font></b><font size="4">Hvala, gospod poslanec. </font><br/>
<font size="4">	Na tej točki bi se tudi sam želel vključiti v razpravo. Za mano bo še poslanec Pavšič, pa vidim, da tudi državni sekretar Ministrstva za javno upravo, gospod Behin, dviguje roko, pa še poslanec Luka Mesec, tako bomo imeli še kar nekaj razprav. </font><br/>
<br/>
<b><font size="4">87. TRAK: (DAG) - 16.30</font></b><br/>
<br/>
<b><font size="4">	</font></b><font size="4">(nadaljevanje) Jaz bi želel, gospe in gospodje, samo eno stvar povedati, ki sem jo nekajkrat že povedal v Državnem zboru, tudi citiral sem Zakon o financiranju občin v tistem znamenitem 6. členu, ki govori o uporabi deleža dohodnine za izračun skupne primerne porabe občin, iz katere se potem financira povprečnina; to pomeni, da je dohodnina temeljni vir, davčni vir financiranja občin. Če boste pogledali zaključne račune posameznih slovenskih občin, neodvisno od njihove velikosti, boste lahko ugotovili, da dohodnina neposredno pomeni davčni vir v strukturi celotnih prihodkov občinskega proračuna v vrednosti od 60 pa do 75, ponekod celo 80 %. To govorim zato, ker je treba vendarle vedeti, da smo v Državnem zboru ne samo s strani Vlade, ampak tudi s strani posameznih poslanskih skupin dobivali v obravnavo predloge sprememb Zakona o dohodnini, ki so pomenili tudi, denimo, 590 milijonov evrov manj prihodka od dohodnine ali pa 380 milijonov manj prihodka od dohodnine. In če bi ti zakonski predlogi bili sprejeti, bi dohodnina kot temeljni davčni vir financiranja občin bila še veliko manjša, kot je zdaj, in se o kakršnikoli povprečnini v višini 589 ali pa 588 evrov sploh ne bi mogli pogovarjati. Take stvari je dobro imeti v mislih, zato ker gre tu za stvari, ki so povezane med seboj; pri financiranju občin, vam povem, da je skorajda tako kot na področju makroekonomije, kjer je vse povezano z vsem. Tako da pri izrekanju takih malo bolj gromoglasnih sodb glede financiranja občin bi veljalo biti malo bolj zadržan in malo bolj previden. </font><br/>
<font size="4">	Toliko bi imel jaz za povedat. Zdaj pa predajam besedo oziroma, kolega Pavšič, samo trenutek. Prejel sem še eno pooblastilo, in sicer poslanka Maša Kociper nadomešča poslanca Franca Kramarja iz Poslanske skupine Stranke Alenke Bratušek. Zdaj pa gremo po vrsti, poslanec Pavšič, poslanec Mesec, poslanec Doblekar in potem bomo videli, ali bomo še takoj dali gospodu Behinu besedo. Poslanec Pavšič, izvolite.</font><br/>
<br/>
<font size="4">	</font><b><font size="4">ROBERT PAVŠIČ (PS LMŠ): </font></b><font size="4">Hvala še enkrat.</font><br/>
<font size="4">	No, strinjamo se zagotovo vsi v tej točki, da so občine izreden razvojni dejavnik Slovenije, ampak 212 občin je 212 različnih zgodb. Različne občine imajo tudi različne težave. Če se samo vprašamo, kako je z zimsko službo - obalne občine ne porabijo za zimsko službo skoraj nič, tudi za odpravljanje škode pozimi skoraj nič, imajo pa enako povprečnino. Različne občine imajo različno razpršenost naselij po občini in s tem tudi dolžino občinskih cest, pa vse dobijo enako povprečnino. Imajo različno število vrtcev, imajo različno število osnovnih šol, vse imajo svoje zaposlene, ki so zdaj, ko smo ukinili nekatere ovire iz ZUJF, dobili končno nekaj nazaj tistega, kar so pustili v času krize državi. In če imamo 212 občin in 212 različnih zgodb, zagotovo nimajo vse težav z osnovnimi šolami in stavbami, to je vse odvisno od tega, kakšna je bila občinska politika, ali je imela mogoče vpogled pa strategijo za bodoči razvoj; ne govorimo zdaj o uspešnih pa neuspešnih občinah, mogoče pa nekatere so pa le premajhne, pa si dajmo priznati, da so premajhne za vse tiste naloge, ki jih morajo izvajati. In zdaj vso odgovornost zvračati na ta odbor, na Vlado ali pa na parlament pri določanju povprečnine, preprosto ni pošteno, ker se je preveč težav nabralo v vsej zgodovini poslovanja občin. V redu, da jih imamo, zelo dobro, ker so tiste, ki znajo najbolje obrniti vsak evro. Vsi izhajamo iz nekega lokalnega okolja in vemo, da župani znajo zelo dobro obrniti vsak evro, ki ga dobijo v občinske proračune. Včasih so pa apetiti mogoče malo prehudi, pa kakšni projekti malo preveč megalomanski. </font><br/>
<br/>
<b><font size="4">88. TRAK: (NB) - 16.35</font></b><br/>
<br/>
<font size="4">	(Nadaljevanje) Nisem tukaj, da bi sodil kogarkoli ali pa na kogarkoli ali pa na kogarkoli s prstom kazal, ampak nimajo vse težav. In zdaj metati zaradi tega, ker neka občina prihaja iz obrobja, da je nekatera druga privilegirana zato, ker je pač bližje Ljubljani ali pa celo je Ljubljana, tudi to ni pošteno. In moramo vedeti, tudi ko se je sklenil dogovor o financiranju občin skozi povprečnino, smo vseeno še enkrat potem glasovali z vetom, čeprav so se občine strinjale. In ko govorimo o enem evru povprečnine, pa tukaj me bo minister popravil, mislim vsak evro dviga povprečnine je tri milijone pa pol. Dva milijona. </font><br/>
<br/>
<font size="4">	</font><b><font size="4">PREDSEDNIK ROBERT POLNAR:</font></b><font size="4"> To je razlika, med tri pa pol pa dva je razlika. </font><br/>
<br/>
<b><font size="4">	ROBERT PAVŠIČ (PS LMŠ):</font></b><font size="4">Saj zato sem rekel,  me bo minister popravil. </font><br/>
<br/>
<font size="4">	</font><b><font size="4">PREDSEDNIK ROBERT POLNAR:</font></b><font size="4">Upam, da vsaj tega se zavedamo. </font><br/>
<br/>
<b><font size="4">	ROBERT PAVŠIČ (PS LMŠ):</font></b><font size="4">Velika razlika je, ja. </font><br/>
<br/>
<font size="4">	</font><b><font size="4">PREDSEDNIK ROBERT POLNAR:</font></b><font size="4">Hvala bogu smo ugotovili vsaj nekaj. </font><br/>
<br/>
<b><font size="4">	ROBERT PAVŠIČ (PS LMŠ):</font></b><font size="4"> In pogled na vse skupaj je odvisno samo od zornega kota. Včeraj smo imeli na Odboru za finance, ko smo govorili o množičnem vrednotenju nepremičnin, pa kako bodo ubogi lastniki bili ne vem kako obdavčeni, čeprav se sploh ni govorilo o davku, danes pa govorimo o povrečnini pa o prihodkih iz dohodnine, pa je zgodba popolnoma obrnjena. Tako da, vse je odvisno od tega iz katere strani gledamo. In ja, jaz bi dal ne 500 evro, jaz bi dal tisoč evrov povprečnine, če bi lahko, ampak je pač realno stanje je takšno, da tega proračun ne dopušča. In jaz tukaj verjamem ministru, da vsak evro, ki bi ga lahko dal, bi ga dal. </font><br/>
<font size="4">	Hvala. </font><br/>
<br/>
<font size="4">	</font><b><font size="4">PREDSEDNIK ROBERT POLNAR: </font></b><font size="4">Hvala gospod poslanec. </font><br/>
<font size="4">	Replika poslanec Jožef Horvat. Prosim. </font><br/>
<br/>
<b><font size="4">	JOŽEF HORVAT (PS NSi):</font></b><font size="4"> Hvala lepa. </font><br/>
<font size="4">	Sem zaznal, da je razprava kolega Pavšiča bila usmerjena tudi name. Kolega Pavšič, ne vem, na katerem odboru potem naj odpiramo vprašanje povprečnine. To je ta odbor in jaz nobenega gneva ne zlivam na ta odbor, ker sem tudi sam del tega odbora že nekaj mandatov. Če ste tudi na mene ciljali glede množičnega vrednotenja ali bolj točno davka na nepremičnine, jaz sem kritičen do tega ker je dejansko vaš predsednik Vlade dvignil roke in je rekel, v tem mandatu ne bo davka na nepremične, kar ni sprejemljivo. Poglejte, mi imamo tam NUSZ, kot neko specialno rešitev, ampak neumno rešitev, verjetno edini v Evropski uniji in že nekaj let si želimo, da vzpostavimo davek na nepremičnine, ki ni novi davek, ampak bo nadomestil NUSZ, Nadomestilo za uporabo stavbnega zemljišča po našem okusu, približno istih gabaritih, ampak tam potem naj bodo res tisti, ki so bogati, to so tisti in izključno tisti, ki imajo premoženje, naj bodo potem plačniki tega davka. Očitno je gospoda Šarca tudi ta novi…</font><br/>
<br/>
<font size="4">	</font><b><font size="4">PREDSEDNIK ROBERT POLNAR:</font></b><font size="4"> Kolega Horvat, malo vas nese stran od teme, prosim vas. </font><br/>
<br/>
<b><font size="4">	JOŽEF HORVAT (PS NSi):</font></b><font size="4"> Ne, ne, ne. Govorimo o financiranju občin. </font><br/>
<br/>
<font size="4">	</font><b><font size="4">PREDSEDNIK ROBERT POLNAR:</font></b><font size="4"> Ja. Prosim. </font><br/>
<br/>
<b><font size="4">	JOŽEF HORVAT (PS NSi):</font></b><font size="4"> Hvala lepa, ker…</font><br/>
<br/>
<font size="4">	</font><b><font size="4">PREDSEDNIK ROBERT POLNAR: </font></b><font size="4">Zdaj govorimo o dohodnini, ne o nadomestilu za uporabo stavbnega zemljišča. Govorimo o dohodnini in o amandmaju, ki ste ga vi vložili. </font><br/>
<br/>
<b><font size="4">	JOŽEF HORVAT (PS NSi):</font></b><font size="4">  Ja, res je. </font><br/>
<br/>
<font size="4">	</font><b><font size="4">PREDSEDNIK ROBERT POLNAR:</font></b><font size="4"> Če replicirate, dajte prosim vas se držati teme. </font><br/>
<br/>
<b><font size="4">	JOŽEF HORVAT (PS NSi):</font></b><font size="4"> Res je, dovolite da dokončam misel. Sem prepričan, da je gospoda Šarca tudi ta lobi, ki ima neko težko premoženje, ki bi moral plačati kar izdaten davek na nepremičnine, ga je enostavno premagal in zdaj tudi v tem mandatu tega davka preprosto ne bo. Poglejte, lahko se tudi norca delate iz podeželskih občin, o katerih toliko govorim, morda narobe razumem vas, ampak bi si želel, da enkrat naredite eno tudi po Sloveniji pa vsaj pet podeželskih občin obiščete, tudi kakšno v Prekmurju. Dobrodošli. </font><br/>
<br/>
<font size="4">	</font><b><font size="4">PREDSEDNIK ROBERT POLNAR:</font></b><font size="4"> Hvala lepa. </font><br/>
<font size="4">	Nadaljujemo z razpravo. Na vrsti je poslanec Luka Mesec, za njim poslanec Boris Doblekar. </font><br/>
<font size="4">	Kolega Mesec, prosim. </font><br/>
<br/>
<b><font size="4">	LUKA MESEC (PS Levica):</font></b><font size="4"> Hvala za besedo in lep pozdrav! </font><br/>
<font size="4">	Gospod Horvat, vi se norca delate, to kot prvo. Jaz imam namen ta amandma podpreti, ampak ko vas poslušam, mi postaja dobesedno slabo. Ta amandma bo stal ca 130 milijonov evrov leta 2020, ca 140 milijonov evrov leta 2021. To je približno toliko kot je Vlada pred tremi tedni svojo dohodninsko reformo odnesla državnemu proračunu. Kaj ste vi delali takrat? Ali ste nasprotovali, ali so bile boge občine, ali ste jim rekli,   </font><br/>
<br/>
<b><font size="4">89. TRAK (VI) 16.40</font></b><br/>
<br/>
<font size="4">	(nadaljevanje) občine, ali ste jim rekli delate se norca iz prerifernih občin. Ne, ne, vi ste predlagali, vi ste tekmovali kdo bo predlagal večjo dohodninsko luknjo, kdo bo bolj zažrl ta del javnih financ iz katerega se občine večinsko financirajo. In to ste danes povedali v svoji razpravi jasno. Ste povedali, 54 %. In vi sedaj, pred tremi tedni pač bi dohodnino stolkli, ne vem koliko so bili vaši amandmaji vredni, bomo rekli, 300, 400 milijonov. Tri tedne kasneje pridete na odbor, pa govorite uboge občine, uboge občine. Pač ne morete en dan vleči denarja iz njihovih proračunov, čez tri tedne pa priti, pa govorite uboge občine, uboge občine, grda Vlada jim je vzela. Ja, jaz se strinjam. Vlada jim je vzela cirka 130 milijonov. Toliko, kot bi stal ta amandma. Ampak treba je pa pač tudi jasno povedati, da ste pač in vi in SDS predlagali hujše rešitve, ki bi občina vzele še bistveno več in potem se ne bi pogovarjali o povprečnini 656 evrov, ampak mogoče 456 ali 356. Če je kaj treba pač v politiki je treba biti pošten, bodite konsistentni. Takrat, ko se pogovarjamo o davkih pač bodite toliko mož kot danes, poskušajte biti in povejte uboge občine, ko jim bo nekdo vlekel denar iz žepov, povejte takrat. Mi smo takrat povedali, predsednik odbora je takrat povedal, Fiskalni svet je takrat povedal. Vi pa, po domače povedano, pač glumite …/nerazumljivo/ Jaz bom ta proračun podprl, čeprav mi je slabo, ko vas poslušam. Res, prosim, če bom moral to poslušati še pet minut si bom premislil. Podprl ga bom, pa ne zaradi vas, ampak prvič zaradi občin, drugič zato, ker mislim, da Vlada mora razumeti, da je naredila neumnost pred par tedni. </font><br/>
<br/>
<b><font size="4">	PREDSEDNIK ROBERT POLNAR:</font></b><font size="4"> Če vas prav razumem, kolega Horvat, bi vi želeli repliko? /oglašanje iz klopi/ Ja, saj ni problem, samo dovolite, vi ste predlagatelj amandmaja in kolikor sedajle razumem potek razprave, vse vaše razprave gredo v smer, da tiste, ki vas podpirajo pri vašem amandmaju, odvračate od podpore. Tako da bi morda kazalo premisliti naprej. </font><br/>
<font size="4">	Izvolite, imate besedo. </font><br/>
<br/>
<b><font size="4">	JOŽEF HORVAT (PS NSi):</font></b><font size="4"> Hvala lepa, gospod predsednik. Cenim vašo hudomušnost. Če damo 60 evrov na leto na občana, če je to katastrofa za državo okej, potem ni treba tega amandmaja podpreti. Se pa Luku Mescu zahvaljujem. Eno zadevo je izpustil. Ko sem jaz na prejšnji seji odbora za finance ministra dr. Bertonclja spraševal, koliko je ta vlada prišparala v racionalizaciji državnega aparata, to jaz pričakujem. In to kar je pravzaprav, če ste kdaj delali v gospodarski družbi, stalnica. Dejansko obvladovanje stroškov se temu reče. Mi imamo in bi radi imeli digitalizacijo, pa zaenkrat je nimamo in ne daje rezultatov in zaradi tega tudi, žal, ne moremo govoriti o racionalizacijo in o vitki državi. Še enkrat kolegu Mescu hvala. </font><br/>
<br/>
<font size="4">	</font><b><font size="4">PREDSEDNIK ROBERT POLNAR:</font></b><font size="4"> Hvala, gospod poslanec. Naslednji je prijavljen k razpravi poslanec Boris Doblekar. </font><br/>
<font size="4">	Izvolite. </font><br/>
<br/>
<b><font size="4">	BORIS DOBLEKAR (PS SDS):</font></b><font size="4"> Hvala. Bom zelo kratek. Jaz bom ta amandma k 54. členu predlog Slovenske demokratske stranke in identičen Nove Slovenije tudi podprl. Zakaj? Zato, ker mislim, da je prav in zadnji čas, da država pokaže malo več naklonjenosti občinam, ki vemo, da se nekatere utapljajo v dolgovih, če so želele izpeljati neke nujne investicije in pa tudi zaradi tega, ker vemo, da je kvaliteta ljudi, kvaliteta državljank in državljanov, občank in občanov vidna, še najbolj seveda potem kako delujejo lokalne skupnosti oziroma kako delujejo občine, ali imajo kaj denarja v proračunu ali ga nimajo. In pa tudi s tega vidika, ker vemo, da v zadnjem času in tudi za naprej ne kaže dobro, da bi država bila bolj dobrohotna do občin, kar se tiče razdeljevanje denarja za različne investicijske projekte od domov za starejše, šol, vrtcev in tako naprej. Vemo, da je proračun bolj kot ne prazen v tej smeri. In mislim, da je prav, da se povprečnina dvigne in da s tem pomagamo občinam, županom, da bodo lažje prišli skozi in da bodo ljudje dejansko nekaj od tega tudi imeli, ker, kot je bilo že tudi rečeno, vsaj evro, dva, ki prideta zraven dodatno, občine si iz tega naredijo mnogo, mnogo, mnogo. Mi tu včasih razpravljamo pa govorimo o tem, da bomo pokojnine povečali za pol evra, za en evrov, za dva na mesec, mislim za zjokati. </font><br/>
<br/>
<b><font size="4">90. TRAK: (DAG) - 16.45</font></b><br/>
<br/>
<b><font size="4">	</font></b><font size="4">(nadaljevanje) Če bomo dali pa občini tole, ampak to ni veliko denarja, pa kljub temu mislim, da bo zelo dobrodošlo, in mislim, da velja to podpreti in da se tega tudi vsi poslanci zavedamo. </font><br/>
<font size="4">	Hvala lepa.</font><br/>
<br/>
<font size="4">	</font><b><font size="4">PREDSEDNIK ROBERT POLNAR: </font></b><font size="4">Hvala, gospod Doblekar. </font><br/>
<font size="4">	Zdaj pa dajem besedo državnemu sekretarju Ministrstva za javno upravo, gospodu Leonu Behinu. </font><br/>
<br/>
<font size="4">	</font><b><font size="4">LEON BEHIN: </font></b><font size="4">Hvala lepa, gospod predsednik.</font><br/>
<font size="4">	Spoštovane poslanke in poslanci, ostali prisotni!</font><br/>
<font size="4">	Bom skušal biti zelo resen in dati določena pojasnila, kar se tiče same povprečnine pa odnosa z občinami, ker mislim, da je več kot resna tema, o kateri razpravljamo in govorimo o tem, da nekomu povečamo za 70 evrov povprečnino na prebivalca, kar pomeni, mimogrede, zelo na hitro, eno osmino sedanje vrednosti določene povprečnine. </font><br/>
<font size="4">	V uvodu ne morem mimo tega, da res moram zavrniti nedialog ali pa neobiskovanje ali pa nepoznavanje delovanja in težav občin s strani Ministrstva za javno upravo, ki je zadolženo za to zadevo, ker si upam trditi, če kdaj na Ministrstvu za javno upravo poteka ta dialog s strani ministra, pa tudi če sebe dam zraven kot državnega sekretarja, poteka zdaj, ker glede na to, da se tedensko, dnevno in ostalo srečujemo, težko rečemo, da se z združenji občin ne pogovarjamo. In tu delim mnenje z vsemi tremi reprezentativnimi združenji, ki so večkrat jasno in javno in tudi v Državnem svetu in drugod izrazila, da ta dialog poteka korektno, s poslušanjem partnerjev. Je pa res in je treba povedati, da imamo tu seveda vsak svoje pristojnosti in omejitve, ampak vedno poskušamo najti neke korektne in konstruktivne rešitve, in tudi kadar jih ne najdemo, pač ne zamerimo eden drugemu, ampak dialog poteka naprej. Nenazadnje je potekal tudi včeraj na delovni komisiji, ki je ustanovljena s strani Vlade in jo sestavljajo tako reprezentativna združenja kot vsa ministrstva, glede zmanjševanja stroškov občin in administrativnih razbremenitev. In če lahko povem in grem tu direktno za to komisijo, ta komisija je svoj del naloge v prvem sklopu, ki si ga je zadala, to je pa predlog zakona o finančni in administrativnih razbremenitvi občin, če poenostavim, kako se ta zakon imenuje, dejansko tudi ustrezno pripravila in je v vladni proceduri. In če bo vse normalno, kot je predvideno, naj bi bila naslednji teden tudi obravnava na Vladi, ker je bilo vloženo praktično že tudi na Vlado konkretno gradivo. Ocenjuje se, da je finančna razbremenitev občin na podlagi tega zakona v enem koledarskem letu približno 33 milijonov evrov, kolikor vzamemo iste kalkulativne elemente za različne sisteme, ki jih država prevzema, ali plačilo mrliško-ogledniške službe, določenih socialnih zavarovanj ali pa drugih razbremenitev. In kot sem že rekel, ta zakon, če bo prihodnji teden potrjen na Vladi in se to tudi pričakuje, bo posredovan v Državni zbor v sprejetje in upamo, da bo začel veljati čim prej v letu 2020 in bodo občine deležne tudi tovrstnih, ko govorimo o nekaj evrih, prihrankov, lahko rečemo, če jih je 2 milijona pa 30 milijonov ljudi, govorimo o 15 evrih ali pa kakorkoli nekega prispevka za posameznega občana. Pa niso samo to tisti prispevki, ki jih ti občani oziroma občine lahko dobijo s tem zakonom. Dejstvo je, da vzporedno na podlagi dela te komisije se bo povečal tudi participativni delež oziroma del, ki ga plačuje država za vnos po naravnih nesrečah občinam, tako imenovani vnos v AIDA-o - tisti, ki mogoče ta občinski sistem nekoliko bolje poznate -, z 2 evrov na 4 evre, kar pomeni, da povečujemo za 100 %, in enako se bo povečal tudi delež tako fiksnega kot variabilnega po intervencijah delovanja GEŠP-ov, ki tudi spadajo v občinsko prostovoljno javno gasilsko službo ali pa v zavode. In tu je znesek, ki je tudi že predviden v proračunu, če se ne motim, na Upravi za zaščito in reševanje, približno 10 % oziroma 8 do 10 % povečanja glede na pretekla leta, ravno zaradi tega, ker so se stroški občin in vsega ostalega absolutno povečali. </font><br/>
<font size="4">	Tako  na Ministrstvu za javno upravo podpiramo vse aktivnosti, ki so vezane na finančne in administrativne razbremenitve. Korektno pa je povedati, da se povprečnina določa in je zakonsko določena kot štiriletno povprečje. Dokler je pač to tako napisano, je treba imeti nek vatel. In če pogledamo številke zadnjih let, kako je temu kazalo, če gremo v 2015, je izračunana povprečnina znašala 662 evrov, pa so jo občine prejele samo 522. </font><br/>
<font size="4">	</font><br/>
<b><font size="4">91. TRAK: (JJ) - 16.50</font></b><font size="4"> </font><br/>
<br/>
<font size="4">	(nadaljevanje) Če je bila 2016 652, so jo občine prejemale še kar samo 522, če je bila 638 leta 2017 so jo prejemale 533, 647 v letu 2018, prejemale oziroma je bila določena 551 in 2019 prvič ko se približa ta zadeva od 578,59 izračunane je bila določena v ZIPRS-u za 2019 573,50. V letošnjem predlogu oziroma v ZIPRS za leto 2020 je prvič po dolgih letih, mislim, da tudi prvič v zgodovini določena višina povprečnine na podlagi zakona in tega kaj se upošteva v povprečnino, v znesku in tudi za leto 2021 kot je tudi dejansko izračunana. Zaradi tega tudi ni prišlo do podpisa dogovora med reprezentativnimi združenji občin in državo, tako kot je bilo lansko leto na tej izračunani, kajti dejstvo je, da se vsi zavedamo in tudi na Ministrstvu za javno upravo priznavamo, da obstajajo občine, tako kot to kaže tudi analiza reprezentativnih združenj, ki danes iz primerne porabe in izravnave ne prejemajo dovolj sredstev za upravljanje svojih verjetno zakonsko nalog, ki jih morajo opraviti, obstajajo pa tudi občine, ki prejemajo bistveno več sredstev, kot jih dejansko potrebujejo. In zdaj, se opravičujem za številko, po mojem spominu je nekje 50 do 70 občin v Sloveniji, ki to ne prejema. Dejansko gre verjetno za veliko manjše občine oziroma je treba gledati lokalne specifike tudi zaradi izravnave drugih dejavnosti in tak naprej, ampak skupaj je bilo ugotovljeno tudi na tej delovni komisiji ravno v letošnjem poletju, ko se je poskušalo popraviti formula na hitro za izračun povprečnine in bi se nekaterim občinam odvzelo, drugim občinam pa dodalo zaradi nekaterih spremenjenih aktivnostih ali pri plačah, konkretno je bilo rečeno, da pri mestnih občinah so plače bistveno bolj skočile in je problem plačnega sistema. In zaradi tega je bil hitro predlagan s strani občin popravek te formule, ki se je pa na terenu odrazil ravno v tem, da bi še povečal razlike in do negativnih mnenj med samimi občinami. Zaradi tega je bil tudi dogovor, da se v prihodnje ne posega enostransko in na hitro v formule, kajti samo višanje povprečnine ne prispeva bistveno k temu, da tiste, ki imajo danes premalo imajo dovolj. Veliko več bodo imeli tisti od tega, ko imajo že danes dovolj in da potrebno najti določena merila, ki ne bodo veljala za vse, ampak bodo poudarjale določene specifike določenih občin v tistem primeru za to, da dobimo neko povprečje. Zelo podobno kot smo se prej pogovarjali, mogoče tudi pri penzijah. </font><br/>
<font size="4">	Jaz bi se še na eno zadevo, ki je bila tudi včeraj nat ej delovni komisiji rečena in ki jo je izpostavil gospod predsednik vlaganje zakonov pa tako s strani države kot s strani poslancev, ki imajo neposredni vpliv na financiranje in naloge občin, pa niso usklajene oziroma niso bile posredovane občinam. In zaradi tega apel, da pri vsem delu, vsi tudi mi in tudi poslanci praktično pogledamo kaj vpliva na delo občin, tudi dohodnina je bila danes omenjena in to prediskutiramo naprej.</font><br/>
<font size="4">	Danes, kot sem že rekel, je predlog za teh 588 za leto 2020 in nekaj več 588,30 v 2021 in 589,11 v letu 2020, je to tista cifra, kot še enkrat lahko povem, ki je izračunana. Na Ministrstvu za javno upravo bi želeli, da je ta številka večja, absolutno ne oporekamo temu, ker smatramo, da je vsak evro vložen v občino zelo dobro vložen evro v občina. Kako so občine odlične v izvajanju investicij, pa mogoče samo za zaključek še dve številki, ki sta bistveno drugačni od številk državnega proračuna. Če smo se prej pogovarjali, da bo državni proračun med 90 in 95 % imel za redne dejavnosti oziroma neinvesticijske dejavnosti, kakorkoli jih imenujemo in je le nekaj procentov namenjeno razvoju preko investicij, je delež pri občinskih proračunih povsem drugačen. Približno 1,3 milijarde evrov sredstev je namenjeno za redne dejavnosti in približno 0,9 milijarde evrov je namenjen za investicijske aktivnosti, kar pomeni, da občine so dejansko pogon in motor in jim je treba zagotavljati sredstva, ne skozi samo povprečnino, ampak tudi na druge načine. </font><br/>
<br/>
<b><font size="4">92. TRAK: (JJ) - 16.55</font></b><br/>
<br/>
<font size="4">	</font><b><font size="4">PREDSEDNIK ROBERT POLNAR:</font></b><font size="4"> Hvala gospod državni sekretar. Iz izkušnje, gospe in gospodje, vam lahko povem, da so investicijski odhodki in investicijski transferji v strukturi celotnih odhodkov občinskih proračunov tam med 35 in 40 odstotki v letnem oziru, seveda. </font><br/>
<font size="4">	Imam eno pooblastilo, in sicer poslanec Bojan Podkrajšek nadomešča poslanca Anžeta Logarja iz Poslanske skupine Slovenske demokratske stranke. </font><br/>
<font size="4">	Zaključujem razpravo o amandmaju k 54. členu. / vmesno oglašanje: prosim 10 minut premora v…/ V zvezi s čim? / vmesno oglašanje: z glasovanjem/ Je nujno to, ker sedaj imamo, se pravi od 9 pa do 17, osem ur smo in to bi lahko storili že zdavnaj prej, tudi pavzo sem imel pol ure in osebno nisem naklonjen k temu, da sedaj prekinjamo sejo, ki je praktično že pred zaključkom po 8 urah. </font><br/>
<font size="4">	/ vmesno oglašanje./ </font><br/>
<font size="4">	Nadaljujemo sejo. Glasujemo. Na glasovanje dajem amandma številka 1 k 54. členu katerega so predlagale poslanske skupine koalicije. Začenjam glasovanje. </font><br/>
<font size="4">	Kdo je za? (9 članov.) Je kdo proti? (2 člana.) </font><br/>
<font size="4">	Ugotavljam, da je amandma sprejet. </font><br/>
<br/>
<font size="4">	Zdaj bomo glasovali skupaj o amandmajih številka 2 in 3 k 54. členu. Predlagatelj amandmaja številka 2 je Poslanska skupina Nova Slovenija. Predlagatelj amandmaja številka 3 je Poslanska skupina Slovenske demokratske stranke. Začenjam glasovanje. </font><br/>
<font size="4">	Kdo je za? (11 članov.) Je kdo proti? (8 članov.) </font><br/>
<font size="4">	Ugotavljam, da je amandma sprejet. </font><br/>
<br/>
<font size="4">	Prehajamo na odločanje o 55. Do 59. členu predloga zakona h katerima ni bilo vloženih amandmajev. Želi kdo razpravljati? (Ne želi.) </font><br/>
<font size="4">	V razpravo dajem amandma k 60. členu predloga zakona, in sicer je to amandma poslanskih skupin koalicije. Želi kdo razpravljati? (Ne želi.) </font><br/>
<br/>
<font size="4">	Na glasovanje dajem amandma k 60. členu predloga zakona. Začenjam glasovanje. </font><br/>
<font size="4">	Kdo je za? (9 članov.) Je kdo proti? (Nihče.) </font><br/>
<font size="4">	Ugotavljam, da je amandma sprejet. </font><br/>
<br/>
<font size="4">	V razpravo dajem 61. do vključno 67. člen predloga zakona h katerim ni bilo vloženih amandmajev. Želi kdo razpravljati ? (Ne želi.)</font><br/>
<font size="4">	V razpravo dajem amandma za nov 67.a člen, in sicer je to amandma poslanskih skupin koalicije. Ali želi kdo razpravljati? (Ne želi.) </font><br/>
<font size="4">	Na glasovanje dajem amandma za nov 67.a člen. Začenjam glasovanje. </font><br/>
<font size="4">	Kdo je za? (9 članov.) Je kdo proti? (Nihče.) </font><br/>
<font size="4">	Ugotavljam, da je amandma sprejet. </font><br/>
<br/>
<font size="4">	V obravnavo dajem amandma k 68. členu. Ali želi kdo razpravljati? (Ne želi.) Zato dajem na glasovanje amandma k 68. členu. Začenjam glasovanje. </font><br/>
<font size="4">	Kdo je za? (9 članov.) Je kdo proti? (Nihče.) </font><br/>
<font size="4">	Ugotavljam, da je amandma sprejet. </font><br/>
<br/>
<b><font size="4">93. TRAK: (JJ) - 17.00</font></b><br/>
<br/>
<font size="4">	(nadaljevanje) V obravnavo dajem 69. člen predloga zakona h kateremu ni bilo vloženih amandmajev. Ni razprave. In dajem v obravnavo amandma k 70. členu predloga zakona. Ali želi kdo razpravljati o tem amandmaju? (Ne želi.) Zato dajem na glasovanje amandma k 70. členu predloga zakona. Začenjam glasovanje. </font><br/>
<font size="4">	Kdo je za? (8 članov.) Je kdo proti? (Nihče.) </font><br/>
<font size="4">	Ugotavljam, da je amandma sprejet. </font><br/>
<br/>
<font size="4">	Dajem v obravnavo še 71. do 73. člen predloga zakona h katerim ni bilo vloženih amandmajev. Želi kdo razpravljati? (Ne želi.) Zaključujem razpravo o členih in razpravo in odločanje o amandmajih. </font><br/>
<font size="4">	</font><br/>
<font size="4">	V skladu s prej sprejeto odločitvijo odbora prehajamo na glasovanje o vseh členih skupaj. Začenjam glasovanje. </font><br/>
<font size="4">	Kdo je za? (10 članov.) Je kdo proti? (1 član.) </font><br/>
<font size="4">	Ugotavljam, da je so členi sprejeti.</font><br/>
<font size="4">	S tem smo zaključili drugo obravnavo predloga zakona na matičnem delovnem telesu. Sprejeti amandmaji se bodo vključili v dopolnjen predlog zakona, ki bo sestavni del poročila odbora. Predlagam, da bo poročilo odbora na seji Državnega zbora opravim sam. </font><br/>
<br/>
<font size="4">	S tem zaključujem to točko dnevnega reda in 25. nujno sejo Odbora za finance.</font><br/>
<br/>
<b><font size="4">Seja je bila končana 15. novembra 2019 ob 17.02.</font></b>
</root>