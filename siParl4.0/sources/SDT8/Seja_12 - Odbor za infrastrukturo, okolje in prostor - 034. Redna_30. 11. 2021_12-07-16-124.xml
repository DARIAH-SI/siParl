<root>
<h5 class="label"><span>Vsebina zapisa seje (v pregledu)</span></h5><div align="center">
<p><b><font size="4">REPUBLIKA SLOVENIJA </font></b><br/>
<b><font size="4">DRŽAVNI ZBOR</font></b><br/>
<b><font size="4">ODBOR ZA INFRASTRUKTURO, OKOLJE IN PROSTOR</font></b><br/>
<b><font size="4">34. seja</font></b><br/>
<br/>
<b><font size="4">(30. november 2021)</font></b></p></div><br/>
<b><font size="4">Sejo je vodil Bojan Podkrajšek, predsednik odbora.</font></b><br/>
<b><font size="4">Seja se je začela ob 14.00.</font></b><br/>
<br/>
<b><font size="4">1. TRAK: (VP) 14.00</font></b><br/>
<br/>
<b><font size="4">	PREDSEDNIK BOJAN PODKRAJŠEK: </font></b><font size="4">Spoštovane kolegice, cenjeni kolegi, vsi gostje. Pričenjam 34. sejo Odbora za infrastrukturo, okolje in prostor ter vse prisotne prav lepo pozdravljam.</font><br/>
<font size="4">	Opravičenih z današnje seje zaenkrat nimam. Na seji kot nadomestni člani pa sodelujejo: naš poslanski kolega Jani Ivanuša nadomešča poslanskega kolega Dušana Šiška iz Slovenske nacionalne stranke.</font><br/>
<font size="4">	Prehajamo na določitev dnevnega reda seje odbora. S sklicem seje ste prejeli dnevni red s tremi točkami, v zvezi s katerim v poslovniškem roku nisem prejel nobenega predloga za spremembo. Zato je ta določen kot ste ga sprejeli s sklicem.</font><br/>
<br/>
<font size="4">	Prehajamo na </font><b><font size="4">1. TOČKO DNEVNEGA REDA, TO JE NA OBRAVNAVO PREDLOGA ZAKONA O RAVNANJU Z ODPADKI, </font></b><font size="4">ki ga je Državnemu zboru v obravnavo 8. 10. 2021 posredovala skupina poslank in poslancev s prvopodpisanim Zmagotom Jelinčičem Plemenitim.</font><br/>
<font size="4">	Za obravnavo je bilo posredovano naslednje gradivo: predlog zakona z dne 8. 10. 2021, mnenje Zakonodajno-pravne službe z dne 16. 11. 2021, mnenje Vlade z dne 11. 11. 2021, mnenje Komisije Državnega sveta za lokalno samoupravo in regionalni razvoj z dne 23. 11. 2021, mnenje Mestne občine Ljubljana z dne 8. 11. 2021, mnenje Občine Krško z dne 8. 11. 2021, mnenje Skupnosti občin Slovenije z dne 8. 11. 2021, mnenje Združenja mestnih občin Slovenije z dne 9. 11. 2021, stališče Zbornice komunalnega gospodarstva z dne 4. 11. 2021 in stališče Gospodarskega interesnega združenja centrov za ravnanje z odpadki SLOCERO z dne 9. 11. 2021. Vsa navedena gradiva so objavljena na spletni strani Državnega zbora. </font><br/>
<font size="4">	Na sejo so bili k tej točki povabljeni: predlagatelj, skupina poslank in poslancev, v imenu predlagatelja Zmago Jelinčič Plemeniti; Ministrstvo za okolje in prostor; Komisija Državnega sveta za lokalno samoupravo in regionalni razvoj; Zakonodajno-pravna služba; Skupnost občin Slovenije; Združenje občin Slovenije; Združenje mestnih občin Slovenje; Zbornica komunalnega gospodarstva.</font><br/>
<font size="4">	V poslovniškem roku ni bilo vloženih amandmajev. </font><br/>
<font size="4">	Pričenjam drugo obravnavo predloga zakona, na katerem bomo na podlagi 126. člena Poslovnika opravili razpravo in glasovanje o posameznih členih predloga zakona skupaj. </font><br/>
<font size="4">	Besedo dajem predstavniku predlagatelja, v imenu Slovenske nacionalne stranke poslanskemu kolegu Janiju Ivanuši.</font><br/>
<br/>
<font size="4">	</font><b><font size="4">JANI IVANUŠA (PS SDS): </font></b><font size="4">Hvala lepa, predsedujoči, za besedo. Lep pozdrav vsem prisotnim, še posebej vsem gostom, ki so danes tukaj na seji.</font><br/>
<font size="4">	V začetku bi najprej opravičil našega predsednika Zmaga Jelinčiča Plemenitega, ker je v bistvu po zastrupitvi s hrano, je sedaj se ta zgodba razvila v pozitivno okužbo s koronavirusom. Tako, da on se je najbolj s tem zakonom ukvarjal, pa ga žal danes ni med nami.</font><br/>
<font size="4">	V Slovenski nacionalni stranki smo že dlje časa opazovali, da je področje odpadkov vedno bolj pereča in tudi pomembna okoljska tema. Različne nevladne organizacije so že leta in leta opozarjale na dejstvo, da ljude vedno bolj onesnažujemo naše okolje. Bili smo priča tudi aktivistki, tej mladi Greti, ki je v bistvu ob petkih protestirala, nam vsem znana, seveda tudi še vedno deluje na tem področju. Njeno glavno sporočilo pa je bilo, da uničujemo okolje njej in njenim generacijam. Pred covidom-19 so podjetja, ki so se ukvarjala z odpadki, začela opozarjati na zmedo, ki je nastala na tem področju. </font><br/>
<br/>
<b><font size="4">2. TRAK: (VP) 14.05</font></b><br/>
<br/>
<b><font size="4">	</font></b><font size="4">(nadaljevanje) Opozorili so, da če se nekaj ne bo nujno spremenilo, da se bomo začeli utapljati v smeteh. To je dejstvo. </font><br/>
<font size="4">	Glede tega smo tudi v Slovenski nacionalni stranki bili mnenja, da si to področje zasluži poseben zakon. Po svojih najboljših močeh smo tudi spisali zakon in oddali, ko se nikomur drugemu mogoče ni zdelo smiselno. Pa vendar veseli smo, da smo s tem sprožili celo val upora. Veseli smo tudi, da mediji so se razpisali o tem zakonu. Nekateri so ga hvalili, nekateri pljuvali, saj veste, nikoli ne bo dobro. Veseli smo, da so se različne organizacije tudi oglasile in jasno opozorile na težave, ki jih imamo. Veseli smo tudi, da je Ministrstvo za okolje spisalo svojo različico. Upamo le, da bodo vse te pripombe, ki bodo podane na naš zakon, mogoče tudi upoštevane v zakonu od ministrstva. Mogoče naš zakon ni presežek, je pa vsekakor sprožil val, da smo se o tem začeli sploh pogovarjati. Preprogo, pod katero se je problematika odpadkov pometala, smo dvignili. Zdaj je čas, da pod njo pometemo in ne samo pokrijemo nazaj. </font><br/>
<font size="4">	V glavnem, se bom pa še naprej oglašal, ko bomo sprejemali zakon. Hvala lepa za začetek. </font><br/>
<br/>
<font size="4">	</font><b><font size="4">PREDSEDNIK BOJAN PODKRAJŠEK: </font></b><font size="4">Hvala tudi vam, kolega Ivanuša.</font><br/>
<font size="4">	Želi k predlogu zakona podati svoje mnenje predstavnik vlade oziroma Ministrstva za okolje in prostor? Z nami je državna sekretarka dr. Metka Gorišek.</font><br/>
<font size="4">	Izvolite.</font><br/>
<br/>
<font size="4">	</font><b><font size="4">DR. METKA GORIŠEK: </font></b><font size="4">Lep pozdrav vsem, predsedujoči, in tudi vsem poslancem, gostom.</font><br/>
<font size="4">	Vlada Republike Slovenije je sicer res z malo zamudo, obljubljeno je bilo prej, pripravila nov Zakon o varstvu okolja, ki je zdaj tudi bil posredovan v parlament. In ta namenja tudi področju ravnanja z odpadki znatno več pozornosti. Predvsem kar je največja sprememba od starega zakona na področju ravnanja z odpadki, je t.i. proizvajalčeva razširjena odgovornost oziroma princip, da onesnaževalec plača. Sedanji sistem urejanja varovanja okolja v enem sistemskem zakonu je po mnenju vlade ustreznejši kot pa da bi podrobneje urejali vsako področje varovanja okolja posebej, kot je to predvideno v Zakonu o ravnanju z odpadki, ki v večjem delu povzema člene iz ZVO-2, vendar pa določenih zadev ne ureja tako sistemsko kot predlog Zakona o varstvu okolja 2. Ta ureja vsa temeljna načela in pristope za vso področno okoljsko zakonodajo. Če je potrebno s posebnim zakonom urediti eno od tem varstva okolja, kot je to primer tukaj ravnanje z odpadki, ni nobene racionalne utemeljitve, da bi enako ne ravnali tudi na drugih področjih varstva okolja kot je varstvo zraka, / nerazumljivo/, IED naprave, presoja vplivov na okolje. In naenkrat se bi znašla poplava različnih zakonov, ki bi pač urejali posamezna področja med seboj. Odločitev za poseben zakon lahko dolgoročno vodi v popolno razdrobljenost in razgradnjo urejanja področja varstva okolja, zaradi česar nebi smela biti sprejeta na hitro. Takšna odločitev terja utemeljitev na analizi stanja na področju pravnega urejanja varstva okolja kot so le v celoti in posebej ravnanje z odpadki, iz katere bi izhajala argumentirana potreba, da je za to področje pa potreben zakon posebej.</font><br/>
<font size="4">	Glede sistema proizvajalčeve razširjene odgovornosti, ki ga povzema po evropski direktivi tudi Zakon o varstvu okolja 2, dejansko prehajamo na princip polluter pays, se pravi onesnaževalec plača. In sicer sistem PRO zagotavlja, da v fazi odpadkov znotraj življenskega kroga, se pravi od proizvodnje do zaključka proizvodov proizvajalci določenih proizvodov nosijo finančno ali finančno in organizacijsko odgovornost za ravnanje z odpadki iz proizvodov. Zato je ZVO-2 nosilec skupnega sistema tega PRO, se pravi proizvajalčeve razširjene odgovornosti, </font><br/>
<br/>
<b><font size="4">3. TRAK: (VP) 14.10</font></b><br/>
<br/>
<b><font size="4">	</font></b><font size="4">(nadaljevanje) določen na način, ki zagotavlja izvajanje PRO izključno zaradi izpolnjevanja obveznosti proizvajalcev in v poslanstvu zagotavljanja javnega interesa varstva okolja in zdravja ljudi in ne več zaradi poslovnih interesov. Izvajanje dejavnosti PRO organizacije je določeno kot neprofitna dejavnost. Organizacijo pa ustanovijo proizvajalci odpadkov, se pravi je v lasti tistih, ki proizvajajo embalažo, proizvajajo vse ostale odpadne sestavine, ki potem končajo na naših centrih za ravnanje z odpadki. Dodatno zaradi težnje po večji učinkovitosti sistemov PRO ZVO uvaja tudi sistem PRO z eno organizacijo za proizvajalce tovrstnih proizvodov, čemur v prid govorijo številni razlogi. Tudi številne evropske države, če si pogledate na zemljevidu, imajo eno organizacijo, določene pa seveda zaradi svojih takih in drugačnih organizacijskih ali pa pravnih ozadij imajo po dve, ali pa tudi v končni fazi količino odpadkov, imajo po dve ali tri organizacije. </font><br/>
<font size="4">	Čeprav predlog ZRO večinoma dobesedno povzema člene ZVO-2, jih ponekod spremlja na način, da se ohranja veljavna ureditev sistema PRO, torej ohranj več organizacij PRO, brisane pa so tudi določbe glede neprofitabilnosti te organizacije kot tudi določba, da organizacija ustanovijo in imajo v lasti proizvajalci proizvodov. To je v preteklih letih vodilo ravno do tega, da so ostajali kupi odpadkov oziroma ne-odpeljane embalaže ali odpadnih sveč ali česarkoli drugega, ker so pač te profitne organizacije, ki so zdaj skrbele za ta odvoz in hkrati tudi predelovale, izbirale le t.i. boljši material. </font><br/>
<font size="4">	Predlog ZRO uveljavlja tudi nejasen in premalo dodelan instrumentalni okvir za izvajanje sistema PRO z ustanovitvijo javne agencije za PRO Republike Slovenije, ki naj bi prevzela tako zakonodajalske, upravne in nadzorne pristojnosti ministrstva. Agencija RS za okolje in IRSO v zvezi s PRO sta že tista dva, ki lahko nadzorujeta to. Ustanovitev agencije naj bi financirali proizvajalci, njeno delovanje pa plačevali s taksami in letnimi nadomestili. Obenem pa je v obrazložitvi predloga navedeno, da posledic za gospodarstvo predlog nima. </font><br/>
<font size="4">	Zdaj tukaj je ves smisel tega našega zakona tudi, da na eni strani bodo proizvajalci, ki bodo morali plačati za vso to embalažo, tudi premislili, v koliko škatel zavijejo kakšen izdelek oziroma kakšno embalažo uporabljajo, ali je to reciklabilna ali se lahko ponovno uporabi, na drugi strani bodo potrošniki tudi, se pravi občani, na svojih položnicah imeli bistveno manjši prispevek za odvoz odpadkov, ker seveda bo embalaža, to kar zmečemo v rumene kante oziroma kar konča na otokih za zbiranje odpadkov, tudi moral proizvajalec poskrbeti za odvoz tega in tudi seveda za plačilo tega. </font><br/>
<font size="4">	Na podlagi vsega navedenega vlada oziroma Ministrstvo za okolje in prostor ocenjuje, da predlog zakona ni primeren za nadaljnjo obravnavo.</font><br/>
<font size="4">	Hval alepa. </font><br/>
<br/>
<font size="4">	</font><b><font size="4">PREDSEDNIK BOJAN PODKRAJŠEK: </font></b><font size="4">Hvala lepa, državna sekretarka.</font><br/>
<font size="4">	Želi besedo predstavnica Zakonodajno-pravne službe? Z nami gospa Helena Rus.</font><br/>
<br/>
<font size="4">	</font><b><font size="4">HELENA RUS: </font></b><font size="4">Hvala za besedo.</font><br/>
<font size="4">	Zakonodajno-pravna služba je predlog Zakona o ravnanju z odpadki preučila glede njegove skladnosti z ustavo, pravnim sistemom in iz nomotehničnega vidika ter podala pisno mnenje, ki ga bom predstavila v imenu kolegice Špele Maček Guštin, ki ga je pripravila in je žal odsotna. </font><br/>
<font size="4">	 V mnenju posebej ugotavljamo, da gre za zakonski predlog, ki ima namen urediti ravnanje z odpadki na sistemski način, zato smo posebno pozornost namenili umestitvi tega predloga zakona v pravni sistem. vsebinsko je predlog zakona tesno povezan z veljavnim zakonom o varstvu okolja, zato se zastavlja pomislek o nevarnosti podvajanja ureditve. </font><br/>
<br/>
<b><font size="4">4. TRAK: (VP) 14.15</font></b><br/>
<br/>
<b><font size="4">	</font></b><font size="4">(nadaljevanje) Menimo, da predlog zakona premalo določno vzpostavlja ločnico v sicer splošnejše okoljevarstvene ureditve iz Zakona o varstvu okolja, ki je sistemske narave. Predlog zakona je vprašljiv tudi glede dosledosti zasledovanja svojega temeljnega izhodišča, ki naj bi bil v odpravi podnormiranosti sedaj veljavne ureditve tega področja. Preveč v določbah ugotavljamo, da je prenos veljavne ureditve iz podzakonskih predpisov na zakonsko raven nedosleden, ker se pristojnost konkretnejšega urejanja prepušča izvršilni veji oblasti ne, da bi zakon za to določil ustrezne kriterije in merila. Skupaj z nejasno definiranimi pojmi, nedoločeno razmejitvijo glede splošnega zakona o varstvu okolja in tudi vsebinsko nedorečenostjo na posameznih mesthi lahko predlagana ureditev predstavlja krištev ustavnih načel pravne države, legalitete in enakosti pred zakonom. Z vidika načela zakonitosti so problematične tudi kazenske določbe. Nejasna je tudi ureditev prehodnih določb. Posebej tudi opozarjamo, da bi bilo treba v predlogu zakona urediti tudi odnos do veljavnih predpisov prepovedi dajanja nekaterih plastičnih proizvodov za enkratno uporabo na trg v Republiki Sloveniji. K predlogu zakona niso bili vloženi amandmaji, zato predlagamo ponovni razmislek o njegovi vsebini.</font><br/>
<font size="4">	Hvala.</font><br/>
<br/>
<b><font size="4">	PREDSEDNIK BOJAN PODKRAJŠEK: </font></b><font size="4">Hvala tudi vam.</font><br/>
<font size="4">	Želi besedo predstavnik Komisije Državnega sveta za lokalno samoupravo in regionalni razvoj? Z nami je predsednik komisije gospod Dušan Strnad. </font><br/>
<font size="4">	Izvolite.</font><br/>
<br/>
<b><font size="4">	DUŠAN STRNAD: </font></b><font size="4">Hvala lepa. Lep pozdrav vsem tudi v imenu naše komisije. </font><br/>
<font size="4">	Mi smo to problematiko oziroma ta predlog obravnavali pred časom. In ga nismo podprli. Seznanili smo se z negativnimi stališči vlade in Zbornice komunalnega gospodarstva ter nasprotovanjem Združenja mestnih občin Slovenije, Mestne občine Ljubljana, Skupnosti občin Slovenije, ki vse pričakujejo pospešitev aktivnosti za sprejem in uveljavitev novega Zakona o varstvu okolja. Na podlagi vseh predstavljenih argumentov ključnih deležnikov na področju ravnanja z odpadki komisija meni, da predlog zakona ni primeren za nadaljnjo obravnavo in je tudi v škodo občin, ki so odgovorne za zbiranje in odlaganje odpadkov. Kot sem rekel, smo to obravnavali, preden je vlada to vložila v proceduro, tako da smo sprejeli tudi sklep, da pozivamo vlado, naj čim bolj pospeši aktivnosti v zvezi s sprejemanjem novega Zakona o varstvu okolja, ki predvideva prenovo sistema proizvajalčeve razširjene odgovornosti in je tudi usklajen z občinami.</font><br/>
<font size="4">	Hvala lepa. </font><br/>
<br/>
<b><font size="4">	PREDSEDNIK BOJAN PODKRAJŠEK: </font></b><font size="4">Hvala tudi vam, gospod Strnad.</font><br/>
<font size="4">	Želi besedo še kdo od ostalih vabljenih? Ugotavljam, da ne.</font><br/>
<font size="4">	Prehajamo na razpravo in glasovanje o posameznih členih predloga zakona. Odboru predlagam, da po opravljeni razpravi o posameznih členih najprej glasujemo o morebitnih predlogih amandmajev, če bodo vloženi, nato pa v skladu s tretjo alinejo prvega odstavka 128. člena Poslovnika Državnega zbora glasujemo še o vseh predlogih členov zakona skupaj. Ali kdo temu nasprotuje? Ugotavljam, da ne. </font><br/>
<font size="4">	V razpravo dajem vse člene predloga zakona. Želi kdo razpravljati? Ugotavljam, da ne. Zaključujem razpravo.</font><br/>
<font size="4">	Prehajamo na glasovanje. V skladu s prej sprejeto odločitvijo prehajamo na glasovanje o vseh členih predloga zakona skupaj. Želi obrazložiti svoj glas? Ugotavljam, da ne.</font><br/>
<font size="4">	Začenjam glasovanje. Glasujemo.</font><br/>
<font size="4">	Kdo je za? (1 član.) Proti? (16 članov.)</font><br/>
<font size="4">	Ugotavljam, da členi niso sprejeti.</font><br/>
<br/>
<font size="4">	Glede na to, da členi predloga zakona niso sprejeti, na podlagi razlage Komisije za poslovnik v zvezi z drugim odstavkom 61. člena Poslovnika z dne 9. 12. 2009 ugotavljam, da je obravnava predloga Zakona o ravnanju z odpadki na matičnem delovnem telesu končana. S tem zaključujem drugo obravnavo predloga na matičnem delovnem telesu. Odbor bo pripravil poročilo, v katerega bo vključil tudi to ugotovitev, in ga posredoval predsedniku Državnega zbora.</font><br/>
<font size="4">	S tem zaključujem 1. točko dnevnega reda.</font><br/>
<br/>
<b><font size="4">5. TRAK: (VP) 14.20</font></b><br/>
<br/>
<b><font size="4">	</font></b><font size="4">(nadaljevanje) Prehajamo na </font><b><font size="4">2. TOČKO DNEVNEGA REDA, TO JE NA DRUGO OBRAVNAVO PREDLOGA ZAKONA O OSKRBI S PLINI, </font></b><font size="4">ki ga je Državnemu zboru v obravnavo posredovala vlada. </font><br/>
<font size="4">	Za obravnavo je bilo posredovano naslednje gradivo: predlog zakona z dne 27. 8. 2021, mnenje Zakonodajno-pravne službe z dne 16. 11. 2021, mnenje Komisije Državnega sveta za lokalno samoupravo in regionalni razvoj z dne 23. 11. 2021, pripombe Združenja mestnih občin z dne 28. 9. 2021, pripombe Skupnosti občin z dne 12. 10. 2021 in pripombe Združenja občin z dne 9. 11. 2021. V poslovniškem roku so bili vloženi amandmaji poslanskih skupin SDS, SMC, Nova Slovenija. Vsa navedena gradiva so objavljena na spletni strani Državnega zbora. </font><br/>
<font size="4">	Na sejo so bili k obravnavi te točke povabljeni: Ministrstvo za infrastrukturo, komisija Državnega sveta za lokalno samoupravo in regionalni razvoj, Agencija za energijo, Skupnost občin Slovenije, Združenje občin Slovenije, Združenje mestnih občin Slovenije, Energetska zbornica Slovenije in Zakonodajno-pravna služba.</font><br/>
<font size="4">	Pričenjam drugo obravnavo predloga zakona, v katerem bomo na podlagi 126. člena poslovnika opravili razpravo in glasovanje o posameznih amandmajih k posameznim členom in o členih predloga zakona. </font><br/>
<font size="4">	Besedo dajem predstavniku predlagatelja, Ministrstvu za infrastrukturo. Z nami je državni sekretar gospod Blaž Košorok.</font><br/>
<font size="4">	Izvolite.</font><br/>
<br/>
<font size="4">	</font><b><font size="4">BLAŽ KOŠOROK: </font></b><font size="4">Hvala, predsednik, za besedo. Spoštovane in poslanke in poslanci, predstavnik Državnega sveta gospod Strnad, lepo pozdravljeni.</font><br/>
<font size="4">	Torej pred vami je predlog Zakona o oskrbi s plini, tj. s plini povezanimi iz prenosnega in seveda distribucijskega sistema. Zakonska ureditev področja oskrbe s plini v naši državi v celoti temelji na pravni ureditvi področja tako kot je urejeno v Evropski uniji. Osnova te ureditve je direktirva 2009/73 evrospke skupnosti o skupnih pravilih notranjega trga z zemeljskim plinom in dopolnitev direktive Evropske unije 2019/692, ki je bila sprejeta 17. aprila 2019. Obe direktivi sta sicer že preneseni v naš pravni red z Energetskim zakonom, tj. EZ-1, in pa njegovo dopolnitvijo EZ-1c. Energetski zakon poleg plina ureja več področij in je z leti postal zelo obsežen in seveda s tem posledično tudi zelo neobvladljiv. Hkrati s prenosom direktiv, ki se bodo zgodile potem, ko bo to sprejeto Fit for 55 oziroma pripravljeni na 55 za posamezna področja kot so učinkovita raba, spodbujanje rabe obnovljivih virov, oskrba z električno energijo, se to področje oskrbe z zemeljskim plinom oziroma po novem oskrba s plini prenaša v samostojni zakon. To je že nekje od leta 2020, ko smo prvič oziroma ste prvič v Državnem zboru sprejeli Zakon o učinkoviti rabi energije, je bilo preneseno to področje učinkovite rabe energije na to področje. V letu 2021, se pravi letošnjem letu, po sprejetem zakonu o spodbujanju rabe obnovljivih virov energije področje spodbujanja rabe obnovljivih virov energije in pa sprejetjem zakona, ki je bil ta zadnji, za oskrbo z električno energijo zdaj urejamo še to področje. Po sprejemu obravnavanega zakona o oskrbi s plini se bo postopek delitve Energetskega zakona nadaljeval še s sprejemom zakona o oskrbi s toploto iz distribucijskih sistemov in s končno se bo zaključil z zakonom o energetski politiki. Gre torej za zelo obsežen koordiniran projekt delitve energetskega zakona in hkratnega prenosa več direktiv Evrposke unije. </font><br/>
<font size="4">	Zdaj, to samo razelitev energetskega zakona pa prenos vsebine oskrbe s plini v samostojni zakon je tudi osnovni razlog za pripravo tega predmetnega zakona, ki je danes pred vami. Zakon povzema osnovno strukturo področja sedanjega urejanja zemeljskih plinov v energetskem zakonu. Predlog zakona večinoma tudi vsebuje enake določbe. Obstoječa zakonska ureditev je s predlogom zakona dopolnjena glede na posamezna vprašanja, za katera se je pač izkazal, da so pomanjkljivo urejena. Poleg tega se z novim zakonom jasno določa, da zakonska ureditev velja za vse pline, ki se prenašajo po sistemu, in lahko tvorijo zmes plinov obnovljivega in fosilnega izvora, katere pretežni delež danes je metan. V predlogu zakona se dopolnjuje definicija izrazov z novimi pojmi, ki se nanašajo na proizvajalca in prevzem plina v sistem, kar je potrebno zaradi ureditve pravil o vključevanju plinov iz obnovljivih virov v distribucijske sisteme. </font><br/>
<br/>
<b><font size="4">6. TRAK: (VP) 14.25</font></b><br/>
<br/>
<b><font size="4">	</font></b><font size="4">(nadaljevanje) Predlog zakona bolj podrobno določa tudi dejavnost plinskega gospodarstva in razširja uporabo na vse vrste plinov vključno z vodikom, če je tehnično mogoče varno prevzemati v sistem in jih seveda preko tega tudi prenašati. Popolnoma nova je obveznost operaterjev sistema, da pripravijo načrt prilagoditve za prevzem plinov iz obnovljivih virov v sistem, ki vsebujejo analize potenciala interesa proizvodnje plinov iz obnovljivega ali nefosilnega izvora na širšem območju plinovodnega sistema, potrebne tehnične prilagoditve sistema za prevzem plinov iz obnovljivih virov in ukrepe, ki jih je potrebno izvesti. Nove so določbe povezane s pogoji dostopa proizvajalca plina do sistema predvsem na distribucijskem nivoju. V povezavi s prevzemom plina v plinski sistem od proizvajalcev plina se dopolnjuje zakonska ureditev bilančne sheme tako, da se tudi za prevzemna mesta določajo obveznosti njihove vključitve v bilančno skupino na podlagi sklenjene odprte pogodbe, ki določa pripadnost posameznega odjemnega in prevzemnega mesta. Več novosti vsebujejo tudi poglavja o zagotavljanju zanesljivosti oskrbe. To poglavje določa način izvajanja ukrepov v Sloveniji v primeru aktivacije solidarnostnega mehanizma pomoči med državami članicami pri večjih motnjah pri oskrbi s plinom. Predlog zakona bolj jasno poudarja urejanje obveznosti nosilcev bilančnih skupin, postopke ukrepanja v času kritičnih razmer pri oskrbi s plinom in določitve cen oziroma stroškov, ki nastanejo ob neprostovoljnem zmanjšanju ali prekinitvi s plinom zaradi pomanjkanja plina. Nova je tudi, dva nova pojma sta, ki ga / nerazumljivo/ kot krizni plini oziroma solidarnostni plin, oba namenjena izravnavi plinskega sistema. Krizni plin se zagotovi z omejevanjem oskrbe domačih odjemalcev, solidarnostni plin pa lahko država kupi v okviru mehanizma solidarnostne pomoči med sosednjimi državami Evropske unije na osnovi posebnih bilateralnih sporazumov. Čez dva dni, če vam samo omenim, je naš minister v Bruslju, kjer je predviden podpis takšnega bilateralnega sporazuma z Italijansko republiko.</font><br/>
<font size="4">	Torej, spoštovane poslanke in poslanci, sprejem zakona je nujen z vidika ohranjanja in razvijanja dobro delujočega notranjega energetskega trga. Prepričan sem oziroma verjamem, da si zasluži široko podporo v okviru zakonodajne obravnave, ki je v teku. Na podlagi ločenega zakona za oskrbo s plini se ocenjuje, da bo mogoče doseči lažje izvajanje regulatornih in strukturnih nalog javne uprave na tem področju in pa seveda hitrejši prenos in vsakokratno ureditev slovenske nacionalne zakonodaje z evropsko regulativo. Predlog nove plinske direktive je s strani Evropske komisije sicer napovedan za 14. december letos, po vseh predvidenih usklajevanjih na svetu v parlamentu Evropske unije pa lahko pričakujemo sprejetje direktive nekje proti koncu naslednjega leta in nato prenos v naš pravni red šele v letu 2023. </font><br/>
<font size="4">	Najlepša hvala za vašo pozornost.</font><br/>
<br/>
<b><font size="4">	PREDSEDNIK BOJAN PODKRAJŠEK: </font></b><font size="4">Hvala tudi vam, gospod državni sekretar.</font><br/>
<font size="4">	Želi besedo predstavnica Zakonodajno-pravne službe? Z nami je gospa Valentina Marolt. </font><br/>
<font size="4">	Izvolite.</font><br/>
<br/>
<font size="4">	</font><b><font size="4">VALENTINA MAROLT: </font></b><font size="4">Hvala za besedo.</font><br/>
<font size="4">	Zakonodajno-pravna služba je predlog zakona preučila z vidika svojih pristojnosti in pripravila pisno mnenje, iz katerega bom predstavila nekaj poudarkov. </font><br/>
<font size="4">	Večina naših pripomb je bila namenjena večji jasnosti in določnosti in notranji skladnosti predloga zakona. Pripombe pravno-sistemske narave, ki smo jih dali v mnenju, so se nanašale na usklajenost z Gradbenim zakonom in s predlogom gradbenega zakona. Nekaj pripomb se je nanašalo tudi na ureditev prekrškov. V zvezi z varstvom gospodinjskih odjemalcev smo izpostavili, da je predlagana ureditev strožja kot v Energetskem zakonu, in scier je čas, ki poteče od obvestila o odklopu do odklopa gospodinjskega odjemalca krajši kot je bil določen z Energetskim zakonom. Vloženi amandmaji pa odpravljajo večino naših pomislekov.</font><br/>
<font size="4">	Hvala.</font><br/>
<br/>
<b><font size="4">	PREDSEDNIK BOJAN PODKRAJŠEK: </font></b><font size="4">Hvala tudi vam.</font><br/>
<font size="4">	Želi besedo predstavnik Komisije Državnega sveta za lokalno samoupravo in regionalni razvoj? Tudi pri tej točki je z nami presednik komisije gospod Dušan Strnad.</font><br/>
<font size="4">	Izvolite.</font><br/>
<font size="4">	</font><br/>
<b><font size="4">	DUŠAN STRNAD: </font></b><font size="4">Hvala lepa še enkrat za besedo.</font><br/>
<font size="4">	Komisija Državnega sveta za lokalno samoupravo in regionalni razvoj se je pri obravnavi predloga tega zakona osredotočila na mnenje vseh treh reprezentativnih združenj občin in pa posebej državnega svetnika Srečka Ocvirka, ki so naslovili pripombe glede trajanja koncesije za dejavnost operaterja distribucijskega sistema, ki jo podeli občina, to je 61. člen predloga zakona, načina obračunavanja omrežnine oziroma upravičenih stroškov operaterja sistema (105. člen predloga zakona), </font><br/>
<br/>
<b><font size="4">7. TRAK: (VP) 14.30</font></b><br/>
<br/>
<b><font size="4">	</font></b><font size="4">(nadaljevanje) naložbenega načrta operaterjev sistema (106. člen) ter glede omejitve možnosti odklopov odjemalcev iz plinovodnega omrežja. Komisija na podlagi podrobnih pojasnil predstavnika Ministrstva za okolje in prostor ocenila, da ni potrebe po nadgradnji zakonskih rešitev s predlogi reprezentativnih združenj občin, in državnega svetnika Ocvirka ter podprla predlog zakona brez pripomb. </font><br/>
<font size="4">	Ob obravnavi predloga zakona je komisija glede na to, da odjemalci iz območja občine Sežana dobivajo zemeljski plin izključno iz Italije, saj nimajo dostopa do slovenskega plinskega omrežja, naslovaila vprašanje ali se v načrtovanem bilateralnem sporazumu z Italijo predvideva urediti tudi vprašanje cenovnega nesorazmerja za slovenske odjemalce z območja Sežane, ki plačujejo višjo ceno za plin kot ostali slovenski odjemalci in jo bodo verjetno še dolgo, saj priključitev na slovensko plinsko omrežje še ni na vidiku. Komisiji je bilo pojasnjeno, da se tovrstni bilateralni sporazumi na podlagi evropske zakonodaje nanašajo na prenosna in ne na distribucijska omrežja, zato načrtovani sporazum z Italijo ne zajema vprašanja čezmejnega plinovoda iz Trsta v Sežano, pri čemer pa je bilo še izpostavljeno, da je cena plina tržna. </font><br/>
<font size="4">	Hvala lepa.</font><br/>
<br/>
<font size="4">	</font><b><font size="4">PREDSEDNIK BOJAN PODKRAJŠEK: </font></b><font size="4">Hvala tudi vam, gospod Strnad.</font><br/>
<font size="4">	Želi besedo še kdo od ostalih vabljenih? Ugotavljam, da ne. </font><br/>
<font size="4">	Prehajamo na razpravo in glasovanje o posameznih členih in vloženih amandmajih v okviru druge obravnave predloga zakona, ki jo bom vodil na podlagi vloženih amandmajev koalicijskih poslanskih skupin z dne 24. 11. 2021. Odboru najprej predlagam, da po opravljeni razpravi o posameznih členih najprej glasujemo o amandmajih ter nato v skladu s tretjo alinejo prvega odstavka 128. člena Poslovnika Državnega zbora o vseh členih predloga zakona skupaj. ali kdo temu nasprotuje? Ugotavljam, da ne.</font><br/>
<font size="4">	V razpravo dajem 1. člen in vloženi amandma koalicijskih poslanskih skupin (SDS, Nova Slovenija ter SMC).</font><br/>
<font size="4">	Mag. Andrej Rajh, pripravi se pa mag. Dejan Židan.</font><br/>
<br/>
<font size="4">	</font><b><font size="4">MAG. ANDREJ RAJH (PS SAB): </font></b><font size="4">Hvala lepa. Spoštovani državni sekretar, lep pozdrav tudi v mojem imenu. </font><br/>
<font size="4">	Jaz bom mogoče malenkost širše razpravljal in se dotaknil zadnjih aktualnih zadev. S tem zakonom sicer jaz nimam nobenih pomislekov. Bi pa se rad navezal na dogodek, ki se je zgodil včeraj, ko je eden od trgovcev več kot 10 tisoč odjemalcem prekinil, najavil, da bo z novim letom prekinil dobavo električne energije. In seveda taka zadeva se lahko zgodi tudi na trgu z zemeljskim plinom. Pa mislim, da v tej luči morali zato odjemalce zaščititi in prodajalcem dati en daljši odpovedni rok v primeru takih dogodkov, tri, štiri mesece. Preprosto je tudi nekorektno do odjemalcev, da nekdo svoje dolgoročne obveznosti do njih pokriva s kratkoročnimi viri. In tu mislim, da bi morali narediti ustrezne zakonodajne spremembe in tako tudi zaščititi uporabnike končne odjemalce. In to, če pogledamo nekoliko širše, vidimo, da je kar nekaj podjetij na podoben način špekuliralo. Pač nekatera podjetja sedaj te podražitve prenašajo na končne odjemalce, druge se pa odločijo, da prekinijo z poslovanjem. In seveda to tudi agencija in vse te regulatorne inštitucije in nadzornike spravlja v en velik, veliko stisko. Tudi 12 tisoč pogodb ali pa 12 tisoč menjav dobavitelja v enem mesecu ni enostavno izpeljati. Mislim, to gre tudi za en zahteven postopek, pri čemer pa tisti odjemalci, ki imajo neporavnane obveznosti do dobavitelja, sploh dobavitelja ne morejo menjati in so tako nekako obsojeni tudi, da ostanejo na neke vrste zasilni oskrbi, kakor se temu pač reče. In ta oskrba je na primeru električne energije 400 % dražja od rednih ponudb, ki so jih ti bili deležni. </font><br/>
<br/>
<b><font size="4">8. TRAK: (VP) 14.35</font></b><br/>
<br/>
<b><font size="4">	</font></b><font size="4">(nadaljevanje) In seveda to predstavlja določena tveganja in mislim, da bi mogoče lahko to tudi v tem zakonu o plinih naslovili. Kolikor sem zdaj pogledal, te zadeve niso tu notri naslovljene. Bi pa glede na zadnje dogodke, ki smo jim priča, morali odjemalce zaščiti, tudi določiti minimalni zakonski odpovedni rok. Tudi regulator bi moral nekako nadzirati ali pa imeti zakonsko podlago, da zahteva od prodajalca zemeljskega plina, da ima dolgoročne pogodbe, torej da ima dolgoročne vire in obveznosti do svojih odmejalcev pokrite z viri. Spomnimo se težav v bančništvu, ko so banke dologoročne obveznosti imele pokrite s kratkoročnimi viri. Šle so v stečaj. In enako se očitno tudi tu dogaja. In bi mogoče v bistvu predlagal, da se te zadeve, ki smo jim zdaj bili priča na trgu, tudi ustrezno naslovijo.</font><br/>
<font size="4">	Hvala lepa.</font><br/>
<br/>
<font size="4">	</font><b><font size="4">PREDSEDNIK BOJAN PODKRAJŠEK: </font></b><font size="4">Hvala, kolega Rajh.</font><br/>
<font size="4">	Naslednji je k besedi prijavljen mag. Dejan Židan, potem bom pa dal državnemu sekretarju besedo za te pomisleke.</font><br/>
<br/>
<font size="4">	</font><b><font size="4">MAG. DEJAN ŽIDAN (PS SD): </font></b><font size="4">Hvala, gospod predsednik, za besedo. Spoštovane poslanke, spoštovani poslanci, gospod državni sektetar, gosti, lepo pozdravljeni.</font><br/>
<font size="4">	Jaz bi tukaj rad ravno na tem primeru v bistvu opozoril, kako moramo biti politiki previdni, kako besedičimo. Tudi če je to čas pred volitvami. Preberem vam nekaj. Ena od visokih funkcionark stranke na desni strani je pred volitvami zapisala: »V Sloveniji imamo preveč administracije in birokracije, preko 20 tisoč zakonov in pravilnikov. In to je nesprejemljivo«. Potem pa slash, dovolj ovir. Sicer jo je kasneje demantiral prav tako mogoče celo najbolj znani pravnik z desne strani dr. Janez Pogorelec, ki je napisal: »V Sloveniji imamo 694 zakonov, 2 tisoč 139 uredb in 2 tisoč 524 pravilnikov, kar je povsem primerljivo z drugimi evropskimi državami. Če bi bilo kako drugače, bi to pomenilo tudi, da nismo harmonizirani s pravnim redom Evropske unije. Tudi državnih uradnikov imamo podpovprečno, več pa jih imamo kot takrat, ko še nismo bili država«. S tem konkretnim zakonom pa kaj naredimo? S predlogom zakona o oskrbi s plini se področje oskrbe z zemeljskim plinom in drugimi plini, ki se prenašajo po plinovodnih omrežjih ureja s samostojnim zakonom. Trenutno je to področje del Energetskega zakona. Kaj hočem povedati, spoštovane poslanke in poslanci? Jaz temu nasprotujem. Verjetno ste s pametnimi ljudmi na ministrstvu že ugotovili, zakaj je potrebno, da je treba zakon ločiti. Ampak res moramo biti previdni tudi, kaj govorimo pred volitvami. Ne govoriti praznih stvari, potem pa delati drugače.</font><br/>
<font size="4">	Hvala. </font><br/>
<br/>
<font size="4">	</font><b><font size="4">PREDSEDNIK BOJAN PODKRAJŠEK: </font></b><font size="4">Hvala, kolega Židan.</font><br/>
<font size="4">	Mogoče na pomisleke kolega Rajha državni sekretar. </font><br/>
<br/>
<font size="4">	</font><b><font size="4">BLAŽ KOŠOROK: </font></b><font size="4">Saj, kolega Rajh je toliko energetika, da ni imel pomislekov, ampak je lepo povedal, kaj si misli. Dejstvo je, da pač sami spremljate oziroma smo se že kar nekajkrat tudi na tem odboru in na združenem odboru, ko smo ga imeli, pogovarjali o situaciji oziroma o energetski situaciji ne samo v Sloveniji, ampak tudi širše v Evropski uniji. Veste, za koliko so energenti zrasli – elektrika, zemeljski plin nekje 250, 300 %. Zdaj jaz konkretne odločitve Telekoma Slovenije, zakaj je do tega prišlo, ne bom komentiral. Po medijih, pač kar sem lahko prebral oziroma kar sem izvedel, je prišlo do tega zaradi poteka pogodbe. Ali je čas pravilen ali nepravilen ni. Kar se pa tiče, glede na to da pač spoštujemo korporativno upravljanje, da nad njimi bdi SDH, smo zahtevali od njih vsa poročila oziroma da nam poročajo o dogodku, zakaj je do tega prišlo, zakaj se niso stvari odvijale že prej, zakaj je teh 12, 13 tisoč ljudi, pač nekako s koncem leta ostaja brez dobavitelja električne energije, je zelo neprijetno. S tem se z vami strinjam. Ampak pač poslovna odločitev, ki je bila sprejeta, je takšna kakršna je, jaz jo moram spoštovati. Posega države v gospodarstvo oziroma tržne mehanizme si ne moremo na nek način dovoliti, to smo že večkrat povedali. Je pa seveda to poslovna odločitev enega izmed poslovnih subjektov. Jaz upam, da si bodo vseh teh 13 tisoč ljudi čim prej našli oskrbo drugje, kar jim tudi energetski zakon že zdaj oziroma pravila trga dopuščajo. In da pač ne bodo ostali brez tega. Je pa mehanizem, ki se mu reče zasilna oskrba, da te ljudje seveda ne bodo ostali brez električne energije. </font><br/>
<br/>
<font size="4">	</font><b><font size="4">PREDSEDNIK BOJAN PODKRAJŠEK: </font></b><font size="4">Hvala.</font><br/>
<font size="4">	Še kolega Boštjan Koražija. </font><br/>
<br/>
<b><font size="4">9. TRAK: (VP) 14.40</font></b><br/>
<br/>
<font size="4">	</font><b><font size="4">BOŠTJAN KORAŽIJA (PS Levica): </font></b><font size="4">Spoštovani predsednik, najlepša hvala za besedo. </font><br/>
<font size="4">	Jaz se bom pa kar na trenutno situacijo navezal, ki se dogaja v Mariboru, in sicer z ogrevanjem oziroma s tem, bom rekel, kar astronomskim povačanjem plačil za ogrevanje, ki dejansko je tudi v neki povezavi s tem zakonom, ker, kolikor vem, je v bistvu večji del ogrevanja v Mariboru narejeno tako, da uporabljajo zemeljski plin. In zdaj me zanima, bom kar direkten, ali se že iščejo oziroma če so se že našle tudi kakšne rešitve na državni ravni glede tega. Ker vem, da gospod Arsenovič mislim, da je včeraj celo sklical svet svetnikov oziroma da pač ta problem nazove. </font><br/>
<font size="4">	Je pa tudi, kdor si je pozorno prebral ta zakon, sta tudi dve zadevi, ki sta zelo, bom rekel, pozitivno, kar pozitivno šrtlita ven iz tega zakona. In to je 168. člen, ki govori o zaščitenih odjemalcih, in 176. člen, ki govori o ranljivih odjemalcih in nujni oskrbi. Zdaj edino pri 176. členu me samo zanima, ko govorite o zaščiti teh ranljivih odjemalcev, to so v bistvu v osnovi gospodinjstva, je potem tako malo, bom rekel, dvoumno zapisano v nadaljevanju člena, da mora pred odklopom, pač odjemalec mora pred odklopom obvestiti, se pravi, da ima odjemalec možnost do te nujne oskrbe z dokazili. Zdaj me pa zanima v takšnem primeru kot je v Mariboru, ko je pač dejansko bilo nenadno povečanje teh stroškov ogrevanja, ali je tudi v tem členu zajeto to oziroma ta varianta, da se pomaga tistim, ki ne morejo v tem primeru plačati računa ogrevanja.</font><br/>
<font size="4">	Hvala.</font><br/>
<br/>
<font size="4">	</font><b><font size="4">PREDSEDNIK BOJAN PODKRAJŠEK: </font></b><font size="4">Hvala tudi vam.</font><br/>
<font size="4">	Še kdo želi besedo? Potem zaključujem pri tem prvem členu.</font><br/>
<font size="4">	Dajem na glasovanje amandma poslanskih skupin SDS, Nova Slovenija ter SMC.</font><br/>
<font size="4">	Začenjam glasovanje. Glasujemo.</font><br/>
<font size="4">	Kdo je za? (11 članov.) Proti? (Nihče.) </font><br/>
<font size="4">	Ugotavljam, da je amandma sprejet. </font><br/>
<font size="4">	</font><br/>
<font size="4">	Preden preidemo na 2. člen, kjer ni vloženega amandmaja, državni sekretar, ste želeli? </font><br/>
<br/>
<font size="4">	</font><b><font size="4">BLAŽ KOŠOROK: </font></b><font size="4">Želel sem samo poslancu odgovoriti, kaj so ranljivi odjemalci. Če si boste pogledali 2. člen, 55. točko, je pojasnilo, kaj ranljivi odjemalci so. In točno to smo imeli v mislih, ko smo pripravljali zakon. Smo se pogovarjali na eni od prejšnjih sej, če se boste spomnili, o energetski revščini. In to naslavljamo točno konkretno s to definicijo. In tudi, ko bo odločitev zrela, ko bo vlada sprejela, govorim o energetskih voucherjih, bodo tudi eno izmed teh tem sigurno bila naslovljena.</font><br/>
<br/>
<font size="4">	</font><b><font size="4">PREDSEDNIK BOJAN PODKRAJŠEK: </font></b><font size="4">Hvala, državni sekretar.</font><br/>
<font size="4">	V razpravo torej dajem 2. člen, h kateremu ni vloženih amandmajev. Želi kdo razpravljati? Ugotavljam, da ne. Zaključujem razpravo.</font><br/>
<font size="4">	V razpravo dajem 3. člen in vloženi amandma koalicijskih poslanskih skupin SDS, Nova Slovenija ter SMC. Želi kdo razpravljati? Ugotavljam, da ne. </font><br/>
<font size="4">	Začenjam glasovanje. Glasujemo.</font><br/>
<font size="4">	Kdo je za? (10 članov.) Proti? (Nihče.) </font><br/>
<font size="4">	Ugotavljam, da je amandma sprejet. </font><br/>
<br/>
<font size="4">	V razpravo dajem 4. do 40. člena, h katerim ni vloženih amandmajev. Želi kdo razpravljati? Ugotavljam, da ne. Zaključujem razpravo.</font><br/>
<font size="4"> 	V razpravo dajem 41. člen in vloženi amandma koalicijskih poslanskih skupin (SDS, Nova Slovenija ter SMC). Želi kdo razpravljati? Ugotavljam, da ne.</font><br/>
<font size="4">	Začenjam glasovanje. Glasujemo.</font><br/>
<font size="4">	Kdo je za? (11 članov.) Proti? (Nihče.) </font><br/>
<font size="4">	Ugotavljam, da je amandma sprejet. </font><br/>
<br/>
<font size="4">	V razpravo dajem od 42. do 79. člena, h katerim ni vloženih amandmajev. Želi kdo razpravljati? Ugotavljam, da ne. Zaključujem razpravo. </font><br/>
<font size="4">	V razpravo dajem 80. člen in vloženi amandma koalicijskih poslanskih skupin (SDS, Nova Slovenija ter SMC). Želi kdo razpravljati? Ugotavljam, da ne.</font><br/>
<font size="4">	Začenjam glasovanje. Glasujemo.</font><br/>
<br/>
<b><font size="4">10. TRAK: (VP) 14.45</font></b><br/>
<br/>
<b><font size="4">	</font></b><font size="4">(nadaljevanje) Kdo je za? (10 članov.) Proti? (Nihče.) </font><br/>
<font size="4">	Ugotavljam, da je amandma sprejet. </font><br/>
<font size="4">	</font><br/>
<font size="4">	V razpravo dajem od 81. do 90. člena, h katerim ni vloženih amandmajev. Želi kdo razpravljati? Ugotavljam, da ne. Zaključujem razpravo.</font><br/>
<font size="4">	V razpravo dajem 91. člen in vloženi amandma koalicijskih poslanskih skupin (SDS, Nova Slovenija ter SMC). Želi kdo razpravljati? Ugotavljam, da ne.</font><br/>
<font size="4">	Začenjam glasovanje. Glasujemo.</font><br/>
<font size="4">	Kdo je za? (10 članov.) Proti? (Nihče.) </font><br/>
<font size="4">	Ugotavljam, da je amandma sprejet. </font><br/>
<br/>
<font size="4">	V razpravo dajem 92. člen in vloženi amandma koalicijskih poslanskih skupin (SDS, Nova Slovenija ter SMC). Želi kdo razpravljati? Ugotavljam, da ne.</font><br/>
<font size="4">	Začenjam glasovanje. Glasujemo.</font><br/>
<font size="4">	Kdo je za? (11 članov.) Proti? (Nihče.) </font><br/>
<font size="4">	Ugotavljam, da je amandma sprejet. </font><br/>
<br/>
<font size="4">	V razpravo dajem 93. člen, h kateremu ni vloženih amandmajev. Želi kdo razpravljati? Ugotavljam, da ne. Zaključujem razpravo.</font><br/>
<font size="4">	V razpravo dajem 94. člen in vloženi amandma koalicijskih poslanskih skupin (SDS, Nova Slovenija ter SMC). Želi kdo razpravljati? Ugotavljam, da ne.</font><br/>
<font size="4">	Začenjam glasovanje. Glasujemo.</font><br/>
<font size="4">	Kdo je za? (10 članov.) Proti? (Nihče.) </font><br/>
<font size="4">	Ugotavljam, da je amandma sprejet. </font><br/>
<br/>
<font size="4">	V razpravo dajem od 95. do 113. člena, h katerim ni vloženih amandmajev. Želi kdo razpravljati? Ugotavljam, da ne. Zaključujem razpravo.</font><br/>
<font size="4">	V razpravo dajem 114. člen in vloženi amandma koalicijskih poslanskih skupin (SDS, Nova Slovenija ter SMC). Želi kdo razpravljati? Ugotavljam, da ne.</font><br/>
<font size="4">	Začenjam glasovanje. Glasujemo.</font><br/>
<font size="4">	Kdo je za? (11 članov.) Proti? (Nihče.) </font><br/>
<font size="4">	Ugotavljam, da je amandma sprejet. </font><br/>
<br/>
<font size="4">	V razpravo dajem od 115. do 129. člena, h katerim ni vloženih amandmajev. Želi kdo razpravljati? Ugotavljam, da ne. Zaključujem razpravo.</font><br/>
<font size="4">	V razpravo dajem 130. člen in vloženi amandma koalicijskih poslanskih skupin (SDS, Nova Slovenija ter SMC). Želi kdo razpravljati? Ugotavljam, da ne.</font><br/>
<font size="4">	Začenjam glasovanje. Glasujemo.</font><br/>
<font size="4">	Kdo je za? (10 članov.) Proti? (Nihče.) </font><br/>
<font size="4">	Ugotavljam, da je amandma sprejet. </font><br/>
<br/>
<font size="4">	V razpravo dajem od 131. do 133. člena, h katerim ni vloženih amandmajev. Želi kdo razpravljati? Ugotavljam, da ne. Zaključujem razpravo.</font><br/>
<font size="4">	V razpravo dajem 134. člen in vloženi amandma koalicijskih poslanskih skupin (SDS, Nova Slovenija ter SMC). Želi kdo razpravljati? Ugotavljam, da ne.</font><br/>
<font size="4">	Začenjam glasovanje. Glasujemo.</font><br/>
<font size="4">	Kdo je za? (11 članov.) Proti? (Nihče.) </font><br/>
<font size="4">	Ugotavljam, da je amandma sprejet. </font><br/>
<br/>
<font size="4">	V razpravo dajem od 135. do 136. člena, h katerim ni vloženih amandmajev. Želi kdo razpravljati? Ugotavljam, da ne. Zaključujem razpravo.</font><br/>
<font size="4">	V razpravo dajem 137. člen in vloženi amandma koalicijskih poslanskih skupin (SDS, Nova Slovenija ter SMC). Želi kdo razpravljati? Ugotavljam, da ne.</font><br/>
<font size="4">	Začenjam glasovanje. Glasujemo.</font><br/>
<font size="4">	Kdo je za? (10 članov.) Proti? (Nihče.) </font><br/>
<font size="4">	Ugotavljam, da je amandma sprejet. </font><br/>
<br/>
<font size="4">	V razpravo dajem od 138. do 140. člena, h katerim ni vloženih amandmajev. Želi kdo razpravljati? Ugotavljam, da ne. Zaključujem razpravo.</font><br/>
<font size="4">	V razpravo dajem 141. člen in vloženi amandma koalicijskih poslanskih skupin (SDS, Nova Slovenija ter SMC). Želi kdo razpravljati? Ugotavljam, da ne.</font><br/>
<font size="4">	Začenjam glasovanje. Glasujemo.</font><br/>
<br/>
<b><font size="4">11. TRAK: (vp) 14.50</font></b><br/>
<br/>
<b><font size="4">	</font></b><font size="4">(nadaljevanje) Kdo je za? (10 članov.) Proti? (Nihče.) </font><br/>
<font size="4">	Ugotavljam, da je amandma sprejet. </font><br/>
<br/>
<font size="4">	V razpravo dajem od 142. do 147. člena, h katerim ni vloženih amandmajev. Želi kdo razpravljati? Ugotavljam, da ne. Zaključujem razpravo.</font><br/>
<font size="4">	V razpravo dajem 148. člen in vloženi amandma koalicijskih poslanskih skupin (SDS, Nova Slovenija ter SMC). Želi kdo razpravljati? Ugotavljam, da ne.</font><br/>
<font size="4">	Začenjam glasovanje. Glasujemo.</font><br/>
<font size="4">	Kdo je za? (11 članov.) Proti? (Nihče.) </font><br/>
<font size="4">	Ugotavljam, da je amandma sprejet. </font><br/>
<br/>
<font size="4">	V razpravo dajem 148. člen in vloženi amandma koalicijskih poslanskih skupin. Želi kdo razpravljati? Ugotavljam, da ne.</font><br/>
<font size="4">	Začenjam glasovanje. Glasujemo.</font><br/>
<font size="4">	Kdo je za? (8 članov.) Proti? (Nihče.) </font><br/>
<font size="4">	Ugotavljam, da je amandma sprejet. </font><br/>
<br/>
<font size="4">	148.a člen. </font><br/>
<font size="4">	V razpravo dajem od 149. do 152. člena, h katerim ni vloženih amandmajev. Želi kdo razpravljati? Ugotavljam, da ne. Zaključujem razpravo.</font><br/>
<font size="4">	V razpravo dajem 153. člen in vloženi amandma koalicijskih poslanskih skupin (SDS, Nova Slovenija ter SMC). Želi kdo razpravljati? Ugotavljam, da ne.</font><br/>
<font size="4">	Začenjam glasovanje. Glasujemo.</font><br/>
<font size="4">	Kdo je za? (10 članov.) Proti? (Nihče.) </font><br/>
<font size="4">	Ugotavljam, da je amandma sprejet. </font><br/>
<br/>
<font size="4">	V razpravo dajem od 154. do 157. člena, h katerim ni vloženih amandmajev. Želi kdo razpravljati? Ugotavljam, da ne. Zaključujem razpravo.</font><br/>
<font size="4">	S tem smo zaključili razpravo o členih in glasovanje o amandmajih. </font><br/>
<font size="4">	V skladu s prej sprejeto odločitvijo prehajamo še na glasovanje o vseh členih predloga zakona skupaj. Želi obrazložiti kdo svoj glas? Ugotavljam, da ne. </font><br/>
<font size="4">	Začenjam glasovanje. Glasujemo.</font><br/>
<font size="4">	Kdo je za? (12 članov.) Proti? (Nihče.) </font><br/>
<font size="4">	Ugotavljam, da so členi predloga zakona sprejeti. </font><br/>
<br/>
<font size="4">	S tem zaključujem drugo obravnavo predloga Zakona o oskrbi s plini na matičnem delovnem telesu. Sprejeti amandmaji bodo vključeni v dopolnjeni predlog zakona, ki bo sestavni del poročila odbora. Določiti še moramo poročevalca, ki bo poročilo odbora predstavil na seji Državnega zbora. Moj predlog je, da bi bila to podpredsednica našega odbora Mateja Udovč. Kdo temu nasprotuje? Ugotavljam, da ne. </font><br/>
<font size="4">	S tem zaključujem 2. točko dnevnega reda.</font><br/>
<font size="4">	</font><br/>
<font size="4">	Prehajamo na </font><b><font size="4">3. TOČKO DNEVNEGA REDA, TO JE NA OBRAVNAVO PREDLOGA ZAKONA O SPREMEMBAH IN DOPOLNITVAH ZAKONA O POSTOPNEM ZAPIRANJU RUDNIKA TRBOVLJE-HRASTNIK Z RAZVOJNIM PRESTRUKTURIRANJEM REGIJE, </font></b><font size="4">ki ga je 14. 9. 2021 Državnemu zboru v obravnavo posredovala vlada s predlogom, da se predlog zakona obravnava po skrajšanem postopku. Kolegij predsednika Državnega zbora je na 117. seji 5. 10. 2021 sklenil, da se predlog zakona obravnava po skrajšanem postopku.</font><br/>
<font size="4">	Za obravnavo je bilo posredovano naslednje gradivo: predlog zakona z dne 14. 9. 2021, mnenje Zakonodajno-pravne službe z dne 16. 11. 2021 ter mnenje Komisije Državnega sveta za lokalno samoupravo in regionalni razvoj z dne 23. 11. 2021. V poslovniškem roku so bili vloženi amandmaji poslanskih skupin SDS, SMC in Nova Slovenija k 1., 2., 3., 4. in 5. členu. Vsa navedena gradiva so objavljena na spletni strani Državnega zbora.</font><br/>
<font size="4">	Na sejo so bili k obravnavi te točke povabljeni: Ministrstvo za infrastrukturo, Komisija Državnega sveta za lokalno samoupravo in regionalni razvoj, Rudnik Trbovlje-Hrastnik d.o.o. v likvidaciji ter Zakonodajno-pravna služba. </font><br/>
<font size="4">	Pričenjam drugo obravnavo predloga zakona, v kateri bomo na podlagi 126. člena poslovnika Državnega zbora opravili razpravo in glasovanje o posameznih amandmajih k posameznim členom in o členih predloga zakona. </font><br/>
<br/>
<b><font size="4">12. TRAK: (VP) 14.55</font></b><br/>
<br/>
<b><font size="4">	</font></b><font size="4">(nadaljevanje) Besedo dajem predstavniku predlagatelja, Ministrstvu za infrastrukturo. Z nami je državni sekretar Blaž Košorok.</font><br/>
<font size="4">	Izvolite.</font><br/>
<br/>
<font size="4">	</font><b><font size="4">BLAŽ KOŠOROK: </font></b><font size="4">Hvala, predsednik, še enkrat za besedo.</font><br/>
<font size="4">	Torej Rudnik Trbovlje-Hrastnik d.o.o. v likvidaciji, v nadaljevanju bom govoril samo o RTH-ju, je izvajal sanacijo / nerazumljivo/ prostora Trbovlje-Hrastnik na podlagi zakona o postopnem zapiranju Rudnika Trbovlje-Hrastnik in razvojnem prestrukturiranju, ki je bil konec leta 2020 formalno, kot rečemo, konzumiran. Dela, ki v programskem obdobju niso bila dokončana, so presegla zmožnost financiranja izvajanja t.i. zapiralnih del iz lastnih virov družbe RTH. Zaradi nedokončanja del tudi ni bilo mogoče izvesti vseh oziroma dokončati vseh upravnih postopkov pred izdajo odločb o prenehanju pravic in obveznosti. Celotna izvedba programa postopnega zapiranja Rudnika Trbovlje-Hrastnik, to je bilo v obdobju leta 2019-2020, se je financirala iz sredstev, ki jih je družba RTH pridobila v postopkih dezinvestiranja, torej z odprodajo svojega lastnega premoženja, ki jim je še ostalo. Že v samem programu postopnega prestrukturiranja ozioma zapiranja 2019-2020 je bilo izpostavljeno, da likvidacijska masa družbe ne zadošča za financiranje vseh del. Zdaj, cilj predlaganega zakona pa so, da dokončajo oziroma dokončamo neizvedena dela iz programa postopnega zapiranja 2019-2020, to je na primer obnova ceste Hrastnik – Leša, sanacija plazovitih območij, obnova drugih cest, nadalje, da izvedemo oziroma dokončamo upravne postopke, ki jih predvideva zakon, ki ureja rudarstvo, za izdajo odločbe o prenehanju pravic in obveznosti nosilca rudarske pravice za izkoriščanje, naprej da izvajanje monitoringa in vzdrževanje in odpravljanje škode na saniranih površinah in objektih do uspešno izvedenih aktivnosti iz postopka zapiranja, da vzdržujemo premoženje družbe RTH do njegove prodaje in pa da se izvedejo vse aktivnosti za dokončanje likvidacije družbe, se pravi s poravnavo vseh obveznosti. Spremembe in dopolnitve zakona o postopnem zapiranju RTH so določeni novi roki za izvedbo fizičnih del in upravnih postopkov, ki se morajo po novem dokončati do konca leta 2023. Družba RTH s tem pridobi formalno podlago za izvedbo aktivnosti, potrebnih za dokončanje postopkov za zapustitev rudnika. Sredstva, ki bodo dodeljena s strani države za financiranje aktivnosti, po tem zakonu ne predstavljajo državne pomoči, kar se / nerazumljivo/ in se s tem ne odpira nov rudnik niti se ne prodaja premog kamorkoli, bi se potem porabil v katerikoli od slovenskih termoelektrarn. Vrednosti posameznih projektov neizvedenih del po programu postopnega zapiranja 2019-2020 temeljijo na podpisanih pogodbah, ki so bile že pripravljene na podlagi izvedenih postopkov izbire izvajalcev v skladu z Zakonom o javnem naročanju, ob upoštevanju običajnega tempa dela in brez upoštevanja rasti cen, izvajanje tovrstnih storitev. Program zajema izvajanje in financiranje del v celotnem programskem obdobju, sredstva pa so zagotovljena v proračunih za leto 2022, 2023 in 2024. Ministrstvo, naše, za infrastrukturo bo skladno s tem programom zagotovilo 8,9 milijonov proračunskih sredstev za financiranje del in poplačilo fiksnih stroškov, ki nastanejo zaradi tega, ker rudnik še ni zaprt. Ocenjena vrednost programa postopnega zapiranja RTH za obdobje 2022-2023 je 11 milijonov 675 tisoč evrov, od tega so predvidena nakazila iz proračuna naše države v višini, kot sem rekel, 8 milijonov 900. Sredstva se bodo nakazovala v letih 2022 v višini 4 milijone 200, v letih 2023 4 milijone in pol in do zalkjučka del do konca leta 2023, nakazila bodo tudi še nekatera zapadla v leto 2024, približno 200 tisoč evrov. Ostalo razliko bo RTH pokrival iz lastnih virov, se pravi s prodajo lastnega premoženja, to, kar je še ostalo.</font><br/>
<font size="4">	Hvala lepa.</font><br/>
<br/>
<font size="4">	</font><b><font size="4">PREDSEDNIK BOJAN PODKRAJŠEK: </font></b><font size="4">Hvala tudi vam, državni sekretar. </font><br/>
<font size="4">	Želi besedo predstavnica Zakonodajno-pravne službe? Z nami je Slađana Ješić. Želi besedo? </font><br/>
<font size="4">	Izvolite.</font><br/>
<br/>
<font size="4">	</font><b><font size="4">SLAĐANA JEŠIĆ: </font></b><font size="4">Hvala za besedo. Lepo pozdravljeni.</font><br/>
<font size="4">	Zakonodajno-pravna služba je predlog zakona preučila skladno z zakonsko in poslovniško določenimi nalogami ter pripravila pisno mnenje, ki ga bom na kratko predstavila.</font><br/>
<font size="4">	V uvodnem delu mnenja je ZPS opozorila, da Zakon o postopnem zapiranju Rudnika Trbovlje-Hrastnik in razvojnem prestrukturiranju regije pravnoformalno velja, ker ni bil nikoli izrecno razveljavljen, vendar pa so se </font><br/>
<br/>
<b><font size="4">13. TRAK: (VP) 15.00</font></b><br/>
<br/>
<b><font size="4">	</font></b><font size="4">(nadaljevanje) roki za izvedbo del iztekli decembra 2019, za izvedbo upravnih postopkov pa decembra 2020. S tem so se materialne določbe zakona izčrpale, kar pomeni, da je normativna ureditev ugasnila. Zakon je torej neformalno prenehal veljati, zato je za noveliranje nedosegljiv. Ker se zakon, katerega določbe so izčrpane, nebi smel več izvajati, pa se kot kaže do določene mere vendarle je, je bilo v mnenju opozorjeno, da je treba dopolniti obrazložitev. Podane pa so bile tudi pripombe k posameznim členom. </font><br/>
<font size="4">	Na tem mestu se je treba opredeliti tudi do vloženih amandmajev poslanskih skupin SDS, NSi in SMC. Ugotoviti je treba, da se z amandmaji spreminja nomotehnični pristop urejanja materije. In sicer ne gre več za noveliranje določb zakona, temveč za določanje izjem v obliki odstopov. Vendar pa kljub temu, da je ta nomotehnični pristop v primerjavi z noveliranjem jasnejši in preglednejši, je treba opozoriti, da se v izjeme v obliki odstopov od posameznih določb praviloma določajo od obstoječe, torej veljavne ureditve, ta pogoj pa torej v tem primeru ni izpolnjen. Zato ZPS ponovno poudarja, da je najustreznejši zakonodajno-tehnični pristop torej tak, ki dosledno udejanja načelo pravne varnosti iz 2. člena ustave – priprava novega zakona, ki bi obravnavano materijo celovito uredil.</font><br/>
<font size="4">	Hvala. </font><br/>
<br/>
<font size="4">	</font><b><font size="4">PREDSEDNIK BOJAN PODKRAJŠEK: </font></b><font size="4">Hvala tudi vam, gospa Ješić.</font><br/>
<font size="4">	Želi besedo predstavnik Komisije Državnega sveta za lokalno samoupravo in regionalni razvoj? Z nami je tudi pri tej točki presednik komisije gospod Dušan Strnad.</font><br/>
<font size="4">	Izvolite.</font><br/>
<br/>
<font size="4">	</font><b><font size="4">DUŠAN STRNAD: </font></b><font size="4">Hvala lepa. Lep pozdrav še enkrat.</font><br/>
<font size="4">	Komisija Državnega sveta za lokalno samoupravo in regionalni razvoj podpira predlog zakona in s tem podaljšanje rokov za dokončanje fizičnih oziroma sanacijskih del ter izvedbo vseh potrebnih upravnih postopkov za popolno in trajno opustitev rudarskih del, ki jih mora izvesti družba RTH do konca 2022 oziroma 2023. Ob podpori predlog zakona pa komisija pričakuje, da bodo sanacijska dela in upravni postopki do konca 2023 uspešno zaključeni in da bomo dejansko priča likvidaciji družbe RTH ter da ne bo treba ponovno prelagati opustitve rudnika in zagotavljati dodatnih proračunskih sredstev. Glede na to, da zakon ne ureja vprašanja monitoringa po zaprtju rudnika, komisija poziva vlado, naj čim prej sprejme ustrezno sistemsko rešitev in tudi odločitev o sedežu podjetja, ki bo izvajalo monitoring na vseh degradiranih območjih zaradi preteklega rudarjenja. </font><br/>
<font size="4">	Hvala lepa.</font><br/>
<br/>
<font size="4">	</font><b><font size="4">PREDSEDNIK BOJAN PODKRAJŠEK: </font></b><font size="4">Hvala tudi vam, gospod Strnad.</font><br/>
<font size="4">	Želi besedo še kdo od ostalih vabljenih? Prosim, da se predstavite z imenom in priimkom ter institucijo, iz katere prihajate, za magnetogram. Želi kdo besedo? Ugotavljam, da ne. </font><br/>
<font size="4">	Prehajamo na razpravo in glasovanje o posameznih členih predloga zakona. Ker ima predlog zakona samo pet členov, odboru predlagam, da se razprava o vseh členih predloga zakona združi v skladu s 128. členom poslovnika. Po opravljeni razpravi o členih bi pa najprej opravili glasovanje o amandmajih, nato pa bi glasovali še o vseh členih predloga skupaj. Kdo temu nasprotuje? Ugotavljam, da ne.</font><br/>
<font size="4">	V razpravo dajem torej vse člene predloga zakona in vse vložene amandmaje. </font><br/>
<font size="4">	Iz Poslanske skupine Levica smo dobili pooblastilo, da poslanskega kolega Boštjana Koražijo nadomešča Primož Siter, naš poslanski kolega. Pri tem mu pa tudi dajem besedo.</font><br/>
<br/>
<font size="4">	</font><b><font size="4">PRIMOŽ SITER (PS Levica): </font></b><font size="4">Hvala lepa, spoštovani predsednik, za besedo. Lep dober dan vsem skupaj, predstavnikom vlade, poslankam in poslancem in vsem ostalim.</font><br/>
<font size="4">	Zdaj, če se na začetku malce pošalim. Ker prihajam iz Trbovelj, kamorkoli pridem, mi navadno navržejo tradicionalno zasavsko, oprostite besednjaku, besedno zvezo mat' kurba. Ampak zdaj po vseh teh podaljševanjih zapiranja Rudnika Trbovlje-Hrastnik je morebiti zapiranje </font><br/>
<br/>
<b><font size="4">14. TRAK: (VP) 15.05</font></b><br/>
<br/>
<b><font size="4">	</font></b><font size="4">(nadaljevanje) Rudnika Trbovlje-Hrastnik oziroma podaljšanje zapiranja Rudnika Trbovlje-Hrastnik nekaj, kar se v Trbovljah in v Hrastniku večkrat v besednjaku ponovi kot tisti rek. Od leta 2000 se ta rudnik zapira. Rudnik, ki je seveda sicer služil kot neka gospodarska, kulturna, siceršnja družbena hrbtenica Trbovelj, Hrastnika, v bistvu cele regije in cele države, te, prejšnje in še prejšnje. In zdaj od leta 2000 torej se ta rudnik zapira. Mi smo imeli, ne mi, ampak poslanke in poslanci v preteklih sklicih, osem edicij zapiranja tega rudnika, vsakič z novimi milijoni, vsakič z novim namenom poskrbeti za dokončanje zapiralnih del, za likvidacijo družbe, za sanaciojo degradiranih površin in za siceršnje neko gospodarsko in kulturno prestrukturiranje regije. Osemkrat od leta 2000 do danes v skupni vrednosti - upam, da sedite - četrt milijade evrov. In vsebina torej vedno na mizi torej sanacija degradiranih površin, pri čemer smo Zasavčani seveda najbolj navdušeno pozdravljali. V končni fazi so površine teh rudnikov zasedle tudi tretjino, polovico občine. Marsikatera od teh površin, marsikateri kvadratni kilometer je bil degradiran in se na njem ni dalo nič narediti in smo samo čakali in upali, da bomo lahko pa ta kos občine porabili za, ne vem, stanovanjski blok ali pa dom starejših ali pa nogometno igrišče, igrala za otroke, šolo ali pač karkoli. Vedno smo bili navdušeni seveda nad idejami, kako zdaj to stvar, to regijo, ki je dala stoletja tako rekoč v eni panogi, prestrukturirati, kako zmaštati, po domače povedano, kaj bomo mi zdaj naredili iz teh Trbovelj, kaj bomo naredili iz tega Hrastnika oziroma zasavja ali kakorkoli. In zato se je, kot rečeno, vsakič znova malce podaljševalo in reklo, ej, sori, ni nam ratalo še čisto, tole in tole smo naredili, ni nam ratalo še čisto, ampak rabimo samo še leta 2018 3 milijone, rabimo leta 2021 8 oziroma 11 milijonov, pred tem pa še pač kolikor je bilo ob vsaki posebni ediciji zato, da se sešteje, še enkrat, četrt milijarde evrov. Četrt milijarde evrov, ki, roko na srce, niso nikoli prišle do nobenega Hrastničana, do nobenega Trboveljčana, ki niso prišle v strukturiranje, gospodarsko, socialno ali kakršnokoli strukturiranje regije, v sanacijo degradiranih površin ali pa še z likvidacijo družbe, še s tem, da zaprejo eno firmo, je bil vedno problem. In zdaj, kar pa lahko vidimo, in zdajgovorim kot Trboveljčan, pa lahko vidimo, je pa to, da po 20-ih letih zapiranja tega rudnika Trbovlje-Hrastnik in četrt milijarde evrov, ki je izpuhtelo tam, imamo eno kopico ljudi, ki so bili tam zaposleni, knapi ali pa kdorkoli drugi, ki je zdaj v nekem limbu, ki ne ve, kje je, kako bo, ali bi se lahko kako prekvalificiral, prezaposlil ali je ali ni v varni penziji. Še vedno se ljudje to sprašujejo. Imamo še vedno ogromna področja znotraj občin, ki niso primerna za to, da postavimo na njih, kot sem prej rekel, stanovanjski blok, eno serijo neprofitnih stanovanj, pa bi jih tam rabili toliko kot kjerkoli drugje. Ali pa otroško igrišče ali pa neko industrijsko cono, obrtno cono ali karkoli. Imamo še vedno to podjetje, ki je nekako, je ali ni likvidirano ali ima zakonsko sploh zaslombo, da deluje pravnoformalno ali ne. In vse iz oči enega opazovalca, enega občana, vse kar vidimo, je to – ena neuspešna zgodba, globoka 240 milijonov evrov. In zadnji direktor družbe, ki je dobil boljšo službo na čelu SDH. </font><br/>
<br/>
<b><font size="4">15. TRAK: (VP) 15.10</font></b><br/>
<br/>
<b><font size="4">	</font></b><font size="4">(nadaljevanje) In zdaj imamo novo epizodo te nadaljevanke pred s sabo s to eno zelo jasno specifiko. Dikcija je seveda ista. Stvari, ki jih je gospod Košorok prebral, smo jih poslušali v bistvu tudi že v prejšnjih edicijah, ugotovitve oziroma zagotovila kaj se bo s temi osmimi oziroma enajstimi milijoni zdaj zgodilo. Ampak specifika, pa sem vesel, gospod sekretar, da ste prav to eno cesto ven povlekli iz vsega, specifika tega konkretnega predloga je pa naslednja. Vlada pogojuje, tako rekoč, en velik in pomemben v lokalni skupnosti v občini Hrastnik s sprejetjem tega zakona. Namreč, če kje, potem v Hrastinku v tem trenutku potrebujemo nov dom starejših. Jaz sem prepričan, da ste skozi epidemijo spremljali situacijo v domovih starejših. In zdaj v Hrastniku glede na to, da je dom starejših postavljen v nek dijaški dom in da stvari res niso primerne, jaz sem jih na svoje lastne oči videl od blizu, resnično niso primerne, Hrastnik potrebuje nov dom starejših. In načrti so narejeni, pristojni ministri so podpisali neka pisma o nameri, neki projekti so štartali, lokalna skupnost je navdušena in se veseli in upravičeno in prav je, da se. Ampak, če pa hoče lokalna skupnosti priti sploh do priložnosti, da ta dom starejših postavi na tej lokaciji, mora seveda do tja, na lokaciji Leša mora do tja postaviti, mora tja speljati cesto, mora parcelno urediti to stvar, da bo šla stvar skozi. Zdaj pa uganite, kdo sedi na teh parcelah. RTH. In RTH je treba zdaj likvidirati, zapreti, stvar urediti, da bo lokalna skupnost sploh lahko prišla do možnosti, da zgradi svoj dom starejših. Torej ne dom starejših, ki navadno stane tam, cca so ocenjeni kakšne 5 milijonov plus minus z gradnjo, opremo, infrastrukturo in tako naprej, ampak še dodatnih 8 milijonov nagrade nekomu ali neki instituciji ali RTH-ju ali nekomu, ki stoji za tem, da bodo Hrastničani sploh lahko prišli do tega svojega doma. Torej ta specifika tokratne akcije osmega podaljšanja zapiranja Rudnika Trbovlje-Hrastnik. Zdaj vprašanje je seveda, zakaj nebi enostavno vlada bila, ki je tako v imenu zelo socialno naklonjena in je prva, ki gradi domove za starejše, seveda malce v navednicah govorim, zakaj nebi bila toliko prijazna in ponudila izgradnjo pač tiste ceste ali odkup teh parcel ali pač neko rešitev brez 11-milijonske zaslombe neki firmi, ki propada že 20 let in je vmes pogoltnila še 240 milijonov, jaz ne vem. Ampak to bi bila domoljubna gesta, za katero verjamem, da boste vladnim kolegom, gospod Košorok, jo predali. </font><br/>
<font size="4">	Tako, da kar se tiče zakonodajne veje oblasti, vlada tako lepo po domače, če smo že v Trbovljah in Hrastniku, drži za kravatelc odločevalce. In jaz vam moram tako iskreno povedati, jaz sem sit te zgodbe zapiranja RTH, ker jo spremljam že 20 let. In nisem edini, verjemite mi, v Trbovljah in v Hrastniku. Sem pa seveda naklonjen gradnji domo starejših javnih še posebej tam, kjer se jih nujno potrebuje, in v bistvu jih po celem zemljevidu Republike Slovenije potrebujemo. </font><br/>
<font size="4">	Zdaj, imam pa jaz še nekaj vprašanj. Oziroma tako, zanimiva mi je cela, da rečem, politična dinamika sprejemanja tega zakona. Pa bom prebral en odstavek, en razdelek, ki se je, ko smo v prejšnji ediciji, torej leta 2018, ko smo sprejemali podaljšanje zapiranja Rudnika Trbovlje-Hrastnik prvič v tem mandatu, eno stališče, ki se je pojavilo in mi je bilo kar v bistvu všeč. Takole gre: »Sedanja vlada«, torej takratna vlada, vlada Marjana Šarca, »zagotavlja, da bodo neporabljena sredstva v višini 3,1 milijonov evrov«, toliko je bilo namenjeno v prejšnji rundi, »v tem času porabljena v celoti. Malo verjetno, zakaj niso bila porabljena do danes. </font><br/>
<br/>
<b><font size="4">16. TRAK: (VP) 15.15</font></b><br/>
<br/>
<b><font size="4">	</font></b><font size="4">(nadaljevanje) Jasno tudi ni, koliko denarja od danes bo dejansko namenjeno razvojnemu prestrukturiranju regije. Tako kot doslej se bodo tudi v tem podaljšanjem obdobju pojavila nepredvidena dela, ki jih bo potrebno opraviti. In še nekaj bode v oči. Konec decembra bodo pogodbe o zaposlitvi«, torej mi govorimo o letu, se pravi zakonu, ki smo ga sprejemali 2018 za leto 2019 in 2020, »bodo pogodbe o zaposlitvi vsem še zaposlenim prenehale, delo bo opravljal le še direktor, ki bo skrbel za dokončanje postopka likvidacije. Mi se bojimo, da se bo država leta 2020, ko bo moral biti v skladu s predlogom novele zakona rudnik zaprt ali pa še prej, srečala z enakim problemom kot danes«. To so zelo preroške besede iz leta 2018. »Na mestu je vprašanje, ki ga danes nihče ne postavlja: kdo je odgovoren za vsa podaljševanja rokov zaprtja in za neuspešno delo poslovodstev«. Spoštovane kolegice in kolegi, stališče Poslanske skupine Nove Slovenije iz leta 2018. Iz Nove Slovenije, ki zdaj pač predlaga oziroma je nekako, da rečem, protagonist te akcije tako na strani infrastrukturnega ministrstva kot na strani socialnega ministrstva, ki bdi nad gradnjo domov starejših. In edini, ki so takrat v celotnem Državnem zboru, tudi v Poslanski skupini Levica smo takrat zakon podprli, ampak edini, ki so takrat sprejetju zakona nasprotovali, so bili Jožef Horvat, Blaž Pavlin, Aleksander Reberšek, Matej Tonin in Jernej Vrtovec. Tako, da jaz nočem vleči zaključkov, ampak samo izpostavim, kolegice in kolegi, zanimivo politično dinamiko. </font><br/>
<font size="4">	Imam pa seveda nekaj vprašanj, ki jih je, to stališče mogoče tudi odpira in ki ostajajo neodgovorjena. Kdo je torej sploh odgovoren za to konstantno podaljševanje in neučinkovitost v zapiranju Rudnika Trbovlje-Hrastnik, v prestrukturiranju regije, v podpori lokalni skupnosti, da tako generalno, kot sem rekel, gospodarsko, družbeno, kulturno prestrukturiranje sploh izvede? Se pravi, kdo je odgovoren? In predvsem pa mislim, da se je treba pogovarjati tudi o tem, kako se je denar, se pravi 240 in nekaj milijonov evrov, porabljal od zadnje novele oziroma trije milijoni, ki so v tem kupu. V lanskem in letošnjem letu namreč, kot smo slišali, tudi ni bilo dejansko pravne zaslombe, ni bilo dejansko pravne podlage za dokončanje vseh zapiralnih del, za izvedbo torej dokončne sanacije okolja, za vložiteh zahteve za torej to zaključno odločbo o prenehanju pravic in obveznosti rudarske pravice za izkoriščanje torej na celem področju Rudnika Trbovlje-Hrastnik. Dve leti tako rekoč so že zakonske določbe za opravljanje vsega tega izčrpane. In zdaj tukaj so vprašanja, pa če mi, spoštovani državni sekretar, lahko na njih odgovorite. Kaj se je torej dogajalo v letu 2020 in letu 2021? Na kakšen način so se dokončevala zapiralna dela? Ker to nam tudi v Trbovljah in v Hrastniku ni čisto jasno, kje smo v fazi zapiranja. Če so se dogajala kakšna dela, če se je izvajala sanacija okolja. Če da, kdaj, kako, s katerimi sredstvi? Kdo je to delal, kdo je plačal, iz katerega naslova so šla ta sredstva, če ni torej pravne zaslombe? In predvsem koliko se je tukaj porabilo za ta dela, če so se sploh izvajala? In seveda pa bode v oči torej klicanje odgovornosti za aktualno stanje. Kdo je bil v tem času direktor, na kakšen način, s kakšnim mandatom? Ali je imela sploh družba direktorja po tem, ko je gospod Žlak odšel skupaj s tem Janševim kadrovskim cunamijem na vrh SDH-ja iz torej neuspešne zgodbe Rudnika Trbovlje-Hrastnik? Torej kdo je, kako je, kaj se je pač tam dogajalo v vodstvu? Kako tam ta direktor, ki je edini tam zaposleni, ker drugih ni, upravičuje sploh svojo plačo za 2020 in 2021? </font><br/>
<br/>
<b><font size="4">17. TRAK: (VP) 15.20</font></b><br/>
<br/>
<b><font size="4">	</font></b><font size="4">(nadaljevanje) Skratka, kako se, na kakšni podlagi se je tukaj zapravljalo javna sredstva brez neke zakonske podlage? </font><br/>
<font size="4">	Zdaj še enkrat. Zasavje, ste slišali bržkone že mnogokrat, je neka regija, ki resnično tudi danes, roko na srce, išče svojo identiteto po tem, ko je plačala svoj davek v okolju, v gospodarstvu, delovni sili, na vseh ravneh desetletja in stoletja, kot sem rekel, v tej državi, prejšnji in predprejšnji. In če kaj, potem sanacija degradiranih površin. Če kaj, potem družbeno, gospodarsko in siceršnje prestrukturiranje regije bi resnično moralo biti v jedru skrbi iz naslova države v odnosu do regije. Takšen poskus, pa smo videli še osemkrat do zdaj, kliče po neuspehu. Jaz mu želim ves uspeh, jaz si srčno želim, da uspe, da se ta stvar končno zaključi in da se postavi temelje za neko novo identiteto regije, za neke nove priložnosti. Neke priložnosti za bivanje, ker ljudje od tam bežijo, neke priložnosti za delo, ker tam delovnih mest ni in zmanjkuje, in za neko siceršnjo blaginjo. In način, na katerega končno lahko upravičimo teh 240 milijonov evrov, ki so šli že v zapiranje Rudnika Trbovlje-Hrastnik, pa jih na dobrobiti občank in občanov Trbovelj, Hrastnika ni začutil tako rekoč nihče.</font><br/>
<font size="4">	Hvala lepa.</font><br/>
<br/>
<font size="4">	</font><b><font size="4">PREDSEDNIK BOJAN PODKRAJŠEK: </font></b><font size="4">Hvala tudi vam.</font><br/>
<font size="4">	Naj samo preberem listo prijavljenih: mag. Andrej Rajh, kolega Rudi Medved, kolega Soniboj Knežak in kolega Ivan Hršak.</font><br/>
<font size="4">	Kot prvi mag. Andrej Rajh.</font><br/>
<br/>
<font size="4">	</font><b><font size="4">MAG. ANDREJ RAJH (PS SAB): </font></b><font size="4">Hvala lepa, spoštovani državni sekretar. Kolegice poslanke in poslanci, vabljeni gostje.</font><br/>
<font size="4">	Res je, Rudnik Trbovlje-Hrastnik se zapira že 20 let. In spomnimo se, v začetku tega tisočletja je bil sprejet zakon, če se ne motim okrog leta 2004, o zapiranju in prestrukturiranju. In vse od takrat dalje imamo državljanke in državljani občutek, da gre v tem primeru in projektu predvsem za nek obnovljivi izvir državnega denarja in da se ta sanacija in prestrukturiranje regije nikoli ne končata in da se je tudi v preteklosti celo zavajalo okolje z iskanjem nekih rešitev, ki niso bile skladne z zakonom. </font><br/>
<font size="4">	Ampak če se obrnemo sedaj na zakon. Tudi Zakonodajno-pravna služba nas je opozorila, da je zakon dejansko v vsenbinskem smislu prenehal veljati, saj se je materija, ki ga določa, časovno zaključila. Sedaj se z novelo zakona predvidevajo dodatna sredstva za obdobje 2022 do začetka 2024, torej do konca 2024, v znesku 11 milijonov evrov. Seveda se tu postavlja vprašanje, kaj se je dogajalo v letih 2020-2021, ali so se tudi v tem obdobju izvajala dela. Kako so bila plačana, s čim so bila plačana, če ni obstajalo nobene zakonske osnove. Katera dela se bodo nadaljevala potem sploh po letu 2022, to je seveda tudi vprašanje, na katero bi potrebovali odgovor. Zdaj jaz dvomim samo, da je cesta edina, torej obnova ceste ali pa gradnja enega odseka ceste, da obsega to 8, 9 milijonov evrov. Predvsem pa nas zanima, zakaj se dela preprosto ne končajo v skladu z rokom. Torej morala bi se končati leta 2020. In glede na to, kako se zdaj zakon sprejema, se očitno 2 leti ni nič počelo, ker ni bilo nobene zakonske osnove, zdaj se bo pa za spet začelo. In seveda to odpira številna vprašanja. Torej kaj je to, kar ni bilo v prejšnjih programih in analizah predvideno </font><br/>
<br/>
<b><font size="4">18. TRAK: (VP) 15.25</font></b><br/>
<br/>
<b><font size="4">	</font></b><font size="4">(nadaljevanje) in zakaj je to potrebno zdaj po dveh letih neizvajanja zakona, ker se je ta zaključil, nadaljevati. Torej to so ena taka vprašanja, ki nas begajo. In če pogledamo zadevo z RTH-jem, se postavlja logično vprašanje, kaj bo šele s šoštanjsko regijo. A veste, tu če se te zadeve vlečejo 20 let na neučinkovit način, če se regija ne prestrukturira, če se zmeraj, bom rekel, pojavljajo nove zahteve po podaljšanju, kaj se bo šele dogajalo z velenjsko-šoštanjsko regijo? Na katero je vezanih bistveno več delovnih mest in ki ima tudi zaradi posledic rudarjenja, ki je bilo bistveno bolj obsežno, večje posledice na okolju. 	</font><br/>
<font size="4">	Tako, da bi mogoče potem prosil v nadaljevanju, ko bodo tudi moji kolegi zastavili vprašanja, da to odgovorite.</font><br/>
<font size="4">	Hvala lepa. </font><br/>
<br/>
<font size="4">	</font><b><font size="4">PREDSEDNIK BOJAN PODKRAJŠEK: </font></b><font size="4">Hvala tudi vam.</font><br/>
<font size="4">	Naslednji je prijavljen kolega Rudi Medved, pripravi se Soniboj Knežak.</font><br/>
<font size="4">	</font><br/>
<font size="4">	</font><b><font size="4">RUDI MEDVED (PS LMŠ): </font></b><font size="4">Hvala za besedo, predsednik. </font><br/>
<font size="4">	Smo slišali na začetku ob obrazložitvi Zakonodajno-pravne službe eno tako slikovito prispodobo, da je zakon nedosegljiv za noveliranje. Česa takega pravzaprav se ne spomnim, da bi slišal v tem mandatu. Torej še ena izmed pravnih telovadb te vlade. Je pa za ta zakon precej primerna, ker je pa konec zapiranja Rudnika Trbovlje-Hrastnik praktično tudi nedosegljiv očitno. Tudi nedosegljiv. 20 let traja, 21. leto. In vmes zdaj, če ste se sprehodili malo po datumih oziroma letnicah v tem času, je bilo neverjetno veliko prelomnih trenutkov v tem času. Vselej so bili prelomni. Leto 2012 je bilo navedeno kot prelomno, kot zadnje leto pridobivanja premoga. In hkrati seveda tudi nadaljevanje postopnega zapiranja, ampak prelomno. 2015 je bilo kot leto zadnjega dejanja, torej 2015 bi morale biti zadeve zaključene. Potem je bil 2015 postavljen kot skrajni zadnji rok konec leta 2018. No, in potem je prišlo leto 2018, pa seveda spet ni bilo konec, čeprav je bilo že takrat, in ta program pravzaprav oziroma ta priprošnja za dodatni denar iz proračuna je vselej enaka. No, to pa, če greste malo gledati nazaj, boste pa videli, da vselej je bilo zapisano, da se bo zgodila realizacija programa zapiranja, dokončna sanacija degradiranih površin in izvršila se bodo vsa zapiralna dela. To je vedno bilo tako napisano, to je samo copy-paste. Številke, kar se denarja tiče, se sicer razlikujejo. In leta 2018, ko smo podprli ta zakon, je bilo nekako ocenjeno, da je potrebnih še dobre 3 milijone iz državnega proračuna - potem smo pa res na cilju, ne? Zdaj, koliko je bilo v resnici porabljenega denarja za zapiranje v vsem tem času, je težko dognati. Jaz sem nekje zasledil podatek, no, kolega Primož Siter pravi, da okrog četrt milijarde, kar bi verjetno kar ustrezalo resnici. Po 15-ih letih je bilo namenjenih za zapiranje 215 milijonov evrov, no, zdaj smo na 20-ih letih, tako da verjetno ta številka kar drži. In leta 2018 je bilo </font><br/>
<br/>
<b><font size="4">19. TRAK: (VP) 15.30</font></b><br/>
<br/>
<b><font size="4">	</font></b><font size="4">(nadaljevanje) resnično podčrtano, da se bo vse to, o čemer sem govoril, kaj vse je še treba narediti, pa se bo zgodilo, je bilo podčrtano, da to pa se bo do leta 2020 pa res zgodilo. </font><br/>
<font size="4">	Zdaj zanima me, kje je bila vlada v letu 2020. Saj se je točno vedelo lansko leto, da program ne bo uresničen, ampak ni bilo nobenega poskusa zakona o podaljšanju, ga nismo zaznali. Zakaj se to ni zgodilo potem že lani? Ne vem. To verjetno stroški kar rastejo, saj to se zdaj vidi. Če je bilo leta 2018 potrebno zagotoviti še 3 milijone, zakaj je zdaj potrebnih še 9, iz proračuna govorim. Zakaj je to tako naraslo v tem času? In kaj je vlada počela, da ni prišla s tem noveliranjem? Pa je zakon nedosegljiv za noveliranje, ponavljam, ampak vseeno, zakaj vlada ni prišla lansko leto. Je pa zanimivo, da pa letos tik pred koncem leta, prihodnje leto so pa volitve. Malo špekuliram. Malo špekuliram, ampak nobenega razloga ni, da se to nebi zgodilo že lansko leto. Predvsem zato, ker so tudi lokalne skupnosti, obe lokalni skupnosti nenehno klicale po tem, da naj vlada nekaj stori. Nenehno smo poslušali to, da kaj se zdaj dogaja s programom zapiranja in kje je nadaljevanje te zakonske podlage. In potem se je to zgodilo zdaj. Saj pravim, špekulacija je, ampak po drugi strani pa bi verjetno resnico lahko tudi iskali v že skorajda predvolilnem času. </font><br/>
<font size="4">	Žalostno pri tem je to, to pa moram poudariti tudi sam, da je zdaj ta dom starejših praktično talec tiste ceste. Ja, tako izgleda, gospod državni sekretar. Jaz vem, da zmajujete z glavo, ampak tako izgleda. Mislim, zakaj bi bila cestna povezava do tega doma starejših pravzaprav vezana nekako na ta zakon? To se mi zdi popolnoma nepotrebno in neke vrste izsiljevanje. To je zame neke vrste izsiljevanje. Zdaj, če je dom starejših na tisti lokaciji, je pač treba tja zgraditi cesto. Ali iz tega zakona zdaj naenkrat, ne vem. Sicer ne vem, koliko bo ta cesta stala, ampak zdi se mi nespodobno, da je na konec ta dom starejših talec tega. </font><br/>
<font size="4">	Tisto, kar se ves čas, jaz ne bom rekel pozablja, ampak namerno se to abstrahira, je pa monitoring. Monitoring. Na to opozarjamo v Zasavju že leta in leta, še iz časov zapiranja Rudnika Zagorje. In opozarjamo zdaj 20 let, ko se zapira Rudnik Trbovlje-Hrastnik, kaj bo, ko bo nekoč, če bo, pa recimo, da enkrat pa vendarle bo, rudnik zaprt, družba likvidirana. Veste, ta degradirana območja ostanejo. Ne bodo vsa sanirana, to vam zagotavljam, to vam zagotavljam. Živim v kraju z 250-letno rudarsko zgodovino in točno vem, kaj se še vedno dogaja na zemljiščih, kjer so bili spodaj rovi. Čeprav je res, da smo v Zagorju nekatere te površine smiselno uredili in jih tudi namensko uporabljamo, seveda pa te površine v glavnem za kakšno stanovanjsko gradnjo ali pa gradnjo industrijskih objektov pa niso primerne in tudi nikoli ne bodo. Pač treba najti nek drugačen namen. Ampak monitoring je osnova. Jaz sem nekaj magistrskih, celo doktorsko dizertacijo sem eno našel, kjer na primeru Trbovelj in Hrastnika.</font><br/>
<br/>
<b><font size="4">20. TRAK: (VP) 15.35</font></b><br/>
<br/>
<b><font size="4">	</font></b><font size="4">(nadaljevanje Ljudje iz stroke, torej izobraženi ljudje, ki se spoznajo na to, natančno popišejo in tehnično utemeljijo, kako bi moral ta monitoringi izgledati pod zemljo in seveda na samih površinah. Tega ni, tega ni nikjer. Jaz sem prebral nekje, da je prejšnji direktor Žvak, je menda 2018 rekel, da je pa on odkril, pazite, leta 2018, torej 18 let po začetku zapiranja, da je pa odkril napako v sistemu, da ni nikjer upoštevanega monitoringa po zaprtju. Epohalno, res. Po 18-ih letih je ugotovil direktor. To je sam izjavil, jaz sem to prebral. In še vedno tega ni. Je sicer tu napisan monitoring v tem času še, ko tečejo zapiralna dela, kakršenkoli že bo, ampak bistvo monitoringa je za naše generacije, ki prihajajo in bodo živele na teh območjih. To je stalni proces, ta proces se pravzaprav na teh območjih nikoli niti ne more končati. In lokalne skupnosti so leta pozivale, da je treba na tem področju nekaj narediti. Bile so tudi ideje o ustanovitvi neke gospodarske družbe, ki bo to izvajala. Ne samo v Zasavju, imamo še druga območja v Sloveniji, kjer so nekoč rudarili, pa tudi ni poskrbljeno za ustrezen monitoring. Jaz sem potem slišal tisto lokalno, da bi ta družba že bila, če bi se lahko vse tri občine zmenile, kje bo sedež. To je malo tisto hec iz lokalnega okolja. Mislim, da je neodgovorno, da se po 20-ih letih še vedno sprašujemo, kaj je s tem monitoringom, zelo neodgovorno do vseh tistih, ki prihajajo za nami. </font><br/>
<font size="4">	Kot je seveda tudi neodgovorno to nenehno podaljševanje in hkrati zdaj, ko smo v situaciji, da odločamo o tem, pa niti ne vemo zakaj. To je tako na kratko v parih alinejah zapisano, zakaj je treba to podaljšati, da praktično nihče ne ve, za kaj bo šel ta denar. Razen tisti, ki so podpisali pogodbe, ampak mi jih nismo videli. In jamstva, da bo leta 2023 resnično konec, tega jamstva pa ni, zanesljivo ga ni. Zdaj težko verjamemo glede na kronologijo dosedanjega dogajanja in zaklinjanje leta 2018, da tokrat je pa res zadnjič. Nobenega jamstva ni, da se bo to resnično tudi končalo konec leta 2023. Jaz vam bom povedal tudi, zakaj to trdim. Ker zapiranje Rudnika Zagorje ob Savi je trajalo 25 let. 25 let, da je prišlo potem do likvidacije družbe. Še vedno se vlečejo nekateri grehi iz preteklosti, predvsem kar zadeva sanacijo degradiranih površin. Na mnoge površine je bilo pozabljeno. Mnoge so se takrat kazale kot neke poslovne priložnosti in so gospodje iz rudnika, na primer en Breh, zasadili s češnjami, ker bo to prihodnja perspektiva Zagorja. Danes je tisto vse zaraščeno, noben ne skrbi za tiste češnje, noben več ne ve, da so bile tam kakšne češnje, mi pa smo v tem takrat imeli izjemno gospodarsko priložnost. In kar se tiče degradiranih površin, sanacije in monitoringa, jaz vam povem, da cesto na Ruardi, to je tisti hrib, pravzaprav grič, nad Zagorjem, ki se je leta 1978 skoraj ves pripeljal </font><br/>
<br/>
<b><font size="4">21. TRAK: (VP) 15.40</font></b><br/>
<br/>
<b><font size="4">	</font></b><font size="4">(nadaljevanje) v dolino, ampak to je bilo vse skupaj območje rudarjenja, 10 let nazaj je bila ta cesta na Ruardi, tako, vsak mesec je tekla malo drugače, vsak mesec so jo morali malo speljati drugače, ker je to degradirano območje in spodaj so bili rudniški rovi. In morali bi pač priti na neko tako območje ali pa živeti na takem območju, da bi videli, kaj se na površju dogaja že leta, desetletja, verjetno stoletja po tem, ko se tam neha rudariti. Zato napovedujem, da verjetno 2023 še ne bo konec, glede na izkušnje. V Zagorju je trajalo 25 let, torej še kakšni 2 leti po tistem imate še rezerve, da se bo to v resnici tudi zgodilo. </font><br/>
<font size="4">	Seveda mi takrat nismo nasprotovali že leta 2018 temu. Tudi tokrat ne bomo nasprotovali. Veste, ne želimo, da bi nam na koncu kdo očital, da smo popustili in da smo pravzaprav preprečevali izgradnjo doma starejših občanov v Hrastniku s tem, ko smo bili proti, pa zato ne bo ceste. Tega očitka pač ne maramo, čeprav vsi skupaj vemo, da gre za neke vrste izsiljevanje in se s takim načinom vsekakor ne strinjamo. Z veliko skepso gledamo na to ravno zaradi preteklih izkušenj, ampak dejstvo pa je, da je treba enkrat za vselej to zgodbo končati. In če se bo tokrat vendarle to vsaj približno zgodilo, potem temu pač ne bomo nasprotovali. Opozarjamo pa vnovič, sicer bo pač treba takoj, ko se vlada zamenja, sprejeti zakon o monitoringu, ki bo to področje urejal na območju cele države trajno in odgovorno.</font><br/>
<br/>
<font size="4">	</font><b><font size="4">PREDSEDNIK BOJAN PODKRAJŠEK: </font></b><font size="4">Hvala, kolega Medved.</font><br/>
<font size="4">	Naslednji k besedi je prijavljen kolega Soniboj Knežak. Pripravi se kolega Ivan Hršak.</font><br/>
<br/>
<font size="4">	</font><b><font size="4">SONIBOJ KNEŽAK (PS SD): </font></b><font size="4">Hvala, predsednik. Spoštovani državni sekretar, kolegice, kolegi. </font><br/>
<font size="4">	Jaz ne vem ali je danes ravno čas, da odpremo debato o smotrnosti in porabi 200 in še nekaj milijonov, kolikor jih je v teh letih oziroma desetletjih, kar se zapira Rudnik Trbovlje-Hrastnik, bi rekel, ravno aktualno. Jaz naj uvodoma povem, da se, kar se tiče tega predloga zakona, ga bom seveda z veseljem podprl. Jaz sam sem bil tudi v času, ko smo začeli zapirati ta rudnik dokaj skeptičen do ukrepov, ki se jih je vodilo, ampak ne vem, če je ravno naslovnik ta vlada zdaj. Mislim, da jih je bilo vmes v času tega zapiranja kar nekaj vlad. Tisto, kar je moje mnenje, kar se tiče ekonomike v energetiki v teh državnih podjetjih, imam tudi eno svoje mnenje. Ne bom rekel, da je bilo ravno na vrhu prioritet vodstev teh podjetij, govorim vsaj za naš konec, kar se tiče knapovščine in energetike nasploh, termoelektrarno in vse, kar imamo v našem koncu. Dejstvo je tudi, da smo regija oziroma da so šli vsi ti silni milijoni za prestrukturiranje, ki niso majhni, to moramo reči, mislim, da nebi bili korektni do države, da bi kritizirali, da je dala malo denarja, vprašanje je pa, kaj smo pa iz tega naredili. Naj vas samo spomnim, da je bil regionalni center za razvoj eden, misli da edini če ali je bil še eden, ki je bil v privat rokah, v privat lastnini, da so šle vse te silni milijoni za prestrukturiranje preko tega centra. In naj vas tudi spomnim, jaz sem delal 37 let v gospodarstvu v enem izmed večjih podjetjih, da so se tudi podjetja iz vseh treh občin prijavljala na razpise, ki jih je ta RRC in država dala, in posredno tudi ohranili kako delovno mesto z nabavo nove opreme. Skratka neko posploševanje, da je vse skupaj kar slabo, mislim, da ni ravno korektno. Sem pa, tako kot sem rekel, kritičen do neke ekonomike in nekega razmišljanja v, bi rekel, s smislom. Da se morajo računice iziti, ker je bila zmeraj zadaj, se pa popolnoma strinjam. </font><br/>
<br/>
<b><font size="4">22. TRAK: (VP) 15.45</font></b><br/>
<br/>
<b><font size="4">	</font></b><font size="4">(nadaljevanje) Tudi mislim, da bi bilo nekorektno, če bi rekel, da je bilo slabo poskrbljeno za tiste, ki so delali pri nas v Rudniku Trbovlje-Hrastnik. Moji letniki so že po 10 ali pa 15 let v penziji z relativno solidnimi penzijami. Žalostno pa je to, da mi nismo kot država našli druge variante, da te ljudi, ki so bili po 20 let jame in 40 in še kaj let zraven stari, da niso našli drugega kakor da jih upokojimo. Ampak kar se tiče socialnega miru, smo ga s tem kupili. Drugo pa je, da tisto, kar pa lahko vemo, da zapiranje rudnika ni zapiranje neke tovarne, ustaviš stroje, zapreš fabriko, ampak da je tukaj zadaj mnogo več. Da so polovica občinske zemlje oziroma zemlje, ki jo imajo v vseh treh občinah, so od rudnika, se pravi posredno od države, da imamo pod zemljo stotine kilometrov rovov, da je to pač neka specifika. </font><br/>
<font size="4">	Zdaj, kolega Rajh je prej vprašal, zakaj se niso ta dela vršila v roku. Jaz vem, da smo na začetku tega mandata, ko smo ustanovili klub zasavskih poslancev, prvo leto, ko ga je vodil kolega Hršak, bili, kar se tega tiče, kar dosti aktivni. Nekateri smo tudi na pobudo direktorja rudnika v zapiranju gospoda Žlaka imeli kar nekaj sestankov. In da mi je / nerazumljivo/ jasno povedal, da glede na podpisane pogodbe in obveznosti, ki jih imajo do lokalnih skupnosti, da z odprodajo premoženja ne bodo mogli sfinancirati vseh teh dejavnosti. Zato smo / nerazumljivo/ je bil predlagan zakon. Mislim, da je / nerazumljivo/ zahtevek, ki ga je imel na podlagi podpisanih pogodb, se sukal nekje 7 ali 8 milijonov evrov. Na žalost, pustimo, kakorkoli. Šla je zadeva skozi v višini 3 milijone in še nekaj. In / nerazumljivo/ vedeli, da na podlagi tistih programov, da ne bodo mogli izvršiti teh obveznosti do lokalnih skupnosti. Zdaj pa prihajamo počasi do obveznosti do lokalnih skupnosti. To ni samo cesta na Lešo, o kateri se danes govori. Cesto na Lešo bi verjetno tudi občina sama zgradila, če je verjetno nebi bilo, ampak to so obveznosti, podpisane obveznosti RTH-ja do občine. Bom zelo vesel, če bo to zdaj, kot kaže, končno urejeno in da se tudi svetlika nekaj, da se premikajo stvari tudi okrog tega doma prepotrebnega na Leši. Tukaj so tudi drugi projekti. V občini Trbovlje je zelo pomembna ta cestna povezava Hrastnik – Trbovlje, bližnjica, vsi smo jo, v bistvu ena logična povezava, ampak seveda je pa treba kar velik poseg in za to zmanjkuje sredstev. </font><br/>
<font size="4">	Tako, da bom jaz seveda ta zakon skupaj s kolegom danes in pa z vsemi 12-imi glasovi tudi v nadaljnji razpravi Socialnih demokratov ta zakon podprl. Tako, da zdaj pa debate, kaj je v zgodovini bilo, kdo je kaj odgovoren, ne vem, če so ravno to teme za danes. Je pa res, da nam je tisto, kar jaz vidim, največjo škodo še naredilo to, da smo imeli v Zasavju na razpolago, bi rekel, precej prostih delovnih mest v energetiki. Ali si šel, če se nisi učil, si šel pa v jamo za knapa ali pa, ne vem, v elektrarno za tekoči trak in nadzoroval pretok premoga v peči. In to so bila delovna mesta, ki so bila dobro plačana, to si moramo tudi priznati. Da zaradi tega, ker je bilo teh delovnih mest dovolj, ni nekega umanjkanja nekega podjetniškega razmišljanja tudi v zasavski regiji, ker je bilo dela dosti. / nerazumljivo/ si šel v šolo za inženirja, če si pa hkrati lahko morebiti v enem rudniku relativno v letu, dveh prišel do stanovanja in do plače boljše kot je bila inženirska. Tudi to je del teh naše zasavske zgodbe. Tako, da jaz upam, da bodo ta sredstva zadostovala. Veseli me tudi, da so ta sredstva že opredeljena tudi v proračunu. Tako, da tisti, ki smo danes v debati, kar pa nismo imeli, rudnik se je zapiral iz lastnih sredstev. Pojdite pogledati danes spletno stran Rudnika Trbovlje-Hrastnik, kaj jim je še ostalo s prodajo premoženja. Neki hunti, jamski vozički, elektro motorji. Skratka iz tega brez, da imamo zadaj zagotovilo sredstev iz proračuna, se zadeve, kar se tiče lokalnih skupnosti, sigurno nebi mogle realizirati. </font><br/>
<font size="4">	Hvala lepa. </font><br/>
<br/>
<font size="4">	</font><b><font size="4">PREDSEDNIK BOJAN PODKRAJŠEK: </font></b><font size="4">Hvala, kolega Knežak.</font><br/>
<font size="4">	Naslednji k besedi je prijavljen kolega Ivan Hršak, pripravi se kolega Boris Doblekar. Potem pa dam besedo državnemu sekretarju.</font><br/>
<br/>
<font size="4">	</font><b><font size="4">IVAN HRŠAK (PS DESUS): </font></b><font size="4">Hvala za besedo, predsednik.</font><br/>
<font size="4">	Moram reči, da sem zelo vesel, da je vlada pristopila k temu, bi rekel, podaljšanju še za dve leti, da bo. To je sicer zadnje podaljšanje, definitivno zadnje podaljšanje, s katerim se bodo uredile </font><br/>
<br/>
<b><font size="4">23. TRAK: (VP) 15.50</font></b><br/>
<br/>
<b><font size="4">	</font></b><font size="4">(nadaljevanje) še tiste stvari, ki jih je država dolžna urediti, pa jih zdaj zaradi pomanjkanja denarja ni mogla. Niti Rudnik Trbovlje-Hrastnik s prodajo svojega premoženja ni mogel, bi rekel, ustvariti s prodajo toliko denarja, finančnih sredstev, da bi te zadeve, ki so še odprte, lahko uredil. Moram reči okrog te ceste in še kaj drugega, ko zdaj govorimo, je bilo že v prejšnjem 2019/2020 tem programu zapisano. Vse je bilo že urejeno, samo finančnih sredstev ni bilo, da bi se lahko to izvedlo. Je pa seveda dolžna država oziroma RTH do lokalne skupnosti to urediti. In zato sem vesel, da je ministrstvo, bi rekel, pripravilo to novelo še za ti dve leti in ker bo s tem denarjem 8,9 milijona vse tisto, kar je treba, to se pravi, glede zapiranja oziroma sanacije degradiranih površin, pa potem še razne zadeve tudi glede monitoringa, nadzora, da bo s tem denarjem, bi rekel, dokončno ta zadeva urejena. </font><br/>
<font size="4">	Prej so se nekaj dotaknili tudi monitoringa. Moram reči, da smo z zasavskimi kolegi, že tudi v prejšnji vladi smo kar bili aktivni in smo hodili z Ministrstva na infrastrukturo in Ministrstva za okolje in prostor, kdo bo zadolžen, to se pravi, država bo morala zagotoviti ta monitoring, ne lokalne skupnosti, ta denar, in kdo ga bo pač izvajal. In tam je padlo rešitev, da bo za ta monitoring, ne samo za Rudnik Trbovlje-Hrastnik, tudi za druge rudnike v Sloveniji, poskrbel MOP. To je definitivna določitev, da Ministrstvo za okolje in prostor zdaj zadeve, ko jih bo pa treba potem dokončno urediti in te finance, bo pa seveda v naslednjih letih, se bo to dokončno dogovorilo in zagotovilo.</font><br/>
<font size="4">	Moram reči, da sem bil zelo, zelo negativno presenečen nad razpravo kolega Siterja, ki prihaja iz Trbovelj. Zdaj recimo ljudje, ki gledajo tole našo sejo, morajo biti zelo presenečeni, da je poslanec, ki prihaja iz Trbovelj, kjer je ta rudnik Trbovlje-Hrastnik, to se pravi v Trbovljah, Hrastnik, tako negativno, bi rekel, razpravljal. Bilo je nekaj seveda sumov, ne vem, da so mogoče ta sredstva, ki so bila namenjena, so bila res kar velika sredstva, v to zapiranje, da mogoče vse ni bilo v redu. Vendar ne moreš kar tako razpravljati kot kolega Siter, da so, ne vem, da so ga netransparentno, ne vem, kaj je ta denar šel in tako naprej. Mi imamo pravosodje tukaj, imamo pravosodne organe, imamo policijo, imamo tožilstvo, imamo sodišča, ki morajo seveda dokazati tistim, ki je, seveda če je res kaj narobe naredil, to se pravi, da si je nekaj prisvojil oziroma napačno ta denar porabil, ampak od tega, kolikor je meni znano, ni bilo nič. To se pravi, očitno ni ali ni bilo ali niso mogli dokazati, skratka, če hoče nekdo biti obtožen, seveda mora biti z dokazi, ne kar tako pavšalno. In nekateri v tem Državnem zboru res kar pavšalno vse počez obtožujejo, ampak to, bi rekel, ni pravzaprav tiste prave podlage.</font><br/>
<font size="4">	Zdaj, danes smo tudi videli recimo, bom dal, sem že večkrat to poudaril, bi rekel, razliko med Zasavjem, Posavjem in pa Šaleško dolino. Kako smo tudi v preteklosti. V preteklosti smo mi imeli tudi poslance iz Zasavja, vedno, in to so bili vsi LDS-ovi poslanci. Zagorje, Trbovlje, Hrastnik. Ne, da so bili različnih, pa levi, desni, vsi so bili LDS-ovi. V bistvu imeli smo termoelektrarno Trbovlje, to se pravi to energetiko, imeli smo celo predsednika vlade, pa nismo uspeli Zasavci, da bi ohranili, da bi na nek način, bi rekel, to energetiko ohranili. Je energetska lokacija / nerazumljivo/ v Trbovljah. Hvala bogu, da je zdaj tudi HSE, da ima HSE energetska družba, ki določene zadeve, bi rekel, še vedno izvaja in je ostala tam in da zdaj iščejo še druge variante, kako bodo to svoje delovanje še razširili. Ampak hočem reči to, imeli smo vse, pa nismo znali, te enotnosti nikoli ni bilo. In te enotnosti, tudi danes vidimo, med našimi poslanci, zasavskimi poslanci. Hvala, so tudi izjeme. In zdaj kaj pravim? Poglejte, v Šaleški dolini oni dosežejo vse, tam so enotni. Pa so tam tudi, recimo LDS je bil oziroma SD, tudi SDS, a oni se zmenijo. Poglejte Posavje, glejte, kakšno energetiko imajo, vse imajo. </font><br/>
<br/>
<b><font size="4">24. TRAK: (VP) 15.55</font></b><br/>
<br/>
<b><font size="4">	</font></b><font size="4">(nadaljevanje) Tudi so levi, desni, srednji, ni pomembno, ampak znajo se dogovoriti. In to je pri nas ves čas bil problem in tudi danes vidim, bi rekel, ni dobro, bi rekel, tako negativno, bi rekel, o tem razpravljati. Če so bile kake nepravilnosti, imamo pravosodne organe, ki bodo to zadevo uredili. Važno pa je, da bomo zdaj ta sredstva zagotovili in da bomo te zadeve tudi uredili, ki so še manjkajoče. Dom starejših občanov v Hrastniku bo. Ta cesta res je seveda, je že ena obstoječa cesta seveda, ki pa ni primerna, ampak ta izvedba izgradnje te ceste, saj pravim, je bila že v letu 2019/2020 načrtovana, ampak zaradi sredstev, ki jih ni bilo, finančnih sredstev, smo zdaj s tem dopolnilom, da bomo dokončno lahko potem tudi to uredili. Zdaj, vedno sem se zavzemal, ko govorimo o zapiranju, zapiralnih delih in sanaciji degradiranih površin, da to konec koncev bi se država predčasno umaknila in da nebi vse postorila, da bi padlo na lokalno skupnost, to je za mene seveda bilo vedno nesprejemljivo in tudi v tem primeru, v tem trenutku je seveda to nesprejemljivo. In zato je dobro in je pohvalno, da je ministrstvo oziroma vlada prisluhnila in da bomo ta zakon, bi rekel, sprejeli s temi finančnimi sredstvi in da bomo te zadeve, bi rekel, dokončno tudi uredili. Moram pa kolega Rudija Medveda spomniti, da je tudi v Zagorju bil Rudnik Zagorje, tudi Rudnik Zagorje v zapiranju, pa se spomnim, da so tudi zagorski rudnik zelo, zelo, zelo dolgo zapirali. Pač očitno so eni postopki, kako v naši državi pač potekajo, ampak so ga ne glede, mislim, da tudi čez 20 let je bilo zapiranje, ampak so ga dokončno pač tudi zaprli. In tudi tega Rudnik Trbovlje-Hrastnik bomo 31. 12. 2023, definitivno takrat bo vse končano in bo tudi izbrisan iz registra. Moramo pa se zavedati še eno, da nas čaka v tej državi, ki je že nekdo, mislim, tudi že omenil, seveda Šaleška dolina, ko bo zapiral se Rudnik Velenje. To je potem tudi seveda še TEŠ in tudi tam bo država seveda morala poskrbeti za tista sredstva za način, bi rekel, potem zapiranja, ki bo sprejemljiv, in seveda potem tudi prestrukturiranje regije, da bodo zaposleni, tako kot v Zasavju bi rekel, tudi tam dobili neka druga delovna mesta, da bodo lahko seveda normalno potem tudi živeli.</font><br/>
<font size="4">	Skratka jaz bom to podprl. Podprla bo tudi Poslanska skupina DESUS.</font><br/>
<font size="4">	Hvala lepa.</font><br/>
<br/>
<font size="4">	</font><b><font size="4">PREDSEDNIK BOJAN PODKRAJŠEK: </font></b><font size="4">Hvala, kolega Hršak.</font><br/>
<font size="4">	Zdaj predvidevam, da sta dve repliki. To pomeni, da ste bili, Primož Siter … Razprava? Potem pa, Rudi Medved, replika? </font><br/>
<font size="4">	Izvolite.</font><br/>
<br/>
<font size="4">	</font><b><font size="4">RUDI MEDVED (PS LMŠ): </font></b><font size="4">Ker sem bil napačno razumljen, predsednik, zato, ne? Ali pa je kolega Hršak na ušesih sedel, ko sem polovico razprave govoril o zapiranju rudnika v Zagorju. Skoraj polovico razprave. Tako, da hvala lepa, spoštovani poslanec Hršak. Več kot 40 let živim v Zagorju. Verjemite, da sem v tem času opazil, da je bil rudnik v Zagorju, pa da se je tudi zaprl. In posebej sem povedal in napovedal, da to še ni končna faza zapiranja Rudnika Trbovlje-Hrastnik, ker je v Zagorju trajalo 25 let. Torej po izteku tega podaljšanega roka je še ene dve leti rezerve, če potegnemo paralelo z Zagorjem.</font><br/>
<br/>
<font size="4">	</font><b><font size="4">PREDSEDNIK BOJAN PODKRAJŠEK: </font></b><font size="4">Hvala, kolega Medved.</font><br/>
<font size="4">	Kot zadnji v tem sklopu ima besedo Boris Doblekar, potem pa, kot sem že prej napovedal, državni sekretar gospod Košorok.</font><br/>
<br/>
<font size="4">	</font><b><font size="4">BORIS DOBLEKAR (PS SDS): </font></b><font size="4">Hvala za besedo, spoštovani predsednik. Drage kolegice, kolegi, spoštovani državni sekretar. </font><br/>
<font size="4">	Zelo zanimiva razprava danes ob tem zelo pomembnem predlogu zakona, da se bo dokončno uredila ta sanacija oziroma dokončno zaprtje Rudnika Trbovlje-Hrastnik. Zdaj zelo pozdravljam razpravo kolega Hrška, ki je posebej poudaril, da bi morali biti pri takih zadevah kot je ta poslanke in poslanci predvsem iz neke regije bolj složni in pa </font><br/>
<br/>
<b><font size="4">25. TRAK: (VP) 16.00</font></b><br/>
<br/>
<b><font size="4">	</font></b><font size="4">(nadaljevanje) skupaj držati in navijati za en cilj. In ne vem, razprave, ki so nekako, kako bi temu rekel, nekako skeptične ali pa nekako z zadržkom do te spremembe zakone okrog stvari, kar se tiče rudarjenja v Zasavju, ne vem, če so ravno na mestu. Zdaj, rudnike ste imeli v Zagorju, pa v Trbovljah, pa v Hrastniku, pa tudi v Litiji med drugim. Pa lahko rečem, da ste bili tako v Zagorju kot v Trbovljah in Hrastniku deležni pomoči države, podpore, dočim na primer v Litiji tega nismo bili deležni, pa smo imeli ravno tako rudarjenje in Rudnik Siterjevec, pa kakšnih posebnih finančnih sredstev s strani države nismo dobili ali pa dobivali. Smo se morali tudi sami nekako po svoje znajti oziroma stvari ostajajo še vedno tudi odprte. Zdaj, rudarjenje ima seveda dolgo tradicijo, zgodovino v Zasavju, to so desetletja ali pa lahko rečemo stoletja. Zdaj to zapreti in kar na hitro prekiniti z delom v letu, dveh, treh, seveda to ne gre, to je treba jasno povedati. To je bilo postopno zapiranje in tudi za to je bil potreben čas. In ta sanacija teh degradiranih območij, torej ekološka, prostorska sanacija, zapiralna dela in tako naprej, to pač poteka. To ni od danes na jutri narejeno. In to seveda tudi stane. In kar reci pavšalno na hitrico zdaj, da je bilo četrt milijona evrov kar nekako porabljenih kar tako oziroma da niso prišli milijoni v roke ljudi v Zasavju, je, ne vem, kako bi rekel takemu stališču. Kot da bi zdaj ta denar moral priti kar v roke ljudem. Vendar smo, ja, sanirali rudnike oziroma jih zapirali. Ne bodo zdaj ljudje denar ta v roke dobili. Zdaj, vidi se pa najbrž na terenu, da je bilo nekaj narejeno. Saj se menda ja vidi, stvari so potekale. In zdaj tukaj kazati s prstom na to vlado, predvsem s strani strank, ki so bile v vladi v tistih časih, ko se je to najbolj izvajalo ali pa namenio največ denarja, se mi tudi ne zdi ravno na mestu. </font><br/>
<font size="4">	In jaz verjamem, jaz se spomnim tudi razprave leta 2018 in tudi verjamem, da bomo zdaj, ko se bo tole sprejelo, da bo to zadnji tak finančni vložek in da se bo končno, da se bodo končno tudi ta dela izvedla, vsa potrebna. In potem teh vložkov ne bo več potrebno namenjati. Zdaj tukaj razprave, zakaj ravno zdaj še in zakaj so ravno volitve, bodo, pa zakaj naj bi bil dom postavljen na Leši, dom starejših občanov, kje je pa zdaj cesta. Ja, dom brez ceste ne more biti, ne? Dom starejših občanov brez ceste ne more biti. Zato je treba tudi cesto narediti. In vemo, da je bila ta manko v Hrastniku, kar se tiče oskrbe starejših občanov, leta in leta, desetletja. Ne od lanskega leta in od letos. Zato tukaj pri teh razpravah, ko kar tako pavšalno nekaj govorimo, se je treba včasih majčkeno v jezik ugrizniti. To ni problematika od lanskega leta in od letos, ko je ta vlada na oblasti, to so stare zatečene stvari prejšnjih vlad. In tudi razmišljanja prejšnjega, ko niso že v bivši državi, ko se ni razmišljalo, kako bi se nekako sistemsko pravilno pristopilo do oskrbe za starejše občane, ko smo jih tlačili v gradove, pa v dijaški dom, kot je to bilo tudi v Hrastniku, oziroma internat za študente oziroma dijake rudarske šole v Zagorju. Veste, tak objekt ni primeren za </font><br/>
<br/>
<b><font size="4">26. TRAK: (VP) 16.05</font></b><br/>
<br/>
<b><font size="4">	</font></b><font size="4">(nadaljevanje) to, da tam živijo starejši ljudje. In ravno tudi s to spremembo, ki jo imamo danes pred seboj, bomo te zadeve tudi rešili. In jaz sem se tukaj pogovarjal tudi kar se tiče te nujno potrebne ceste na Lešo. Jaz sem se tukaj veliko pogovarjal z županom Hrastnika gospodom Markom Funklom, prav tako se je z njim pogovarjal gospod poslanec Ivan Hršak, je bilo zelo aktiven, tudi sam župan mi je to povedal, in pa tudi občinski svetnik SDS-ja v Hrastniku Drago Ostrovršnik. Ta dva sta bila zelo aktivna na tem in zelo so vsi trepetali, vključno z županom, ali bo vlada oziroma ministrstvo končno našlo tudi denar za to, da se bo za cesta na Lešo zgradila. To je bilo eno, zdaj ni več ali pa ne bo več, eno najbolj perečih vprašanj, ki se je pojavilo v Hrastniku. Ker to je povezana zgodba z izgradnjo novega doma za starejše občane s 132 posteljami, z dvoposteljnimi, enoposteljnimi sobami, vsaka soba svojo kopalnico. In to pa bo tisto, ki bo dajalo pravo torej oskrbo za starejše. In to vsi pričakujejo ljudje v hrastniški občini. In tukaj res gre vsa zahvala tako ministrstvu, vladi kot tudi prav tako poslancu Hršku in tudi občinskemu svetniku Dragu Ostrovršniku in tudi Marku Funklu, županu, ker so se maksimalno angažirali in tudi ministrstvo oziroma vlada prisluhnila, da se bodo te stvari reševale. Kajti lansko leto mislim, da so se zbirali podpisi za peticijo oziroma za nov dom starejših občanov v Hrastniku. Lansko leto, ne 2019, 2018, 2017, 2016, 2015 in tako naprej, ne leta 1970, lansko leto. Najbrž se je že čutilo, aha, ta vlada bo pa mogoče res kaj naredila. In dejansko tudi je in tudi bo. Ker je, pač se te stvari premikajo. In ta monitoring, na katerega opozarjate, bi tudi lahko rekli, saj ste bili na vladi, pa ne vem, zakaj niste teh stvari uredili, kar se tiče monitoringa. Zakaj se ni to takrat uredilo in se zdaj na to zgolj opozarja. Prav, da se opozarja, če so stvari. Jaz tudi verjamem in pričakujem odgovor državnega sekretarja, da bo to tudi povedal in pojasnil. In mislim, da bi bilo potrebno to že prej opozarjati in prej tudi te stvari urediti, ne pa zdaj vse skupaj tlačiti, ko govorimo tukaj o dejansko dokončnem zaprtju Rudnika Trbovlje-Hrastnik in se zdaj pač te vse stvari najdejo. In jaz verjamem, da bodo vsa ta vaša opozorila, da jih bo vlada tudi slišala in da se bodo te stvari tudi uredile. Sem 100 % prepričan. </font><br/>
<font size="4">	Kar se tiče pa še, recimo, kakšne razprave ali pa izjave, kako je z delavci, ki so delali v rudniku. Ja, seveda, vsa jim čast, da so delali. Izgubljali so zdravje, veliko so garali, niso imeli kakših velikih plač niti v prejšnjem sistemu. Vemo, kako je bilo. Ni bilo to neko delo, ki bi pač ljudem prinašalo bogastvo, s tem se moramo strinjati. Ko pa so se dela zaključevala, pa je bilo nekako poskrbljeno kljub temu, da je bila tudi stavka organizirana v času vlade Alenke Bratušek, tudi to ne smemo pozabiti, ampak kljub temu je bilo za delavce v rudnikih poskrbljeno, za torej za starejše s poklicnimi pokojninami. Vem pa tudi, da so mlajši, ki so bili pač ob delo, so dobili službe tudi po drugih podjetjih, med drugim tudi sam vem, da jih je veliko prišlo tudi na Slovenske železnice in še danes delajo tam. In so zelo pridni, tudi to je treba povedati. Se vidi, da so imeli delovne navade, da so se držali reda in discipline. In vsi ti delavci, ki so prišli iz rudnika na Slovenske železnice, na katerokoli delovno mesto, so se več kot odlično tudi izkazali in bili seveda vsi tudi zelo, </font><br/>
<br/>
<b><font size="4">27. TRAK: (VP) 16.10</font></b><br/>
<br/>
<b><font size="4">	</font></b><font size="4">(nadaljevanje) zelo hvaležni, da je bilo za njih poskrbljeno in da imajo službe in pa plače. Tako, da kar nekaj pavšalno govoriti, da zdaj pa kar nič ni bilo ali pa da ni, se mi ne zdi na mestu. </font><br/>
<font size="4">	Tako, da jaz mislim, da teh 8 milijonov 900, ki jih bo še namenjeno za to dokončno zaprtje, da bo šel ta denar tja, kamor mora iti, torej za ekološko in prostorsko sanacijo in ostale stvari. Predvsem je pa treba še to povedati, da je bilo veliko nepredvidenih del, veliko nepredvidenih del pri zapiranju tega rudnika, ki so se pojavljala. In da je za razumeti, da stvari zato niso mogle teči tako hitro kot bi tudi morale ali pa kot bi jih vsi pričakovali. Tako, da za zaključek res sem zelo vesel, da je še ta predlog, da bomo namenili še ta zadnja sredstva v Zasavje, v Hrastnik in Trbovlje in da bo Hrastnik končno tudi s to nujno potrebno cestno infrastrukturo dobil tudi dom starejših občanov, ki si ga je občina in pa ljudje v Hrastinku želijo že mnoga, mnoga leta in so tudi odkupili zemljišče in bili pač pripravljeni iti v ta projekt, ampak žal seveda, ker ni bilo še ceste do tistega prostora, kjer bo dom stal, so stvari tudi stale. Tako, da hvala vsem akterjem, ki so bili tukaj zraven, tudi tisti, ki sem jih že prej omenil, vsem skupaj, da se bo ta zadeva končno spravila do konca in da bo tudi Hrastink dobil tisto, kar si je že mnoga leta ali pa desetletja želel. Tako, da bom jaz to zadevo zelo z velikim veseljem tudi podprl. Verjamem pa, da tudi vsi ostali.</font><br/>
<font size="4">	Hvala lepa.</font><br/>
<br/>
<font size="4">	</font><b><font size="4">PREDSEDNIK BOJAN PODKRAJŠEK: </font></b><font size="4">Hvala, kolega Doblekar.</font><br/>
<font size="4">	Kot že napovedano, zdaj pa beseda državnemu sekretarju gospodu Blažu Košoroku.</font><br/>
<br/>
<font size="4">	</font><b><font size="4">BLAŽ KOŠOROK: </font></b><font size="4">Hvala lepa. </font><br/>
<font size="4">	Najprej malo bolj resno. Zakonodajno-pravna služba govori o tem, kako je zakon, na kakšen način. Midva sva oba pravnika verjetno, a ne? Zakon je nehal veljati s koncem lanskega leta. Zdaj, ali je bil zakon vsebinsko konzumiran ali ne, je pa drugo. To je bil namen nas kot pripravljavcev tega zakona. Zdaj pa malo bolj za hec, poslanec Siter. En zelo pomemben in velik direktor prihaja iz vaših krajev v elektroenergetiki, pa večkrat na taka moja izvajanja govori, ne bom rekel, mat kurja, nehaj mi bučnice prodajati. Večkrat reče na kakšna taka izvajanja. Ampak ne to vzeti kot slabo, ampak v hecu.</font><br/>
<font size="4">	Sanacija RTH. To je bilo debata, tamle imate novega likvidacijskega upravitelja. Gospod Žlak ni bil direktor, ampak je bil likvidacijski upravitelj, da smo si na jasnem. V RTH 250 milijonov drži. Pozabili ste pa omeniti, koliko je bilo v termoelektrarno Trbovlje še vloženih sredstev s t.i. prednostnim dispatchiranjem. So bila tudi sredstva Republike Slovenije v Zasavje namenjena. In pridemo k številki skoraj pol milijarde. Da se bomo vsi skupaj zavedali, o kakšnih številkah govorimo, ki so bila namenjena zasavski energetiki zato, da se jo je na nek način reševalo oziroma saniralo. In to je bilo vse z dobrim namenom. Kje je ta denar ostal, na kakšen način je ostal in kako se je z njim delalo, jaz ne bom sodil. Jaz sem tukaj dve leti, imam svoje mnenje. Bil sem na čelu HSE-ja, kjer sem eno izmed teh termo objektov oziroma sprejel odločitev, da se termoelektrarna Trbovlje ustavi zaradi nelikvidnosti oziroma zaradi neekonomičnosti. Pa nisem bil deležen samo kritik v prej omenjenih kraticah, ampak sem bil deležen tudi tega, da so na mene metali jajca in še kaj drugega. Pa nimam s tem težav. Želim pa tej regiji pomagati in ji bom pomagal na način s tem, da bomo prepričali vas kot poslance za sprejem tega zakona, pa s tem, da bo tej regiji namenjen tudi sklad za pravičen prehod. Ker mislim, da si ti Zasavje kot regija zasluži. Nenazadnje iz tega, iz vaše regije izhaja ali pa je izšlo kar nekaj zelo uspešnih podjetij. Če omenim samo eno, Dewesoft, Steklarna Hrastnik in še kakšno bi lahko naštel. In prepričan sem, da bo še kakšna na, če rečem temu terenu, lahko zrasla. </font><br/>
<font size="4">	Zdaj, strogo in zelo ostro zavračam sprenevedanja okrog doma starejših občanov v Hrastniku. </font><br/>
<br/>
<b><font size="4">28. TRAK: (VP) 16.15</font></b><br/>
<br/>
<b><font size="4">	</font></b><font size="4">(nadaljevanje) To ni nobeno plačilo vlade tej regiji. Gre enostavno za to, da je lastništvo te ceste, če rečemo cesta na Lešo, ki mislim, da je dolga 200 metrov ali nekaj takega, če se ne motim, ki je makadamska, v lasti RTH-ja v likvidaciji. In ta cesta, jo potrebujejo za to, da bodo lahko dobili gradbeno dovoljenje, da bo asfaltirana. Že nekaj časa mislim, da imajo celo izbranega izvajalca, ampak enostavno za to nimajo sredstev. Kaj lahko stori vlada oziroma kot lastnik RTH-ja? Lahko se naslonimo nazaj in rečemo, zakon je bil konzumiran. Prav. Kaj se bo zgodilo s tem RTH-jem nesrečnim? Šel bo v stečaj. Mislim, da vam lahko tamle gospod Sotlar, ki je likvidacijski upravitelj, pove, po kakšnem robu hodi, da bo moral razglasiti stečaj, v kolikor zakon ne bo sprejet oziroma v kolikor ne bo dobil proračunskih sredstev, ki so bila že sprejeta. In kaj se bo zgodilo? Odvzeta oziroma zaprta bo, rudnik ne bo zaprt, ampak bo odvzeta rudarska pravica in to bo prišlo na državo in država bo morala isto še enkrat storiti. Tako, da prosim, da se tukaj ne sprenevedate. In v ničemer ta vlada ne pogojuje sprejem tega zakona s financiranjem ceste na Lešo. Odlično je povedal, imeli smo kar nekaj zelo dobrih, konstruktivnih razgovorov z županom Hrastnika, gospodom Funklom, ki dobro ve, o čem govorim. In točno o tem. Interes te vlade je, da v Hrastniku dobite dom starejših občanov. In v ničemer tega ne pogojujemo. Predpogoj pa je seveda, da bo ta zakon sprejet, da bo lahko RTH dobil sredstva za zapiralna dela. Še enkrat, kaj se je dogajalo do zdaj, jaz ne morem soditi. Imajo nadzorni svet, ki zaenkrat ugotavlja, da ni bilo nobenih nepravilnosti oziroma da vsa dela, ki bi jih morali sfinancirati, kar je gospod Knežak povedal, da je bilo že za program zapiralnih del 2019/2020 predvideno, da imajo premalo sredstev. Ampak verjetno si ne želimo, da pustimo vse stvari kot so, da gredo v stečaj in vse skupaj lepo preide na državo. Mislim, da to ni prava rešitev. </font><br/>
<font size="4">	Prestrukturiranje regije. Ja. Čim prej. Vlada bo sprejela zakon o strategiji izstopa iz premoga in na ta način bo lahko tudi regija kot je Zasavje, kot je Šaleška dolina dobila prepotrebna sredstva za prestrukturiranje. In za to bosta potrebna dva zakona, eden je zakon o prestrukturiranju Šaleške doline oziroma Savinjsko-Šaleške regije, drugi je pa o zapiranju premogovnika Velenje, o katerem je kolega Rajh govoril. Zasavje je že prestrukturirano na nek način. Se strinjam, mogoče nismo naredili vsega, kar bi lahko, vsi skupaj, ampak skozi sredstva, ki bodo namenjena za zapiralna dela, si želimo ravno to narediti in skozi sredstva, ki bodo deležna skozi sklad za pravičen prehod, mislim, da je dovolj sredstev na voljo, da podjetni gospodarstveniki in posamezniki v regiji znajo počrpati ta sredstva in dosežejo to, da bodo dobili nova delovna mesta. Zasavje je regija, kot sami veste, največja brezposelnost. Tega se vsi zelo dobro zavedamo in tega si želi, to stvar si želimo še kako izboljšati. </font><br/>
<font size="4">	Vprašali ste me, gospod poslanec Siter, kaj se je dogajalo do zdaj v letu 2020, 2021. Lahko vam gospod Sotlar kot likvidacijski upravitelj pove, koliko srečanj sva imela, koliko stvari smo se pogovarjali, kako je moral dokazovati, katera dela so bila do zdaj opravljena in katera dela bodo še naprej opravljena. Kako je moral s strokovnimi mnenji dokazovati višino sredstev, ki bodo še potrebna za dokončanje oziroma za zaprtje rudnika oziroma za zaključek vseh del. Kam so šla vsa ta nakazila do zdaj v vsej tej 20-letni oziroma 11-letni zgodovini, je drugo vprašanje. Kdo je to izvajal, veste sami. Saj se Zasavci med seboj dosti dobro poznate, da veste, kdo je to delal in kam je šel denar. Tako, da o tem nebi tukaj razpravljal. </font><br/>
<font size="4">	Gospod Medved, kje je bila vlada leta 2020. Vprašajte gospoda likvidacijskega upravitelja, kako sva sodelovala in kaj sva delala. En del krivde prevzamemo seveda tudi na naše ministrstvo. Tukaj nekatere upravne odločbe bi lahko bile prej sprejete, ampak to ne pomeni, da bi bila vsa dela zaključena. Daleč od tega. Enostavno s prodajo premoženja, kar je bil eden izmed temeljev progama zapiralnih del, teh sredstev enostavno ni bilo dovolj. In to se je vedelo, ko je bil program sprejet. </font><br/>
<br/>
<b><font size="4">29. TRAK: (VP) 16.20</font></b><br/>
<br/>
<b><font size="4">	</font></b><font size="4">(nadaljevanje) To se je vedelo, ko je bil program sprejet, da sredstev ne bo dovolj. Zato kakršnokoli zavajanje in tako naprej po mojem mnenju ni primerno.</font><br/>
<font size="4">	Omenili ste monitoring, sem zelo vesel. Dejstvo je, tudi recimo leta 2023, ko bo jama zaprta oziroma ko bo rudarska pravica prenehala, bo še vedno iz jame tekla voda, še vedno bo potrebno sanirati stvari oziroma še vedno bodo potrebno izvajati monitoring. Strinjam se s tem. In kdo je v tej državi bolj renomiran ali pa bolj upravičen to izvajati kot kolegi iz RTH-ja, ki to počnejo zdaj že odkar je jama zaprta? V zakonu, ki bo, oziroma v noveli Zakona o rudarstvu smo predvideli točno to, da bo lahko ena izmed družb, pa jo poimenujmo Novi RTH, lahko opravljal monitoring ne samo na področju Zagorja, kjer ste vi doma, ali pa Trbovelj ali pa Hrastnika. Če imajo izkušnje, če imajo vaši kolegi oziroma naši kolegi rudarji izkušnje iz tega področja, lahko po celi Sloveniji izvajajo monitoring. Imamo Žirovski vrh, imamo Kanižarico, imamo Litijo, ki je bila omenjena, in to so vse zadeve, ki potrebujejo na nek način monitoring. In zakaj nebi izkušenj kolegov iz RTH-ja izkoristili v ta namen? Pa to lahko / nerazumljivo/ kot gospodarska javna služba zaradi mene, seveda ko bo novela zakona sprejeta. </font><br/>
<font size="4">	Poslanec Knežak, hvala lepa za korekten odnos oziroma za korektno povzemanje dejstev. Dejstvo je, da so bile kar nekaj obveznosti do lokalnih skupnosti. Če pogledate, kako plačujete vi v Trbovljah nadomestila za uporabo stavbnih zemljišč pa koliko plačujejo kolegi iz Rudnika Trbovlje-Hrastnik ob likvidaciji, kakšna je višina nadomestila za uporabo stavbnih zemljišč, pa boste videli na kakšen način. Pa cesta na Lešo ni edina. Je tudi ta cesta, ki ste jo vi omenili, cesta čez hrib ali ne vem, kako jo že imenujete, Hrastnik – Trbovlje. Tudi to je treba rešiti. To je bližnjica, mislim, da je med vami in med Hrastnikom, ki jo tudi na nek način pa trboveljska občina rešiti. </font><br/>
<font size="4">	Vse ostalo pa mislim, da, res mislim, da si tudi jaz želim, da bi se ta saga nehala, ker dejansko je bilo izjemno veliko denarnih sredstev namenjenih v zapiralna dela, v sanacijo škode, ki je nastala, v to, da se z upravnimi postopki enkrat zapre in da tudi vi kot regija oziroma regija Zasavje, naša regija Zasavje, normalno zadihamo in da izkoristimo sredstva, ki so na voljo iz sklada za pravičen prehod in da zadevo prestrukturiramo in da gremo končno enkrat naprej.</font><br/>
<font size="4">	Hvala lepa.</font><br/>
<br/>
<font size="4">	</font><b><font size="4">PREDSEDNIK BOJAN PODKRAJŠEK: </font></b><font size="4">Hvala tudi vam, državni sekretar.</font><br/>
<font size="4">	V prvem krogu je še prijavljen kolega Željko Cigler, potem pa v drugem krogu Primož Siter.</font><br/>
<br/>
<font size="4">	</font><b><font size="4">ŽELJKO CIGLER (PS Levica): </font></b><font size="4">Hvala lepa. Spoštovani predstavniki vlade, kolegice in kolegi. </font><br/>
<font size="4">	Poglejte. Dejstvo je, da je treba področja, kjer je prostorska sanacija potrebna zaradi rudarjenja, sanirati tudi takrat, ko niso volitve, ne samo pred volitvami. Dejstvo je, da dom za ostarele, sodoben, tak današnjemu času primeren, primeren tudi za bodoče epidemije, takšne domove rabimo po celi Sloveniji, sigurno pa, če se planira gradnja čim prej doma za ostarele v Hrastniku, sigurno. Čeprav to ni zadeva. Resda je prijetna, všečna, ampak ne sme biti odvisna samo od volitev. Poglejte, in če tukajle govorimo o sredstvih, ki jih je potrebno zagotoviti za to, da se odpravijo posledice rudarjenja od preteklosti, tik pred volitvami da zagotovitmo osem milijonov evrov zato, da bomo 200 metrov ceste sanirali, se lahko tudi strokovno vprašanje postavi o tem projektu, ki ima takšno vrednost. Je pa res. Ta denar ne predstavlja državne pomoči, ampak sanira posledice rudarjenja. Torej, kot je prej kolega iz SDS-ja povedal, eno prostorsko sanacijo. </font><br/>
<font size="4">	Rad bi pa tole izpostavil. Ne bom dolg, samo tole. Rudarjenje v Hrastniku je tisto, ki je med mnogimi stvarmi kot posledico pustilo cesto na Lešo, ki jo je potrebno sanirati zato, da bo tam sploh se življenje lahko odvijalo oziroma promet. Rudarjenje v Zagorju je pustilo posledice na hribu Ruardi, </font><br/>
<br/>
<b><font size="4">30. TRAK: (VP) 16.25</font></b><br/>
<br/>
<b><font size="4">	</font></b><font size="4">(nadaljevanje) kot je prej kolega Medved govoril. Spodaj so tudi rudniški jaški. In je rekel, glejte, cesta je vsako leto, mislim, vsak mesec je cesta malce spreminjala svojo lokacijo. Zanimivo. Glejte, sanacije degradiranih območij po tem, ko je bilo tam rudarjenje nekoč ali je še vedno izvajano, so zelo drage in tudi zelo, zelo dolgoročne. In ko je prejle kolega Hršak pravilno razmišljal in opozarjal na to, da so v nekateri Slovenije, ko so skupne projekte vodili, zlasti na primer v Šaleški dolini, vse stranke so bile enotne. Enotne so si bile. In obstoječa vlada gradi pomembno državno avtocesto, tretjo razvojno os, kar smo v tem Državnem zboru večkrat opozarjali, preko rudniških področij premogovnika Velenje – tistih področij, ki jih je nekoč, ko jih je monitoringiral, ko je bil še Janez Podobnik, bom rekel, minister za okolje in prostor, če lahko tako rečem, takrat se ni reklo tako temu ministrstvo, ampak vseeno približno podobno dejavnost je ministrstvo opravilo, je rekel, preko Gabrk zaradi monitoringa in tega, kaj se zaradi rudarjenja na tem področju dogaja, ne podpišem, da se tam gradi tretja razvojna os. In ko govori ta vlada, da je treba delati transparentno, pregledno, dolgoročno finančno vzdržno, oprostite, ko zdaj ugotavljamo, da je, ta vlada ugotavlja, da je treba posledice rudarjenja, ki še bodo dolgo se kopičile in nastajale nad jaški oziroma tam, kjer je bil nekoč rudnik, da jih je treba sanirati. Ta ista vlada zdajle gradi ogromen projekt, je dala zeleno luč in ga gradi, tretjo razvojno os preko področij premogovnika Velenje, kjer bodo posledice rudarjenja in prostorska sanacija še ne vem kako dolgo časa trajali. In zanimivo je, kako se bo s to cesto dogajalo, kakšni stroški bodo. In ne vem ali ta vlada in sedanji minister za infrastrukturo gospod Vrtovec malo pomisli na ogromni račun, ki sledi tej obliki vladavine in vlaganju sredstev v državno infrastrukturo, gospod Košorok.</font><br/>
<font size="4">	Hvala.</font><br/>
<br/>
<font size="4">	</font><b><font size="4">PREDSEDNIK BOJAN PODKRAJŠEK: </font></b><font size="4">Hvala, kolega Cigler.</font><br/>
<font size="4">	Bi pa želel, da ostanemo pri Zasavju, zakonu o rudniku Trbovlje in da se tega držimo. </font><br/>
<font size="4">	Primož Siter, beseda je vaša.</font><br/>
<br/>
<font size="4">	</font><b><font size="4">PRIMOŽ SITER (PS Levica): </font></b><font size="4">Hvala lepa.</font><br/>
<font size="4">	Morebiti malo bolj taka replična, nekaj repličnih povzetkov, pa nočem gledati na uro, tako da hvala, da ste mi dali priložnost, da spregovorim v razpravi. </font><br/>
<font size="4">	Zdaj najprej samo tako. Glavni izziv, ki ga tako ali tako vidimo zdaj čisto sistemsko ali pa kot prebivalke in prebivalci Zasavja, je ta dolgoročni problem. Poleg tega, da očitno za to stvarjo stojijo neki lumpi, ki jim paše vsa ta sredstva in kapljanje teh sredstev skozi leta. Jaz mislim, da imamo bistveno večji problem ravno v tem, ko govorimo o predstrukturiranju regije predvsem z okoljskega vidika. V Zasavju smo, pa ne bom zdaj na dolgo in široko, ker to je znana zgodba, vsi dobro veste, plačali brutalen krvavi davek na svojem zdravju in na zdravju okolja. In razumljivo je, da iz Zasavja prihaja strah, kaj bo tukaj z monitoringom, na kakšen način se bo izvajal, kdo ga bo izvajal. Ali bo to prepuščeno neki zasebni roki, ki bo prirejala rezultate oziroma ugotovitve monitoringa – tudi to smo vse v Zasavju že videli, nič si ne izmišljujem -, ali na kakšen način se bodo določili jasni parametri izvajanja, jasen izvajalec in tako naprej. Tako, da jaz se tukaj strahu mogoče kolega Rudija Medveda pridružujem. </font><br/>
<font size="4">	Je pa potem še nekaj odzivov. Eno je, jaz mislim, da smo tukaj v bistvu kar složni. </font><br/>
<br/>
<b><font size="4">31. TRAK: (VP) 16.30</font></b><br/>
<br/>
<b><font size="4">	</font></b><font size="4">(nadaljevanje) Vsem se gre. Tukaj se predvsem, Ivan, kolega Hršak, na tvojo izjavo obesim malo. Mislim, da smo mi tukaj kar složni - pa tudi poslanec Doblekar je to skepso izrazil - bodisi poslanke, poslanci Zasavja ali pa Zasavčanke in Zasavčani. Kar lepa sredstva so bila namenjena, zdaj četrt milijarde, težko temu rečemo kar lepa sredstva, to je ogromno denarja. In na terenu se upravičeno postavlja vprašanje, zakaj se pa tega ne vidi. Zakaj pa se to dejansko ni prevedlo, kot je nekdo rekel, v življenje ljudi. Ker dejansko vprašanje, kako se je strateško in kdo je in kdo ni in na kakšen način. Zdaj, tudi da je to razumljivo, da se takšna sredstva in v takšnih časovnih paketih namenjajo v ta namen, da se zraven večkrat poudarjajo izgovori, glej, bilo je zelo veliko nepredvidenih del, najprej zato postavljam vprašanje, in sem vam ga, sekretar, postavil, okej, katera so bila v preteklosti ta nepredvidena dela. Jaz sem že v tem mandatu bodisi z ustnimi vprašanji pristojnem ministru ali pa tudi s pisnimi vprašanji spraševal po tem, kaj se dogaja znotraj te akcije zapiranja, kaj so ta dela, katera predvidena so se realizirala, katera so pa prišla pač ven zato, ker to je nepredvidljiv foh, da rečem. Katera so bila tista dela. Spraševal sem to in ministra za infrastrukturo z enim ustnim vprašanjem, zraven še ministra Vizjaka, ministra za okolje, kaj je z monitoringom, kaj je z nadzorovanjem teh degradiranih površin. Nekako nisem dobil odgovora na nobeno vprašanje. In vprašanje ostaja in vam ga, državni sekretar, dajem. In vem, da mi zdaj ne morete izstreliti odgovora bržkone, ampak če govorite o jasnih razpredelnicah, katera dela so bila, katera dela niso bila storjena, kdaj so bila, to sem vam že pač v začetku v svojem prvem izvajanju, storjena v letu 2020 in 2021. Vas prosim, da vzamete ta poziv kot pisno poslansko vprašanje in mi priskrbite te podatke, kaj je bilo v letih torej 2020 in 2021, ko smo v tem nekem zakonskem limbu nedorečenosti. </font><br/>
<font size="4">	Ampak kar pa, in s tem zaključim, spoštovani predsednik, in se vam zahvalim za besedo, kar pa zapiranje Rudnika Trbovlje-Hrastnik na terenu, torej v Trbovljah in v Hrastniku, pomeni, je pa tole. Ljudje trepetajo za dom starejših. Ker ga očitno, kot sem uvodoma že povedal, kot je tamle kolega iz one strani tribune izpostavil, zbirajo peticije, organizirajo glasbene koncerte, na enem sem še sam sodeloval, skratka pozivajo ta naslov, oni naslov, lokalno skupnost, Marka Funkla ste velikokrat omenili, on sam se trudi, se pogovarja z vsemi možnimi akterji. In ljudje vidijo to akcijo kot pogojevanje za tisto nujno naložbo. In kar ljudje vidijo, je, kar ljudje vidijo, je, da še posebej po današnji tej razpravi, da se 8-milijonsko, da imamo 8 milijonov težak zakon, ki ga država pogojuje z nekimi 200 metri makadama. Tako ta stvar izgleda. In imamo 20 let zapiranja rudnika, ki je nedokončano, in vse, kar vidimo od tega uspeha, je, tudi ste ga sami omenili, državni sekretar, bivši direktor rudnika, ki ima zdaj boljšo službo. In to je to. Zdaj pa, kako boste pa to skomunicirali z lokalno skupnostjo, pa iskrene čestitke oziroma vse najboljše želje.</font><br/>
<font size="4">	Tako, da še enkrat pozivam, da nas opremite z jasnimi odgovori. Se pravi, kaj se je dogajalo leta 2020/2021, kako so se, kako se niso, zakaj se niso dokončala zapiralna dela, katera so bila realizirana, katera ne. Ali se je, na kakšen način se je izvajala sanacija okolja. Če da, kdaj, če ne, zakaj ne in tako naprej. To so vsa vprašanja, ki sem jih tudi že v svoji prvi intervenciji navedel in </font><br/>
<br/>
<b><font size="4">32. TRAK: (VP) 16.35</font></b><br/>
<br/>
<b><font size="4">	</font></b><font size="4">(nadaljevanje) jih boste imeli v magnetogramu. In iskreno prosim za jasne odgovore.</font><br/>
<font size="4">	Hvala lepa.</font><br/>
<br/>
<font size="4">	</font><b><font size="4">PREDSEDNIK BOJAN PODKRAJŠEK: </font></b><font size="4">Hvala, kolega Siter.</font><br/>
<font size="4">	Ker je zopet nekaj dilem, pa bi prosil državnega sekretarja za besedo.</font><br/>
<br/>
<font size="4">	</font><b><font size="4">BLAŽ KOŠOROK: </font></b><font size="4">Ja, na to moram seveda odgovoriti. Še enkrat, nikakšrnega pogojevanja s tem zakonom ni do izgradnje doma starejših občanov. Dom starejših občanov se bo sfinanciral iz sredstva React. Pika. Za to pa potrebujejo, da bodo vložili za gradbeno dovoljenje, vprašajte gospoda župana Funkla, cesto. Sredstva, ki so namenjena v proračunu 2022, 2023, 2024, bodo služila temu. Jaz z ničemer ne pogojujem. Če zakona ne bo, bo šel RTH v stečaj in sredstva React bodo ostala neporabljena. V čem je to izsiljevanje, mi povejte, spoštovani poslanec. V čem? V ničemer. In prosim, da ne zavajate in se sprenevedate. To ni enostavno res. </font><br/>
<font size="4">	Kar se pa tiče del, ki so bila opravljena, pa ne rabite poslanskega vprašanja. Imamo tukaj likvidacijskega upravitelja, ki vam lahko natančno pove, če, predsednik, mu date besedo, katera dela so bila opravljena, katera so bila nedokončana. Ker jaz natančno po vseh parcelnih številkah ne vem, katera dela so bila opravljena, da ne bom kakršnekoli napake naredil med severom in vzhodom in zahodom, kaj je ostalo nedokončanega. Samo to. In ta dela se bodo nadaljevala kot se bo nadaljevala cesta na Lešo, s katero ima RTH v likvidaciji že podpisano pogodbo z izvajalcem in čaka na sredstva, ki jih imamo v proračunu za to namenjena. </font><br/>
<font size="4">	Hvala.</font><br/>
<br/>
<font size="4">	</font><b><font size="4">PREDSEDNIK BOJAN PODKRAJŠEK: </font></b><font size="4">Še dva prijavljena.</font><br/>
<font size="4">	Kolega Janez Moškrič, potem pa še Soniboj Knežak.</font><br/>
<br/>
<font size="4">	</font><b><font size="4">JANEZ MOŠKRIČ (PS SDS): </font></b><font size="4">Hvala lepa za besedo, lep pozdrav vsem prisotnim.</font><br/>
<font size="4">	Kljub temu, da je bilo že veliko povedano, mi dovolite nekaj podatkov, ki jih pa danes ni bilo povedanih. Se pravi, pomembno je povedati treba, da, to je sicer bilo povedano, se pravi 20 let, to je 20-letni projekt. Koliko vlad, koliko volitev je bilo, ljudje sami vedo. Pomemben je podatek. Iz državnega proračuna je v tem času šlo 236 milijonov, 32 milijonov pa je bilo iz lastnih sredstev te organizacije. Se pravi, to je nekaj več kot 260 milijonov in to se nekako ujema tudi z dokumenti, ki so bili pripravljeni v letu 1999 in so bili tudi recenzirani s strani nemškega inštituta. Tako, da je to zanimiv podatek, se pravi, da vendarle ni bilo verjetno toliko dodatnih del, ampak se je že v osnovi vedelo, da se bodo sredstva gibala okoli 260 milijonov. </font><br/>
<font size="4">	Druga zadeva pa je pogojevanje. Verjetno ima Levica problem s tem, ker njihovi volivci, ki so v tistem kraju, na vas pritiskajo, da podprete ta zakon. Ker namreč, ko bo ta zakon potrjen, bo lahko se zaključil tisti prehod skladno z namenom osnovne zakonodaje in pa ta že omenjena cesta, ki je del sanacije. Ker kaj pomeni sanacija teh površin in pa kaj pomeni nadzor? Predvsem pri tem rudniku gre za posedanje v teh krajih, to je glavni namen. In ko se cesta uredi, odvodnjavanje in tako naprej, se bo dve muhi na en mah. Zemljišča, ki so sedaj v lasti družbe, bodo sanirana v obliki ceste in pa cesta bo omogočila nadaljnji razvoj tega kraja. Tako, da samo pridobitve za sredstva, ki bodo pa šla tako in tako iz strukturnih skladov.</font><br/>
<font size="4">	Hvala lepa.</font><br/>
<br/>
<font size="4">	</font><b><font size="4">PREDSEDNIK BOJAN PODKRAJŠEK: </font></b><font size="4">Hvala.</font><br/>
<font size="4">	Preden dam zadnjemu prijavljenemu kolegu Knežaku še repliko Primož Siter.</font><br/>
<br/>
<font size="4">	</font><b><font size="4">PRIMOŽ SITER (PS Levica): </font></b><font size="4">Hvala lepa.</font><br/>
<font size="4">	Kolega poslanec, tako. Hvala za komentar naših volivcev v tistem kraju. Zdaj jaz ne vem, čemu bi te volivci pritiskali. Mi smo svoje stališče, da temu zakonu ne bomo nasprotovali, že tako ali tako oblikovali. Je pa tu na tem mestu pač smiselno biti kritičen do vseh pomanjkljivosti tega zakona in vseh njegovih predhodnikov, popolnoma na mestu. </font><br/>
<font size="4">	In vprašanja, ki jih postavljamo, so pa zelo praktične narave. Tukaj nas niste razumeli, da se gremo neko, ne vem, idejno stvar ali kako. Državni sekretar mi je v bistvu pri prejšnjem vprašanju, kaj se je dogajalo, kako so se porabljala ta sredstva, v bistvu odgovoril, saj ste iz Zasavja, pozanimajte se med sabo. </font><br/>
<br/>
<b><font size="4">33. TRAK: (VP) 16.40</font></b><br/>
<br/>
<b><font size="4">	</font></b><font size="4">(nadaljevanje) Jaz sem pa v skladu z možnostmi, ki mi jih Poslovnik Državnega zbora ponuja, zastavil poslansko vprašanje in sekretarju dal možnost, da če nima tukaj vseh podatkov, da ni problema, da sprejmem tudi pisni odgovor. Kar je pa tudi v bistvu odgovor na morebiti kritiko prej gospoda Hrška in na kritiko, da poslanci nismo složni. Mogoče ste malo sedeli na ušesih, no, z vsem spoštovanjem, v Levici nismo rekli, da bomo temu zakonu nasprotovali. Je pa jeziček na tehtnici to, da Hrastnik dobi dom starejših. To pa res.</font><br/>
<br/>
<font size="4">	</font><b><font size="4">PREDSEDNIK BOJAN PODKRAJŠEK: </font></b><font size="4">Hvala, kolega Siter.</font><br/>
<font size="4">	Kot napovedano že, zadnji k razpravi je prijavljen kolega Soniboj Knežak.</font><br/>
<br/>
<font size="4">	</font><b><font size="4">SONIBOJ KNEŽAK (PS SD): </font></b><font size="4">Hvala, predsednik.</font><br/>
<font size="4">	Saj v bistvu sta mi že predhodnika povedala tisto, kar sem jaz mislil. Danes vsi govorite, ali ste s Hrastnika ali niste, o nekih cestah, ki jih niti ne poznate ne nič. Nekaj dejstev. Gre za cesto, ki je, mislim da je državni sekretar rekel, približno 200 metrov dolga. Tudi ni makadamska, je asfaltirana. Ampak to je v enem delu. Ta cesta je nujna za ta dom, ker je treba pripeljati vso infrastrukturo, kanalizacijo, pa da ne govorim vse, ker to je nujno potrebno. To ni ovira. Če so resni nameni vlade, jaz te vlade ne podpiram zaradi velikih stvari, ampak če so namenili sredstva, tudi velik nasprotnik sem in kritik zadolževanja za vse povprek, ampak če pa podpiram kje zadolževanje, je pa na tem področju, ki v vseh vladah do zdaj nismo našli sredstev za izgradnjo domov, pa tudi nenazadnje ne samo domov, tudi bolnišnic in vsega tega. In če so zdajle v tem mandatu na razpolago evropska sredstva za zadolževanje, če jih mi iz rednega proračuna ne moremo narediti, infrastrukturo, ki jo nujno moramo obnoviti, jih tudi podpiram, tovrstno zadolževanje. In po vseh denarjih in letih, ki se je lokalna skupnost prizadevala za izgradnjo tega doma, tudi mislim, da je že preko 50 tisoč evrov vložila v projekte, pa jih nebi bilo treba, to v bistvu bi morala država narediti, ampak kot dobra volja lokalne skupnosti, da čim prej pridemo do tega novega doma, sem jaz zdajle optimist. In upam, da vse tisto, kar je bilo danes rečeno, zadaj ki je podprto tudi s sredstvi v proračunu, jaz sem pa zdaj malo optimista, da bomo pa le v končni fazi dobili ta prepotrebni dom tudi v Hrastniku.</font><br/>
<font size="4">	Hvala lepa.</font><br/>
<br/>
<font size="4">	</font><b><font size="4">PREDSEDNIK BOJAN PODKRAJŠEK: </font></b><font size="4">Hvala, kolega Knežak.</font><br/>
<font size="4">	Zaključujem razpravo o členih teh amandmajih. </font><br/>
<font size="4">	Prehajamo na glasovanje o amandmajih. </font><br/>
<font size="4">	Na glasovanje dajem amandma koalicijskih poslanskih skupin (SDS, Nova Slovenija ter SMC) k 1. členu.</font><br/>
<font size="4">	Začenjam glasovanje. Glasujemo.</font><br/>
<font size="4">	Kdo je za? (12 članov.) Proti? (Nihče.)</font><br/>
<font size="4">	Ugotavljam, da je amandma sprejet. </font><br/>
<br/>
<font size="4">	Na glasovanje dajem amandma koalicijskih poslanskih skupin (SDS, Nova Slovenija ter SMC) k 2. členu.</font><br/>
<font size="4">	Začenjam glasovanje. Glasujemo.</font><br/>
<font size="4">	Kdo je za? (13 članov.) Proti? (Nihče.)</font><br/>
<font size="4">	Ugotavljam, da je amandma sprejet. </font><br/>
<br/>
<font size="4">	Na glasovanje dajem amandma koalicijskih poslanskih skupin (SDS, Nova Slovenija ter SMC) k 3. členu.</font><br/>
<font size="4">	Začenjam glasovanje. Glasujemo.</font><br/>
<font size="4">	Kdo je za? (13 članov.) Proti? (Nihče.)</font><br/>
<font size="4">	Ugotavljam, da je amandma sprejet. </font><br/>
<br/>
<font size="4">	Na glasovanje dajem amandma koalicijskih poslanskih skupin (SDS, Nova Slovenija ter SMC) k 4. členu.</font><br/>
<font size="4">	Začenjam glasovanje. Glasujemo.</font><br/>
<font size="4">	Kdo je za? (12 članov.) Proti? (Nihče.)</font><br/>
<font size="4">	Ugotavljam, da je amandma sprejet. </font><br/>
<br/>
<font size="4">	Na glasovanje dajem amandma koalicijskih poslanskih skupin (SDS, Nova Slovenija ter SMC) k 5. členu.</font><br/>
<font size="4">	Začenjam glasovanje. Glasujemo.</font><br/>
<br/>
<b><font size="4">34. TRAK: (VP) 16.45</font></b><br/>
<br/>
<b><font size="4">	</font></b><font size="4">(nadaljevanje) Kdo je za? (13 članov.) Proti? (Nihče.)</font><br/>
<font size="4">	Ugotavljam, da je amandma sprejet. </font><br/>
<br/>
<font size="4">	Zaključili smo glasovanje o amandmajih. </font><br/>
<font size="4">	V skladu s prej sprejeto odločitvijo prehajamo še na glasovanje o vseh členih predloga zakona skupaj. Želi obrazložiti kdo svoj glas? Ugotavljam, da ne. </font><br/>
<font size="4">	Začenjam glasovanje. Glasujemo.</font><br/>
<font size="4">	Kdo je za? (16 članov.) Proti? (Nihče.)</font><br/>
<font size="4">	Ugotavljam, da je zakon sprejet. </font><br/>
<br/>
<font size="4">	S tem zaključujem drugo obravnavo predloga zakona na matičnem delovnem telesu. Sprejeti amandmaji bodo vključeni v dopolnjeni predlog zakona, ki bo sestavni del poročila odbora. Določiti moramo še poročevalca, ki bo poročilo odbora predstavil na seji Državnega zbora. Predlagam, da sem to sam kot predsednik odbora. Kdo temu nasprotuje? Ugotavljam, da ne.  </font><br/>
<font size="4">	S tem zaključujem 3. točko dnevnega reda in 34. sejo Odbora za infrastrukturo, okolje in prostor.</font><br/>
<font size="4">	Hvala za vaše sodelovanje ter ostanite zdravi. </font><br/>
<br/>
<b><font size="4">Seja se je končala 30. novembra 2021 ob 16.47.</font></b>
</root>