<root>
<h5 class="label"><span>Vsebina zapisa seje</span></h5><div align="center">
<p><b><font size="4">REPUBLIKA SLOVENIJA</font></b><br/>
<b><font size="4">DRŽAVNI ZBOR</font></b><br/>
<b><font size="4">ODBOR ZA FINANCE</font></b><br/>
<b><font size="4">44. nujna seja</font></b><br/>
<br/>
<b><font size="4">(11. september 2020)</font></b></p></div><br/>
<b><font size="4">Sejo je vodil Robert Polnar, predsednik odbora.</font></b><br/>
<b><font size="4">Seja se je začela ob 12. uri.</font></b><br/>
<br/>
<b><font size="4">1. TRAK: (TB)</font></b><br/>
<br/>
<b><font size="4">	PREDSEDNIK ROBERT POLNAR: </font></b><font size="4">Spoštovani gospe in gospodje, lepo pozdravljeni!</font><br/>
<font size="4">	Pričenjam 44. nujno sejo Odbora za finance.</font><br/>
<font size="4">	Obveščam vas, da nisem prejel obvestil, da bi bil kdo od članov ali članic odbora zadržan in se seje ne bi mogel udeležiti. Prejel pa sem kar nekaj pooblastil za nadomeščanje, in sicer takole: poslanec Leon Merjasec nadomešča poslanko Suzano Lep Šimenko iz Poslanske skupine Slovenske demokratske stranke, poslanec Boštjan Koražija nadomešča poslanca Luko Mesca iz Poslanske skupine Levica, poslanec Franc Trček nadomešča poslanca Janija Prednika iz Poslanske skupine Socialnih demokratov, poslanec Gregor Perič nadomešča poslanca Dušana Verbiča iz Poslanske skupine Stranke modernega centra, poslanec Aleksander Reberšek nadomešča poslanca Jožefa Horvata iz Poslanske skupine Nove Slovenije, poslanec Brano Golubović nadomešča poslanca Igorja Pečka iz Poslanske skupine Lista Marjana Šarca in poslanec Jože Lenart se je opravičil, na podlagi karantenske odločbe, ki mu je bila vročena - poslanec Jože Lenart je sicer stalni član Odbora za finance.</font><br/>
<font size="4">	S sklicem seje ste prejeli predlagan dnevni red seje. V poslovniškem roku nisem prejel predlogov za spremembe dnevnega reda, zato ugotavljam, da je sprejet takšen dnevni red, kot vam je bil poslan.</font><br/>
<br/>
<font size="4">	Prehajamo na </font><b><font size="4">1. TOČKO DNEVNEGA REDA – PREDLOG ODLOKA O SPREMEMBAH ODLOKA O OKVIRU ZA PRIPRAVO PRORAČUNOV SEKTORJA DRŽAVA ZA OBDOBJE OD 2020 DO 2022.</font></b><font size="4"> Predlog odloka je Državnemu zboru predložila Vlada Republike Slovenije in sicer, 3. septembra letošnjega leta.</font><br/>
<font size="4">	Odbor obravnava predlog odloka na podlagi drugega odstavka 13. člena Zakona o fiskalnem pravilu in kot matično delovno telo tudi na podlagi 107., 108., 169.a in 171. člena Poslovnika Državnega zbora.</font><br/>
<font size="4">	K tej točki so vabljeni Ministrstvo za finance, Fiskalni svet, Urad za makroekonomske analize in razvoj, ter Zakonodajno-pravna služba. Prejeli smo tudi dodatna gradiva, in sicer mnenje Zakonodajno-pravne službe z dne 10. 9., dopis Fiskalnega sveta in oceno Fiskalnega sveta z dne 10. 9. letos in stališče Vlade Republike Slovenije do ocene Fiskalnega sveta z današnjim dnem.</font><br/>
<font size="4">Rok za vložitev amandmajev je potekel z začetkom obravnave predloga odloka in do začetka obravnave sta bila vložena 2 amandmaja, in sicer ju je vložila Poslanska skupina Levica, k 1. in k 3. členu predloga odloka.</font><br/>
<font size="4">Pričenjam z drugo obravnavo predloga odloka, v kateri bomo na podlagi 171. člena, v povezavi s 126. členom Poslovnika Državnega zbora, opravili razpravo in glasovanje o posameznih delih oziroma členih predloga odloka.</font><br/>
<font size="4">Za uvod dajem besedo predstavnici Vlade – tokrat je to državna sekretarka na Ministrstvu za finance, gospa Kristina Šteblaj.</font><br/>
<font size="4">Izvolite, prosim.</font><br/>
<br/>
<b><font size="4">MAG. KRISTINA ŠTEBLAJ:</font></b><font size="4"> Hvala lepa za besedo. Spoštovani poslanke in poslanci.</font><br/>
<font size="4">Zaradi izjemnih okoliščin, ki so nastale zaradi epidemije Covid-19, je Državni zbor že maja letošnjega leta sprejel spremembo odloka, s katerim se je v letošnjem letu omogočilo večje izdatke zaradi epidemije in izjemnih okoliščin, sicer tudi širše. Vemo, da je prišlo do padca ekonomske aktivnosti, do padca bruto domačega proizvoda in še kakšne druge stvari.</font><br/>
<font size="4">Ponovna sprememba odloka za letošnje leto predstavlja nove fiskalne projekcije. Na podlagi dosedanje realizacije v tekočem, izjemnem letu, na podlagi poletne napovedi Urada za makroekonomske analize in razvoj, Zakona o spremembah in dopolnitvah Zakona o izvrševanju proračuna za leto 2020</font><br/>
<br/>
<b><font size="4">2. TRAK: (DAG) – 12.05</font></b><br/>
<br/>
<b><font size="4">	</font></b><font size="4">(nadaljevanje) in sprejetih ukrepih in obveznostih za boj proti epidemiji. 	</font><br/>
<font size="4">	V okviru splošne odstopne klavzule je bilo na ravni EU soglasno sprejeto, da se zaradi morebitnih odstopanj od fiskalnih pravil tudi za nazaj, to je celo v letu 2019, ne bo sprožil noben postopek, ki je predviden v Paktu za stabilnost in rast in po katerem se lahko zahteva odpravo odstopanj z ukrepi ekonomske in fiskalne politike v prihodnjih letih. S tem je Evropska komisija dala jasen znak, da zaradi zelo nezanesljivih izračunov posameznih parametrov in projekcij ni mogoče podati dovolj zanesljive ocene glede doseganja fiskalnih ciljev, posledično pa ni mogoče začeti postopka zaradi neupoštevanja fiskalnih pravil. Treba je tudi upoštevati, da so bile države spodbujene, da v letu 2020 hitro in v znatnem obsegu ukrepajo za odpravo ekonomskih posledic krize, ki jo je povzročila že omenjena epidemija. </font><br/>
<font size="4">	S predlaganimi spremembami Odloka za pripravo proračuna sektorja države v obdobju 2020-2022 se bo za leto 2020 zgornja meja izdatkov sektorja država povečala s 23 milijard 630 milijonov na 24 milijard 650 milijonov, ciljni saldo pa z minus 8,1 na minus 8,6 % bruto domačega proizvoda. Po denarnem toku se bo dovoljena zgornja meja izdatkov za državni proračun povečala z 12 milijard in pol na skoraj 13 milijard 400, ciljni saldo pa z minus 8,1 na minus 9,3 % bruto domačega proizvoda. Popravlja se tudi zgornja meja za izdatke zdravstvene blagajne, in sicer za 50 milijonov navzgor. </font><br/>
<font size="4">	Povedala bi samo še to, da v letu 2020 kar 18 držav članic Evropske unije načrtuje povečanje dolga sektorja države za več kot 10 odstotnih točk bruto domačega proizvoda, med njimi je seveda tudi Slovenija, ki načrtuje povečanje dolga sektorja države v odstotku bruto domačega proizvoda nekje na ravni Nemčije, nekoliko nižje pa celo od povprečja evroobmočja. </font><br/>
<font size="4">	Poleg nacionalnih ukrepov je nedavno tudi na EU ravni prišlo do dogovora o paketu ukrepov za okrevanje, ki bodo financirani iz evropskega proračuna in ki bodo imeli znaten vpliv na srednji rok in posledično iskanje novega ravnotežja. </font><br/>
<font size="4">	Vsi navedeni ukrepi imajo oziroma bodo imeli tudi v naslednjih mesecih oziroma letih znaten vpliv na javne finance držav članic, to pa je tudi razlog, da je dopuščen začasen odstop od fiskalnih pravil in tudi od pravil srednjeročnega načrtovanja.</font><br/>
<font size="4">	Toliko bi morda zdaj na kratko, kakšno dodatno pojasnilo pa še potem, ko bo Fiskalni svet predstavil svoje mnenje. Hvala lepa. </font><br/>
<br/>
<font size="4">	</font><b><font size="4">PREDSEDNIK ROBERT POLNAR: </font></b><font size="4">Hvala, gospa državna sekretarka.</font><br/>
<font size="4">	Naslednja je na vrsti predstavnica Zakonodajno-pravne službe, gospa Sonja Bien Karlovšek.</font><br/>
<br/>
<font size="4">	</font><b><font size="4">SONJA BIEN KARLOVŠEK: </font></b><font size="4">Hvala za besedo.</font><br/>
<font size="4">	Državni zbor drugič obravnava predlog spremembe okvira za pripravo proračunov sektorja država, na podlagi prvega odstavka 13. člena Zakona o fiskalnem pravilu; prvo spremembo je sprejel na izredni seji v maju tega leta. Gre za spremembo, ki omogoča odstop od fiskalnega pravila, torej od načela srednjeročne uravnoteženosti proračunov države brez zadolževanja. </font><br/>
<font size="4">	Vlada kot predlagateljica se glede obstoja izjemnih okoliščin, ki omogočajo odstop od fiskalnega pravila, sklicuje na oceno Fiskalnega sveta, podano 17. marca letos, in sporočilo Evropske komisije o uporabi splošne odstopne klavzule iz Pakta za stabilnost in rast. V mnenju smo zato opozorili, da je bila epidemija, ki je bila ocenjena kot neobičajen dogodek, po 2. točki prvega odstavka 12. člena Zakona o fiskalnem pravilu z odlokom preklicana, tako s formalnega vidika od 31. maja 2020 na območju Republike Slovenije epidemija ni razglašena. Zaradi tega se zastavlja vprašanje, v kolikšnem obsegu je ob obravnavi predloga odloka podana izjemna okoliščina oziroma ali zadostuje, da ima epidemija, kljub temu, da je bila preklicana, še zmeraj pomembne posledice za finančno stanje sektorja država. Gre torej za vprašanje trajanja izjemne okoliščine, ki omogoča odstop od srednjeročne uravnoteženosti. Sporočilo Evropske komisije po naši oceni ne more samostojno utemeljiti ugotovitve izjemnih okoliščin, ker nastanek in prenehanje izjemnih okoliščin iz prvega odstavka 12. člena Zakona o fiskalnem pravilu ugotovi Vlada po pridobitvi ocene Fiskalnega sveta. </font><br/>
<font size="4">	Hvala.</font><br/>
<br/>
<font size="4">	</font><b><font size="4">PREDSEDNIK ROBERT POLNAR: </font></b><font size="4">Hvala, gospa Bien Karlovšek.</font><br/>
<font size="4">	Medtem sem prejel še eno pooblastilo, in sicer poslanec Jani Möderndorfer nadomešča poslanko Andrejo Zabret</font><br/>
<font size="4">	</font><br/>
<b><font size="4">3. TRAK: (NB) – 12.10</font></b><br/>
<br/>
<font size="4">	(Nadaljevanje) iz Poslanske skupine LMŠ. Predno nadaljujemo, gospe in gospodje, dobil sem nekaj signalov, da naj poslanca Möderndorferja opozorim, da si nadene zaščitno masko. Ko mi je prinesel pooblastilo, sem ga zaprosil, da to stori. Če tega noče storiti, jaz tukaj ne morem ničesar narediti, nimamo nobene možnosti, če bi jo imel, pa tudi je verjetno ne bi uporabil. Toliko, da se ve. </font><br/>
<font size="4">	Postopkovno gospa poslanka Monika Gregorčič. Prosim. </font><br/>
<br/>
<b><font size="4">	MONIKA GREGORČIČ (PS SMC):</font></b><font size="4"> Dober dan. Lepo pozdravljeni vsi skupaj! </font><br/>
<font size="4">	Jaz bi ponovno prosila, tako kot včeraj na enem drugem odboru, mojega poslanskega kolega, gospoda Möderndorferja, da pač spoštuje vse zdravstvena, sanitarne zahteve, ki so bile konec koncev tudi mislim, da dogovorjeni, sporazumno včeraj na posvetu pri predsedniku Državnega zbora, toliko kolegialnosti, solidarnosti in odgovornosti do sodelavcev, vabljenih in poslanskih kolegov od gospoda Möderndorferja seveda kakor pričakujem, sploh glede na dejstvo, da v tem trenutku med nama mi zagotovljena ustrezna socialna distanca in glede na dejstvo, da prihaja iz poslanske skupine kjer vemo, da je kar nekaj, mislim, da dvanajst skupno poslancev oziroma njihovih sodelavcev okuženih, v karanteni ali v samoizolaciji. Vljudno prosim, da zagotovite ustrezne varne zdravstvene razmere za delo na tem odboru. </font><br/>
<font size="4">	Hvala lepa. </font><br/>
<br/>
<b><font size="4">	PREDSEDNIK ROBERT POLNAR: </font></b><font size="4">Hvala gospa poslanka.</font><br/>
<font size="4">	Kolega Golubović, če vas prav razumem, želite postopkovno? Izvolite, prosim, imate besedo. Postopkovno poslanec Brane Golubović. </font><br/>
<br/>
<b><font size="4">	BRANE GOLUBOVIĆ (PS LMŠ):</font></b><font size="4"> Jaz bi vseeno prosil, da ko se navaja podatke, se ne uporablja nekih izmišljenih. Zelo jasno smo povedali, da niso okuženi poslanci, zelo jasno smo povedali in vi ste ponovno trdili, da je dvanajst okuženih. Se pravi, okuženi na žalost sta dve strokovni sodelavki, ostali so pa preventivno v karanteni. In če bi ta Državni zbor, ta koalicija delovala tako kot je treba, želela demokratično razpravo, bi omogočila tistim, ki so doma zaradi tega, da se vi ne bojite, glede na to kako ste prestrašeni, da razpravljajo, pa ne. Ne omogočate našim poslankam in poslancem, ki so člani tega odbora, ki so se pripravljali na to sejo, da razpravljajo. Tako da, jaz resnično želim, da prenehate s tem koliko je in koliko ni okuženih v poslanski skupini. </font><br/>
<br/>
<b><font size="4">	PREDSEDNIK ROBERT POLNAR:</font></b><font size="4"> Hvala gospod poslanec. </font><br/>
<font size="4">	Pred vami gospa Gregorčič, ima postopkovni predlog še poslanec Marko Pogačnik. </font><br/>
<font size="4">	Kolega Pogačnik, prosim. </font><br/>
<br/>
<b><font size="4">	MAG. MARKO POGAČNIK (PS SDS):</font></b><font size="4"> Spoštovani predsednik, hvala za dano besedo. Kolega Jani, jaz bom tako rekel, no daj, mogoče bi bilo smiselno, da se upoštevajo neka priporočila. Tukaj dejansko ne vem, ste izjema, da je ne želite, bi rekel, zaščititi oziroma uporabiti maske. Saj, jaz masko uporabljam predvsem ne zaradi zaščite sebe, kajti tale maska, ki jo imam danes jaz na sebi, jaz vem, da mene ne bo zaščitila, mogoče bo pa zaščitila koga drugega. Jaz sem prepriča, da marsikdo tukaj okrog sebe ima tudi kakšne ali družinske člane ali prijatelje, ki so ogrožena skupina. Danes imamo v Sloveniji rekordno število dnevnih okužb. Okužbe naraščajo tako v regiji kot po svetu kot po Evropi, zato Jani, te kot kolega naprošam, da poskušaš zaščititi predvsem z masko druge, če se nočiš sam, je to tvoj osebni problem. Zardi drugih. Pa predlagam, da sprejmimo določena pravila, pravila v Državnem zboru naj veljajo za vse. </font><br/>
<br/>
<b><font size="4">	PREDSEDNIK ROBERT POLNAR:</font></b><font size="4"> Hvala gospod poslanec. </font><br/>
<font size="4">	Postopkovni predlog, ja, takoj bo, na vrsti je Monika Gregorčič. </font><br/>
<font size="4">	Poslanka Gregorčič, izvolite. </font><br/>
<br/>
<b><font size="4">	MONIKA GREGORČIČ (PS SMC):</font></b><font size="4"> Hvala lepa. </font><br/>
<font size="4">	V svojem prejšnjem predlogu sem navedla nekatere številke. Vodja poslanske skupine LMŠ me je, se opravičujem, narobe razumel, morda sem se nejasno izrazila. Naštela sem skupno število okuženih v karanteni in v samoizolaciji. </font><br/>
<br/>
<b><font size="4">4. TRAK: (SB) – 12.15</font></b><br/>
<br/>
<font size="4">	(nadaljevanje) To je moje pojasnilo in očitno je šlo na napačno razumevanje. Druga stvar, poslanci smo izvoljeni predstavniki ljudstva in moje prepričanje je, da moramo biti državljanom vzgled. Nekako negativno stališče do neupoštevanja nekih pravil nošenja maske pa ni izražanje političnih stališč, ampak je odraz egoizma. Tako, da vljudno prosim kolega Janija, če lahko zaradi kolegialnosti do ostalih notri tukaj v dvorani v Državnem zboru upošteva ta pravila, ki jih vsi ostali upoštevamo. Hvala lepa.</font><br/>
<br/>
<b><font size="4">	PREDSEDNIK ROBERT POLNAR:</font></b><font size="4"> Hvala, gospa poslanka. Kolegice in kolegi, jaz predlagam, da bi morda s postopkovnimi predlogi na to temo prenehali in da se lotimo dela. Za postopkovni predlog je prijavljen še poslanec Jure Ferjan. Izvolite prosim.</font><br/>
<br/>
<b><font size="4">	JURE FERJAN (PS SDS):</font></b><font size="4"> Hvala, gospod predsednik za besedo. Jaz bom zelo kratek, jaz imamo vedno v svoji torbi še eno rezervno masko, tako da jo bom kolegu Möderndorferju…. Jaz sem prepričan, da smo vsi v tej dvorani dovolj odgovorni, vsi v tem parlamentu dovolj odgovorni, da zmoremo nositi masko in kot je tudi kolega Pogačnik že pred tem povedal, predvsem, če že ne zaradi sebe, pa zaradi drugih, kajti kot vemo, če je kdo izmed nas slučajno okužen, s tem zaščiti predvsem druge.</font><br/>
<br/>
<font size="4">	</font><b><font size="4">PREDSEDNIK ROBERT POLNAR:</font></b><font size="4"> Hvala lepa. Jaz predlagam, da tukaj nehamo zato, ker po nepotrebnem posvečamo pretirano pozornost nekomu, ki si to očitno želi. Vemo pa vsi skupaj, da ne morem kot predsedujoči ničesar storiti, ker nimam nobenih poslovniških možnosti razen, da enostavno prekinem sejo, tega pa ne bom storil zaradi tega, ker je tema, ki jo na tej seji obravnavamo bistveno preveč pomembna, da bi zaradi tega prekinjal sejo. Tako, da nadaljujemo s 1. točko dnevnega reda. Zdaj bom dal besedo predsedniku sveta, preden pa gospod Davorin Kračun spregovori, želim povedati samo eno stvar, včeraj smo dobili dopis fiskalnega sveta, v katerem je fiskalni svet po mojem mnenju popolnoma upravičeno kritiziral ravnanje Državnega zbora v zvezi s spoštovanjem rokov določenih v Zakonu o javnih financah in povem najprej članicam in članom odbora, potem pa tudi vsem ostalim prisotnim, da kar se tiče Odbora za finance kritiko fiskalnega sveta sprejemam in že zdaj napovedujem, da v primeru, če bo oktobra meseca, k bodo prišli popravki proračuna za leto 2021, če se bo v Državnem zboru spet tako hitelo kot v tem primeru rebalansa, jaz seje Odbora za finance ne bom sklical. Toliko za pojasnilo. Zdaj pa dajem, kot rečeno, besedo predsedniku fiskalnega sveta. Gospod Kračun, izvolite. </font><br/>
<br/>
<b><font size="4">	DR. DAVORIN KRAČUN:</font></b><font size="4"> Spoštovani gospod predsednik, spoštovana gospa državna sekretarka, spoštovani visoki zbor!</font><br/>
<font size="4">	Jaz bi se rad zahvalil spoštovanemu predsedniku za njegovo stališče podpore Fiskalnemu svet, ko se zavzemamo za spoštovanje zakonitosti, tudi ko gre za roke, seveda tu ne gre samo za formalnost, ampak če smo zaradi nespoštovanja rokov prisiljeni hiteti za pripravo, to ima lahko rezultat v slabše pripravljenem materialu. Glede sklica te seje pa imamo še eno pripombo. Namreč vsebinsko ni mogoče ločiti razprave o okviru proračuna od razprave o rebalansu proračuna in običajna praksa je bila, da je to bilo storjeno na isti seji praktično razprava o obeh zadevah. Tokrat je ločeno, fiskalni svet je dal svojo oceno, ki se nanaša na oba ta akta, okvir je vendarle samo okvir, rebalans pa vsebina in vsebinsko tega ni mogoče ločiti. Kar se tiče okvira za pripravo proračuna mi tukaj ugotavljamo, da je okvir popravljen samo za leto 2020 in s tem je formalnosti sicer ugodeno, ampak vsebinsko je zelo težko, je nemogoče pričakovati, </font><br/>
<br/>
<b><font size="4">5. TRAK: (TB) – 12.20</font></b><br/>
<br/>
<font size="4">	(nadaljevanje) da ta sprememba ne bi vplivala tudi na razmere v letu 2021, pa mogoče tudi 2022 in zaradi tega bi seveda bilo prav, da je okvir tudi, sledi temu namenu zakonodajalca, ki je uzakonil, da pred sprejemom proračuna oziroma rebalansa, imamo sprejet okvir. To pa zato, da umestimo letošnji proračun tudi v bolj srednjeročni aspekt oziroma vsaj še za naslednji dve leti.</font><br/>
<font size="4">	Mogoče, da samo repliciram na kolegico iz Zakonodajno-pravne komisije. Fiskalni svet zaenkrat ni ugotovil, da bi izjemne okoliščine prenehale, tako da, in tudi 7 procentni upad bruto domačega proizvoda zagotovo je izjemna okoliščina, če že epidemiji, če že se ne želimo samo na epidemijo sklicevat in zaradi tega Fiskalni svet še ni, niti samoiniciativno, niti na morebiten poziv Vlade, ugotovil, da so izjemne okoliščine prenehale. Verjetno bodo še kar nekaj časa trajale.</font><br/>
<font size="4">	Zdaj pa, kar se tiče naših pripomb, predvsem na rebalans, torej, predvsem na predlog spremembe okvira. Torej, lahko povem predvsem dvoje. Najprej, da pogrešamo ta srednjeročni vidik. Torej, kaj se bo, en uvid v to, eno idejo ali pa če rečem, strategijo o tem, kaj se bo pravzaprav dogajalo v prihodnjih letih oziroma, kako, kakšna namerava biti fiskalna politika tudi v prihodnjih letih. Z letom 2020 se niti epidemija ne konča in mi smo to leto pridelali velik primanjkljaj in pa izjemno visok javni dolg. Seveda je res, da formalno vzeto, je to izvzeto iz fiskalnih pravil in zato ne ugotavljamo skladnost v okviru tega strukturnega salda, ampak, vendarle, dolg nastaja, primanjkljaj nastaja in to so problemi, ki jih bo treba v prihodnjih letih sanirat in čim prej začnemo razvijat koncept, kako bomo to storili, tem boljše je.</font><br/>
<font size="4">	Druga pripomba pa se nanaša na transparentnost. Glede na to, da imamo opravka z izjemnim povečanjem javnega dolga in pa tudi primanjkljaja, so seveda zahteve, verjetno tako parlamenta, kot javnosti, do transparentnosti večje. Tudi postavke, ki jih mogoče ne bi podrobneje razlagali, v teh okoliščinah, predvsem zaradi svoje dimenzije, zahtevajo dodatna pojasnila, torej zahtevamo večjo transparentnost, kot pa je v normalnih pogojih in zato Fiskalni svet priporoča, da Vlada pripravi podlago za določitev odhodkov, povezanih s Covid ukrepi, da pojasni namen porabe pri postavki rezerva, ki je izjemno visoka, torej več kot milijardo, da pojasni razlike v spremembah obsega izdatkov sektorja država in spremembah obsega odhodkov državnega proračuna in pa odhodkov zdravstvene blagajne in da pripravi pričakovano dinamiko dolga državnega proračuna oziroma sektorja država.</font><br/>
<font size="4">Naj kot zanimivost tudi povem, da, če bi računali skladno s fiskalnimi pravili, torej, če izvzamemo Covid ukrepe, pa pri</font><br/>
<br/>
<b><font size="4">6. TRAK: (DAG) – 12.25</font></b><br/>
<br/>
<b><font size="4">	</font></b><font size="4">(nadaljevanje) obsegu porabe računamo skladno s fiskalnimi pravili, to je seveda v teh razmerah hipotetičen izračun, je pravzaprav velika verjetnost, da ne bi ugotovili odstopanja od fiskalnih pravil. Predvsem zaradi tega, ker je zaradi zmanjšanja gospodarskih aktivnosti se tudi proizvodna vrzel močno odprla v negativno smer, kar seveda omogoča strukturno ravnovesje tudi ob sorazmerno velikih nominalnih deficitih. Vendar pa moram ugotoviti, da tak izračun, ki je samo hipotetičen, se lahko hitro spremeni tudi ob malenkostnih spremembah. To povemo samo kot ilustracijo, zato da bi razumeli, da so fiskalna pravila vendarle fleksibilna in omogočajo v različnih pozicijah tudi ustrezno koncipiranje fiskalne politike. </font><br/>
<font size="4">	Hvala lepa zaenkrat.</font><br/>
<br/>
<font size="4">	</font><b><font size="4">PREDSEDNIK ROBERT POLNAR: </font></b><font size="4">Hvala, gospod predsednik.</font><br/>
<font size="4">	Zdaj dajem besedo predstavnici Vlade, državni sekretarki Kristini Šteblaj, da se odzove na stališče predsednika Fiskalnega sveta oziroma na gradivo, ki smo ga v zvezi z obema ocenama od Fiskalnega sveta prejeli, če seveda to želite, gospa državna sekretarka. Izvolite, prosim, imate besedo. </font><br/>
<br/>
<font size="4">	</font><b><font size="4">MAG. KRISTINA ŠTEBLAJ: </font></b><font size="4">Hvala lepa. Saj morda bi samo na kratko bolj kot dopolnitev že prvotne predstavitve odloka še nekaj prav na mnenje Fiskalnega sveta. </font><br/>
<font size="4">	Iz mnenja Fiskalnega sveta izhaja, da je dosedanje ukrepanje Vlade ublažilo padec gospodarske aktivnosti za približno 1,5 % v primerjavi s predvidenim scenarijem, če pač teh ukrepov ne bi bilo. Fiskalni svet prav tako meni, da je najvišji dovoljeni obseg izdatkov še ustrezen. </font><br/>
<font size="4">	Glede rezervacij za covid-19, ja, se strinjam, gospod predsednik, res je, da morda iz same številke, iz samega zdajšnjega zapisa ni povsem razvidno, za katere namene bo šlo, zagotavljam pa, da bo šlo to izključno za namene, ki so bili sprejeti s protikoronskimi zakoni. Je pa dejstvo - verjetno ste že tudi sami ob spremljanju gibanj ugotovili -, da se nekateri ukrepi ne izvajajo z dinamiko, kot je bila prvotno predvidena, in se zato ne more točno definirati, za katere ukrepe bo šlo koliko denarja. Je pa tako, da ta rezerva, ker smo tudi odprli poseben podprogram v programski strukturi proračuna, kar ste gotovo opazili, ravno zato, da se bo nekako pobarval ta denar, ki je dejansko šel za ukrepe po teh protikoronskih paketih, iz realizacije se bo videlo točno, za katere namene je šlo koliko denarja. Zdaj v tem trenutku, veste, recimo, Vlada je pričakovala, da se bodo morda turistični boni malo bolj izplačevali že tekom poletja, pa zdaj kaže, tudi glede na rezervacije, na podatke, ki jih imamo s terena, da se bo še celo jesen tudi to koristilo. V tem trenutku ne moremo točno predvideti, ali se bo zdaj to vse porabilo ali se ne bo, zato smo menili, da je bolje, da si to rezervo zadržimo, tako kot je bila planirana, pa se bo potem tekom izvrševanja izkazalo, kateri ukrepi so tudi, konec koncev, najbolj prijeli, saj tudi sproti delamo neke evalvacije; še več jih bomo potem naredili, ko se bo ta situacija zaključila. Tako tu ni dileme, da bi se ta rezerva kakorkoli drugače porabljala. </font><br/>
<font size="4">	Morda še to. Mi že itak mesečno poročamo Državnemu zboru za te razporeditve. Sam sistem je nastavljen tako, da na podlagi dejanskih zahtevkov izplačujemo ta sredstva, kar pomeni, da nikomur ne dajemo na zalogo, ravno s tem namenom tudi, da se prepreči morebitna kakšna drugačna poraba teh sredstev. Tako jaz mislim, da je ta skrb tu odveč, je pa seveda na mestu, da na to opozorite, se pa zelo strinjam, ker vem, da je to ogromno denarja, in glede na to, da v tem trenutku ni točno vidno, je prav, da ste opozorili, zato pa to tudi obrazlagam zdaj. </font><br/>
<font size="4">	Morda še ta podatek, da v primerjavi z ostalimi državami članicami EU smo nekje malo nad povprečjem glede višine oziroma obsega sredstev, ki smo jih predvideli, javnofinančnih sredstev za blažitev teh posledic. </font><br/>
<font size="4">	Morda še to, da z vidika izračunov srednjeročnih fiskalnih ciljev in poti za njihovo doseganje je treba še enkrat poudariti vse te negotovosti glede prihodnjih gospodarskih gibanj. Tudi mi bi si želeli, verjemite, da bi lahko naredili zdajle okvir za tri leta naprej, pa je zelo negotovo, že sama priprava sprememb proračuna za leto 2021, veste, da se </font><br/>
<br/>
<b><font size="4">7. TRAK: (NB) – 12.30</font></b><br/>
<br/>
<font size="4">	(Nadaljevanje) še v tem trenutku odvijajo dogovori na ravni Evropske unije, na kakšen način, pod kakšnimi pogoji, na podlagi kakšnih pravil se bo razdeljeval sklad za okrevanje, recimo, sredstva tega sklada. Tako da, v tem trenutku je žal nemogoče bolj jasno definirati srednjeročni okvir. Morda toliko zdajle za pojasnilo. Če bo tekom razprave, verjetno bo še kaj, bomo pa še dodatne postavke pojasnili, ker vem, da je tudi stališče Vlade malo pozno prišlo. </font><br/>
<font size="4">	Hvala. </font><br/>
<br/>
<b><font size="4">	PREDSEDNIK ROBERT POLNAR:</font></b><font size="4"> Hvala gospa državna sekretarka. </font><br/>
<font size="4">	Zdaj pa dajem besedo še direktorici Urada za makroekonomske analize in razvoj, gospa Marjana Bednaš. </font><br/>
<font size="4">	Izvolite, prosim.</font><br/>
<br/>
<b><font size="4">	MARJANA BEDNAŠ: </font></b><font size="4">Hvala lepa za besedo. Lepo pozdravljeni še v mojem imenu! </font><br/>
<font size="4">	Odlok o okviru za pripravo proračunov sektorja država za obdobje 2020 do 2022, temelji na poletni napovedi Umar. Mi smo jo pripravili na začetku junija in predstavili javnosti 24. junija, v skladu z Zakonom o interventnih ukrepih na javnofinančnem področju smo pripravili v teh predvidenih zakonskih okvirih. V tej napovedi smo predvideli 7,6 % upad BDP v letu 2020, ki bo oziroma je predvsem posledica močnega krčenja aktivnosti v drugem četrtletju, med tem so bili objavljeni tudi statistični podatki, upad BDP v drugem letošnjem četrtletju je bil medletno 13 % glede na prejšnje četrtletje skoraj 10 %. Se pravi, da je to obdobje ključno vplivalo tudi na našo napoved. K upadu bo letos prispeval upad dodane vrednosti v številnih oziroma praktično vseh dejavnostih, najbolj v gostinskih, rekreacijskih, športnih, kulturnih, osebnih storitvah, hotelskih storitvah, prometu, se pravi, dejavnosti, ki so povezane s turizmom, z osebnimi storitvami in pa s prometom. Nekoliko manjši a še vedno občuten bo tudi padec v pridelovalnih dejavnostih in seveda strogi omejitveni ukrepi v EU in v Sloveniji, prekinjene nabavno-prodajne poti so pomembno vplivali tudi na zunanje trgovinsko menjavo, tako da pričakujemo tudi močan upad izvoza in uvoza, še bolj kot blagovna menjava se bo skrčila storitvena menjava, zlasti v segmentu potovanje in transporta. Prav tako se bodo občutno skrčile investicije, zlasti podjetniške investicije zardi zelo velike negotovosti in pa zasebna potrošnja, kjer v času epidemije niti ni bilo možnosti trošenja. Povečana negotovost pa močno vpliva tudi na povečano stopnjo varčevanja, ki je po naši oceni se skupni razpoložljivi dohodek, govorim na makro ravni, letos ne bo znižal glede na lansko raven, kar je tudi posledica ukrepov. </font><br/>
<font size="4">	Razmere so seveda tudi ob ponovnem povečevanju števila okužb v začetku septembra, danes smo slišali, imamo rekordno visoko številko v Sloveniji, torej razmere ostajajo negotove, zato pričakujemo nadaljnja nihanja gospodarske aktivnosti, vendar kljub vsemu po tako globokemu upadu v drugem četrtletju, v tretjem in zadnjem četrtletju pričakujemo ponovno povečanje aktivnosti. To potrjujejo tudi razpoložljivi podatki za junij, julij, nekaj je tudi kazalnikov zaupanja za avgust. Morda še to, da je v času od priprave poletne napovedi so mednarodne inštitucije izboljševale napovedi za naše trgovinske partnerice, se pravi, so manjši upadi. Recimo v Nemčiji, tudi v nekaterih drugih državah. Prišlo je tudi do odboja v številnih dejavnostih, se pravi, po tistem dno v aprilu so se aktivnosti ponekod močne povečale, kazalniki zaupanja so se izboljšali tako v evrskem območju kot v Sloveniji in k temu je prispeval tudi že omenjeni dogovor o obsežnem finančnem paktu na ravni EU, ki je predvsem povečal zaupanje, se pravi, kazalnike zaupanja, seveda pa je pomembno, da se v prihodnosti tudi realizira. Tako, da trenutno obstaja celo nekaj možnosti, da bi bil v odsotnosti strožjih zajezitvenih ukrepov v Sloveniji in drugih evropskih državah upad BDP letos celo nekoliko manjši od predvidenega, ampak o tem bomo poročali, ko pripravimo jesensko    </font><br/>
<br/>
<b><font size="4">8. TRAK: (TB) – 12.35</font></b><br/>
<br/>
<font size="4">	(nadaljevanje) napoved.</font><br/>
<font size="4">	Toliko. Hvala.</font><br/>
<br/>
<font size="4">	</font><b><font size="4">PREDSEDNIK ROBERT POLNAR:</font></b><font size="4"> Dobro. Hvala lepa gospa direktorica.</font><br/>
<font size="4">	Tako, gospe in gospodje, z uvodnimi predstavitvami smo končali. Zdaj bomo prešli na razpravo in glasovanje o posameznih delih predloga odloka in o vloženih amandmajih.</font><br/>
<font size="4">Prej je po mojem mnenju predsednik Fiskalnega sveta opozoril na eno zadevo, ki bi jo veljalo pred razpravo izpostaviti, zato mi dovolite samo eno opozorilo, kolegice in kolegi, mi bomo imeli 19. septembra, se pravi naslednjo soboto, sejo Odbora za finance, na kateri bomo detajlno obravnavali predlog rebalansa proračuna in tudi oceno skladnosti s fiskalnimi pravili, ki jo je pripravil Fiskalni svet.</font><br/>
<font size="4">Za današnjo točko dnevnega reda predlagam, da se v resnici orientiramo zgolj na odlok o okviru za pripravo proračunov za obdobje 2020 do 2022. Se pravi, za tisti del, ki se spreminja, to je za letošnje leto. Res je, da gre za bolj tehnični zakon, vendar bi, glede na to, kar je pripravil Fiskalni svet, se orientiral oziroma predlagam, da se orientiramo predvsem na 4. poglavje – Gradiva, tisto, kar je od 25. strani naprej, kjer se Fiskalni svet opredeljuje do ocene skladnosti odloka, ki ga danes obravnavamo.</font><br/>
<font size="4">Predlagam torej, da ne bi preširoko razpravljali o samem rebalansu, zaradi tega, ker je za ta namen predvidena ena zelo obsežna – domnevam tudi – celodnevna seja prihodnji teden. Predlog odloka ima torej 4. člene. Prejeli smo tudi dva amandmaja, kot sem že malo prej povedal, Poslanske skupine Levica na 1. in 3. člen in odboru predlagam, da po končani razpravi, v skladu s prvim odstavkom 128. člena Poslovnika Državnega zbora, glasuje o vseh delih predloga odloka skupaj.</font><br/>
<font size="4">Ali kdo temu nasprotuje? (Ne.) Ne, to se pravi, da tudi to zadevo smo razčistili, zdaj pa dajem v razpravo 1. člen predloga odloka in amandma Poslanske skupine Levica, k predlogu odloka.	</font><br/>
<font size="4">	Prvi se je prijavil poslanec Trček, vendar preden mu dam besedo, vas prosim, da še prijavite svoje razprave. Dobro. Za poslancem Trčkom bo na vrsti poslanec Primož Siter.</font><br/>
<font size="4">	Kolega Trček, izvolite, imate besedo. / oglašanje iz dvorane/ Če vi tako želite, gospod Trček, ni noben problem, sprašujem pa poslanca Siterja, vem, da je pripravljen kot zapeta puška in mislim, da lahko… Tako je.</font><br/>
<font size="4">	Kolega Siter, izvolite, imate besedo.</font><br/>
<br/>
<b><font size="4">PRIMOŽ SITER (PS Levica):</font></b><font size="4"> Lahko repetiram…</font><br/>
<font size="4">Ja, hvala lepa za besedo, spoštovani predsednik.</font><br/>
<font size="4">V Poslanski skupini Levica imamo pripravljena dva amandmaja. Zdaj, predsednik, ste predlagal, da se lotimo tistega k 1. členu, pa si bom dovolil kar oba skupaj obdelat, glede na to, da sta vsebinsko na nek način povezana. Zdaj, v tem času, po »epidemijskem« času, ko so stvari na gospodarskem, na zdravstvenem, na kulturnem, socialnem in na vseh drugih parketih razburkane kot še ne ali pa kot vsaj, kot še ne pomnimo, je smiselno, da si Vlada zastavi prave prioritete, da se uglasi s pravimi potrebami državljank in državljanov in da svoje delovanje in odločitve, politične odločitve, ki jih sprejema, torej spravi na pot pravih, da rečem, prioritet. In, prav gotovo, zdaj, ko smo sredi ali pa, upam, da pri koncu neke javnozdravstvene krize, je smiselno več pozornosti namenit prav tem, torej javnozdravstvenem in sistemu in njegovemu funkcioniranju, na kar v glavnem opozarja ali pa na neke pomanjkljivosti in izzive, ki to področje čakajo ali pa, v katerem so se že znašli, opozarja predvsem Zavod za zdravstveno zavarovanje. In, dva amandmaja, ki ju bom predstavil, sta v bistvu nek prevod njihovih opozoril oziroma njihovega klica in kličeta torej po nekaj politične volje.</font><br/>
<font size="4">Zdaj, Zavod za zdravstveno zavarovanje beleži primanjkljaj v višini dobrih 103 milijone. </font><br/>
<br/>
<b><font size="4">9. TRAK: (DAG) – 12.40</font></b><br/>
<br/>
<b><font size="4">	</font></b><font size="4">(nadaljevanje) Če je bilo prejšnje leto za zavod sicer plodno, s 50 milijoni prihodkov nad odhodki, je letos seveda zaradi očitnih okoliščin situacija bistveno drugačna. Finančno stanje v zdravstveni blagajni se slabša, tudi vnaprej se načrtuje manj sredstev iz naslova prispevkov za obvezno zdravstveno zavarovanje. Dodatni odhodki so tudi na naslovu ukrepov za obvladovanje epidemije. Ampak primanjkljaj, tako opozarja zavod, zdravstvene blagajne do konca leta bo 270 milijonov, za naslednje leto so napovedi še bolj črne, in tako zavod cilja nekako na 300 milijonov. </font><br/>
<font size="4">	Za finančno sanacijo javnozdravstvenega sistema je treba zagotoviti, da tekoči primanjkljaj prihodkov nad odhodki zavoda pokrije državni proračun; to je ključnega pomena. Treba je izdatneje dvigniti prag najvišjega možnega obsega izdatkov za zdravstveno blagajno v letu 2020. Vlada sicer predlaga, da se ta prag dvigne s 3 tisoč 320 na 3 tisoč 370 oziroma za 50 milijonov. V Levici menimo, da predlagani dvig zdaj v teh okoliščinah, v kriznih, negotovih okoliščinah je zdravstveni blagajni sicer dobrodošel, ampak ne zagotavlja pa zadostne fleksibilnosti poslovanja na odhodkovni ravni oziroma strani. </font><br/>
<font size="4">	Glede na sprejeti finančni načrt se bodo po oceni zavoda odhodki zdravstvene blagajne povečali, 53 milijonov evrov več sredstev bodo morali zagotoviti za zdravstvene storitve, 20 milijonov za nadomestila bolniških odsotnosti, 3 milijone več pa za zdravljenje v tujini. Potem je pa tu, opozarja zavod, še nevarnost novih valov epidemije in potem tega očitnega gospodarskega in socialnega aftermata. Treba je tudi upoštevati, da se lahko za potrebe zagotavljanja nemotenega delovanja javnega zdravstvenega sistema ob morebitni zaostritvi zdravstvene in gospodarske krize potem odhodki na naslovu zavoda še dodatno povečajo. To priznava tudi Vlada, ki v obrazložitvah navaja, da je, citiram, »treba upoštevati, da so vse napovedi, scenariji in projekcije v danih razmerah zelo negotove in praviloma pripravljene v razponu, saj se epidemiološka situacija neprestano spreminja. Pojav morebitnega drugega, močnejšega vala okužb bi lahko ponovno ohromil gospodarstvo in zahteval dodatne ukrepe ekonomske politike, zato je negotovo ocenjevanje tako ukrepov kot učinkov za spopadanje s covid-19.« (Konec citata.) Torej, prav zaradi teh nepredvidljivih oziroma negotovih, kot pravi Vlada, okoliščin je treba upoštevati možnost, da izdatki zavoda, ki bodo potrebni za financiranje zdravstvenih storitev, izdatneje narastejo. Zato smo vam dali na mizo v Levici ta amandma k 3. členu, v katerem predlagamo, da se prag najvišjega možnega obsega izdatkov za zdravstveno blagajno v letu 2020, torej s 3 tisoč 320 dvigne na 3 tisoč 420 milijonov oziroma za 100 milijonov. Kar bi želeli, je na tak način ponuditi oziroma omogočiti več nekega manevrskega prostora za spopadanje s to, zopet uporabim vladni besednjak, negotovo situacijo, morebitno javnozdravstveno in gospodarsko krizo. </font><br/>
<font size="4">	Potem pa drugi nujni ukrep, ki nekako v kompletu pride, za katerega menimo, tako, na neki splošni, generalni ravni, v Levici, da ga je treba realizirati, pa je splošna proračunska varovalka, ki bi v primeru znatnega upada sredstev pri zavodu ne glede na dejanski razlog avtomatsko prenesel sredstva iz naslova državnega proračuna in izravnal manko, da bi zavod lahko normalno funkcioniral in bi ljudje bili deležni nekega normalnega dostopa do zdravstvenih storitev, da sistem ne bi kolapsiral. To je torej ta amandma k 3. členu. 	</font><br/>
<font size="4">	Zdaj pa dejansko k prvemu, ki je nekako, kot rečeno, vsebinsko povezan oziroma podlaga, če rečem, za tretjega in v katerem je predlagan dvig najvišjega obsega izdatkov za zdravstveno blagajno, torej za 100 milijonov evrov in ne le za 50 milijonov, kot to predlaga Vlada. </font><br/>
<br/>
<b><font size="4">10. TRAK: (NB) – 12.45</font></b><br/>
<br/>
<font size="4">	(Nadaljevanje) Tukaj ne gre za neko, da rečem, megalomanski proračunski projekt bolj za politično voljo. Poleg tega, še enkrat poudarim, amandmaja, ki sem ju predstavil in o katerih bomo glasovali, sta bolj prevoda opozoril samega zavoda, ne gre za neko politično matrico ali pa voljo, neko samostojno voljo poslanske skupine, gre bolj za zagotovilo, za preživetje tega ključnega sistema, ki zavod za zdravstveno zavarovanje je, kot nekega glavnega stebra v zagotavljanju funkcioniranja javnozdravstvenega sistema in dostopa do njega. </font><br/>
<font size="4">	Hvala lepa. </font><br/>
<br/>
<b><font size="4">	PREDSEDNIK ROBERT POLNAR:</font></b><font size="4"> Hvala gospod poslanec. Nadaljujemo z razpravo. Nas vrsti je poslanec Franc Trček. Prosim. </font><br/>
<br/>
<b><font size="4">	DR. FRANC TRČEK (PS SD):</font></b><font size="4"> Hvala predsedujoči. </font><br/>
<font size="4">	Nekako strinjam bi se s tem kar je povedal dr. Kračun, pa malo še to razširil. Mi se, se mi zdi, na nek napačen način pogovarjamo o izjemnih negotovih okoliščinah v katerih smo, sočasno. Sočasno pozdravljam to kar si povedal predsedujoči, navsezadnje Državni zbor sprejema proračun, rebalanse, okvire, da nekako boš dal sto pljuč Vladi, če sem te prav razumel, če bo to hitenje nepremišljeno. Ampak veste, mi se bomo zdaj ločeno pogovarjali o okvirju pa o proračunu, v bistvu pa to niso samo številke. Za temi številkami so številna področja in v osnovi bi morali vedeti kaj sploh hočemo. Jaz sem vedno rekel, da zame je v bistvu proračun družbena pogodba izražena v številkah. In tukaj pridemo do dveh zadev kdaj smo na OECD, zdi se mi 2017, se pogovarjali o transparentnosti proračunov in takrat sem rekel, »ja saj proračuni so načeloma transparentni, ampak za številne parlamentarce niso berljivi«. Zdaj, če smo poslušali in izvršilno vejo oblasti in fiskalni svet in prvo damo Umarja, če rečem kot naravoslovno-matematični tehnik, mi smo zdaj v nekem sistemu neenačb, ki niso ravno linearne, če se tako izrazim. Zdaj neka anketna ocena negotovosti, je seveda po nekih prvih protikoroncih pri nas pa tudi kje drugje, bila malo bolj pozitivna. To metodologi nekako smo to pričakovali. Ampak tukaj pa sem blago zmeden, če se tako izrazim. Ljudje, ki so poklicani in ki so na šolanju v tej državi, da nam znotraj te negotovosti ali izjemnih okoliščin podajo neke, ali če hočete, številke ali scenarije, mi se tukaj gibljemo znotraj nekih parih odstotkov in to poslušamo nekako iz dneva v dan, v osnovi je pa nas 90 tistih, ki bomo potem pritisnili tipko ali ne. Zdaj, kar bi jaz le pričakoval ob tem kar je rekel dr. Kračun, seveda bolj jasna ta transparentnost, gospa državna sekretarka je omenila pobarvanost denarja, če se tako izrazim, verjetno tudi neko scenaristiko kaj se nam bo dogajalo, saj jaz kot prfoks težimo o nujnosti vsaj sedmih scenarijev pa vam ne bom tukaj predaval, ampak dejansko jaz tega ne vidim. Verjetno se bo treba tudi pogovarjati o reprogramiranju dolga. Zdaj ta Vlada, ta koalicija se zelo rada pohvali kako je dala. Nič ni dala, so zahtevni časi, seveda. Zdaj, ko nekdo reče, zlasti iz SDS, da vam zavidamo v tem, daleč od tega. Zdaj, mi približno vemo kaj bi radi dali, kako bi pobarvali, bolj malo smo se pogovarjali zakaj bi pa nekam dali, razen tistih nujnih gasilskih ukrepov, ki so bili potrebni, nimamo pa nekih zadostnih informacij kako je to učinkovito oziroma jih tako na pol imamo, da ni pretirano učinkovito. In tukaj se mi zdaj nekako gibljemo skozi preveč neznank in na hitro,  </font><br/>
<br/>
<b><font size="4">11. TRAK: (SB) – 12.50</font></b><br/>
<br/>
<font size="4">	(nadaljevanje) kot je tudi sam predsedujoči povedal, bi pa kar požegnali spremembo okvira proračuna že drugič letos, danes je točno 4 mesece od tiste prve 11. maja, pa vseeno bi nekako pričakoval malo več vhodnih informacij kaj pa mislimo, da se bo dogajalo 2021/2022 oziroma znotraj, v Mariboru bi rekli bule v kateri smo, kam gremo, kam bomo šli. Veste, na eni strani imamo neke blazno vnesene besede, v tem istem prostoru smo imeli Odbor za zadeve EU, pa Evropsko unijo, pa zeleno, pa gore dole, potem pridemo do tega, da nekako nam še vedno blazno šepa črpanje evropske kohezije, pa se bom tukaj ustavil, predsedujoči, ne bom res šel preveč v širino, ampak teh neznank je toliko, da se res težko v bistvu zdaj odloča. Zdaj tisti ti amandmaji, ki jih predlaga Levica, pa verjetno bi jih predlagal kdo drugi, saj mi že zelo dolgo vemo, da naša zdravstvena blagajna ima zelo malo notranje rezerve. Vemo, da bo treba iti v neki bolj kombiniran sistem, več proračunskega financiranja zdravstvene blagajne in zdaj kaj hočem reči, mi se pa tukaj nekako po delih pogovarjamo, to približno kot da bi rekel otroku daj naredi hišo iz lego kock, pa en dan mu bomo dali samo tiste lego kocke, ki so ajmo reči okvir, vrata, okna, drugi dan bo imel neke za temelje, tretji dan bo imel za streho. Tako se o penezih ne moremo pogovarjati. In zdi se mi, mi bomo potrebovali tukaj vsi akterji, ki smo tukaj vključeni, skratka zakonodajna veja oblasti, ki je v bistvu zadolžena za proračun, izvršilna, ki pripravi podlage fiskalni svet, ki je tukaj na nek način afirmativno hudičev advokat strokovne podlage Umerja, se mi zdi neki dosti bolj resni premislek in pogovor in tudi onkraj tega, ker zdi se mi, da mi smo preveč v nekem krču gasilstva, če se tako izrazim. Po eni strani se govori 12 milijard penez bomo dobili, vse je super, fino, fajn, Slovenija ima  - koliko – 9 SRIP-ov, Nemčija jih ima pet, kot so mi povedali. Verjetno se bomo mi, če se hočemo resno o okvirjih pogovarjati se moramo tudi vprašati dobro, kaj bi pa mi radi sploh počeli v teh časih, da bomo nekako iz tega splezali na način, da bo boljša kvaliteta življenja za vse. In jaz nekako tega ne vidim iz vseh teh dokumentov, ki nekako vletavajo v Državni zbor, pa ne krivil ljudi, ki morajo to delati, ampak ta obrat v mišljenju moramo nekako izvesti. Definitivno se moramo tudi vprašati, ne bomo mogli zdaj, če rečem kaj imam na koncu jezika, do nezavesti, ampak nek dogledni čas prolongirati protikorona1, potem se bo pa v enem trenutku treba vprašati katere dejavnosti pa ne bomo mogli zbuditi od mrtvih. Veste, saj verjetno imamo v tej družbi in državi izkušnje s tekstilno branžo v katero smo zmetali toliko in toliko denarja, ki bi bilo mogoče boljšega dati, ne vem, za raketne tehnologije, če banaliziram. In se mi zdi, da odgovore na ta vprašanja potrebujemo, da bomo nekako bolj resno se pogovarjali o teh zadevah. Jaz se pogosto kot poslanec vprašam, pa mogoče mi številke niso toliko tuje, »jebemti« Franjo, se opravičujem, ali si ti sploh znaš predstavljati te milijarde? Pa še potem, da so te milijarde dejansko na kredo, kot bi rekli v ljudskem jeziku in tukaj dejansko imam neke velike težave. Pa čisto za konec, zdaj, ob vsej dobronamernosti Levice in to podpiram, ne vem, če bo pa to na izvedbeni ravni pomenilo, evo, danes sem imel ravno nek telefonski klic, zgolj en klinični oddelek, 4500 pregledov manj v prvi polovici letošnjega leta, od tega ca 70 % rakavih bolnikov. Veste vse je to neka perpleksnost, ki bi jo morali dosti bolj odgovorno in resno misliti vsi skupaj, nisem pa blazno optimističen, pa še </font><br/>
<br/>
<b><font size="4">12. TRAK: (TB) – 12.55</font></b><br/>
<br/>
<font size="4">	(nadaljevanje) ob tem, da ne uporabljam Twitter, če ga bi, bi bil pa čisto pesimističen. Tako se mi zdi da… dosti več napora v mišljenju in tudi drugačni okvir mišljenja potrebujemo in tu, ja, se nekako strinjam z, čeprav nisem bil za Fiskalni svet takrat, za tem, kar je gospod Kračun povedal.</font><br/>
<font size="4">	Toliko, na kratko, hvala.</font><br/>
<br/>
<font size="4">	</font><b><font size="4">PREDSEDNIK ROBERT POLNAR:</font></b><font size="4"> Hvala, gospod poslanec.</font><br/>
<font size="4">	Zdaj bi, gospe poslanke, gospodje poslanci, opravil razpravo sam. Mi smo dejansko v letošnjem letu, v Državnem zboru, 11. maja že sprejeli spremembe odloka o okviru za pripravo proračunov za obdobje 2020 do 2022 in takrat smo spreminjali 3 elemente. To se pravi, 3 sestavine sektorja država in sicer, državni proračun; najvišji dovoljen obseg izdatkov z 10 milijard 450 na 12 milijard 525, proračune lokalnih skupnosti; se pravi, občinske proračune smo dvignili z 2 milijarde 320 na 2 milijardi 340 najvišjih dovoljen obseg izdatkov in v pokojninski blagajni; iz 5 milijard 845 na 5 milijard 930.</font><br/>
<font size="4">Samo štiri mesece kasneje, stvari ponovno spreminjamo, tokrat na državnem proračunu in na nivoju zdravstvene blagajne. To se mi zdi, ko upoštevamo časovno dimenzijo, da najbolj nazorno prikazuje v kako dinamičnem času živimo. Ne bom govoril o višini ciljnega salda v odstotkih bruto domačega proizvoda, ker je to precej abstraktna številka, ampak dejstvo je, da mi zdaj ponovno dvigujemo najvišji dovoljen obseg izdatkov državnega proračuna, tokrat z 12 milijard 525 na 13 milijard in 395 milijonov evrov in pa, kot je bilo že povedano, najvišji dovoljen obseg zdravstvene blagajne, s 3 milijarde 320 na 3 milijarde 370. </font><br/>
<font size="4">Mislim osebno, da milijarda, vezana na določeno denarno valuto nikakor ni merska enota po meri navadnega človeka in si je izjemno težko predstavljati, kaj sploh je to milijarda. Tako kot na drugi strani tudi milijarderji niso navadni ljudje. Ampak, kakorkoli, Slovenija je moderna država in v modernih državah, ki se pri načrtni razdelitvi dobrin in storitev prednostno upirajo na moč prostega trga, imata zakonodajna in izvršna veja oblasti, pomembno vlogo na nekaterih ključnih področjih.</font><br/>
<font size="4">V povezavi z našo današnjo razpravo, bi veljalo omeniti predvsem tri področja – to je reguliranje fiskalnega sistema, vzdrževanje in razvijanje pogojev za konkurenčnost gospodarstva in skrb za tiste, ki ne morejo poskrbeti sami zase. Tisti, običajni preplet makroekonomskih kazalcev, ki velja v konjunkturnih ali pa tudi v blago »recesijskih« časih, danes ne velja več. Čim večji bruto domači proizvod oziroma zmerna stopnja rasti gospodarstva, čim večja zaposlenost aktivnega prebivalstva oziroma čim manjša nezaposlenost, zmerna inflacija, stabilen in naraščajoč neto izvoz, ti generalni cilji državne ekonomske politike danes ne veljajo več in tudi sicer, so znotraj spleta makroekonomskih kazalcev, medsebojno nezdružljivi, marsikdaj celo izključujoči in to se mi zdi tisto oporišče oziroma tista oporna točka, ki bi jo veljalo upoštevati pri izrekanju morebitnih diskreditirajočih ali pa »zanikovajeskih« ocen, v zvezi z predlogom, ki je danes pred nami in določa najvišje dovoljene izdatke, v okviru sektorja država oziroma vseh štirih ključnih javnih blagajn.</font><br/>
<font size="4">Fiskalni svet je izrazil skepso. Osebno sem prepričan, da je previdna skepsa na mestu, posebej še ob upoštevanju dogajanj v zgodovini, novejši zgodovini slovenske ekonomske politike, zlasti v zadnjih 15.-ih letih. Mi, mislim, da si tokrat ne moremo dovoliti, da se ne bi ničesar naučili iz lastnih slabih izkušenj, kakorkoli pa, še vedno </font><br/>
<br/>
<b><font size="4">13. TRAK: (DAG) – 13.00</font></b><br/>
<br/>
<b><font size="4">	</font></b><font size="4">(nadaljevanje) neodvisno od tega, kar se dogaja v Sloveniji ali pa po svetu, obstajajo nekatera nerešena vprašanja makroekonomije, in to bi si veljalo zapomniti, predvsem v našem primeru, kako naj  nosilci ekonomske politike poskušajo povečati naravno stopnjo gospodarske rasti in kako velik problem je dejansko proračunski primanjkljaj ter seveda glede na aktualno situacijo, katera stopnja brezposelnosti je še vzdržna. </font><br/>
<font size="4">	Mi govorimo o tveganjih. Država je bistveno povečala svoje zadolževanje, državni proračun bo po predlogu rebalansa imel 4 milijarde in 200 milijonov proračunskega primanjkljaja. V dani situaciji sem prepričan, da je najbolj tvegana stvar ne prevzeti tveganj. Res je, da je tvegano biti odločevalec, udobno je v današnji situaciji biti neodločevalec, toda to je precej kratkovidno gledanje, tvegano v današnji situaciji je predvsem ne delovati. </font><br/>
<font size="4">	Tisto, kar se mi kaže še kot pomembno izpostaviti, je izpostavljanje določenih predložitev kakršnihkoli projekcij, takšnih ali drugačnih. Mislim, da Vlada z vsemi svojimi strokovnimi službami takšne projekcije lahko izdela in predloži, kadar hoče, v vsakem trenutku. Zame pa je veliko bolj pomembno, kakšna je kvaliteta izpovednosti takih projekcij, koliko takšne projekcije dejansko lahko služijo. In to se mi zdi bistveno pri celi zadevi, zato ker, če se vrnem na začetek, v štirih mesecih, gospe in gospodje, samo v štirih mesecih že drugič spreminjamo, in to navzgor, še za milijardo evrov, odlok o okviru za pripravo. Osebno pa mislim, da je naperjen, z vsemi tistimi rezultati, ki izhajajo iz rebalansa, v tako smer, da bo država lahko funkcionirala, zato bom ta odlok seveda tudi podprl. Hvala lepa. </font><br/>
<font size="4">	Nadaljujemo razpravo. Kdo še želi besedo? Besedo ima poslanec Marko Bandelli. </font><br/>
<br/>
<font size="4">	</font><b><font size="4">MARKO BANDELLI (PS SAB): </font></b><font size="4">Hvala, predsednik. Saj bom zelo kratek, nimam kaj dosti tukaj…</font><br/>
<font size="4">	Bistvo moje intervencije tukaj je bolj to, da sem malo presenečen nad oceno Fiskalnega sveta, predvsem nad tem, da se ne sekira toliko, kot bi rekel, nad mnenjem Zakonodajno-pravne službe, ker vidimo, kaj so sami izrekli. Mislim, tu je eno nasprotje, bi lahko rekli, na eni strani so dali neko pogojno negativno mnenje in potem zaradi preklica epidemije ne obstajajo več izredne okoliščine, če jaz pravilno razumem. Kaj je zdaj tu na stvari? Mislim, vemo sami, da lahko mi prekoračimo določene meje, kadar so posebne, izredne okoliščine, ampak zdaj v tem trenutku, ko je preklicana epidemija, bi se morali po moje kar začeti držati tega zlatega fiskalnega pravila; pa če mi lahko potem predstavnik na to odgovori, zakaj. </font><br/>
<font size="4">	V glavnem, ocena Fiskalnega sveta je zanimiva v določenih točkah. Tudi jaz sem gledal te zadeve in tu niso dovolj pojasnjene predvsem te rezerve, pa če mi lahko malo obrazložijo te rezerve, za kaj gre…</font><br/>
<br/>
<font size="4">	</font><b><font size="4">PREDSEDNIK ROBERT POLNAR: </font></b><font size="4">Kolega Bandelli, dovolite samo intervencijo. To je bilo pojasnjeno, ko vas ni bilo na seji. Zdaj pa izvolite, nadaljujte. </font><br/>
<br/>
<font size="4">	</font><b><font size="4">MARKO BANDELLI (PS SAB): </font></b><font size="4">Ja, zato ker nisem mogel biti na seji, ker sem prišel malo kasneje, in bi rad, če mi lahko pojasni. Saj zelo enostavno, v dveh stavkih, ne rabim karkoli… Ker te rezerve, kot jaz vidim, v sprejetem proračunu so planirane, so bile planirane v sprejetem proračunu, za 152 milijonov evrov. Z rebalansom so rezerve, mislim, da celo milijardo 245. Zdaj od tega, če gledamo, se rezerve v višini ene milijarde nanašajo praktično na </font><br/>
<font size="4">	</font><br/>
<b><font size="4">14. TRAK: (NB) – 13.05</font></b><br/>
<br/>
<font size="4">	(Nadaljevanje) kovid. 300 milijonov pa ni povezano s kovidom. 300 milijonov ni povezano s kovidom. Zakaj se rezerve, ki niso povezane s tem kovidom, povečujejo za skoraj 100 %. To je moje vprašanje in prosim tudi za odgovor potem. To je ena zadeva. Tisoč subvencij me ne zanima toliko. Zdaj, kot vemo, stanje javnih financ, resnično in bodimo pošteni in povejmo tako kot je treba, da se izrazito poslabšuje. In prav zaradi tega bi zahtevali tudi tukaj mi poslanci večjo transparentnost in dokumente, ki nimamo jasne slike. Toliko za enkrat, drugega ne bom niti kaj več omenil. Mene to, resno na začetku bolj me je zaskrbelo zakaj Fiskalni svet ne misli resno na mnenje Zakonodajno-pravne službe. To me malo preseneča. Ampak verjetno so določeni razlogi, dejstvo pa je to, kakor ste rekel vi predsednik, jaz mislim, da tukaj je tudi poanta vsega. Pred štirimi meseci smo že dvignili za eno milijardo z odlokom, zdaj pa po štirih mesecih dvigamo še ponovno za eno milijardo in to je zaskrbljujoče zdaj. Mislim, da je zaskrbljujoče, približno milijarda, govorimo, ker vemo, da je v tej Vladi 100 milijonov ni nič. 100 milijonov se kar jih dobi. V prejšnji Vladi smo imeli probleme za zrihtati 5 milijonov, zdaj 100 milijonov, jih dobimo. Toliko na hitro no, z moje strani, če mi lahko podate par odgovorov. Hvala predsednik. </font><br/>
<br/>
<b><font size="4">	PREDSEDNIK ROBERT POLNAR: </font></b><font size="4">Hvala gospod poslanec. </font><br/>
<font size="4">	Najprej bi sam želel pojasniti. Fiskalni svet je organ države, ki je v svojem statusi, se pravi, samostojen in neodvisen in ne pričakujem, da bi se referiral na mnenje Zakonodajno-pravne službe, ker tega preprosto ni dolžen storiti. </font><br/>
<font size="4">	Druga stvar je. Kolega Bandelli, res vas prosim če, glede na to, da ste član Odbora za finance, tudi podpredsednik odbora, da se sej udeležujete od začetka, zato ker bi slišali informacije, ki ste jih zdaj izpostavili. Jaz bom gospo državno sekretarko prosil, da ponovno odgovori, to kar ste vi izpostavili, v zvezi z rezervami. Gospoda predsednika fiskalnega sveta pa bom prosil, da odgovori na tisto vaše uvodno vprašanje. 	Gospod Kračun, izvolite, imate besedo.  </font><br/>
<br/>
<b><font size="4">	DR. DAVORIN KRAČUN: </font></b><font size="4">Hvala lepa. </font><br/>
<br/>
<b><font size="4">	PREDSEDNIK ROBERT POLNAR: </font></b><font size="4">Zdaj pa samo trenutke, gospod Kračun. Kolega Bandelli bi mi želel nekaj povedati in ima prednost. </font><br/>
<font size="4">	Kolega Bandelli, prosim. </font><br/>
<br/>
<font size="4">	</font><b><font size="4">MARKO BANDELLI (PS SAB): </font></b><font size="4">Hvala za opozorilo, predsednik. </font><br/>
<font size="4">	Vi veste sam, da se jaz udeležujem, sem v osmih odborih in komisijah, to je kar neka številka napram drugim in se udeležujem popolnoma ob vsaki uri, pravi uri na vse, popolnoma na vse odbore, lahko pregledate kar je treba, in če sem zamudil zdaj tričetr ure, je tudi razlog. Šest ur sem bil v avtu zdaj, samo da veste. Samo to je bil razlog. </font><br/>
<font size="4">	Hvala lepa. </font><br/>
<br/>
<b><font size="4">	PREDSEDNIK ROBERT POLNAR:</font></b><font size="4"> Dobro. Če ste resnično bili šest ur v avtu, potem z vami sočustvujem, ker je to trpljenje. Pa ne zamerite, če sem vas malo okrcal zaradi tiste tričetrt ure zamude. Imam pač rad, da vsaj minimalni red na seji poteka. </font><br/>
<font size="4">	Gospod Kračun, izvolite, imate besedo. </font><br/>
<br/>
<b><font size="4">	DR. DAVORIN KRAČUN:</font></b><font size="4"> Hvala lepa. </font><br/>
<font size="4">	O tem, o izjemnih okoliščinah, njihovi razglasitvi in pa njihovem prenehanju in potem popravljalnem mehanizmu govori 11., 12., 13. in 14. člen Zakona o fiskalnem pravilu in Fiskalni svet je ugotovil nastanek izjemnih okoliščin v marcu in do sedaj še ni ugotovil, da bi bile te izjemne okoliščine preklicane. Še vedno je situacija, epidemija napreduje, bruto domači proizvod je močno upadel, tako da ni nobenega vsebinskega razloga, da bi Fiskalni svet za enkrat preklical izjemne okoliščine in od Vlade že zahteval popravljalni mehanizem. Kar pa, če sem prav razumel kolegico iz Zakonodajno-pravne komisije, ona se je sklicevala na epidemijo, ki je formalno prenehala, ampak izjemne okoliščine so pravzaprav dosti širši pojem, gre tukaj za vsebinski pojem, ki močno vpliva na </font><br/>
<font size="4"> </font><br/>
<b><font size="4">15. TRAK: (SB) – 13.10</font></b><br/>
<br/>
<font size="4">	(nadaljevanje) gospodarstvo in s tem tudi na proračun in tak fiskalni svet za enkrat še ni našel razloga za preklic izjemnih okoliščin. </font><br/>
<br/>
<b><font size="4">	PREDSEDNIK ROBERT POLNAR:</font></b><font size="4"> Hvala, gospod predsednik. Zdaj pa prosim vas gospa državna sekretarka, da še enkrat pojasnite zadevo v zvezi z zelo visoko ovrednotenimi rezervami. Gospa Kristina Šteblaj, izvolite prosim. </font><br/>
<br/>
<b><font size="4">	MAG. KRISTINA ŠTEBLAJ:</font></b><font size="4"> Hvala lepa. Torej, veste, da se je po sprejemu spremembe odloka maja letos sprejelo še kar nekaj protikoronskih paketov oziroma podaljševalo še kar nekaj ukrepov iz prvih protikoronskih paketov, česar takrat ni bilo možno predvideti. Glede na to, da se določeni ukrepi izvajajo z nekoliko drugačno dinamiko kot je bilo prvotno predvideno se ni dalo točno planirati za katere namene se bo ta rezerva še porabljala, zato smo raje pustili v rezervi, tako imenovani covid rezervi. Gospod poslanec, veste, da poročamo tudi o vseh razporeditvah te rezerve, imamo poseben podprogram znotraj programske strukture proračuna, kjer se vidi kaj je šlo za namene vezane na protikoronske ukrepe, tako da kakšna skrb za netransparentnost je tukaj odveč. Veste, da je velik znesek odpade na turistične bone, za katere je bila pravna podlaga sprejeta po maju mesecu, predvideno je bilo prvotno, da se bo več tega porabilo v poletnih mesecih, pa zdaj kažejo podatki s terena, da se bo precej tega porabilo še v jesenskih in predvsem v božično-novoletnem času, tako da je malce nepredvidljivo za katere konkretne primere se bo ta rezerva porabljala. Se pa sproti delajo evalvacije ukrepov, zdaj kolikor se v tem trenutku, ker je to še živa stvar, lahko delajo, zagotovo pa bodo narejene potem, ko se bo zadeva zaključila. </font><br/>
<font size="4">	Gospod predsednik, ali smem samo še eno pojasnilo poslancu Siterju glede dviga in njegova amandmaja za zdravstveno zavarovalnico? </font><br/>
<br/>
<b><font size="4">	PREDSEDNIK ROBERT POLNAR:</font></b><font size="4"> Izvolite. </font><br/>
<br/>
<b><font size="4">	MAG. KRISTINA ŠTEBLAJ:</font></b><font size="4"> Hvala lepa. Vlada se je dobila tudi z zdravstveno zavarovalnico in tudi prejšnji teden je potekal ekonomsko-socialni svet, verjetno ste vsaj iz medijev na hitro zasledili. Tam je gospod direktor zdravstvene zavarovalnice predstavil polletno poročilo in je tudi sam povedal, da tistih 270 milijonov, ki so kazali izgubo, govorim za letošnje leto, kar je kazalo še v polletju, se je že bistveno znižalo zaradi ter, ker so se makroekonomski kazalci, na podlagi katerih tudi oni izračunavajo svoje stroške, že nekoliko popravili. Tako, da ta znesek 50 milijonov po tekočem, na likvidnostno, je nekako usklajen z njimi. Res je, da oni še malenkost višjo izgubo ocenjujejo, ampak so tudi sami že rekli, da bodo to preračunali, gre pa za to, vi veste, da financiranje zdravstvene zavarovalnice poteka bistveno drugače kot zpizovske in nimamo pravnih podlag, da bi eventualno že zdaj v tem trenutku dajali za izgube bolnic, zaveda se Vlada tega problema in je pristopila k reševanju skupaj z zdravstveno zavarovalnico, ampak to bo treba sistemsko urediti. V letošnjem letu ocenjujemo, da bo teh 50 milijonov moralo zadostovati tudi glede na to, da ima še zdravstvena zavarovalnica svoje rezerve, ki jih tudi mora porabiti za primer epidemije, tako da mi računamo, da bi s tem zneskom za primere, je pa vezano to, to bo širša razprava potem ob ZIPRS-u, pa ob rebalansu vezano na trenutno situacijo. Tako, da toliko. Mislim, da  100 milijonov je preveč.</font><br/>
<br/>
<b><font size="4">	PREDSEDNIK ROBERT POLNAR:</font></b><font size="4"> Dobro, v redu je. V redu. Hvala lepa. Razprava, poslanec Bandelli.</font><br/>
<br/>
<b><font size="4">	MARKO BANDELLI (PS SAB):</font></b><font size="4"> Hvala. Hvala, državna sekretarka. Veste, to bom pa povedal pošteno, da sploh nobene transparentnosti ni. Mi ne razberemo številk, ker če bi vi tukaj na Vladi takrat, ko je bil predlog Stranke Alenke Bratušek, da bi ustanovili proračunski sklad bi samo na eni postavki imeli popolnoma vse, govorim o postavki, proračunski sklad je drugo. Veste sama o čem govorim. In ta proračunski sklad bi garantiral, da bi bilo transparentno in vse številke bi izhajale vedno iz enega in istega podračuna, če bi tako imenovali. Tako, da na tak način, kot imate zdaj vodeno, se opravičujem, pa vendar sem ekonomist in poznam in čitam bilance vsak dan skoraj in vam povem, da tukaj vse te številke, ki so tukaj napisane, zame so malo tabu. Veste zakaj? Nalašč, da se ne razume, samo zato. Ampak tu bomo še obravnavali vse te reči tukaj. </font><br/>
<font size="4">	Kar se tiče pa gospoda Kračuna. To, kar ste vi zdaj rekel, se opravičujem vam, to je skrajno zaskrbljujoče. Kako lahko vi brez kakršnekoli sikirancije, bi rekel človek, lahko rečete ni noben problem, da bomo dali še eno milijardo več, smo za to,</font><br/>
<br/>
<b><font size="4">16. TRAK: (TB) – 13.15</font></b><br/>
<br/>
<font size="4">	(nadaljevanje) da se to poveča z odlokom, kar je treba, pa da nimamo pripravljenega, vsaj s strani Vlade, en minimalni sanacijski načrt ali, kako bomo mi sanirali te številke? Na kakšen način bomo prišli spet v tiste okvire? V drugo že to, v drugič, ni prvič, prvič bi razumel. Epidemija in vse, kar je bilo zraven. Ampak zdaj, vemo sami, da ni res, je preklicana epidemija, pa še vedno mi gremo gor s temi številkami in nimamo nobene vizije, kako bomo to sanirali. Samo to me zanima. In kako lahko vi rečete, ni noben problem, zdaj, ni treba, ni treba nobenega sanacijskega načrta ali pa, kakšne predloge Vlade, kako bomo to prišli spet, ponovno no, na tiste številke, katere moramo imet.</font><br/>
<font size="4">To je mene. To mene skrbi. Vam povem pošteno, me skrbi kot državljana in tako kot mene, kot državljana skrbi, skrbi marsikoga državljana tukaj. Kdaj bomo in na kakšen način, bomo to popravili? Ker lahko damo, se lahko »zakreditiramo«, do koliko? Koliko? Ali ni to dobro vprašanje?</font><br/>
<font size="4">Hvala lepa.</font><br/>
<br/>
<b><font size="4">PREDSEDNIK ROBERT POLNAR:</font></b><font size="4"> Hvala, gospod poslanec.</font><br/>
<font size="4">Zaključujem razpravo in prehajamo na odločanje o amandmaju k 1. členu. Odločamo torej o amandmaju k 1. členu, ki ga je vložila Poslanska skupina Levica.</font><br/>
<font size="4">Moram poudariti samo še to, da v kolikor ta amandma ne bo izglasovan, postane amandma k 3. členu brezpredmeten. Zdaj pa začenjam glasovanje. Glasujemo.</font><br/>
<font size="4">Kdo je za? (4 člani.) Kdo je proti? (11 članov.)</font><br/>
<font size="4">Ugotavljam, da amandma ni sprejet.</font><br/>
<font size="4">Prehajamo na odločanje oziroma na razpravo o 2. členu, h kateremu ni bilo vloženih amandmajev. Hkrati dajem v razpravo tudi 3. in 4. člen. K 3. seveda amandmaja ni, k 4. pa tudi ni bil vložen noben amandma. Želi kdo razpravljati? (Ne.) Ne želi, zato zaključujem razpravo.</font><br/>
<font size="4">Prehajamo na odločanje o vseh členih zakona skupaj oziroma predloga odloka skupaj. Glasujemo.</font><br/>
<font size="4">Kdo je za? (11 članov.) Kdo je proti? (1 član.)</font><br/>
<font size="4">Ugotavljam, da so členi odloka sprejeti.</font><br/>
<font size="4">Glede na to, da Odbor za finance kot matično delovno telo k predlogu odloka ni sprejel nobenega amandmaja, odbor predlaga Državnemu zboru, da predlog odloka sprejem v predloženem besedilu. Predlagam, da kot poročevalec na seji Državnega zbora nastopim sam. Ni nasprotnih predlogov. Hvala lepa.</font><br/>
<font size="4">Na ta način zaključujem 1. točko dnevnega reda.</font><br/>
<br/>
<font size="4">Prehajamo na </font><b><font size="4">2. TOČKO DNEVNEGA REDA – PREDLOG STALIŠČA REPUBLIKE SLOVENIJE DO PREDLOGA UREDBE EVROPSKEGA PARLAMENTA IN SVETA O SPREMEMBI UREDBE (EU) 2016/1011 V ZVEZI Z IZVZETJEM NEKATERIH REFERENČNIH DEVIZNIH TEČAJEV IZ TRETJIH DRŽAV IN DOLOČITVIJO NADOMESTNIH REFERENČNIH VREDNOSTI ZA NEKATERE REFERENČNE VREDNOSTI, KI BODO PRENEHALE. </font></b><br/>
<font size="4">Gradivo k tej in tudi vsem ostalim štirim, naslednjim, točkam dnevnega reda, smo prejeli od Vlade 3. septembra letos, na podlagi prvega odstavka 4. člena Zakona o sodelovanju med Državnim zborom in Vlado, v zadevah Evropske unije. Predlagatelj je torej Vlada.</font><br/>
<font size="4">Odbor bo kot matično delovno telo to in naslednje točke dnevnega reda obravnaval na podlagi drugega odstavka 154.h člena Poslovnika Državnega zbora in bo svoje poročilo posredoval pristojnemu odboru, to je Odbor za zadeve Evropske unije. K tej točki dnevnega reda so vabljeni predstavniki Ministrstva za finance.</font><br/>
<font size="4">Za dodatno obrazložitev prosim državnega sekretarja na ministrstvu za finance, gospoda Petra Ješovnika.</font><br/>
<font size="4">Izvolite, prosim.</font><br/>
<br/>
<b><font size="4">MAG. PETER JEŠOVNIK:</font></b><font size="4"> Hvala za besedo. Spoštovani predsedujoči, spoštovani poslanke in poslanci.</font><br/>
<font size="4">Evropska komisija je 24. julija 2020 predlagala spremembo EU pravil o indeksih, ki se uporabljajo kot referenčne vrednosti, z namenom,</font><br/>
<br/>
<b><font size="4">17. TRAK: (DAG) – 13.20</font></b><br/>
<br/>
<b><font size="4">	</font></b><font size="4">(nadaljevanje) da bi zagotovila finančno stabilnost, ki bi lahko bila ogrožena po napovedi nadzornega organa Združenega kraljestva, da s koncem leta 2021 ne bo več podpiral medbančne obrestne mere LIBOR. Zaradi časovnega pritiska je predlog sprememb za del uredbe omejen le na dve nujni vsebini, in sicer: prvič, za namen določitve nadomestnih obrestnih mer za primer, ko bi referenčna obrestna mera prenehala obstajati, in drugič, za namen ustrezne obravnave promptnih deviznih tečajev v nekaterih valutah, ki niso konvertibilne, a so pomembne za nefinančni sektor evrskega območja, ki preko poslov ščiti svojo valutno izpostavljenost iz naslova mednarodne menjave v tej državi. Predlog sprememb torej rešuje problematiko ukinitve referenčnih obrestnih mer na način, da lahko Evropska komisija določi nadomestno obrestno mero, kadar bo referenčna obrestna mera prenehala obstajati in bi njena ukinitev lahko povzročila motnjo v delovanju finančnih trgov Evropske unije. Nadomestna obrestna mera se bo uporabljala pri poslih, ki uporabljajo referenčno obrestno mero v ukinjanju, pogodbe o takšnih poslih pa bi vsebovale nadomestne rešitve za takšne primere. </font><br/>
<font size="4">	Predlog sprememb s podelitvijo pristojnosti za določitev deviznih tečajev nekaterih tretjih držav Evropski komisiji omogoča nadaljevanje zagotavljanja storitev, ki jih podjetjem nudijo evropske finančne institucije, ter jim zagotavlja večjo finančno varnost pri poslovanju s subjekti iz tretjih držav. </font><br/>
<font size="4">	Spoštovani, glede na to, da se s predlogom zakonodajnega akta želi zagotoviti nemoteno delovanje finančnega sistema Evropske unije, Vlada predlaga, da podprete predlagano stališče Republike Slovenije. </font><br/>
<font size="4">	Hvala za pozornost. </font><br/>
<br/>
<font size="4">	</font><b><font size="4">PREDSEDNIK ROBERT POLNAR: </font></b><font size="4">Hvala, gospod državni sekretar.</font><br/>
<font size="4">	Ali želi kdo razpravljati? (Ne.) Zaključujem razpravo.</font><br/>
<font size="4">	K predlogu stališča ni bilo vloženih amandmajev, zato dajem na glasovanje, gospe in gospodje, naslednji predlog mnenja: »Odbor za finance podpira Predlog stališča Republike Slovenije do Predloga uredbe Evropskega parlamenta in Sveta o spremembi Uredbe Evropske unije 2016/1011 v zvezi z izvzetjem nekaterih referenčnih deviznih tečajev iz tretjih držav in določitvijo nadomestnih referenčnih vrednosti za nekatere referenčne vrednosti, ki bodo prenehale.« Glasujemo.</font><br/>
<font size="4">	Kdo je za? (12 članov.) Kdo je proti? (Nihče.)</font><br/>
<font size="4">	Ugotavljam, da je mnenje sprejeto.</font><br/>
<font size="4">	Predlagam, da mnenje kot poročevalec na seji pristojnega odbora predstavi poslanec Jure Ferjan. </font><br/>
<font size="4">	S tem zaključujem to točko dnevnega reda. </font><br/>
<br/>
<font size="4">	Prehajamo na </font><b><font size="4">3. TOČKO DNEVNEGA REDA – PREDLOG STALIŠČA REPUBLIKE SLOVENIJE DO PREDLOGA DIREKTIVE EVROPSKEGA PARLAMENTA IN SVETA O SPREMEMBI DIREKTIVE 2014/65 EVROPSKE UNIJE GLEDE ZAHTEV PO INFORMACIJAH UPRAVLJANJA PRODUKTOV IN OMEJITEV POZICIJ ZA PODPORO OKREVANJU PO PANDEMIJI COVID-19.</font></b><br/>
<b><font size="4">	</font></b><font size="4">Za predstavitev prosim državnega sekretarja Ministrstva za finance, gospoda Petra Ješovnika.</font><br/>
<br/>
<font size="4">	</font><b><font size="4">MAG. PETER JEŠOVNIK: </font></b><font size="4">Hvala za besedo.</font><br/>
<font size="4">	Spoštovani predsedujoči, spoštovane poslanke in poslanci!</font><br/>
<font size="4">	Evropska komisija je 24. julija 2020 predlagala spremembo Direktive 2014/65 ali tako imenovane MiFID direktive, z namenom, da bi zagotovila najboljše možne pogoje za okrevanje evropskih gospodarstev po sedanji pandemiji covid-19. Spremembe bodo omogočile in spodbudile naložbe v realno gospodarstvo in evropskim podjetjem omogočile lažje pridobivanje sredstev na kapitalskih trgih. Evropska komisija je bila že leta 2019 opozorjena, da so določeni vidiki pravil v direktivi MiFID II bodisi nepotrebni bodisi da se dojemajo kot preveč obremenjujoči. V času sedanje pandemije covid-19 je postala potreba po odstranitvi formalnih obremenitev, ki niso izrecno potrebne, še izrazitejša. </font><br/>
<font size="4">	S predlaganimi spremembami se želi razbremeniti oziroma odpraviti določena upravna bremena, ki so posledica pravil glede dokumentacije in razkritij, niso pa uravnotežena s ustreznim povečanjem zaščite vlagateljev. Spremembe se zlasti nanašajo na postopke ukinitev prevzetega komuniciranja v papirnati obliki, razkritja stroškov in dajatev, zmanjšanje zahtev glede naknadnega poročanja, ukinitev poročil o najboljši izvršitvi, upravljanje produktov in zmanjševanje zahtev glede analize stroškov in koristi. </font><br/>
<font size="4">	Evropska komisija želi s predlaganimi spremembami doseči dobro ravnotežje med ustrezno ravnjo preglednosti za stranke in najvišjimi standardi zaščite za vlagatelje in sprejemljivimi stroški za podjetja. </font><br/>
<font size="4">	Spoštovani, glede na to, da se s predlogom zakonodajnega akta želi spodbuditi naložbe v realno gospodarstvo in evropskim podjetjem omogočiti lažje pridobivanje sredstev na kapitalskih trgih, Vlada predlaga, da podprete predlagano stališče Republike Slovenije. </font><br/>
<font size="4">	Hvala za pozornost.</font><br/>
<br/>
<b><font size="4">18. TRAK: (DAG) – 13.25</font></b><br/>
<br/>
<font size="4">	</font><b><font size="4">PREDSEDNIK ROBERT POLNAR: </font></b><font size="4">Hvala.</font><br/>
<font size="4">	Želi kdo razpravljati? (Ne.) Zaključujem razpravo.</font><br/>
<font size="4">	Na glasovanje dajem naslednji predlog mnenja: »Odbor za finance podpira Predlog stališča Republike Slovenije do Predloga direktive Evropskega parlamenta in Sveta o spremembi Direktive 2014/65 glede zahtev po informacijah upravljanja produktov in omejitev pozicij za podporo okrevanju po pandemiji covid-10.« Glasujemo.</font><br/>
<font size="4">	Kdo je za? (12 članov.) Kdo je proti? (Nihče.)</font><br/>
<font size="4">	Ugotavljam, da je mnenje sprejeto. </font><br/>
<font size="4">	Poročevalec na seji Odbora za zadeve Evropske unije bo poslanec Jure Ferjan.</font><br/>
<br/>
<font size="4">	Prehajamo na </font><b><font size="4">4. TOČKO DNEVNEGA REDA – PREDLOG STALIŠČA REPUBLIKE SLOVENIJE DO PREDLOGA UREDBE EVROPSKEGA PARLAMENTA IN SVETA O SPREMEMBI UREDBE 2017/1129 V ZVEZI S PROSPEKTOM EVROPSKE UNIJE ZA OKREVANJE IN CILJNO USMERJENIMI PRILAGODITVAMI ZA FINANČNE POSREDNIKE, DA BI SE PODPRLO OKREVANJE PO PANDEMIJI. </font></b><br/>
<b><font size="4">	</font></b><font size="4">Tudi tokrat v imenu Vlade državni sekretar mag. Peter Ješovnik, izvolite. </font><br/>
<br/>
<font size="4">	</font><b><font size="4">MAG. PETER JEŠOVNIK: </font></b><font size="4">Hvala za besedo.</font><br/>
<font size="4">	Spoštovani predsedujoči, spoštovane poslanke in poslanci!</font><br/>
<font size="4">	Evropska komisija je prav tako 24. julija 2020 sprejela sveženj ukrepov za okrevanje o podpori kapitalskih trgov, ki je del celovite strategije komisije za okrevanje gospodarstva po koronavirusni pandemiji. </font><br/>
<font size="4">	Sveženj vsebuje ciljne prilagoditve Uredbe o prospektu Direktive MiFID II in pravil o lastninjenju skupaj s prilagoditvijo CRR uredbe. Vse spremembe so ključni del projektov unije kapitalskih trgov, katerega cilj je bolje povezati nacionalne kapitalske trge in zagotoviti enak dostop do naložb in možnosti financiranja po vsej Evropski uniji. Spremembe prospektne uredbe se nanašajo na oblikovanje prospekta EU za okrevanje, to je krajšega prospekta za podjetja, ki ponujano delnice na organiziranem trgu oziroma razvojnem trgu malih in srednjih podjetij. Zakonodajni predlog predvideva tudi spremembe glede dodatkov k prospektu, in sicer se podaljšuje rok, v katerem finančni posredniki obvestijo vlagatelje o dodatku k prospektu. Prav tako pa se zaradi varstva vlagateljev podaljšuje rok, do katerega ima vlagatelj zaradi novih informacij možnost odstopiti od ponudbe. Predlog omogoča tudi začasno povišanje zneska, do katerega kreditnim institucijam, ki redno ali neprekinjeno izdajajo nelastniške vrednostne papirje, ni potrebno objaviti prospekta, predlaga se začasno 18-mesečno povišanje s 75 milijonov evrov na 150 milijonov evrov. Namen tega predloga je, da se bankam, ki imajo ključno vlogo pri financiranju okrevanja realnega gospodarstva, olajša zbiranje sredstev. Ti ukrepi bodo pripomogli k enostavni pripravi prospekta za podjetja, enostavnemu branju za vlagatelje in enostavnemu pregledovanju za nadzorne organe. To bo podjetjem v pomoč pri izbiranju kapitala, kot so delnice, namesto da bi se morali še bolj zadolžiti. </font><br/>
<font size="4">	Spoštovani, glede na to, da se s predlogom zakonodajnega akta želi zagotoviti okrevanje gospodarstva ob koronavirusni pandemiji, Vlada predlaga, da podprete predlagano stališče Republike Slovenije.</font><br/>
<font size="4">	Hvala za pozornost.</font><br/>
<br/>
<font size="4">	</font><b><font size="4">PREDSEDNIK ROBERT POLNAR: </font></b><font size="4">Hvala, gospod državni sekretar.</font><br/>
<font size="4">	Želi kdo razpravljati? (Ne želi.) Razpravo zaključujem.</font><br/>
<font size="4">	Na glasovanje dajem naslednji predlog mnenja: »Odbor za finance podpira Predlog stališča Republike Slovenije do Predloga uredbe Evropskega parlamenta in Sveta o spremembi Uredbe 2017/1129 v zvezi s prospektom Evropske unije za okrevanje in ciljno usmerjenimi prilagoditvami za finančne posrednike, da bi se podprlo okrevanje po pandemiji covid-19.« Glasujemo.</font><br/>
<font size="4">	Kdo je za? (12 članov.) Kdo je proti? (Nihče.)</font><br/>
<font size="4">	Ugotavljam, da je mnenje sprejeto.</font><br/>
<font size="4">	Na seji pristojnega odbora bo mnenje predstavil poslanec Jure Ferjan.</font><br/>
<font size="4">	S tem zaključujem 4. točko dnevnega reda. </font><br/>
<br/>
<font size="4">	Prehajamo na </font><b><font size="4">5. TOČKO DNEVNEGA REDA – PREDLOG STALIŠČA REPUBLIKE SLOVENIJE DO PREDLOGA UREDBE EVROPSKEGA PARLAMENTA IN SVETA O SPREMEMBI UREDBE EVROPSKE UNIJE ŠTEVILKA 575/2013 V ZVEZI S PRILAGODITVAMI ZA LISTINJENJE ZA PODPORO OKREVANJU GOSPODARSTVA V ODZIV NA PANDEMIJO COVID-19.</font></b><br/>
<b><font size="4">	</font></b><font size="4">Za uvodno predstavitev dajem besedo državnemu sekretarju Ministrstva za finance mag. Petru Ješovniku. </font><br/>
<br/>
<font size="4">	</font><b><font size="4">MAG. PETER JEŠOVNIK: </font></b><font size="4">Hvala za besedo.</font><br/>
<font size="4">	Spoštovani predsedujoči, spoštovane poslanke in poslanci!</font><br/>
<font size="4">	V okviru paketa sprememb v zvezi z listinjenjem se predlog sprememb nanaša med drugim na spremembo Uredbe </font><br/>
<font size="4">	</font><br/>
<b><font size="4">20. TRAK: (TB) – 13.30</font></b><br/>
<br/>
<font size="4">	(nadaljevanje) o kapitalskih zahtevah v zvezi s prilagoditvami okvira za listinjenje za podporo okrevanju gospodarstva v odziv na pandemijo.</font><br/>
<font size="4">V naslednji točki bomo v zvezi s tem obravnavali še predlog sprememb Evropske unije uredbe o listinjenju, ki se nanaša na določitev splošnega okvira za sintetično lastninjenje in možnost listinjenja nedonosnih izpostavljenosti. V okviru sprememb uredbe o kapitalskih zahtevah, torej uredbe, ki jo trenutno obravnavamo, pa se spremembe nanašajo na obravnavo tveganj v bankah, ki vzamejo v obzir spremembe v splošni uredbi za lastninjenje.</font><br/>
<font size="4">Dovolite, da vam v nadaljevanju predstavim tri ključne spremembe uredbe o kapitalskih zahtevah, ki jih je predlagala Evropska komisija konec julija 2020. Prvič; določa se takšno obravnavo bilančnih listinjenj, ki bodo enostavna, transparentna in standardizirana. Tako se bodo med drugim upoštevala manjša tveganja zaradi RSTS listinjenj, v angleški kratici, torej listinjenj, ki so standardna, so transparentna in standardizirana, kar bo po novem tudi sintetično listinjenje, v primerjavi z listinjenji, ki teh kriterijev ne izpolnjujejo.</font><br/>
<font size="4">Drugič; odpravljajo se obstoječe regulativne omejitve veljavnega okvira glede listinjenja nedonosnih izpostavljenosti. Trenutno veljavni okvir namreč ne vključuje posebnih značilnosti listinjenja nedonosnih izpostavljenosti, kar povzroča pretirane kapitalske zahteve za to kategorijo izpostavljenosti. Spremembe, v zvezi s tem, temeljijo na zaključkih in smernicah / nerazumljivo/ odbora za bančni nadzor.</font><br/>
<font size="4">Tretjič; uvaja se dodatno merilo primernosti za priznanje osebnega kreditnega zavarovanja za institucije, ki uporabljajo standardizirani pristop za izračun kapitalskih zahtev za izpostavljenosti v lastninjenju. Natančneje, s to spremembo se določa minimalna zahteva glede bonitetne ocene za skoraj vse vrste dajalcev osebnega kreditnega zavarovanja, vključno z enotami centralne ravni države.</font><br/>
<font size="4">Za konec naj povem, da se je Vlada 3. 9. 2020 seznanila tudi s predlogom te uredbe, v okviru paketa glede lastninjenja in podprla predlog stališča, ki je danes predmet obravnave. Predlagamo, da ga potrdite.</font><br/>
<font size="4">Hvala za vašo pozornost.</font><br/>
<br/>
<b><font size="4">PREDSEDNIK ROBERT POLNAR:</font></b><font size="4"> Hvala, gospod državni sekretar.</font><br/>
<font size="4">Želi kdo razpravljati? (Ne.) Ne, zato dajem na glasovanje naslednji predlog mnenja: »Odbor za finance podpira Predlog stališča Republike Slovenije do Predloga uredbe Evropskega parlamenta in Sveta, o spremembi Uredbe (EU) št. 575/2013, v zvezi s prilagoditvami okvira za listinjenje za podporo okrevanju gospodarstva v odziv na pandemijo Covid-19.« Glasujemo.</font><br/>
<font size="4">Kdo je za? (12 članov.) Kdo je proti? (Nihče.)</font><br/>
<font size="4">Ugotavljam, da je mnenje sprejeto.</font><br/>
<font size="4">Poročevalec na pristojnem odboru bo poslanec Jure Ferjan.</font><br/>
<font size="4">Na ta način zaključujem to točko dnevnega reda.</font><br/>
<br/>
<font size="4">Prehajamo na </font><b><font size="4">6. TOČKO DNEVNEGA REDA - PREDLOG STALIŠČA REPUBLIKE SLOVENIJE DO PREDLOGA UREDBE EVROPSKEGA PARLAMENTA IN SVETA O SPREMEMBI UREDBE (EU) 2017/2402 O DOLOČITVI SPLOŠNEGA OKVIRA ZA LISTINJENJE IN O VZPOSTAVITVI POSEBNEGA OKVIRA ZA ENOSTAVNO, PREGLEDNO IN STANDARDIZIRANO LISTINJENJE KOT POMOČ PRI OKREVANJU PO PANDEMIJI COVID-19.</font></b><br/>
<font size="4">Besedo ima državni sekretar na Ministrstvu za finance, gospod Peter Ješovnik.</font><br/>
<font size="4">Prosim.</font><br/>
<br/>
<b><font size="4">MAG. PETER JEŠOVNIK:</font></b><font size="4"> Hvala za besedo. Spoštovani predsedujoči, spoštovani poslanke in poslanci.</font><br/>
<font size="4">Uredbo o listinjenju, skupaj z uredbo o kapitalskih zahtevah, katere spremembe smo obravnavali v predhodni točki dnevnega reda, določa splošni okvir Evropske unije za listinjenje, ter vzpostavlja posebni okvir za enostavno, pregledno in standardizirano listinjenje. Cilj okvirja je spodbujati varen, razvit, likviden in odporen trg za listinjenje, ki lahko privablja široko in stabilno bazo investitorjev, da se finančna sredstva lahko dodelijo tja, kjer jih gospodarstvo najbolj potrebuje.</font><br/>
<font size="4">V času posledic krize zaradi Covid-19, je za banke ključno, da bodo zmožne še naprej posojati podjetjem. Z listinjenjem, ki omogoča preoblikovanje posojil v vrednostne papirje, s katerimi se trguje, bi se lahko sprostil bančni kapital za dodatna posojila in širšemu krogu investitorjev omogočil financiranje gospodarskega okrevanja. Sedanji okvir namreč ne izkorišča vseh svojih možnosti, saj ne upošteva bilančnega sintetičnega listinjenja in ne dopušča listinjenja nedonosnih izpostavljenosti.</font><br/>
<font size="4">Dovolite, da vam v nadaljevanju predstavim tri ključne spremembe uredbe o listinjenju, ki jih predlaga Evropska komisija, z konca julija 2020. Prvič; odprava pomanjkljivosti v regulativnem okviru za lastinjenje nedonosnih izpostavljenosti. Slednje se med drugim nanaša na opredelitev listinjenja nedonosnih izpostavljenosti in preverjanje meril za odobritev kreditov. V predlogu so tako na primer pojasnjene naloge »originatorjev« v zvezi s preverjanjem pri listinjenju nedonosnih izpostavljenosti.</font><br/>
<font size="4">Drugič; vzpostavitev posebnega okvira za bilančna in sintetična listinjenja, torej listinjenja, kjer izpostavljenosti ostanejo na bilanci banke, za razliko o tradicionalnega listinjenja, prenos tveganj pa je narejen kreditno zaščitno pogodbo,</font><br/>
<br/>
<b><font size="4">20. TRAK: (TB) – 13.35</font></b><br/>
<br/>
<font size="4">	(nadaljevanje) na primer za garancijo. Predlagana nova merila so v največji možni meri usklajena z merili za tradicionalno listinjenje, vendar upoštevajo tudi posebnosti sintetičnega produkta. V zvezi z bilančnim sintetičnim listinjenjem velja še omeniti, da je bilo pri postavitvi okvira za tradicionalno listinjenje v letu 2017 odločeno, da se v režim ne vključi danes odobravana bilančna sintetična listinjenja, predvsem zaradi takratnih nerazpoložljivih podatkov in pomanjkanja zadostnih tehničnih priprav. Evropski bančni organ je med tem opravil to delo, kar je bila podlaga za predlog Evropske komisije, ki ga danes obravnavamo.</font><br/>
<font size="4">	Za konec naj povem, da se je Vlada 3. 9. 2020 seznanila s predlogom uredbe in podprla predlog stališč, ki je danes predmet obravnave. Prosimo, da stališče potrdite.</font><br/>
<font size="4">	Hvala za vašo pozornost.</font><br/>
<br/>
<font size="4">	</font><b><font size="4">PREDSEDNIK ROBERT POLNAR:</font></b><font size="4"> Hvala, gospod državni sekretar.</font><br/>
<font size="4">	Želi kdo razpravljati? (Ne.) Ne želi, zato dajem na glasovanje naslednji predlog mnenja: »Odbor za finance podpira Predlog stališča Republike Slovenije do Predloga uredbe Evropskega parlamenta in Sveta o spremembi Uredbe (EU) 2017/2402 o določitvi splošnega okvira za listinjenje in o vzpostavitvi posebnega okvira za enostavno, pregledno in standardizirano listinjenje kot pomoč pri okrevanju po pandemiji COVID-19.« Glasujemo.</font><br/>
<font size="4">	Kdo je za? (11 članov.) Kdo je proti? (Nihče.)</font><br/>
<font size="4">	Ugotavljam, da je mnenje sprejeto.</font><br/>
<font size="4">	Poročevalec na pristojnem odboru bo poslanec Jure Ferjan.</font><br/>
<font size="4">	Na ta način zaključujem to točko dnevnega reda in 44. nujno sejo Odbora za finance.</font><br/>
<font size="4">	Hvala lepa.</font><br/>
<br/>
<b><font size="4">Seja se je končala 11. septembra 2020 ob 13.37. </font></b>
</root>