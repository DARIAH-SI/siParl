<root>
<h5 class="label"><span>Vsebina zapisa seje (v pregledu)</span></h5><div align="center">
<p><b><font size="4">REPUBLIKA SLOVENIJA</font></b><br/>
<b><font size="4">DRŽAVNI ZBOR</font></b><br/>
<b><font size="4">ODBOR ZA INFRASTRUKTURO, OKOLJE IN PROSTOR</font></b><br/>
<b><font size="4">15. nujna seja</font></b><br/>
<br/>
<b><font size="4">(1. julij 2019)</font></b></p></div><br/>
<b><font size="4">Sejo je vodil Edvard Paulič, predsednik odbora. </font></b><br/>
<b><font size="4">Seja se je pričela ob 14.04.</font></b><br/>
<br/>
<b><font size="4">1. TRAK: (TB)</font></b><br/>
<br/>
<font size="4">	</font><b><font size="4">PREDSEDNIK EDVARD PAULIČ:</font></b><font size="4"> Kolegice in kolegi, pričenjam 15. nujno sejo Odbora za infrastrukturo, okolje in prostor in vas prav lepo pozdravljam.</font><br/>
<font size="4">Obveščam vas, da so se opravičili naslednji članice in člani odbora:</font><br/>
<br/>
<b><font size="4">2. TRAK: (TB) – 14.05</font></b><br/>
<br/>
<font size="4">	(nadaljevanje) Boris Doblekar, Franc Rosec in pa Bojan Podkrajšek. Imam pa tudi nekaj pooblastil za nadomeščanje: poslanko Lidijo Divjak Mirnik nadomešča poslanka Tina Heferle, poslanko Natašo Sukič poslanec Primož Siter in poslanca Igorja Zorčiča poslanka Mojca Žnidarič.</font><br/>
<font size="4">	Prehajamo na določitev dnevnega reda seje odbora. S sklicem seje ste prejeli naslednji dnevni red: 1. Predlog zakona o spremembah in dopolnitvah Zakona o nepremičninskem posredovanju, skrajšani postopek. Ker do pričetka seje nisem prejel nobenega predloga za spremembo dnevnega reda, je ta določen, kot ste ga prejeli s sklicem seje odbora.</font><br/>
<font size="4">	</font><br/>
<font size="4">	Prehajamo na </font><b><font size="4">1. TOČKO DNEVNEGA REDA - PREDLOG ZAKONA O SPREMEMBAH IN DOPOLNITVAH ZAKONA O NEPREMIČNINSKEM POSREDOVANJU</font></b><font size="4">, ki ga je Državnemu zboru v obravnavo po skrajšanem postopku posredovala skupina poslank in poslancev, s prvo podpisano Natašo Sukič. </font><br/>
<font size="4">	Predlog zakona je bil uvrščen na dnevni red te seje na podlagi zahteve Poslanske skupine Levica, za sklic nujne seje odbora, z dne 26. 6. 2019, ki je objavljeno na spletni strani Državnega zbora, s sklicem oziroma na e-klopi. Kolegij predsednika Državnega zbora je na 38. seji, dne 26. 6. 2019 sklenil, da se predlog zakona obravnava po skrajšanem postopku.</font><br/>
<font size="4">Za obravnavo je bilo posredovano naslednje gradivo: Predlog zakona z dne 13. 6. 2019, mnenje Zakonodajno-pravne službe z dne 28. 6. 2019, mnenje Gospodarske zbornice Slovenije - Zbornice za poslovanje z nepremičninami k predlogu zakona z dne 28. 6. 2019 in mnenje Vlade k predlogu zakona z dne 1. 7. 2019. Vsa gradiva so objavljena na spletni stran Državnega zbora. Rok za vložitev amandmajev je do začetka obravnave predloga zakona. Do sedaj so bili vloženi amandmaji Poslanske skupine Levica k 1., 2., 4., 5. in 8. členu, za nov 8.a člen in k poglavju končna določba.</font><br/>
<font size="4">Na sejo so bili k obravnavi te točke povabljeni: predlagatelj Poslanska skupina Levica - prvo podpisana Nataša Sukič, Ministrstvo za okolje in prostor, Komisija Državnega sveta za lokalno samoupravo in regionalni razvoj, Gospodarska zbornica Slovenije, Zveza potrošnikov Slovenije in pa Zakonodajno-pravna služba.</font><br/>
<font size="4">Pričenjam drugo obravnavo predloga zakona, v kateri bomo na podlagi 126. člena Poslovnika opravili razpravo in glasovanje o posameznih členih predloga.</font><br/>
<font size="4">Besedo najprej dajem predstavniku predlagatelja za dopolnilno obrazložitev. Gospod Mesec, izvolite.</font><br/>
<br/>
<b><font size="4">LUKA MESEC (PS Levica):</font></b><font size="4"> Ja, hvala za besedo. En lep pozdrav.</font><br/>
<font size="4">Novela Zakona o nepremičninskem posredovanju je namenjena temu, da bodo najemniki in najemodajalci v odnosu do agencij za nepremičninsko posredovanje na boljšem. Uvajamo tri ključne spremembe. Prva je, da se omeji višino provizije pri posredovanju pri najemu na največ 4 % pogodbene vrednosti oziroma najmanj 150 evrov in največ enomesečno najemnino. Glede tega se pojavlja zadržek – izrazila ga je med drugim Gospodarska zbornica – da tukaj gre potencialno za poseg v svobodno gospodarsko pobudo, se pravi, v ustavno načelo. Mi na to odgovarjamo, da je 4 odstotna omejitev provizij analogna z omejitvijo, ki za nepremičninske agencije že obstaja in sicer, če stanovanje nekdo kupuje, je provizija omejena na 4 %. Na drugi strani te omejitve pri najemu ni, torej, uveljavljamo bistveno enak mehanizem.</font><br/>
<font size="4">Druga sprememba je, da se črta možnost, da se lahko stroške posredovanja deli z osebo, ki ni najela storitve posredovanja. To, če nekoliko opišem, kaj to pomeni. Po trenutni ureditvi je tako: recimo, da sem jaz lastnik stanovanja, iščem najemnika in najamem agencijo za nepremičninsko posredovanje. Ko najemnika dobimo, bomo tako jaz kot lastnik, kot najemnik, vsak po 1 najemnino plačala agenciji za nepremičninsko posredovanje, kljub temu, da ta, ki stanovanje najema, ni naročil njene storitve, ampak sem jo jaz. Zato v tem primeru</font><br/>
<br/>
<b><font size="4">3. TRAK: (TB) – 14.10</font></b><br/>
<br/>
<font size="4">	(nadaljevanje) mi to možnost, ki je postala pravilo, črtamo, in omejujemo na to, da stroške plača lastnik stanovanja, torej tisti, ki je storitev naročil.</font><br/>
<font size="4">	Tretja omejitev, ki jo uveljavljamo v zakonu pa je višina dejanskih stroškov posrednikov na največ 150 evrov. Zdaj, problem, ki ga s tem rešujemo, je ta – v Sloveniji je v najemu, v oddaji, zelo malo stanovanj. Smo ena od držav, z najmanj razvitim najemnim trgom, jih kronično primanjkuje, cene hitro rastejo – v Ljubljani in v nekaterih obalnih predelih so že prešle 10 ali pa celo 11, 12 evrov na kvadratni meter, to govorim o povprečnih cenah najema in najemniki, po navadi so precej kratkoročno vezani na pogodbe, eno, dve leti, morajo že ob vselitvi plačat najprej 1 najemnino agenciji in potem 2 najemnini za varščino, kar pomeni, da recimo 3 najemnine, kar je pri 60 kvadratih, pa če vzamemo neko srednjo vrednost, 10 evrov na kvadratni meter v urbanih predelih, to pomeni, da tisoč 800 evrov najemniki po trenutni ureditvi dajejo, da sploh lahko do kratkoročne pogodbe za najem stanovanja pridejo.</font><br/>
<font size="4">Tako da, naš zakon je pisan predvsem v smeri, da se olajša finančna situacija zanje in pa na drugi strani, tudi za najemnike oziroma za lastnike stanovanj, ker bodo provizije regulirane. Ob tem pa prenašamo v zakon še nekatere ureditve iz evropskih direktiv. Te so bile v neki izvedbi zakona že uvedene, ampak je potem doživel veto v Državnem zboru. Vlada je zaradi tega, ker še niso prenesene te zadeve, prejela opomin, tako da je tudi iz tega naslova pomembno, da zakon sprejmemo, da nas ne doleti kakšna kazen, zaradi teh določb. Hvala.</font><br/>
<br/>
<b><font size="4">PREDSEDNIK EDVARD PAULIČ:</font></b><font size="4"> Hvala lepa.</font><br/>
<font size="4">Ali želi besedo predstavnik Ministrstva za okolje in prostor? Gospod Prijon, izvolite.</font><br/>
<br/>
<b><font size="4">ALEŠ PRIJON:</font></b><font size="4"> Hvala lepa za besedo. Spoštovani predsedujoči in spoštovani poslanke in poslanci, člani Odbora za infrastrukturo, okolje in prostor ter predstavniki strokovnih služb in drugi udeleženci današnje seje.</font><br/>
<font size="4">Na ministrstvu za okolje in prostor smo podrobno preučili Predlog zakona o spremembah in dopolnitvah Zakona o nepremičninskem posredovanju, ki ga je Državnemu zboru predložila skupina poslank in poslancev, s prvo podpisano Natašo Sukič. Ugotavljamo, da se spremembe, ki se predlagajo s tokratno novelo, nanašajo na uskladitev določb zakona za zakonodajo Evropske unije, na področju reguliranih poklicev in ureditev višine in obveznosti plačila stroškov nepremičninskega posredovanja.</font><br/>
<font size="4">Zavedamo se, da je možnost pridobitve primernega stanovanja ena od ustavnih pravic državljana Republike Slovenije. Ker ocenjujemo, da je dostopnost do primernih stanovanj zaradi visokih cen na trgu in pomanjkanja najemnih stanovanj trenutno otežena, smo na Ministrstvu za okolje in prostor v skladu z usmeritvami o Resoluciji o nacionalnem stanovanjskem programu 2015 do 2025, aktivno pristopili k preoblikovanju stanovanjske politike. Pri tem so ukrepi za zagotavljanje večje varnosti v najemnih razmerjih in večji dostopnosti do stanovanj, med najpomembnejšimi. Hvala lepa.</font><br/>
<font size="4">V luči teh prizadevanj smo si se opredelili do predlaganih rešitev, ki jih obsega obravnavana novela. Predlog zakona omejuje višino najvišjega dovoljenega plačila za posredovanje na največ 4 % pogodbene vrednosti, a ne več kot 1 mesečno najemnino in ne manj kot 150 evrov. Ob tem se na največ 150 evrov omeji tudi višino dejanskih stroškov, do katerih je nepremičninska družba upravičena v primeru, ko ni upravičena do plačila za posredovanje. Poleg navedenih omejitev, je predlagana jasna določba, da stroški nepremičninskega posredovanja v celoti krije naročnik storitve. </font><br/>
<font size="4">Na ministrstvu ocenjujemo, da so predlagane rešitve skladne s cilji stanovanjske politike, saj bodo prispevale k spodbujanju dolgoročnejše oddaje in najema stanovanj ter posledično k večji stanovanjski varnosti najemnikov. Hkrati bi s prenosom stroškov nepremičninskega posredovanja na naročnika storitve zaščitili najemnike, ki ob sklenitvi najema poleg najemnine in varščine ne bi bilo potrebno plačevati še stroške posredniških storitev, ki jih niso naročili.</font><br/>
<font size="4">Nadalje se s predlogom zakona odpravlja ovira, da lahko samo državljani Republike Slovenije opravljajo nacionalno poklicno kvalifikacijo, tujci pa lahko pridobijo poklicno kvalifikacijo le v tujini. </font><br/>
<br/>
<b><font size="4">4. TRAK (VI) 14.15</font></b><br/>
<br/>
<font size="4">	(Nadaljevanje) Trenutna ureditev ni skladna z zakonodajo Evropske unije na področju reguliranih poklicev, na kar je Evropska komisija Slovenijo julija 2018 že opozorila z uradnim opominom. S predlaganimi spremembami bo tako v katerikoli nepremičninski posredniki iz druge države pogodbenice pridobil nacionalno poklicno kvalifikacijo za nepremičninskega posrednika v Sloveniji. Katerikoli posrednik, ki pa je pridobil poklicno kvalifikacijo v drugi državi pogodbenici pa mu bo le-ta lahko mu jo bo priznala po postopku priznavanja poklicnih kvalifikacij. Ministrstvo za okolje in prostor predlog zakona o spremembah in dopolnitvah zakona o nepremičninskem posredovanju podpira, saj ocenjuje, da bodo predlagane rešitve prispevale k večji dostopnosti do primernih stanovanj, večje stanovanjske varnosti najemnikov, spodbujanje dolgoročnejše oddaje in najema stanovanj ter skladnosti z zakonodajo Evropske unije. Hvala lepa. </font><br/>
<br/>
<b><font size="4">	PREDSEDNIK EDVARD PAULIČ:</font></b><font size="4"> Hvala lepa. Besedo dajem predstavnici Zakonodajno-pravne službe. Gospa Marolt, izvolite. </font><br/>
<br/>
<b><font size="4">	VALENTINA ANAMARIJA MAROLT:</font></b><font size="4"> Hvala za besedo. Zakonodajno-pravna služba je v okviru svojih pristojnosti dala k predlogu zakona pisno mnenje in sicer v petek popoldan. Iz pisnega mnenja bi najprej izpostavila opozorilo, da je treba omejitve višine plačila za posredovanje pretehtati z vidika svobodne gospodarske pobude, ki jo zagotavlja Ustava v 74. členu. Predlagane rešitve namreč lahko pomenijo določitev izvrševanja pravice do svobodne gospodarske pobude, lahko pa omejitev te pravice, zato je treba rešitve utemeljiti. Opozorili smo tudi na neusklajenost z ustavnim načelom zakonitosti v kazenskem postopku in s kazenskim zakonikom. Nekatere naše pripombe pa so se nanašale na večjo jasnost in določenost določb in na potrebo po notranji usklajenosti zakona kot celote po sprejeti noveli. Amandmaji, ki jih je predložila Poslanska skupina Levica našim pripombam sledijo. Hvala. </font><br/>
<br/>
<font size="4">	</font><b><font size="4">PREDSEDNIK EDVARD PAULIČ:</font></b><font size="4"> Hvala lepa. Želi besedo še kdo izmed ostalih vabljenih? Izvolite. Prosim, da se predstavite.</font><br/>
<br/>
<b><font size="4">	BOŠTJAN UDOVIČ:</font></b><font size="4"> Hvala za besedo. Boštjan Udovič, Gospodarska zbornica Slovenije - Zbornica za poslovanje z nepremičninami.  </font><br/>
<font size="4">	Jaz se ne bom spuščal v argumentacijo čisto posameznih rešitev, ker smo jih precej dobro obrazložili že v pisnih stališčih. Pa tudi sicer na našem združenju vemo, da v parlamentu in na tem odboru verjetno argumenti ne bodo zalegli, ker je zadaj koalicijska matematika. Kljub temu je prav, da na tem forumu tudi pred javnostjo povemo kaj so glavni problemi tega predloga. Ne nazadnje se mogoče pozablja tudi v teh krogih, da so tudi nepremičninski posredniki državljani, da so tudi nepremičninski posredniki davkoplačevalci in volivci. Mogoče bo tudi za njih to pomembno, da slišijo kaj se tukaj dogaja. </font><br/>
<font size="4">	Generalno gledano je za nas nepredstavljivo, da si katerakoli politična opcija predstavlja, da se lahko cenovno omeji storitev, ki je na trgu povsem prosto dostopna. Se pravi, storitev za katero se stranka odloči ali jo želi ali je ne želi. Za to ne obstajajo popolnoma nobeni argumenti. Na trgu obstaja dovolj ponudnikov. Rekli smo, približno 2 tisoč nepremičninskih posrednikov in približno 500 gospodarskih družb nepremičninskih in s tem tudi dovolj konkurence. Če bi bila storitev obvezna za državljane v prometu z nepremičninami bi to mogoče še razumeli, tako pa res ni nobenega razloga. </font><br/>
<font size="4">	Sedaj se po nekaterih ocenah preko posrednikov opravi bistveno manj kot 50 % prometa. Po nekaterih ocenah okoli tretjine, se pravi, da še vedno večina prometa se opravi brez sodelovanja nepremičninskega posrednika in tudi teh stroškov v teh primerih ni. Tako odpade tudi ta argument predlagatelja, da je najemnik prisiljen prevzeti plačilo stroškov posredovanja, ker to preprosto ni res. Ker ima na vsaka tri stanovanja, ki se oddajajo s pomočjo nepremičninskega posrednika še vsaj pet ali sedem stanovanj, ki se oddajajo brez njega in torej tudi brez teh stroškov. Je pa res, da verjetno se stranke zavedajo, da je v tistih primerih pravna varnost ene in druge strani bistveno nižja. V tem primeru zakon zagotavlja določen nivo storitve in jim pač to ni všeč.</font><br/>
<font size="4">	Iz medijev beremo veliko o tem kaj se dogaja v zvezi s tem zakonom, ki je kar naenkrat najbolj nujen zakon v tej državi. Malo nas spominja ta zgodba na tisto, ko starši vzamejo otroka v trgovino, pa v nakupovalni voziček zmeče ogromno enih igrač in sladkarij, na koncu pred blagajno ga prisilijo, da mora vse znositi nazaj, ampak mu kupijo eno liziko ali eno igračko, da ne bo jokal, ko gredo ven iz trgovine. In žal so sedaj ta malenkost, ta igračka postali nepremičninski posredniki. </font><br/>
<font size="4">	Čisto načelno mogoče mi kot državljanu ustrezna, da mi nekdo z zakonom določi koliko je vredna posamezna storitev. Recimo, lepo bi bilo, da država reče koliko stanejo jajca v trgovini, koliko stane kosilo v restavraciji, knjiga v knjigarni </font><br/>
<br/>
<b><font size="4">5. TRAK (VI) 14.20</font></b><br/>
<br/>
<font size="4">	(Nadaljevanje) ali pa če bi država rekla, koliko mi lahko zidar zaračuna za obnovo kopalnice. Ne vem pa kdo je tisti, ki lahko določa ceno storitve za nekoga drugega. Zaradi tega obstaja trg, ki v primeru, ko konkurenca deluje čisto povsem adekvatno določi ceno storitve. Še posebej velja to takrat, ko veje iz samega predloga tako globoko nepoznavanje problematike konkretnih primerov, dela nepremičninskih posrednikov, vseh obveznosti, ki jih imajo na podlagi zakona. Tako da to ne gre. </font><br/>
<font size="4">	Sedaj presenetila nas je tudi ali pa ni nas presenetila, ampak je zanimiva tudi ta podpora Zveze potrošnikov Slovenije, ki seveda ne bodo ukrepali takrat, ko bo zaradi neudeležbe posrednika, v teh primerih prišlo do oškodovanja potrošnika s strani drugega potrošnika. Ker takrat, ko je posrednik v poslu udeležen je teh zlorab manj. Ali pa takrat recimo, ko bo zaradi predlaganih sprememb še več črnega trga in še več neplačanih davkov. Zanimivo mi je, ko sem pri Zvezi potrošnikov Slovenije izvajajo tisti razpis za množični nakup električne energije, zakaj se preprosto ne dogovorijo z eno politično stranko, recimo, Levico, da napiše koliko je lahko najvišja cena kilovata električne energije, pa ne bo treba nobenega razpisa izvajati. Te zadeve so absurdne in je mogoče s kakšno tako zadevo treba opozoriti na to kako absurdne so. Če bi bil namen predlagatelja res zaščita potrošnika, kot so zapisali in povedali v tej uvodni obrazložitvi bi tudi zapisali, da se te omejitve ne nanašajo na gospodarske pogodbe, ampak samo na potrošniške. Tako pa te v primeru potrditve veljajo tudi za pogodbe med gospodarskimi subjekti. Kje je tukaj zaščita potrošnika, nam ni jasno. Ta zadeva je v tem delu malo nora in je v sodobnem svetu, vsaj mi ne poznamo podobnega primera. S tem v zvezi je tudi Zakonodajno-pravna služba opozorila ne morebitno protiustavnost predloga, glede spremembe tega 5. člena. Malo nas preseneča, da te morebitne protiustavnosti niso ugotovili v povezavi z omejevanjem dejanskih stroškov. Govorimo o dejanskih stroških. Že samo iz dikcije dejanski stroški izhaja, da so to stroški, ki so nastali. Se pravi, da omejujemo dejanske stroške. Lahko bi jim rekli vsaj administrativni, pa bi vedeli o čem govorimo. </font><br/>
<font size="4">	Gospod Mesec je rekel, da je to analogna ureditev in je to, po njegovem, argument, da ni protiustavno. Nasprotno. Tudi sedanja ureditev v tem delu je protiustavna, samo dejstvo, da nihče ni postopka sprožil, ker očitno ni imel interesa do sedaj. Ne dokazuje, da je v skladu z Ustavo. Mogoče bo sedaj Ustavno sodišče imelo priložnost pogledati cel zakon, pa tudi na tiste zadeve opozoriti. </font><br/>
<font size="4">	Opozoril sem na to, da nam malo manjka v tem mnenju Zakonodajno-pravne službe, ampak verjetno so bili tudi sami v precejšnji časovni stiski. Tako da je bilo treba na hitro nekaj napisati. Pozdravljam pa vsaj to, da so opozorili na tisto, kar so. Bomo lahko uporabili tudi za naprej. </font><br/>
<font size="4">	Trg se vedno in povsod prilagodi vsaki neumnosti, ki jo država v zakon zapiše. Enim lažje, drugim težje. Predvidevam, da se bo tudi tej trg na tak ali drugačen način prilagodil. Posamezniki nekateri se bodo verjetno zatekali k drugim rešitvam, bodisi k črnemu trgu, ki ga je že sedaj pri nepremičninskem posredovanju precej in si ga tudi sami želimo omejiti, pa tukaj ni nobene podpre organov, ki so za to pristojni. Ob dodatnih restrikcijah, tako kot običajno, bo tega črnega trga še več. Posamezni posredniki bodo verjetno iskali tudi obvode, kar je razumljivo in bo to še dodatno izničilo namen zakonodajalca. Nekateri bodo začeli izvajati druge storitve. Dobro vam je znan primer Airbnb, ko je Evropska komisija rekla, da se jih ne da omejevati na isti način kot nepremičninske posrednike, ker niso nepremičninski posredniki. So samo spletni portal. In če se bodo nepremičninski posredniki zaradi takih grobih posegov v svobodno gospodarsko pobudo odločali, da odpirajo nepremičninske portale in recimo v tem smislu jim nihče ne bo mogel nič. Nekaj primerov podobnih je že, jih zaznavamo na trgu in predstavljajo nevarnost za stranke. Kaj boste naredili, ko bodo prodajalci namesto posrednika angažirali odvetnika ali notarja v tem postopku in te stroške prevalili na najemnika? Lastnik se lahko odloči, da katerekoli stroške prevali na najemnika. Od najemnika je pa odvisno ali bo ta pogoj sprejel ali ga ne bo. In ravno zaradi absurdne regulacije v tej državi je toliko praznih ali vsaj navidezno praznih stanovanj, ki bi bila lahko oddana v najem. Tista, ki so oddana na črno pa bi lahko prinašala tudi davčne prihodek. </font><br/>
<font size="4">	Gospod Prijon je govoril veliko o nalogah države na področju stanovanjske politike in o želji, da bi se uredila stanovanjska vprašanja. A po drugi strani eno od najbolj nujnih vprašanj na področju stanovanjske politike, ki je zvišanje neprofitne najemnine, da se ta uskladi z ravnjo stroškov zagotavljanja stanovanj, </font><br/>
<br/>
<b><font size="4">6. TRAK: (SB) – 14.25</font></b><br/>
<br/>
<font size="4">	(nadaljevanje) že leta in leta govorimo, da jo je treba zvišati, pa ni prav nobenega posluha na ministrstvu, pa tudi pri poslanskih skupinah ga ni bilo, tisti ukrep bi mogoče na srednji rok prispeval k temu, da bila lažja oskrba s stanovanji. Še bolj iracionalno je omejevanje dejanskih stroškov, to je tako kot bi v zakon zapisali, da zidar stranki za recimo obnovo kopalnice ne more zaračunati več kot 500 evrov, stranka si nato niti ne bi mogla izbrati boljšega materiala, ker je zidar omejen z zakonskim limitom. Nepremičninski posrednik mora v vsakem poslu izvesti določene naloge, ki mu jih nalaga zakon, številne so, mogoče omenim samo tiste, ki so najpomembnejše za pravno varnost strank, ogled nepremičnine po sklenitvi pogodbe o posredovanju v prometu z nepremičninami, ugotavljanje dejanskega stanja nepremičnine, seznanjanje naročitelja z ugotovljenim pravnim in dejanskim stanjem nepremičnine in zanesljivo opozarjanje na ugotovljene napake in tako naprej. Imeti mora tudi obvezo po zakonu zavarovanje odgovornosti, ki je tudi namenjeno zaščiti stranke, se pravi, če zagreši neko strokovno napako zaradi katere stranki nastane škoda se iz zavarovanja ta škoda pokrije. Stroški vseh teh nalog so vključeni v plačilo za posredovanje in če pride do sklenitve kupoprodajne ali druge ustrezne pogodbe se plača s plačilom za posredovanje, včasih pa do sklenitve takšne pogodbe ne pride iz razlogov na strani naročitelja na ne strani posrednika, posrednik v takšnem primeru ne more nositi stroškov storitev, ki jih je že izvedel, nikakor pa ne moremo v naprej predvideti, da bo takšne strošek znašal manj kot 150 evrov, že en dober oglas ali pa profesionalno fotografiranje preseže tak znesek, če je za prodajo ali oddajo določene nepremičnine potrebnih 10 ali več ogledov znesek niti približno ne bo zadoščal, tudi če je posrednik v kraju nepremičnine. Zveza potrošnikov navaja, da je v preteklosti prihajalo do zlorab, zdaj nikoli nismo izvedeli kakšnih zlorab oziroma koliko jih je bilo, definitivno pa se zaradi enega ali dveh primerov, ko je nekdo izdal previsok račun, ne gre spreminjati zakona. Če ne lahko na tak način reguliramo čisto vsako dejavnost v tej državi, saj se povsod najdejo nepošteni izvajalci. Ne drži tudi navedba predlagatelja, da zakon ne bo imel finančnih posledic za proračun, saj bo zaradi manj posla tudi manj pobranega DDV, bo pa tudi bistveno več najemanja na črno in oddajanja in s tem še manj pobranega davka od najemnin. Mogoče pa predlagateljem to celo ustreza, saj je potrem storitev še cenejša.  V primeru dodatnih omejitev, se pravi teh, ki jih uvaja ta predlog zakona, bo zagotovo sledila prijava Evropski komisiji, verjetno, skoraj gotovo pa tudi ustavna presoja. Zdaj bi imel pa za konec samo še eno konkretno vprašanje, ki je sicer strukturirano za predlagatelja, se mi zdi prav, da bi pojasnili kako si to zadevo predstavljajo. Imamo primer v praksi, ki je kar pogost, pa se ne nanaša na Ljubljano, recimo, da posrednik prodaja hišo v nekem kraju, ki ni Ljubljana, ta hiša je od njegovih poslovnih prostorov oddaljena samo 5 kilometrov. Namenoma bom ocenjeval samo stroške za oglede, čeprav pri tem lahko nastane še kar nekaj drugih dejanskih stroškov, ki so lahko tudi še bistveno višji. V treh mesecih ima na primer ta posrednik 10 ogledov te nepremičnine. Stroške vsakega pa če smo zelo, zelo konservativni ocenjuje na 15 evrov. Se pravi, da bi znesek z desetih ogledov v treh mesecih dosegel teh 150 evrov, ki so jih postavili za limit. Torej vožnja dvakrat po pet kilometrov, pa recimo ura za ogled, tako da je to res poceni dejanski strošek. Zdaj pa vprašanje ali naj ta posrednik stranki po desetih ogledih reče, da ne more več opravljati ogledov in drugih storitev, ker mu država dejanskih stroškov nad tem zneskom ne prizna ali naj dela še naprej, vendar v svojo škodo oziroma s tveganjem, da hiša recimo na koncu ne bo prodana zato, ker si bo stranka premislila in da ne bo mogla svojih stroškov si povrniti? Zdaj, če je kakšna pametna salomonska rešitev tega problema, bomo zelo zadovoljni, če jo slišimo. Toliko od mene, bomo pa kasneje lahko odgovorili na kakšno vprašanje, če ga bo kdo imel. </font><br/>
<br/>
<b><font size="4">	PREDSEDNIK EDVARD PAULIČ:</font></b><font size="4"> Hvala lepa. Želi besedo še kdo od vabljenih? Predstavnica Zveze potrošnikov, gospa Turk, izvolite. </font><br/>
<br/>
<b><font size="4">	JANA TURK:</font></b><font size="4"> lepo pozdravljeni tudi z moje strani. Jaz sem Jana Turk iz Zveze potrošnikov Slovenije. kot ste slišali smo mi podprli predloge Levice in smo to tudi obširno obrazložili v našem pisnem mnenju z dne 20.6. Ne bi sedaj ponavljala vseh naših razlogov, bi pa izpostavila predvsem dve situaciji. Prvo je vsiljevanje pogodbe oziroma vsiljevanje deljenja plačila za </font><br/>
<br/>
<b><font size="4">7. TRAK: (DAG) - 14.30</font></b><br/>
<br/>
<b><font size="4">	</font></b><font size="4">(nadaljevanje) posredovanje. To v praksi, recimo, zgleda takole, vi se odločite, da boste kupili stanovanje, se javite na oglas in dobite v podpis dokument - ni važno, kaj v dokumentu piše, ali gre za pogodbo o posredovanju ali morda potrdilo o ogledu -, ampak nenadoma ste vi naročitelj in podpišete kot naročitelj. Že v tem potrdilu piše, da so pogoji, recimo, prodaje 2 % delitev. To pomeni, v trenutku - tako kot je gospod Mesec povedal -, ko jaz sploh še nisem videl ne stanovanja, ko ne poznam niti nasprotne stranke, sem moram jaz odločiti za tak podpis in v končni fazi sploh ne vem, koliko je dejansko naročitelj plačal, ali je kaj plačal ali ni nič plačal. Ker, recimo, kupna pogodba pa piše, da stroške plača kupec. To je zdaj ta veriga vsiljevanja. 	</font><br/>
<font size="4">	Druga pomembna zadeva - to smo večkrat izpostavili, mislimo, da je to zelo dobro - je ta 25.a člen, ki določa, kateri so tisti dejanski stroški in kdaj jih nepremičninska družba dobi, po domače povedano. Ker zdaj vi imate situacijo, ko do prodaje ne pride, se pravi, plačila, torej te provizije ni, kakšni so zdaj ti stroški. In zdaj se v praksi pokaže, da potem nepremičninska družba zaračuna sorazmerno zelo visoke stroške, to ni 15 evrov, to je, recimo, prvi ogled po vaših cenikih, ki so objavljeni, 244 evrov, potem je pa vsak ogled, recimo, še 80 evrov. In na koncu dobite račun, tako kot ste vi izpostavili na podlagi mnenja tržnega inšpektorja, ki je zelo blizu plačilu za posredovanje. To se nam zdi ključno. In to je pozitivno, da sedaj je zapisano, da se lahko dogovorita, da se ti stroški zaračunajo. Ker vedeti moramo, osnovno pravilo je samo plačilo, če si me spravil v stik, sicer stroškov ni, razen če sva se midva tako dogovorila. To so obligacije in to je ta predpis, in zato se nam zdi to pozitivno. </font><br/>
<font size="4">	Z ostalim vas pa ne bi preveč obremenjevala, si boste prebrali v naši podpori. Hvala za besedo. </font><br/>
<br/>
<font size="4">	</font><b><font size="4">PREDSEDNIK EDVARD PAULIČ: </font></b><font size="4">Hvala lepa. </font><br/>
<font size="4">	Prehajamo na razpravo in glasovanje o posameznih členih in vloženih amandmajih v okviru </font><b><font size="4">druge obravnave </font></b><font size="4">predloga zakona. 	</font><br/>
<font size="4">	V imenu predlagatelja, gospod Mesec. </font><br/>
<br/>
<font size="4">	</font><b><font size="4">LUKA MESEC (PS Levica): </font></b><font size="4">Hvala za besedo.</font><br/>
<font size="4">	Jaz bi v bistvu želel pred razpravo obrazložiti samo še amandmaje. S prvim usklajujemo zakon z mnenjem Zakonodajno-pravne službe. Se pravi, tam, kjer govorimo o omejitvi provizij na največ 4 % pogodbene vrednosti, smo, kot je Zakonodajno-pravna služba opozorila, iz tega izvzeli primere gospodarskih družb in pravnih oseb, se pravi, velja samo za najemnike, fizične osebe, za najemnike stanovanj. Ker tu vidimo javni interes, in to je tudi obrazložitev, zakaj je tu ta omejitev na 4 % upravičena. Medtem ko pri gospodarskih družbah, res je, tega ni, tako to z amandmajem popravljamo. </font><br/>
<font size="4">	Druga vsebinska zadeva pa je, da popravljamo oziroma usklajujemo zakon z mnenjem Vlade, pri čemer iz 1. člena, kjer je prej pisalo, da minimalno plačilo pač ne sme presegati več kot 150 evrov - prej je pisalo brez DDV, zdaj smo ta »brez DDV« črtali, tako je lahko DDV tu dodan, če gre za davčne zavezance. </font><br/>
<font size="4">	To sta v bistvu dva vsebinska popravka, sicer pa zakon ostaja podoben. Mislim, da kar je ključno tu povedati, je samo to, slišali ste, recimo, da obe strani v javnosti, kako argumentirajo na eni strani nepremičninski posredniki in na drugi strani, kako je zadeva videti skozi oči potrošnika. In mislim, da kar se moramo danes odločiti, je, enostavno, na čigavi strani bomo. </font><br/>
<br/>
<font size="4">	</font><b><font size="4">PREDSEDNIK EDVARD PAULIČ: </font></b><font size="4">Hvala lepa.</font><br/>
<font size="4">	Ker ima predlog zakona samo devet členov, odboru predlagam, da se </font><br/>
<font size="4">	</font><br/>
<b><font size="4">8. TRAK: (DAG) - 14.35</font></b><br/>
<br/>
<b><font size="4">	</font></b><font size="4">(nadaljevanje) razprava o vseh členih predloga zakona združi, v skladu s 128. členom Poslovnika. Po opravljeni razpravi o členih bi opravili glasovanje o amandmajih, nato pa glasovali še o vseh členih skupaj. Ali kdo temu predlogu nasprotuje? Ugotavljam, da ne. </font><br/>
<font size="4">	V razpravo dajem vseh devet členov predloga zakona in vložene amandmaje. Želi kdo razpravljati? Gospod Rajh, izvolite. </font><br/>
<br/>
<font size="4">	</font><b><font size="4">MAG. ANDREJ RAJH (PS SAB): </font></b><font size="4">Hvala lepa, predsedujoči.</font><br/>
<font size="4">	Cenjeni gostje! </font><br/>
<font size="4">	SAB je socialno-liberalna stranka, zato smo najprej nad to pobudi bili malo začudeni. Imeli smo kar nekaj pomislekov, na katere je sicer državni sekretar Ministrstva za okolje in prostor, pa tudi predlagatelj odgovoril. Mi bomo amandmaje podprli, bom pa vseeno povedal, katere pomisleke imamo, in če se bodo ti pomisleki izkazali za utemeljene, pričakujemo od ministrstva, da bo nemudoma ukrepalo. </font><br/>
<font size="4">	Predlog se nanaša na omejevanje, bistvenih element je omejevanje posredniške provizije; s tem bi se naj reševalo stanovanjske težave najemnikov stanovanj. Naj povem, da to vpliva lahko na eksistenco 2 tisoč 200 posredniških provizij. Jaz razumem idejo pobudnika, cene v določenih regijah so res podivjale, ampak to je v določenih centrih, in s tem so podivjale tudi provizije. Slovenija pa ni samo Ljubljana, je treba pogledati, kaj se bo zgodilo z dostopom do storitev v drugih krajih, kjer cene niso ekscesne. Zato mi pričakujemo, da če se bo izkazalo, da zaradi tega posega države v zakonodajo določene storitve v določenih delih Slovenije ne bodo na voljo, da bo država nemudoma ukrepala. Naj samo povem, da če bo najemodajalec naročal storitev, potem bo tudi rekel, bo zahteval storitev, na primer, za obdobje enega leta. In to pomeni, da bo posrednik upravičen do polovice najemnine, in to lahko ima za posledico, da se te storitve sploh ne bodo izvajale ali pa se bodo izvajale preko določenih platform. </font><br/>
<font size="4">	Sam bi kot rešitev stanovanjskih problemov videl predvsem v spodbujanju neprofitne stanovanjske gradnje, za kar so zadolžene lokalne skupnosti, torej javni medobčinski in državni stanovanjski skladi. Naj pa poudarim, da se neprofitna najemnina že 12 let ni usklajevala oziroma 10 let, nekaj takega, in da javni medobčinski sklad Maribor ravno zaradi tega, zaradi nizkih najemnin že 12 let ne gradi novih socialnih neprofitnih stanovanj. Meni ni znano, ali je država v tem kontekstu nadomestno ukrepala ali pa če je lokalna skupnost zahtevala nadomestno ukrepanje države, da bi se tudi v mestu ob Dravi zagotovila stanovanja. Sem pa seznanjen z idejo in namero republiškega stanovanjskega sklada, da preko mednarodnih razvojnih bank financira stanovanjsko gradnjo. In pozivam, da to tudi v bodoče tehtno in aktivno nadaljuje. 	</font><br/>
<font size="4">	Hvala lepa. </font><br/>
<br/>
<font size="4">	</font><b><font size="4">PREDSEDNIK EDVARD PAULIČ: </font></b><font size="4">Hvala lepa.</font><br/>
<font size="4">	Želi še kdo besedo? Gospod Kepa, izvolite. </font><br/>
<br/>
<font size="4">	</font><b><font size="4">FRANCI KEPA (PS SDS): </font></b><font size="4">Hvala za besedo.</font><br/>
<font size="4">	Jaz sem proti tem zadevam, ki so tu podane, proti regulacijam. Čeprav je res, kakor je bilo že omenjeno, da so nekatere cene šle v nebo, najemniške, tudi te posredniške obenem, ampak, kot je bilo rečeno, ni samo Ljubljana, Koper pa Maribor, Slovenija so tudi drugi kraji, ki bi bili mogoče vprašljivi. Tudi druge države tega nimajo, malo držav ima to regulirano, ker vsaka regulacija ni dobra. Pri nas imamo regulacijo - sicer ni primerjava - za gobe, pa imamo regulacijo za regrat, pa imamo regulacijo… Edino, ne vem, pri medvedu pa nismo regulirali, tam bi pa mogoče res bilo potrebno, smo se pa ustavili, kajne. Zdaj bomo pa kar… kmalu bomo drva delali skupaj z medvedi v gozdu, toliko jih je že. Pa nisem za odstrel, </font><br/>
<br/>
<b><font size="4">9. TRAK: (DAG) - 14.40</font></b><br/>
<br/>
<b><font size="4">	</font></b><font size="4">(nadaljevanje) vendar bi bil za nek humani odstrel, pa jih podarimo, ne vem, mogoče… </font><br/>
<br/>
<font size="4">	</font><b><font size="4">PREDSEDNIK EDVARD PAULIČ: </font></b><font size="4">Ali se lahko držimo teme, gospod Kepa. </font><br/>
<br/>
<font size="4">	</font><b><font size="4">FRANCI KEPA (PS SDS): </font></b><font size="4">Dobro, dobro, se držim teme, saj se to tudi malo drži, te regulacije, kajne. Zadnjič smo bili tako proti regulaciji, danes smo pa tako za regulacijo. </font><br/>
<font size="4">	Problem je v Sloveniji za spodbudo neprofitnih stanovanj, da bi bilo potrebno tega več, pomoč mladim družinam, za vsakega otroka, tako kot poznajo druge države, ne pa da se z neko regulacijo usmerja in nepotrebno dirigira neko zadevo. </font><br/>
<font size="4">	Hvala.</font><br/>
<br/>
<font size="4">	</font><b><font size="4">PREDSEDNIK EDVARD PAULIČ: </font></b><font size="4">Hvala lepa.</font><br/>
<font size="4">	Naslednji ima besedo gospod Perič. </font><br/>
<br/>
<font size="4">	</font><b><font size="4">GREGOR PERIČ (PS SMC): </font></b><font size="4">Hvala lepa. </font><br/>
<font size="4">	Lep pozdrav vsem, kolegice in kolegi, predstavniki Vlade, ostali gostje!</font><br/>
<font size="4">	Ta predlog zakona, ki je zdaj pred nami, ima relativno dolgo brado, z njim se je ukvarjala tudi prejšnja Vlada. Tudi prejšnja Vlada je prišla v Državni zbor z nekim osnutkom, kolikor se spomnim, ga je tudi potrdila. Potem se je ta novela zakona znašla tudi v obravnavi v Državnem svetu, ki je izglasoval veto, in potem je vse skupaj zastalo. Tisti osnutek, kolikor se spomnim, pa takrat še nisem bil poslanec, potrebno je bilo veliko energije vložiti in tudi s tisto novelo niso ali pa nismo bili v državi vsi zadovoljni, podobno, kot morda s to novelo nismo. Je pa dejstvo, da se tudi v naši družbi, tudi v Državnem zboru potem tudi politična razmerja spremenijo. In to je neko dejstvo, ki ga moramo vzeti v obzir, tudi sam osebno ga moram vzeti, ker mi ni pretirano blizu pretirana regulacija. Verjamem, da lahko trg določene stvari uredi sam od sebe, vseh zagotovo ne. Zato je treba postaviti neke okvire. Zdaj, ali smo šli pri postavljanju teh okvirov morda korak predaleč ali ne, verjamem, da bo tu predvsem čas pokazal, ali je to res tako ali ni. Zagotovo pa smo tudi danes že slišali neke namige, ki niso ravno najbolj spodbudni, torej, od prijave Evropski komisiji do ustavne presoje in podobnega; jaz mislim, da če smo dovolj modri, se lahko temu tudi izognemo. Zagotovo pa rešujemo s tem zakonom en del problematike, ki jo imamo na stanovanjskem področju. Kot je kolega Rajh že povedal, če sem si pravilno zapomnil, je zadnja uskladitev neprofitnih najemnin bila izvedena leta 2006, od tega je že 12 oziroma 13 let in v teh 12 oziroma 13 letih so se zgodile tudi številne stvari. Navsezadnje tudi inflacija je nivo teh najemnin na ustrezen način razvrednotila, kar se v praksi izkaže predvsem v tem - in to lahko z gotovostjo trdim, ker sem se v pretekli službi veliko ukvarjal s tem -, da lokalne skupnosti nimajo motiva, da bi vlagale na kakršenkoli način sredstva, torej tako finančna, proračunska kot sredstva v obliki zemljišč, ki bi potem služila temu, da se gradijo nova dodatna neprofitna stanovanja -, ker je nivo neprofitnih najemnin tako nizek, da dejansko že obstoječi fond stanovanj, ki ga imajo, sploh če je ta fond starejši, torej, če ima več kot 60 let, se potem po formuli, ki je predvidena, izkaže, da tudi če ti kot lokalna skupnost vlagaš v neko stanovanje, ga izboljšaš, je potem najemnina, ki jo dobiš nazaj, zato da bi ga lahko ohranjal pri življenju, tako obstoječe stanovanje, torej dotično stanovanje, ostala takšna, da se to finančno ne izide. Izide se le na način, da občine, recimo, letno - odvisno, kako velik fond stanovanj imajo -, da določena stanovanja, ki so v slabšem stanju, enostavno odprodajo in potem s to kupnino krpajo to luknjo, ki nastaja zaradi nizkih neprofitnih najemnin. Jaz si upam tudi napovedati to, da če bi na Vladi prišli z nekim predlogom, da bi se te neprofitne najemnine popravile oziroma</font><br/>
<font size="4">	</font><br/>
<b><font size="4">10. TRAK: (SB) – 14.45</font></b><br/>
<br/>
<font size="4">	(nadaljevanje) uskladile samo z višino inflacije, ki se je na teh najemninah v 13-ih letih zagotovo poznala, bi bili deležni v vladni koaliciji, pa verjetno še kdo, številnih kritik. Tako, da kadar se lotevamo tega problema in verjamem, da se ga bomo v kratkem tudi morali predvsem s tega vidika, da gre tukaj pri neprofitnih najemninah tudi za nek socialni korektiv, kar je v končni fazi prav, moramo to zadevo nastaviti na tak način, da se bo to poznalo tudi na strani, da tako rečem Ministrstva za delo, družino in socialne zadeve. Uskladiti te evidence bo verjamem kar precejšen zalogaj, ampak, ko bo enkrat to narejeno, bo potem tudi veliko lažje dodeliti neko neprofitno stanovanje točno tisti osebi, ki ga potrebuje ne pa da se s pričo sistema, ki ga imamo zdaj, znotraj znajdejo tudi ljudje, ki bi veliko lažje prišli do nekega tržnega stanovanja. Vemo pa, da so v Sloveniji tudi regionalno gledano precejšnje razlike, predvsem prednjačita tukaj Ljubljana in pa Obala, kjer so najemnine neprimerno višje in potem kdorkoli se znajde v situaciji, ko mora rešiti svoj stanovanjski problem, postavljen pred skoraj nepremostljive ovire, kajti ena najemnina, ena tržna najemnina je lahko zelo hitro izenačena z minimalno plačo in če gremo malo računati eno gospodinjstvo z nižjimi prihodki, potem lahko vidimo, da so ljudje lahko v zelo resnih težavah in nimajo tega osnovnega pogoja bivanjskega zagotovljenega. Tako, da vem, da se je tudi v snovanju tega zakona tudi med predlagateljem in pristojnim ministrstvom, da je bilo veliko neke komunikacije in dialoga in da se je ta osnutek oziroma ta predlog, ki ga imamo pred seboj, skušal optimizirati kolikor se ga v danih okoliščinah da, verjamem pa, da bomo tudi znotraj današnje razprave izpostavili še kakšen njegov pomemben vidik. Vsekakor pa ta korak ne bo dovolj zato, da razrešimo ta velik problem, ki ga imamo na področju stanovanjske politike. Tukaj bo potrebno še zelo veliko sedenja tudi nas samih. Hvala lepa. </font><br/>
<br/>
<b><font size="4">	PREDSEDNIK EDVARD PAULIČ:</font></b><font size="4"> Hvala lepa. Želi še kdo razpravljati? Gospod Siter, izvolite. </font><br/>
<br/>
<b><font size="4">	PRIMOŽ SITER (PS Levica):</font></b><font size="4"> Hvala lepa, spoštovani predsednik za besedo. Eno besedo, dve v podporo predlogu, ki ga imate na klopeh. Zdaj, ko se trg samoregulira oziroma ko prepustimo vajeti samoregulacije samo trgu pridemo do številk in nepremičninski trg je zelo lep pokazatelj tega, pridemo do številk kot so recimo po zadnjih podatkih 2770 evrov v povprečju na kvadratni meter ob nakupu nepremičnine recimo v Ljubljani. O.K., danes ne govorimo o prodaji nepremičnin je pa lepa številka in je na tapeti nepremičninski trg. In država ni podjetje, seveda državljani nismo tržni subjekti in tukaj se strinjam s kolegom Kepo, ko pravi, da je treba dati v prvi vid mlade družine, državljane in tiste, ki dejansko potegnejo kratek konec pri nepremičninskih poslih. Na začetku je že tovariš luka serviral eno številko, torej trikratnik neke najemnine, kar je v seštevku nekih 1800 evrov, ena povprečna družina ali pa mlad par ali pa kdorkoli si težko privošči 1800 evrov za najem nepremičnine v štartu, zato regulacije tukaj resnično cilja na postavljanje najemnika v prvo fazo. </font><br/>
<font size="4">	Bi pa zdaj se samo še na kratko odzval na očitek GZS, da bo 4 % provizija zmanjšala število najemnih poslov in odprla na široko odprla vrata črnem trgu. Glede na to da se bo s tem znižal strošek nepremičninskega </font><br/>
<br/>
<b><font size="4">11. TRAK: (DAG) - 14.50</font></b><br/>
<br/>
<b><font size="4">	</font></b><font size="4">(nadaljevanje) posredovanja, lahko pri lastnikih nepremičnin pričakujemo ravno večje povpraševanje po nepremičninskih poslih; to je zdaj eno tako zdravorazumsko razmišljanje. Poleg tega, če si nalijemo čistega vina, pa ne rabiš biti strokovnjak, da veš, dva, tri oglase pogledaš in vidiš, da pri manjših nepremičninskih poslih, se pravi, ko gre za neke manjše sobe, stanovanja in tako naprej, je raven posredovanja nepremičninskih agencij manjše in se njihovo zastopanje povečuje s tem, ko se povečuje luksuznost nepremičnine. V GZS pravite, da bo posledica takšne spremembe, citiram, »povečanje črnega trga na področju posredovanja, ki ga država že zdaj ne more in ne uspe ali celo noče urediti.« Zdaj jaz ne razumem, zakaj bi se nekdo raje odločil plačati posrednika, več in na črno, se pravi, če ima možnost, manj in legalno; to je ta kontradikcija tega. Ne bo, kajne, kvečjemu se bo posledično črni trg zmanjšal, ker se bo cena storitev znižala na normalno, človeško, vzdržno raven. </font><br/>
<font size="4">	Hvala lepa. </font><br/>
<br/>
<font size="4">	</font><b><font size="4">PREDSEDNIK EDVARD PAULIČ: </font></b><font size="4">Hvala lepa.</font><br/>
<font size="4">	Želi še kdo razpravljati? Gospod Šiško, izvolite. </font><br/>
<br/>
<font size="4">	</font><b><font size="4">DUŠAN ŠIŠKO (PS SNS): </font></b><font size="4">Hvala, predsednik. Bom čisto kratek.</font><br/>
<font size="4">	Poglejte, govora je samo o Ljubljani. Če gremo primerjat najem stanovanj v Črnomlju ali pa malce proti Posavju, proti Murski Soboti, bomo videli, da ne moremo doseči enakih cen kot v Ljubljani. Zato se mi tu spet neka stvar čudna dogaja in imam pomislek, da spet nekdo hiti, da bi nekaj rad naredil. Zdajle, spoštovani kolegi, v petih minutah smo dvakrat dobili neke predloge za amandmaje. Mi v Slovenski nacionalni stranki tega ne bomo podprli, ker menimo, da po skrajšanem postopku česa takega ne moremo rešiti na vrat na nos. Če bi bilo to primerno gradivo pripravljeno, vse, potem ne bi zdajle leteli amandmaji. </font><br/>
<font size="4">	Toliko imam, da ne bom predolg, predsednik. Hvala.</font><br/>
<br/>
<font size="4">	</font><b><font size="4">PREDSEDNIK EDVARD PAULIČ: </font></b><font size="4">Hvala lepa.</font><br/>
<font size="4">	Želi še kdo razpravljati? V imenu predlagatelja, gospod Mesec, izvolite. </font><br/>
<br/>
<font size="4">	</font><b><font size="4">LUKA MESEC (PS Levica): </font></b><font size="4">Hvala za besedo.</font><br/>
<font size="4">	Tako kot sem prej rekel, danes smo uskladili zakon s komentarji Zakonodajno-pravne službe in komentarji Vlade, zato so amandmaji v zadnjem trenutku. Trenutno je prišel še zadnji amandma, ki ni nič posebnega, pač, razen tehnična uskladitev z evropsko direktivo. Namreč, govori o 7.b členu, to je občasno opravljanje reguliranega poklica, kjer je edina sprememba to, da se v naslovu člena in v prvem odstavku črta beseda »začasno«, saj obstoječi zakon začasnega opravljanja reguliranega poklica ne pozna, temveč samo občasno. Se pravi, gre za minimalno tehnično spremembo, prosim tudi ministrstvo, da se do nje opredeli. Sicer pa je zdaj zakon nared za potrjevanje. </font><br/>
<br/>
<font size="4">	</font><b><font size="4">PREDSEDNIK EDVARD PAULIČ: </font></b><font size="4">Hvala lepa.</font><br/>
<font size="4">	Imam še eno prijavo, gospa Heferle, potem pa bom dal besedo Vladi.</font><br/>
<br/>
<font size="4">	</font><b><font size="4">TINA HEFERLE (PS LMŠ): </font></b><font size="4">Hvala, gospod predsednik, za besedo. Jaz bom tudi čisto kratka.</font><br/>
<font size="4">	V tem predlogu zares trčimo ob dve človekovi pravici, ki sta v svojem bistvu enakovredni ali pa bi vsaj morali biti enakovredni, torej, svobodna gospodarska pobuda, kjer mora država zagotoviti pogoje, da posameznik lahko deluje na gospodarskem trgu, bodisi kot samostojni podjetnik bodisi v okviru ene izmed oblik gospodarskih družb, ki jih zakon kogentno določa. Edina omejitev pri tem, ki je ob tem dovoljena, če izvzamemo to kogentnost določene oblike, pod katero lahko posameznik nastopa v pravnem prometu, je ta, da se gospodarska dejavnost ne sme izvajati v nasprotju z javno koristjo. Zdaj, ali je neomejena provizija nepremičninskih posrednikov takšno nasprotje te javne koristi pri zagotavljanju </font><br/>
<br/>
<b><font size="4">12. TRAK: (DAG) - 14.55</font></b><br/>
<br/>
<b><font size="4">	</font></b><font size="4">(nadaljevanje) druge človekove pravice, torej pravice, da si državljan lahko dobi primerno stanovanje, to je po mojem mnenju danes ta kamen spotike, okrog katerega se vsi obračamo. Mnenja o tem so različna, odvisna so pa seveda od tega, koliko smo pri svojem pogledu liberalni ali pa koliko smo socialni. Nobena skrajnost v tem primeru ni v redu, tako pretirana regulacija kot tudi nek podivjan trg, ki zlorablja šibkejšega, torej položaj potrošnika. </font><br/>
<font size="4">	Sama še nisem zavzela povsem končnega stališča o tem, in tu se strinjam s kolegom Rajhom, ki je jasno izpostavil nekatere pomisleke, ki jih ta novela danes pred nami ponuja. Je pa res, da so posledice, ki jih Gospodarska zbornica izpostavlja, pa še nekateri drugi v današnji razpravi, šele špekulacija in se bodo uresničile zgolj v tistem najslabšem scenariju, torej niso nekaj dokončnega. In konec koncev, tudi ocena neke neustavnosti te ureditve, ki je danes pred nami, je še vedno zaenkrat špekulacija. Zato v tej fazi ne vidim razloga, da takega predloga danes ne bi podprla oziroma novelo zakona in vse končne amandmaje, ki v svoji končni verziji upoštevajo mnenje Zakonodajno-pravne službe v celoti. Tako bom pač to novelo in amandmaje podprla. </font><br/>
<font size="4">	Hvala.</font><br/>
<br/>
<font size="4">	</font><b><font size="4">PREDSEDNIK EDVARD PAULIČ: </font></b><font size="4">Hvala lepa. </font><br/>
<font size="4">	Želi še kdo razpravljati? Gospod Reberšek, izvolite. </font><br/>
<br/>
<font size="4">	</font><b><font size="4">ALEKSANDER REBERŠEK (PS NSi): </font></b><font size="4">Hvala lepa za besedo, predsedujoči.</font><br/>
<font size="4">	O tem Predlogu zakona o spremembah in dopolnitvah Zakona o nepremičninskem posredovanju gre za omejevanje proste gospodarske pobude. 70 % poslov se že zdaj opravi brez posrednika. Trenutno v Sloveniji ni gospodarske dejavnosti, pri kateri bi država z zakonom regulirala cene storitev, neustavnost, nasprotovanje z Evropsko direktivo o storitvah na notranjem trgu. Dejavnost nepremičninskih posrednikov je že zdaj v Sloveniji regulirana bolj kot v katerikoli drugi državi članici Evropske unije. Omenjena rešitev bo prinesla to, da se nepremičninske agencije ne bodo več ukvarjale z določenimi posli, zlasti dajanjem v najem. Nekatere bodo utrpele bistveno zmanjšanje posla, izgubo delovnih mest. Sklenitev pogodbe preko nepremičninskega posrednika državljanov zagotavlja veliko večje pravne varnosti v postopkih nakupov ali najemov nepremičnin, kjer se lahko preveri pravno in dejansko stanje nepremičnine, pravno svetovanje v postopkih posredovanja, zaščita interesa in pravica strank. Dolžnosti in obveznosti nepremičninskih posrednikov so zelo jasno in nedvoumno navedene v samem zakonu, za kršitve so predvidene tudi globe. Predlog zakona v nobenem oziru ne rešuje problematike nepremičninskega trga v Sloveniji. Pravi razlogi za visoke cene nepremičnin so predvsem v premalo gradnjah javnih neprofitnih stanovanj, investitorji se za gradnjo ne odločajo, saj se višina neprofitne najemnine ni uskladila z indeksom rasti cen življenjskih potrebščin oziroma indeksom rasti cen nepremičnin že od leta 2006. Višina neprofitnih najemnin je po nekaterih ocenah že 30 % pod realno vrednostjo. Najemodajalci se za oddajanje nepremičnin v najem ne odločajo zaradi slabega pravnega varstva. V primeru neplačevanja najemnin ali povzročanja škode na nepremičnini so nesorazmerno zaščiteni najemniki, in previsokega davka na oddajanje nepremičnin v najem. </font><br/>
<font size="4">	Menim, da je Predlog zakona o spremembah in dopolnitvah Zakona o nepremičninskem posredovanju, ki ga predlaga Levica, samo nabiranje političnih točk, ker bodo po današnji seji lahko zopet govorili, kako se borijo za tiste najšibkejše. Mislim, da je to povsem zgrešeno.</font><br/>
<font size="4">	Hvala lepa.</font><br/>
<br/>
<font size="4">	</font><b><font size="4">PREDSEDNIK EDVARD PAULIČ: </font></b><font size="4">Hvala lepa. </font><br/>
<font size="4">	V imenu predlagatelja, gospod Mesec, izvolite.</font><br/>
<br/>
<font size="4">	</font><b><font size="4">LUKA MESEC (PS Levica): </font></b><font size="4">Hvala. </font><br/>
<font size="4">	Samo kratko pojasnilo bi dal glede na to, da je bilo več komentarjev v to smer, da ta zakon ne rešuje ključnega problema na slovenskem nepremičninskem trgu, to je, da imamo veliko pomanjkanje javnih najemnih stanovanj. Ta zakon ni nikoli imel pretenzij, da bi kaj takega rešil. Ta zakon enostavno ureja pač nek drobec na nepremičninskem trgu, to je, regulira provizije nepremičninskih agencij. Kar se te velike rešitve tiče, jo pa pripravljamo z Ministrstvom za okolje in prostor, se pravi, urejamo nov izračun neprofitne najemnine oziroma stroškovne in po drugi strani sestavljamo novelo Stanovanjskega zakona, </font><br/>
<br/>
<b><font size="4">13. TRAK: (TB) – 15.00</font></b><br/>
<br/>
<font size="4">	(nadaljevanje) ki bo omogočila, da bodo stanovanjski skladi prišli do takih najemnin, s katerimi bodo lahko svoja stanovanja amortiziral in da bojo lahko predvsem gradili nova. To bomo predstavili v kratkem, najverjetneje v začetku jeseni, ko dokončno uskladimo, gremo pa – kot rečeno - po korakih. Ta zakon ureja zgolj nek drobec, v jeseni pride ta velika sprememba, od katere si seveda vsi obetamo, da bo končno zagnala gradnjo javnih neprofitnih stanovanj pri nas.</font><br/>
<br/>
<b><font size="4">PREDSEDNIK EDVARD PAULIČ:</font></b><font size="4"> Hvala lepa.</font><br/>
<font size="4">Ugotavljam, da interesa po razpravi več ni, tako da razpravo zaključujem in prehajamo na glasovanje o vloženih amandmajih. Imamo dva predloga za amandmaje odbora in sicer k 1. in 4. členu, ki ste jih dobili na mizo danes.</font><br/>
<font size="4">Glasovali bomo najprej o predlogu za amandma odbora k 1. členu. Če bo ta sprejet, postane osnovni 1. člen Poslanske skupine Levica brezpredmeten. Glasujemo.</font><br/>
<font size="4">Kdo je za? (12 članov.) Kdo je proti? (3 člani.)</font><br/>
<font size="4">Ugotavljam, da je amandma sprejet.</font><br/>
<font size="4">Prehajamo na glasovanje o amandmaju Poslanske skupine Levica k 2. členu. Glasujemo.</font><br/>
<font size="4">Kdo je za? (12 članov.) Kdo je proti? (3 člani.)</font><br/>
<font size="4">Ugotavljam, da je amandma sprejet.</font><br/>
<font size="4">Prehajamo na glasovanje o predlogu amandmaja odbora k 4. členu. Če bo ta amandma odbora sprejet, postane amandma k 4. členu Poslanske skupine Levica brezpredmeten. Glasujemo.</font><br/>
<font size="4">Kdo je za? (14 članov.) Kdo je proti? (1 član.)</font><br/>
<font size="4">Ugotavljam, da je amandma sprejet.</font><br/>
<font size="4">Prehajamo na glasovanje o amandmaju Poslanske skupine Levica k 5. členu. Glasujemo.</font><br/>
<font size="4">Kdo je za? (12 članov.) Kdo je proti? (3 člani.)</font><br/>
<font size="4">Ugotavljam, da je amandma sprejet.</font><br/>
<font size="4">Prehajamo na glasovanje o amandmaju Poslanske skupine Levica k 8. členu. Glasujemo.</font><br/>
<font size="4">Kdo je za? (12 članov.) Kdo je proti? (3 člani.)</font><br/>
<font size="4">Ugotavljam, da je amandma sprejet.</font><br/>
<font size="4">Prehajamo na glasovanje o amandmaju za novi, 8.a člen, Poslanske skupine Levica. Glasujemo.</font><br/>
<font size="4">Kdo je za? (12 članov.) Kdo je proti? (3 člani.)</font><br/>
<font size="4">Ugotavljam, da je amandma sprejet.</font><br/>
<font size="4">In pa še, prehajamo na glasovanje o amandmaju k naslovu končna določba. Glasujemo.</font><br/>
<font size="4">Kdo je za? (12 članov.) Kdo je proti? (3 člani.)</font><br/>
<font size="4">Ugotavljam, da je amandma sprejet.</font><br/>
<font size="4">Zaključili smo torej glasovanje o amandmajih. V skladu s prej sprejeto odločitvijo prehajamo še na glasovanje o vseh členih predloga zakona skupaj. Ali želi kdo obrazložiti svoj glas? Ugotavljam, da ne, tako da prehajamo na glasovanje in glasujemo.</font><br/>
<font size="4">Kdo je za? (12 članov.) Kdo je proti? (3 člani.)</font><br/>
<font size="4">Ugotavljam, da so členi predloga zakona sprejeti.</font><br/>
<font size="4">S tem zaključujem drugo obravnavo Predloga zakona o spremembah in dopolnitvah Zakona o nepremičninskem posredovanju, na matičnem delovnem telesu. Sprejeti amandmaji bodo vključeni v dopolnjen predlog zakona, ki bo sestavni del poročila odbora. Vas lahko prosim še za malo pozornosti?</font><br/>
<font size="4">Sedaj še predlagam, da odbor sprejme naslednji sklep: »Odbor za infrastrukturo, okolje in prostor predlaga Kolegiju predsednika Državnega zbora,</font><br/>
<br/>
<b><font size="4">14. TRAK: (TB) – 15.05</font></b><br/>
<br/>
<font size="4">	(nadaljevanje) da se na dnevni red 10. seje Državnega zbora uvrsti naslednja točka dnevnega reda: Predlog zakona o spremembah in dopolnitvah Zakona o nepremičninskem posredovanju.« Glasujemo.</font><br/>
<font size="4">Kdo je za? (12 članov.) Kdo je proti? (3 člani.)</font><br/>
<font size="4">	Ugotavljam, da je predlog sprejet.</font><br/>
<font size="4">Poročilo na seji Državnega zbora bom predstavil sam in s tem zaključujem to točko dnevnega reda in 15. nujno sejo Odbora za infrastrukturo, okolje in prostor. Hvala lepa.</font><br/>
<br/>
<b><font size="4">Seja je bila končana 1. julija 2019 ob 15.05.</font></b>
</root>