<?xml version="1.0" encoding="UTF-8"?>
<TEI xmlns="http://www.tei-c.org/ns/1.0"
     xmlns:xi="http://www.w3.org/2001/XInclude"
     xml:id="SDZ7-Redna-15-2016-01-26">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                                Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons
                                Priznanje avtorstva 4.0 mednarodna licenca</ref>.</p>
            </availability>
            <date when="2019-01-10+01:00"/>
         </publicationStmt>
         <sourceDesc>
            <bibl>
               <idno type="custom" subtype="day">SZA|348668F77CC0DD8AC1257F9600491965</idno>
               <idno type="URI">https://www.dz-rs.si/wps/portal/Home/deloDZ/seje/evidenca?mandat=VII&amp;type=sz&amp;uid=348668F77CC0DD8AC1257F9600491965</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#SDZ7-Redna-15-2016-01-26.DZ" n="15">
               <name>Redna</name>
               <date when="2016-01-26"/>
            </setting>
         </settingDesc>
         <particDesc>
            <listOrg>
               <org xml:id="SDZ7-Redna-15-2016-01-26.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="7" notBefore="2014-08-01" notAfter="2018-06-22">
                        <label>7. mandat (2014-2018)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>
            <head>REPUBLIKA SLOVENIJA DRŽAVNI ZBOR</head>
            <stage type="session">nadaljevanje 15. seje</stage>
            <stage type="chairman">Sejo sta vodila predsednik Državnega zbora dr. Milan Brglez in podpredsednik
            Primož Hainz.</stage>
            <stage type="time">Seja se je začela ob 9.03. </stage>
            <sp xml:id="SDZ7-Redna-15-2016-01-26.sp1">
               <speaker>PREDSEDNIK DR. MILAN BRGLEZ:</speaker>
               <p>Spoštovane kolegice poslanke in kolegi poslanci, gospe in gospodje!</p>
               <p>Začenjam z nadaljevanjem 15. seje Državnega zbora. Obveščen sem, da se današnje seje
               ne morejo udeležiti naslednje poslanke in poslanci: gospa Vesna Vervega do 13. ure,
               gospod Žan Mahnič, mag. Anže Logar, mag. Andrej Šircelj in gospod Simon Zajc. Vse
               prisotne lepo pozdravljam.</p>
               <p>Prehajamo na <title>3. TOČKO DNEVNEGA REDA, TO JE NA OBRAVNAVO PREDLOGA ZAKONA O
                  SPREMEMBAH IN DOPOLNITVAH ZAKONA O ŠTIPENDIRANJU PO SKRAJŠANEM POSTOPKU.</title>
               </p>
               <p>Predlog zakona je v obravnavo Državnemu zboru predložila Vlada.</p>
               <p>Za dopolnilno obrazložitev predloga zakona dajem besedo predstavnici Vlade, državni
               sekretarki na Ministrstvu za delo, družino, socialne zadeve in enake možnosti gospe
               Martini Vuk.</p>
            </sp>
            <sp xml:id="SDZ7-Redna-15-2016-01-26.sp2">
               <speaker>MARTINA VUK:</speaker>
               <p>Hvala lepa, gospod predsednik. Spoštovani poslanke in poslanci!</p>
               <p>Čeprav je bil veljavni Zakon o štipendiranju sprejet s soglasjem ključnih deležnikov,
               so se v praksi, predvsem pri deficitarnih štipendijah, pokazale nekatere težave. Do
               zapletov pri izvedbi javnega razpisa za dodelitev štipendij za deficitarne poklice za
               šolsko 2015/2016 je prišlo zaradi odprtega roka oddaje vlog. Veljavni zakon namreč
               predvideva zbiranje prijav preko javnega poziva in ne določa posebnih pogojev, ki jih
               morajo izpolnjevati vlagatelji za pridobitev deficitarne štipendije. Podobnim težavam
               bi se v prihodnje želeli izogniti, zato je sprememba pred objavo javnega razpisa za
               šolsko leto 2016/2017, ki mora biti objavljen v kratkem, nujna.</p>
               <p>Sprememba bo pomenila bolj učinkovito in bolj transparentno razdelitev sredstev za
               štipendije za deficitarne poklice, na podlagi katere bodo vlagatelji obravnavani
               enako glede na izpolnjevanje pogojev in ne glede na čas oddaje vloge. Sredstva za
               štipendije za deficitarne poklice bodo v šolskem oziroma študijskem letu 2016/2017
               zagotovljena iz evropskih sredstev. S predlaganimi spremembami zakona torej želimo
               spremeniti način dodeljevanja štipendij za deficitarne poklice, saj trenutno veljavni
               zakon štipendije dodeljuje na podlagi javnega poziva. To je v preteklosti pomenilo,
               da je za odločitev o dodelitvi štipendije bil odločilen čas oddaje vloge, kar je
               povzročilo veliko težav, slabe volje, dolge vrste pred skladom in na pošti in na
               koncu je bilo veliko razočaranje. Zato predlagamo spremembo 31. člena Zakona o
               štipendiranju, kamor smo dodali posebne pogoje. Tako se spremenjeni člen glasi:
               "Štipendije za deficitarne poklice se dodeli upravičenci, ki izpolnjuje pogoje iz
               11., 12. in 13. člena tega zakona, in posebne pogoje, določene z javnim razpisom ter
               se izobražuje na ravneh izobraževanja in področjih, opredeljenih v politiki
               štipendiranja." To določbo smo dodatno dopolnili z 31. a členom, kjer smo posebne
               pogoje, določene z javnim razpisom, opredelili. Posebni pogoji javnega razpisa, ki
               jih mora izpolnjevati vlagatelj, so tako lahko raven oziroma stopnja izobraževanja,
               področje ali smer izobraževanja, letnik izobraževanja, uspeh oziroma povprečna ocena.
               Poleg tega predlagamo tudi spremembo 33. člena zakona, kjer se črta drugi odstavek,
               kar pomeni, da se kot kriterij za dodelitev deficitarne štipendije črta odprti rok za
               vložitev vloge.</p>
               <p>Druga sprememba zakona pa se nanaša na spremembo zaposlitvenega pogoja pri
               štipendijah Ad futura, to so štipendije za izobraževanje v tujini, in izhaja iz
               postopka Evropske komisije proti Republiki Sloveniji, v katerem je Evropska komisija
               julija 2013, torej po sprejemu Zakona o štipendiranju, zahtevala spremembe določb v
               zvezi z rokom, v katerem mora prejemnik štipendije Ad futura izpolniti obveznost
               zaposlitve. Zato se pri Zakonu o štipendiranju popravi 58. člen, Republika Slovenija
               je namreč Evropski komisiji obljubila, da bo ob prvi spremembi zakonodaje določila
               daljše roke za izpolnitev obveznosti zaposlitve tistih štipendistov, ki so prejemali
               štipendijo Ad futura za študijo v tujini.</p>
               <p>Spoštovane poslanke in poslanci! Prosim vas, da glede na obrazložitev, ki sem jo
               predstavila, podprete novelo Zakona o štipendiranju in da na ta način zagotovimo
               njegovo boljše, lažje in bolj pravično izvajanje. Hvala lepa.</p>
            </sp>
            <sp xml:id="SDZ7-Redna-15-2016-01-26.sp3">
               <speaker>PREDSEDNIK DR. MILAN BRGLEZ:</speaker>
               <p>Predlog zakona je obravnaval Odbor za delo, družino, socialne zadeve in invalide kot
               matično delovno telo.</p>
               <p>Za predstavitev poročila odbora dajem besedo predsedniku gospodu Urošu Priklu.</p>
            </sp>
            <sp xml:id="SDZ7-Redna-15-2016-01-26.sp4">
               <speaker>UROŠ PRIKL (PS DeSUS):</speaker>
               <p>Hvala lepa za besedo. Spoštovani predsednik, kolegice, kolegi, predstavniki
               Vlade!</p>
               <p>Odbor za delo, družino, socialne zadeve in invalide je na svoji 25. nujni seji dne
               12. 1. kot matično delovno telo obravnaval Predlog zakona o spremembah in dopolnitvah
               Zakona o štipendiranju. Tega je Državnemu zboru predložila Vlada s predlogom za
               obravnavo in sprejetje po skrajšanem postopku, saj je Kolegij predsednika Državnega
               zbora sklenil, da se naveden predpis obravnava po skrajšanem postopku.</p>
               <p>Pri delu odbora so bili prisotni oziroma so sodelovali predstavniki predlagatelja,
               torej Ministrstvo za delo, potem Študentske organizacije Slovenije, Dijaška
               organizacija Slovenije in predstavniki Javnega sklada Republike Slovenije za razvoj
               kadrov in štipendiranje. Predpis oziroma predlog zakona je obravnaval tudi Državni
               svet Republike Slovenije in njegov matični odbor in omenjeni predlog zakona seveda
               tudi podprl.</p>
               <p>V sami razpravi je bilo s strani predlagatelja povedano, da v predlagani noveli
               zakona gre za ureditev odprtega roka za dodeljevanje štipendij za deficitarne poklice
               in prehod na javni razpis z zaprtim rokom. Na ta način bodo imeli vlagatelji, to je
               bilo povedano, dovolj časa za oddajo vloge, ocenjeni pa bodo na podlagi izpolnjevanja
               pogojev in meril, kar bo zagotovilo enako obravnavanje vseh vlagateljev, ne glede na
               čas oddaje vlog, kar je bil primer pred kratkim. Za dodelitev štipendije za
               deficitarne poklice se bodo poleg splošnih pogojev, ki jih določa zakon, lahko
               upoštevali tudi dodatni pogoji, ki jih bo na podlagi zakona določil vsakokratni javni
               razpis. Smiselno je, da se ti štipendisti, ki prejmejo te štipendije, po zaključenem
               izobraževanju vračajo in zaposlujejo pri nas, torej v Republiki Sloveniji, zato
               predlagana sprememba zakona prinaša tudi primernejšo ureditev rokov za izpolnjevanje
               obveznosti zaposlitve štipendistov Ad future po zaključenem roku oziroma po samem
               zaključenem izobraževanju.</p>
               <p>Nadalje so v razpravi, ki je bila korektna, odkrita in konstruktivna, razpravljavci
               podprli predlagane spremembe zakona. Trenutna ureditev je bila vsekakor neustrezna,
               to pa se je posebej odrazilo oziroma odražalo ob lanskih dogodkih v zvezi za razpisom
               za štipendije. Poudarjeno je bilo, da so spremembe usklajene tako s študentsko kot
               dijaško organizacijo in tudi socialnimi partnerji.</p>
               <p>Na sam predpis zakona je imela v okviru svojih pristojnosti pripombe
               Zakonodajno-pravna služba, in sicer na 4. člen samega predpisa, h kateremu pa so
               koalicijske poslanske skupine SMC, Desus in SD vložile amandma, ki je smiselno
               upošteval vse pripombe, ki jih je izpostavila Zakonodajno-pravna služba.</p>
               <p>Odbor je v skladu s 128. členom Poslovnika Državnega zbora glasoval o vseh členih
               predloga zakona ter jih tudi sprejel. Glede na sprejeti amandma je na podlagi prvega
               odstavka 133. člena Poslovnika Državnega zbora pripravljeno besedilo dopolnjenega
               predloga zakona, v katerega je vključen tudi sprejeti amandma k 4. členu. Dopolnjen
               predlog zakona je sestavni del poročila, ki ste ga tudi dobili. Hvala lepa.</p>
            </sp>
            <sp xml:id="SDZ7-Redna-15-2016-01-26.sp5">
               <speaker>PREDSEDNIK DR. MILAN BRGLEZ:</speaker>
               <p>Sledi predstavitev stališč poslanskih skupin.</p>
               <p>Besedo ima Poslanska skupina Stranke modernega centra, zanjo mag. Tanja Cink.</p>
            </sp>
            <sp xml:id="SDZ7-Redna-15-2016-01-26.sp6">
               <speaker>MAG. TANJA CINK (PS SMC):</speaker>
               <p>Spoštovani predsednik, predstavnica ministrstva, spoštovani poslanke in poslanci!</p>
               <p>Predlog zakona o spremembah in dopolnitvah Zakona o štipendiranju vsebuje dve
               temeljni rešitvi. Prva rešitev izhaja iz potrebe po uskladitvi s pravom Evropske
               unije in se nanaša na uskladitev obveznosti zaposlitve štipendistov Ad futura z
               zahtevami Evropske komisije. Trenutna ureditev namreč določa, da je štipendist dolžan
               najkasneje v treh mesecih po zaključku izobraževanja, za katerega je prejel
               štipendijo, skleniti delovno razmerje ali se prijaviti v evidenco brezposelnih oseb
               na Zavodu za zaposlovanje. Z novelo pa se predlaga sprememba veljavne zakonodaje na
               način, da se roke za zaposlitev štipendista določi glede na čas prejemanja štipendije
               in stopnje izobraževanja. Z novelo s tako predlaga na primer za dodiplomski študij
               rok za zaposlitev 10 let od zaključka študija, če je štipendist prejemal štipendijo
               do vključno tri študijska leta, za podiplomski študij pa je predlagani rok za
               zaposlitev 5 let od zaključka študija, če je štipendist prejemal štipendijo največ
               eno študijsko leto in tako dalje.</p>
               <p>Druga rešitev, ki jo prinaša novela, je posledica velikega zanimanja za štipendije za
               deficitarne poklice v šolskem oziroma študijskem letu 2015/2016, ki je pokazala, da
               je trenutna ureditev področja, ki temelji na razpisu z odprtim rokom, neustrezna.
               Namesto odprtega roka za prijavo na razpis za deficitarne štipendije se z novelo
               poleg splošnih uvajajo tudi posebni pogoji oziroma merila, na podlagi katerih bodo
               vlagatelji ocenjeni, to so na primer raven oziroma stopnja izobraževanja, področje
               oziroma smer izobraževanja, letnik izobraževanja in uspeh oziroma povprečna ocena. V
               politiki štipendiranja, ki jo je Vlada sprejela za obdobje 2015 do 2019 so že
               določeni cilji štipendij za deficitarne poklice, opredeljena so področja, ki se
               spodbujajo prek politike štipendij za deficitarne poklice, vključno s področij, ki
               jih kot deficitarna opredelita italijanska in madžarska narodna skupnost, kazalci
               spremljanja doseganja ciljev, pričakovani rezultati štipendij za deficitarne poklice
               ter način in obdobje poročanja o izvajanju štipendiranja. Z novelo bomo omogočili, da
               bo v sodelovanju s stroko oziroma delodajalci znotraj že omenjenih deficitarnih
               področij in izobraževalnih programov določen ožji nabor poklicev v skladu z razpisom
               za deficitarne štipendije.</p>
               <p>Ureditev, ki jo uvajamo, je bolj transparentna in učinkovita ter omogoča enako
               obravnavo vlagateljev. Poudariti pa je treba, da same štipendije za deficitarne
               poklice ne bodo mogle podati vseh odgovorov na trenutne razmere na trgu dela in
               rešiti problematiko odseljevanja mladih v tujino ter s tem povezano izgubo
               potenciala, ki bi lahko bil gonilo družbenega napredka in priložnost za ustvarjanje
               novih delovnih mest v Sloveniji. Prav tako moramo biti učinkoviti pri iskanju
               dodatnih rešitev oziroma odgovorov na vprašanja glede poglabljanja strukturnih
               neskladij na trgu dela pri delovnih mestih s srednjo poklicno izobrazbo, saj se nam
               lahko zgodi, da delovne sile z določenimi kompetencami, ki danes že zapušča trg dela,
               ne bomo mogli nadomestiti s prilivom mladih. Posledično pa bo to imelo negativne
               vplive na slovensko gospodarstvo.</p>
               <p>Na podlagi navedenega bomo v Poslanski skupini SMC predlog novele Zakona o
               štipendiranju podprli. Hvala lepa.</p>
            </sp>
            <sp xml:id="SDZ7-Redna-15-2016-01-26.sp7">
               <speaker>PREDSEDNIK DR. MILAN BRGLEZ:</speaker>
               <p>Besedo ima Poslanska skupina Slovenske demokratske stranke, zanjo gospod Tomaž
               Lisec.</p>
            </sp>
            <sp xml:id="SDZ7-Redna-15-2016-01-26.sp8">
               <speaker>TOMAŽ LISEC (PS SDS):</speaker>
               <p>Hvala, predsednik, za dano besedo. Spoštovana državna sekretarka, kolegi, kolegice,
               lep pozdrav!</p>
               <p>Sam se spomnim leta 2007, ko smo takrat v mandatu prve vlade Janeza Janše sprejemali
               prvi sistemski zakon o štipendiranju, in vem, da je bil takrat eden izmed nosilcev
               poleg Ministrstva za delo, družino in socialne zadeve tudi takratni minister za
               izobraževanje. Ravno na njegovo pobudo so v zakonu posebno noto dobile tudi
               štipendije za deficitarne poklice; in celo več, celo nekateri drugi zakoni s področja
               izobraževanja so sledili temu namenu. Dejstvo pa je, da smo bili skozi celotno
               obdobje od leta 2007 dokaj soglasni pri sprejemanju zakonodaje glede štipendiranja,
               kajti obljuba takratnega ministra za delo je bila, da če bo prišlo v praksi do
               problemov, bomo zadeve sprotno reševali. In danes je pred nami ena izmed odprav te
               anomalije.</p>
               <p>Dejstvo pa je, da je javni razpis za dodelitev štipendij za deficitarne poklice, ki
               mora biti v skladu z Zakonom o štipendiranju, bil sprejet leta 2013, tam pa je
               izrecno navedeno, da mora biti razpis objavljen do konca meseca januarja. Če vsi
               vemo, da smo danes 26. januarja, se nam spet zelo mudi. Problematični se nam zdita v
               Poslanski skupini SDS dve zadevi. Eno je, da se bodo vsakokratni pogoji določili v
               javnem razpisu. V Poslanski skupini SDS ne želimo, da bodo ti vsakokratni pogoji
               variirali od leta do leta, da bodo tako mladi lahko lažje prišli pred štipendije s
               točno določenimi dejstvi, katera morajo izpolnjevati. Drugo problematično dejstvo se
               nam zdi to, da je bil zakon sprejet leta 2013, prvi razpis za deficitarne poklice pa
               je bil komaj konec leta 2015. Torej tisto, kar bi moralo biti že januarja 2013 in
               januarja 2015, je nekdo zamudil. Ko pa smo se prvič srečali s tem razpisom, pa smo
               videli eno izmed glavnih težav, to pa je težava, ki se imenuje sistem, kdor prej
               pride, prej melje. Zato tudi danes v Poslanski skupini SDS podpiramo rešitev, da gre
               za ukinitev odprtega roka in torej na prehod na javni razpis z zaprtim rokom.</p>
               <p>Ob tem pa bi poudarili še dve zadevi. Eno je finančna konstrukcija štipendij za
               deficitarne poklice. Verjamemo, da bo ministrstvo našlo toliko finančnih sredstev, da
               bodo lahko vsi, ki želijo prejemati te štipendije, te štipendije tudi prejeli. Če
               samo spomnim, v Poslanski skupini SDS smo na podlagi nekih hitrih analiz ugotovili,
               da bi bilo treba teh finančnih sredstev več, zato smo tudi predlagali amandma tako za
               leto 2016 kot za leto 2017, vsakokrat 8-milijonski dvig. V prvem poskusu ste te
               amandmaje poslanci koalicije zavrnili, upamo pa, da bo ministrstvo samo našlo denar v
               naslednjih proračunih, da ne bo treba spet opoziciji ali konkretno Poslanski skupini
               SDS predlagati dodatna amandmaja.</p>
               <p>Druga zadeva, na katero želimo opozoriti, in se sicer ne dotika direktno tega zakona,
               je pa v neposredni povezavi, pa je, da pričakujemo od Ministrstva za delo in tudi od
               Ministrstva za izobraževanje, da nemudoma pristopita k sistemskemu reševanju
               problematike vajeništva, kjer gre tudi za deficitarne poklice. To, da bomo do leta
               2020 evalvirali in naredili osnutek sistema vajeništva, je nesprejemljivo. Leta 2020
               bodo verjetno spremembe terjale že neko novo, bolj moderno rešitev, zato pričakujemo,
               da bo tudi Ministrstvo za delo naredilo svoj delček v mozaiku uspešne priprave
               reševanja problematike vajeništva.</p>
               <p>Skratka, glede na to, da gre za spremembo zakona, ki je nujno potrebna, da se
               izognemo sistemu, kdor prej pride, prej jemlje, bomo v Poslanski skupini SDS zakon
               tudi soglasno podprli. Hvala.</p>
            </sp>
            <sp xml:id="SDZ7-Redna-15-2016-01-26.sp9">
               <speaker>PREDSEDNIK DR. MILAN BRGLEZ:</speaker>
               <p>Besedo ima Poslanska skupina Demokratične stranke upokojencev Slovenije, zanjo mag.
               Jana Jenko.</p>
            </sp>
            <sp xml:id="SDZ7-Redna-15-2016-01-26.sp10">
               <speaker>MAG. JANA JENKO (PS DeSUS):</speaker>
               <p>Hvala za besedo, gospod predsednik. Vsi skupaj prav lepo pozdravljeni!</p>
               <p>S tem predlogom novele Zakona o štipendiranju urejamo dvoje; prva stvar so štipendije
               za deficitarne poklice. Gre za spremembo določil v zvezi z javnim razpisom in je
               posledica lanskih zapletov ob objavi razpisa za štipendije za deficitarne poklice za
               aktualno šolsko leto. V Poslanski skupini Desus se s predlaganim spremenjenim načinom
               razpisa iz odprtega na zaprti rok strinjamo. Prav tako podpiramo uvedbo dodatnih
               pogojev, ki se bodo lahko upoštevali za vrednotenje vlog vlagateljev s točkami, ki
               bodo na koncu merilo za izbor upravičencev do štipendij te vrste. Kandidati bodo tako
               ocenjeni na podlagi izpolnjevanja pogojev in meril, ki jih bo določil vsakokratni
               razpis, pri čemer se bo lahko upoštevala smer, stopnja in letnik izobraževanja ter
               šolski uspeh oziroma ocene kandidata. S tem se zagotovo cilja na bolj učinkovito in
               usmerjeno politiko štipendiranja. Da pa se smiselnost te vrste štipendiranja tudi
               uresniči, je treba, da se nabor deficitarnih poklicev prilagodi resničnim oziroma
               aktualnim potrebam oziroma povpraševanju gospodarstva.</p>
               <p>Poleg štipendij za deficitarne poklice so z interesi gospodarstva tesno povezane tudi
               kadrovske štipendije, ki jih imajo delodajalci možnost podeljevati dijakom in
               študentom, v katerih vidijo svoj bodoči kader. Glede na opozorila in pobude z njihove
               strani oziroma s strani regionalnih razvojnih agencij bi bilo mogoče čim prej
               smiselno prisluhniti tudi njim.</p>
               <p>Druga sprememba, ki se nanaša na prejemnike štipendij Ad futura, katere so namenjene
               izobraževanju mladih v tujini, pa vnaša po naši oceni več življenjskosti glede tega,
               kdaj naj bi štipendist po zaključenem izobraževanju v tujini izpolnil obveznost, da
               se zaposli pri delodajalcu doma, torej v Republiki Sloveniji.</p>
               <p>V Poslanski skupini Desus se s predlogom novele zakona strinjamo in ga bomo podprli.
               Hvala.</p>
            </sp>
            <sp xml:id="SDZ7-Redna-15-2016-01-26.sp11">
               <speaker>PREDSEDNIK DR. MILAN BRGLEZ:</speaker>
               <p>Besedo ima Poslanska skupina Socialnih demokratov, zanjo gospa Marija Bačič.</p>
            </sp>
            <sp xml:id="SDZ7-Redna-15-2016-01-26.sp12">
               <speaker>MARIJA BAČIČ (PS SD):</speaker>
               <p>Spoštovani gospod predsednik, spoštovani vsi prisotni, lepo pozdravljeni!</p>
               <p>Novela zakona o štipendiranju vsebuje dve spremembi, in sicer na področju štipendij
               Ad futura in štipendij za deficitarne poklice.</p>
               <p>Štipendije Ad futura so namenjene spodbujanju izobraževanja mladih v tujini.
               Izobraževanje v tujini, tisto, za krajši čas, ali tisto, za celoten program, je med
               našimi študenti močno prisotno, zelo zaželeno ter seveda izjemnega pomena v smislu
               večje konkurenčnosti diplomantov in izboljšanja zaposlitvenih možnosti. Smiselno je,
               da se ti štipendisti po zaključenem izobraževanju vračajo in zaposlujejo v Republiki
               Sloveniji. V postopku pred Evropsko komisijo smo se zavezali k uskladitvi nacionalne
               zakonodaje z zahtevami glede omejevanje proste mobilnosti štipendistov Ad futura, ki
               štipendijo prejemajo za izobraževanje v tujini. Predlagana sprememba zakona sledi tem
               zavezam in prinaša primernejšo ureditev rokov za izpolnitev obveznosti zaposlitve
               štipendistov Ad futura za izobraževanje v Republiki Sloveniji po zaključenem
               izobraževanju.</p>
               <p>Druga sprememba Zakona o štipendiranju se nanaša na štipendije za deficitarne
               poklice. Prepoznati potrebe na trgu dela in se nanje primerno odzivati je ključno pri
               zagotavljanju zmanjševanja brezposelnosti in povečanju zaposlitvenih možnosti. Pri
               določanju deficitarnih poklicev je pomemben dejavnik razkorak med ponudbo in
               povpraševanjem na trgu dela. Vedno večji vpis mladih v terciarno izobraževanje kljub
               velikemu številu brezposelnih povzroča strukturno brezposelnost, saj delodajalci ne
               morejo pokriti svojih potreb po delovni sili, predvsem po delavcih s poklicno ter
               srednjo strokovno in tehnično izobrazbo. Zaradi tega operativni program za izvajanje
               evropske kohezijske politike v obdobju 2014–2020 predvideva ukrepe za zagotavljanje
               deficitarne delovne sile, razvoj storitev na trgu dela z namenom odpravljanja
               strukturnih neskladij na trgu dela pa tudi štipendije za deficitarne in
               specializirane poklice.</p>
               <p>Na problematiko deficitarnih poklicev se tudi širše nanaša jamstvo za mlade. Slab
               položaj mladih na trgu dela je med drugim posledica neusklajene strukture diplomantov
               terciarnega izobraževanja glede na področju izobraževanja s potrebami trga dela,
               velikega povečanja števila diplomantov ter znižanja števila mladih z dokončno
               poklicno in srednjo strokovno izobrazbo, ki se vključujejo na trg dela. Štipendije za
               deficitarne poklice so tako izjemnega pomena za zagotavljanje ravnovesja med ponudbo
               in povpraševanjem na trgu delovne sile in so pomembne spodbude mladim za izbiro
               izobraževanja za poklice, ki na trgu dela izkazujejo manko razpoložljivih kadrov
               glede na predvidene potrebe. Vključno z letom 2019 bo Republika Slovenija za
               štipendije za deficitarne poklice zagotavljala letno 1,2 milijona evrov. V naslednjem
               šolskem letu bo ta znesek zagotavljala iz evropskih sredstev. Štipendija znaša 100
               evrov mesečno in se lahko dodeli hkrati z vsemi štipendiji, razen s kadrovsko. Vsi se
               še zelo dobro spomnimo na ne najbolj posrečeno izvedbo prvega razpisa, ki jo je
               povzročila določba odprtega roka za vložitev vloge po nepravičnem principu, da kdor
               prvi pride, prvi prejme. Ta grenka izkušnja od nas terja spremembo načina izvedbe
               razpisa za dodeljevanje štipendij in določitev kriterijev, ki bodo pomoč pri
               odločanju o upravičenosti do dodelitve. Sprememba tako pomeni učinkovitejšo in
               transparentnejšo, predvsem pa bolj pravično in enakopravno razdelitev sredstev za
               štipendije za deficitarne poklice. Posebni pogoji, ki jih določa novi 31. a člen,
               niso določeni obvezujoče, ampak jih je mogoče uporabiti v primeru prevelikega števila
               vlog. Na podlagi teh kriterijev bodo vlagatelji v bodočih razpisih obravnavani enako
               glede na izpolnjevanje pogojev in ne glede na čas oddaje vloge.</p>
               <p>Socialni demokrati bomo novelo Zakona o štipendiranju seveda podprli.</p>
            </sp>
            <sp xml:id="SDZ7-Redna-15-2016-01-26.sp13">
               <speaker>PREDSEDNIK DR. MILAN BRGLEZ:</speaker>
               <p>Besedo ima Poslanska skupina Združena levica, zanjo Miha Kordiš.</p>
            </sp>
            <sp xml:id="SDZ7-Redna-15-2016-01-26.sp14">
               <speaker>MIHA KORDIŠ (PS ZL):</speaker>
               <p>Predsedujoči, hvala lepa za besedo.</p>
               <p>Sistem deficitarnih štipendij ima kar nekaj resnih pomanjkljivosti, zato bomo v
               Združeni levici ta predlog, ki je pred nami, podprli pogojno na podlagi zagotovil, ki
               jih je dal državni sekretar, da se bodo pri dodeljevanju upoštevali tudi socialni
               kriteriji.</p>
               <p>Izhodiščni problem tega zakona je sama definicija deficitarnih poklicev. Njen prvi
               kriterij je pomanjkanje na trgu dela. Tukaj se strinjamo s pristopom ministrstva.
               Manjka pa drugi kriterij, namreč odgovor na vprašanje, katere panoge bomo v Sloveniji
               prioritetno razvijali, to pa je odvisno od strategije razvoja, ki je v Sloveniji
               nimamo. Imamo strategijo nerazvoja, privatizacije, ki se imenuje strategija
               upravljanja kapitalskih naložb, v kateri pa kadrovske potrebe niso opredeljene. Vsi
               se najbrž strinjamo, da nima smisla, da štipendiramo ljudi, ki se bodo prisiljeni
               izseliti v Nemčijo in Avstrijo, zato v resnici menimo, da bi v Sloveniji ta trenutek
               kot deficitarne potrebovali več državnih torej socialnih štipendij, kajti jasno je,
               da prebivalci s socialnimi pomočmi, ki so s 300 evri pod pragom tveganja revščine
               oziroma 100 evrov pod minimalnimi življenjskimi stroški, ne morejo zagotoviti
               normalnih pogojev za šolanje svojih otrok. Delodajalci imajo navsezadnje možnost, da
               privabijo kadre z višjimi plačami oziroma kadrovskimi štipendijami. Zato bi bilo bolj
               kot v neke poklice, za katere v resnici ne moremo zagotoviti zaposlenosti, ta
               sredstva vložiti v povečanje državnih štipendij.</p>
               <p>S tem pa smo pri zagotovilu gospoda državnega sekretarja. V Združeni levici smo
               predlagali amandma, da bi v primerih, ko imata dva kandidata enake ocene, štipendijo
               dobil tisti dijak, ki je v težjem socialnem položaju oziroma ima posebne potrebe ali
               pa je zelo oddaljen od kraja šolanja. Ta amandma je odbor zavrnil kot nepotreben.
               Upam, da bo res nepotreben, da bo zadostovala obljuba državnega sekretarja dr.
               Pogačarja, ki jo bom za zapisnik na tem mestu kar citiral: "Da, vsekakor bomo te vaše
               pripombe tako na skladu kot na ministrstvu upoštevali pri pripravi razpisa, da se v
               primeru, ko oba izpolnjujeta pogoje, ta merila upoštevajo." Konec citata.</p>
               <p>V Združeni levici menimo,da so poslanci, ki podprejo nek zakon, moralno soodgovorni
               tudi za njegovo izvedbo in seveda bomo spremljali izpolnitev te obljube. Še posebej
               pa so odgovorni tisti, ki zakone neposredno izvajajo. Ne moremo mimo tega, da danes
               to spremembo sprejemamo zato, ker so odgovorni na Ministrstvo za delo predlagali tako
               imenovani odprti razpis. Odprti razpis pa je neke vrste loterija, kjer namesto
               sposobnosti oziroma socialnih kriterijev odloča naključje. Dodaten problem je, da se
               pri odprtih razpisih dogaja to, kar se je zgodilo lani, ko se je spletna stran zaradi
               velikega števila prijav sesula. Ne vem, če ima sploh smisel govoriti o tem koaliciji,
               ki tolerira ministre, ki – če citiram gospoda predsednika Vlade - "bogatijo na račun
               državljanov" in ki zlorabljajo funkcije na javni univerzi in javni agenciji za
               pridobivanje premoženjske koristi zase in za povezane osebe. Je pa zagotovo treba
               opozoriti, da ima Ministrstvo za delo hude težave z uvajanjem novih informacijskih
               rešitev in z ugotavljanjem odgovornosti za napake.</p>
               <p>Primer deficitarnih štipendij ni osamljen primer. Leta 2012 je bila uvedena močno
               zaostrena socialna zakonodaja, ki predvideva iskanje podatkov o prejemnikih po 30
               različnih bazah. Zaradi tega je bilo marca 2014 še vedno 11 tisoč nerešenih vlog iz
               leta 2012. Odgovorna oseba je bila sicer razrešena, vendar uradno ne iz tega razloga
               in se konec koncev še vedno udeležuje seje odborov v imenu Ministrstva za delo.</p>
               <p>Upam in pričakujem, da do takih napak pri izvedbi tega zakona ne bo prišlo.
               Hvala.</p>
            </sp>
            <sp xml:id="SDZ7-Redna-15-2016-01-26.sp15">
               <speaker>PREDSEDNIK DR. MILAN BRGLEZ:</speaker>
               <p>Besedo ima Poslanska skupina Nove Slovenije - krčanskih demokratov, zanjo gospa Iva
               Dimic.</p>
            </sp>
            <sp xml:id="SDZ7-Redna-15-2016-01-26.sp16">
               <speaker>IVA DIMIC (PS NSi):</speaker>
               <p>Spoštovani predsednik, državna sekretarka, kolegice in kolegi!</p>
               <p>V Novi Sloveniji pozdravljamo, da se je v Sloveniji vendarle pričelo bolj
               sistematično štipendirati deficitarne poklice. To je omogočila zadnja sprememba
               Zakona o štipendiranju iz leta 2013. Končno se spremlja, za katere poklice je manjše
               zanimanje mladih ter kje so že danes ali pa bodo v prihodnje večje potrebe po kadrih
               od trenutno zagotovljenih. Mlade in njihove starše, saj gre tu za 14-letnike, je
               treba odločanje za deficitarne poklice spodbujati na različnih ravneh; dodatna
               štipendija v višini 100 evrov je le eden od ukrepov načina stimuliranja. Deficitarna
               štipendija se lahko dodeli istočasno z ostalimi štipendijami, razen s kadrovsko, kar
               je po našem mnenju dobro. Predstavnike ministrstva ob tem spodbujamo, da še povečajo
               finančna sredstva, namenjena za deficitarne ter ostale štipendije, saj se bo s tem
               omogočilo mladim primerno izobrazbo za poklice, kjer bodo lahko kasneje tudi našli
               zaposlitev.</p>
               <p>Žal pa se ob sprejemanju zakona ni predvidelo, kakšne učinke bo imela v praksi
               odločitev za objavi javnega razpisa z odprtim rokom za vložitev vloge, torej do
               porabe sredstev. Način, kdor prej pride, prej melje, absolutno ni bil primeren za
               takšen razpis ob tako velikem interesu. V noveli, ki jo obravnavamo, je to
               popravljeno. V zakonu se določa, da se javni razpis za dodelitev deficitarnih
               štipendij objavi kot razpis z zaprtim rokom vloge, kjer se štipendije dodelijo
               upravičencu na podlagi meril za izbor.</p>
               <p>Novela prinaša še spremembo oziroma odpravo obveznosti prejemnikov štipendije Ad
               futura, da se v treh mesecih po zaključku šolanja, za katerega so prejemali
               štipendijo, zaposlijo pri delodajalcu s sedežem v Republiki Sloveniji. Omenjeno
               spremembo zahteva Evropska komisija zaradi prostega pretoka oseb.</p>
               <p>Poslanci Nove Slovenije bomo predlog novele podprli.</p>
            </sp>
            <sp xml:id="SDZ7-Redna-15-2016-01-26.sp17">
               <speaker>PREDSEDNIK DR. MILAN BRGLEZ:</speaker>
               <p>Besedo ima Poslanska skupina nepovezanih poslancev, zanjo mag. Mirjam Bon
               Klanjšček.</p>
            </sp>
            <sp xml:id="SDZ7-Redna-15-2016-01-26.sp18">
               <speaker>MAG. MIRJAM BON KLANJŠČEK (PS NP):</speaker>
               <p>Hvala lepa. Spoštovani!</p>
               <p>Pred nami je novela Zakona o štipendiranju, ki predstavlja odgovor na medijsko zelo
               odmevne zaplete v zvezi s štipendijami za deficitarne poklice. Tudi v Poslanski
               skupini nepovezanih poslancev se strinjamo, da pri dodeljevanju štipendij odločilen
               kriterij ne more biti sreča kandidatov, zato podpiramo napore Vlade, da bi uredila
               prehod na javni razpis z zaprtim rokom. Kot poudarja Vlada, bodo imeli šolarji
               oziroma vlagatelji tako dovolj časa za oddajo vloge, štipendije pa ne bodo podeljene
               po načelu, kdor prej pride, prej melje, temveč na podlagi izpolnjevanja pogojev in
               meril, kar bo zagotovilo enako obravnavanje vseh vlagateljev.</p>
               <p>Kljub temu da ta prizadevanja podpiramo, pa novela odpira nekatera nova vprašanja. Na
               primer, kakšna merila postaviti za izbiro pravih kandidatov za štipendije za
               deficitarne poklice? Med njimi je, tako vsaj predlaga Vlada, tudi šolski oziroma učni
               uspeh. Iz lastnih izkušenj lahko povem, da dijaki, ki so bili kasneje izjemno uspešni
               pri poklicih, ki jih štejemo za deficitarne, niso bili vedno uspešni pri splošnih
               predmetih. Predvsem matematika, ki sem jo učila, jim je velikokrat delala preglavice,
               čeprav so bili nadarjeni za opravljanje poklica, za katerega ni bilo veliko
               zanimanja. Zato se sprašujemo, ali je učni uspeh tisto merilo, po katerem bi lahko
               presojali upravičenost do štipendije. To vsekakor mora veljati za Zoisovo štipendijo
               za nadarjene učence, ne pa nujno tudi za štipendije za deficitarne poklice. Poleg
               tega se sprašujemo, ali sploh lahko govorimo o deficitarnih poklicih, če je zanimanje
               za študij teh poklicev tako veliko, da službe niso uspele sprejeti in obdelati vseh
               prijav. S temi razpisi naj bi spodbudili vpise na programe, za katere ni zanimanja,
               vendar se je izkazalo, da je zanimanje še kako prisotno, morda celo preveč. Zato
               lahko upravičeno trdimo, da je šlo vsaj pri nekaterih kandidatih za zanimanje za
               štipendijo in ne za poklic. Med njimi je zagotovo nekaj takšnih, ki pri kandidiranju
               za druge štipendije niso bili uspešni, vsaj delna denarna pomoč pa bi jim šolanje
               bistveno olajšala. Pri odpiranju teh vprašanj zato upravičeno pričakujemo, da bomo v
               prihodnosti poskusili reševati tudi širše vzroke za tako veliko število prijav za
               štipendije za deficitarne poklice. V to sodi tudi boljše odzivanje na potrebe trga,
               kar je problem, s katerim se ne soočamo samo v Sloveniji. Od trenutka, ko država
               zazna potrebe po določenem poklicu, in do trenutka, ko osebe izšolamo za ta poklic,
               namreč minejo leta. Vprašanje je, ali bodo službe počakale, da učenci dokončajo
               šolanje. Vendar pa je to širše vprašanje, ki ga bomo morali nasloviti v
               prihodnje.</p>
               <p>Pomembno je, da imamo izdelane prave mehanizme za spodbujanje zanimanja za
               deficitarne poklice in po naši oceni bo vladni zakon k temu tudi prispeval. Hvala
               lepa.</p>
            </sp>
            <sp xml:id="SDZ7-Redna-15-2016-01-26.sp19">
               <speaker>PREDSEDNIK DR. MILAN BRGLEZ:</speaker>
               <p>Končali smo s predstavitvijo stališč poslanskih skupin.</p>
               <p>Ker amandmaji k dopolnjenemu predlogu zakona niso bili vloženi, zaključujem drugo
               obravnavo predloga zakona.</p>
               <p>Odločanje o predlogu zakona bomo v skladu s časovnim potekom seje Državnega zbora
               opravili danes v okviru glasovanj, pol ure po prekinjeni 7. točki dnevnega reda.</p>
               <p>S tem prekinjam to točko dnevnega reda.</p>
               <p>Prehajamo na <title>4. TOČKO DNEVNEGA REDA, TO JE NA DRUGO OBRAVNAVO PREDLOGA ZAKONA O
                  PORAČUNAVANJU FINANČNIH OBVEZNOSTI REPUBLIKE SLOVENIJE IZ POKOJNINSKEGA IN
                  INVALIDSKEGA ZAVAROVANJA v okviru rednega postopka.</title>
               </p>
               <p>Predlog zakona je v obravnavo Državnemu zboru predložila Vlada.</p>
               <p>Za dopolnilno obrazložitev predloga dajem besedo predstavnici Vlade, državni
               sekretarki na Ministrstvu za delo, družino, socialne zadeve in enake možnosti gospe
               Martini Vuk.</p>
            </sp>
            <sp xml:id="SDZ7-Redna-15-2016-01-26.sp20">
               <speaker>MARTINA VUK:</speaker>
               <p>Hvala lepa, gospod predsednik. Še enkrat lep pozdrav!</p>
               <p>S predlogom novega Zakona o poračunavanju finančnih obveznosti Republike Slovenije iz
               pokojninskega in invalidskega zavarovanja se ureja naslednje.</p>
               <p>Prvič. Področje poračunavanja finančnih obveznosti Republike Slovenije iz
               pokojninskega in invalidskega zavarovanja v skladu z določbami novega ZPIZ-2, ki je v
               uveljavi od leta 2013. Novi Zakon o pokojninskem in invalidskem zavarovanju je namreč
               prenesel nekatere novosti tudi na področju urejanja poračunavanja finančnih
               obveznosti v okviru 161. člena ZPIZ-2, zato je treba veljavni zakon nadomestiti z
               novim. Gre za zelo tehničen in izvedbeni predpis, ki natančno opredeljuje postopek,
               kako Zavod za pokojninsko in invalidsko zavarovanje obračunava obveznosti do države
               oziroma do državnega proračuna, ki nastanejo zaradi priznavanja in odmere pravic pod
               posebnimi pogoji oziroma zaradi izpada prispevkov za pokojninsko in invalidsko
               zavarovanje.</p>
               <p>Druga novost. Predlog zakona o poračunavanju finančnih obveznosti se nanaša tudi na
               določitev višine obveznosti države do Sklada obrtnikov in podjetnikov, tako
               imenovanega SOP. Način določitve osnovne obveznosti je enak, kot je s sodbami
               odločilo sodišče na podlagi zdaj veljavnega zakona o poračunavanju. Tako je obveznost
               države Skladu obrtnikov za člane Sklada obrtnikov, ki so vstopili v zavarovanje pri
               skladu do 31. decembra 1982, celoten znesek pokojnine, ki so jo pridobili pri Skladu
               obrtnikov, vendar največ do zneska 26 % najnižje pokojninske osnove, določene po
               ZPIZ-2. Znižuje se povračilo stroškov izplačevanja pokojnin na višino 1 % dejansko
               ugotovljene obveznosti države. V preteklih letih je namreč zaradi absurdne formule,
               ki jo vsebuje veljavni Zakon o poračunavanju, višina povračila stroškov SOP znašala
               skoraj enako, kot je znašala osnovna obveznosti. Novost predstavlja določba, da se
               pri pogoju za obstoj obveznosti države do Sklada obrtnikov in podjetnikov ne upošteva
               dokup pokojninske dobe pri skladu za obdobje pred 1. januarjem 1983. Kar nekaj
               zavarovancev namreč izpolnjuje pogoj vstopa v zavarovanje pri skladu do 31. decembra
               1982, saj so pred uveljavitvijo pravice do pokojnine Sklada obrtnikov in podjetnikov
               dokupili pokojninsko dobo pred tem datumom.</p>
               <p>Odslej sklad za te zavarovance od države ne bo mogel zahtevati refundacije za te
               zavarovance, saj v zavarovanje pri skladu dejansko niso bili vključeni pred 31.
               decembrom 1982. Obveznost države do sklada traja, dokler član sklada ne uveljavi
               pravice do starostne, predčasne ali invalidske pokojnine po zakonu, ki ureja obvezno
               pokojninsko in invalidsko zavarovanje. Že doslej je bilo v Zakonu o poračunavanju
               določeno, da obveznost države traja, dokler niso izpolnjeni minimalni pogoji za
               pridobitev pravice do starostne pokojnine po splošnih predpisih, od tedaj dalje pa
               sorazmerni del. Te določbe v praksi nismo izvajali, saj ni bilo dovolj natančno
               opredeljeno izplačevanje sorazmernega dela.</p>
               <p>V javni razpravi smo prejeli pripombe SOP, ki pa jih ni mogoče sprejeti, saj bi
               ohranili sedanje stanje na tem področju. Predlog novega zakona sledi sodni praksi in
               namenu sofinanciranje države Sklada obrtnikov in podjetnikov. Za znižanje
               proračunskih izdatkov za sklad je tako treba sprejeti Zakon o poračunavanju finančnih
               obveznosti v takšni obliki, kot je predlagan.</p>
               <p>Poleg tega, to je pa tretja novost, pa predlog zakona na novo določba tudi pravice
               tistih zavarovancev, ki so jih republiški organi napotili na delo v zvezne organe
               nekdanje SFRJ. Tem upravičencem prizna del pokojnine v obliki dodatka v višini
               razlike med pokojnino, odmerjeno po veljavnih predpisih v Republiki Sloveniji, ob
               upoštevanju dobe, dopolnjene v organu SFRJ, ter seštevkom obeh starostnih pokojnin,
               priznanih po določbah sporazuma med Republiko Slovenijo in Republiko Srbijo o
               socialnem zavarovanju.</p>
               <p>Glede na povedano upam, da boste predlog zakona podprli. Hvala.</p>
            </sp>
            <sp xml:id="SDZ7-Redna-15-2016-01-26.sp21">
               <speaker>PREDSEDNIK DR. MILAN BRGLEZ:</speaker>
               <p>Predlog zakona je obravnaval Odbor za delo, družino, socialne zadeve in invalide kot
               matično delovno telo.</p>
               <p>Za predstavitev poročila odbora dajem besedo predsedniku gospodu Urošu Priklu.</p>
            </sp>
            <sp xml:id="SDZ7-Redna-15-2016-01-26.sp22">
               <speaker>UROŠ PRIKL (PS DeSUS):</speaker>
               <p>Hvala lepa, predsednik. Lepo pozdravljeni še enkrat!</p>
               <p>Odbor za delo, družino, socialne zadeve in invalide je kot matično pristojno delovno
               telo na svoji 19. seji 12. 1. 2016 obravnaval Predlog zakona o poračunavanju
               finančnih obveznosti Republike Slovenije iz pokojninskega in invalidskega
               zavarovanja. Pri delu odbora so sodelovali predstavniki Vlade, sodelovali so
               predstavniki Sklada obrtnikov in podjetnikov, prav tako pa tudi predstavniki Zavoda
               za pokojninsko in invalidsko zavarovanje Slovenije. Predlog zakona je bil obravnavan
               po rednem postopku. Zakon je predhodno obravnaval tudi Državni svet oziroma njegova
               Komisija za socialno varstvo, delo, zdravstvo in invalide, ki je predlagane rešitve
               podprla.</p>
               <p>V sami razpravi je bilo poudarjeno in predstavljeno, da gre za tri ključne rešitve.
               Prvič. Gre za področje urejanja poračunavanja finančnih obveznosti Republike
               Slovenije iz pokojninskega in invalidskega zavarovanja v skladu z določbami novega
               Zakona o pokojninskem in invalidskem zavarovanju, sprejetega konec 2012, tako
               imenovani ZPIZ-2. Drugič. Poračunavanje finančnih obveznosti Republike Slovenije iz
               pokojninskega in invalidskega zavarovanja Skladu obrtnikov in podjetnikov Slovenije.
               Tretjič. Ureja se tehnična izvedba pravic iz 17. člena Ustavnega zakona za izvedbo
               Temeljne ustavne listine o samostojnosti in neodvisnosti Republike Slovenije.</p>
               <p>Novi ZPIZ-2 je prinesel spremembe na področju ureditve posebnih olajšav za samostojne
               podjetnike in za delodajalce, ki zaposlujejo starejše delavce, oziroma delodajalce,
               ki prvič zaposlujejo delavca, prav tako na področju prispevkov za zaposlene invalide
               in invalidskih podjetij in zaposlitvenih centrih, kar tudi vpliva na ureditev
               poračunavanja finančnih obveznosti države.</p>
               <p>S predlaganim zakonom se na novo ureja tudi višina obveznosti Republike Slovenije iz
               pokojninskega in invalidskega zavarovanja Skladu obrtnikov in podjetnikov, ki se
               nanaša na izplačevanje pokojnin do 26 % najnižje pokojninske osnove, določene po
               ZPIZ-2, za upokojence Sklada obrtnikov in podjetnikov, ki so vstopili v zavarovanje
               po 1. 1. 1993.</p>
               <p>K predlogu zakona je urejena tudi pravica do dela pokojnine v obliki dodatka za
               višino razlike med pokojnino, odmerjeno po veljavnih predpisih v Republiki Sloveniji,
               ob upoštevanju dobe, dopolnjene v organih SFRJ ,in seštevkom obeh starostnih
               pokojnin, priznanih po določbah sporazuma med Republiko Slovenijo in Srbijo o
               socialnem zavarovanju, ki je bil ratificiran z zakonom o ratifikaciji Sporazuma med
               Republiko Slovenijo in Republiko Srbijo o socialnem zavarovanju ter administrativnem
               dogovoru o izvajanju sporazuma med obema državama na področju socialnega
               zavarovanja.</p>
               <p>V okviru svojih pristojnosti se je izjasnila tudi Zakonodajno-pravna služba, in sicer
               je imela nekaj pripomb na določila posameznih členov, na katere so bili vloženi tudi
               amandmaji koalicijskih poslanskih skupin, ki so ta priporočila Zakonodajno-pravne
               službe v celoti upoštevala.</p>
               <p>V nadaljevanju razprave je bilo tudi poudarjeno, da vseh odprtih vprašanj med
               ministrstvom, torej med državo na eni in SOP, Skladom obrtnikov in podjetnikov, na
               drugi strani, na odboru ni mogoče reševati. Razpravljavci pa smo se strinjali, da je
               tudi v prihodnje potreben dialog, ki bo prinašal rešitve.</p>
               <p>Odbor je ob zaključku sprejel amandmaje koalicijskih skupin SMC, Desus in SD, ni pa
               sprejel amandmajev, ki so jih pripravile poslanske skupine Slovenske demokratske
               stranke in Nove Slovenije - krščanskih demokratov. Odbor je v skladu s 128. členom
               Poslovnika Državnega zbora glasoval o vseh členih predloga zakona ter jih tudi
               sprejel.</p>
               <p>Glede na sprejete amandmaje je na podlagi prvega odstavka 133. člena Poslovnika
               Državnega zbora pripravljeno besedilo dopolnjenega predloga zakona, v katerem so
               vključeni sprejeti amandmaji, dopolnjen predlog zakona pa je sestavni del tega
               poročila. Hvala lepa.</p>
            </sp>
            <sp xml:id="SDZ7-Redna-15-2016-01-26.sp23">
               <speaker>PREDSEDNIK DR. MILAN BRGLEZ:</speaker>
               <p>Sledi predstavitev stališč poslanskih skupin.</p>
               <p>Besedo ima Poslanska skupina Slovenske demokratske stranke, zanjo gospa Suzana Lep
               Šimenko.</p>
            </sp>
            <sp xml:id="SDZ7-Redna-15-2016-01-26.sp24">
               <speaker>SUZANA LEP ŠIMENKO (PS SDS):</speaker>
               <p>Hvala za besedo, gospod predsednik. Spoštovane poslanke, spoštovani poslanci,
               spoštovana državna sekretarka, lepo pozdravljeni!</p>
               <p>Vlada Republike Slovenije je v zakonodajni postopek vložila Predlog zakona o
               poračunavanju finančnih obveznosti Republike Slovenije iz pokojninskega in
               invalidskega zavarovanja v mesecu novembru in to kljub dejstvu, da predlog ni bil
               usklajen s Skladom obrtnikov in podjetnikov. Zakon prinaša kar nekaj novosti.
               Terminološko se usklajuje s spremembami ZPIZ-2 iz leta 2012, prav tako ugodneje
               odmerja pokojnine osebam, ki so bile na predlog organov Republike Slovenije izvoljene
               na funkcije ali imenovane na delovno mesto v organe nekdanje SFRJ, ker je treba
               poudariti, da zakonodajalec pri sprejemu zakona ni poznal kroga upravičencev ugodneje
               odmerjenih pokojnin. V večji meri pa se predlog zakona nanaša na Sklad obrtnikov in
               podjetnikov, zato resnično obžalujemo dejstvo, da zakon z njimi ni bil usklajen. S
               predlaganim zakonom se namreč na novo ureja višina obveznosti Republike Slovenije iz
               pokojninskega in invalidskega zavarovanja Skladu obrtnikov in podjetnikov, ki se
               nanaša na izplačevanje pokojnine do 26 % najnižje pokojninske osnove za upokojence,
               ki so vstopili v zavarovanje do 1. januarja 1983. Obveznost države do člana Sklada
               obrtnikov po novem traja, dokler član ne izpolni pogojev za pridobite pravice do
               starostne, predčasne ali invalidske pokojnine iz zakona, ki ureja obvezno pokojninsko
               in invalidsko zavarovanje.</p>
               <p>Pritrjujemo mnenju Sklada obrtnikov, ki se s predlaganimi spremembami glede višine
               kritja upravičenih stroškov izplačevanja pokojnin, ki se znižuje na 1 %, ne strinja.
               Prav tako se strinjamo s predlogom sklada, da obveznost države do sklada ne more
               trajati le, dokler član Sklada obrtnikov ne uveljavi pravice do starostne, predčasne
               ali invalidske pokojnine, saj gre za dve ločeni zavarovanji. Povsem neutemeljene se
               nam zdijo navedbe Vlade Republike Slovenije v predlogu zakona, da obveznosti države
               in sklada niso določene dovolj jasno. Sklad podjetnikov in obrtnikov je že dobil
               številne, lahko rečemo kar vse tožbe proti državi, kar pomeni, da so medsebojne
               obveznosti med državo in skladom določene dovolj jasno in so na podlagi teh določil
               sodišča konkretno odločala. Namen tega zakona tako ni določitev bolj jasnih
               obveznosti, temveč enostranski poseg v delovanje Sklada obrtnikov in podjetnikov,
               predvsem pa enostranski in retroaktivni poseg v pravice in pogoje, pod katerimi so
               podjetniki vplačevali v sklad.</p>
               <p>V Poslanski skupini Slovenske demokratske stranke smo predlagali amandmaje, ki bi
               izpostavljene problematike ustrezno sanirali, vendar s strani koalicijskih strank
               niso bili potrjeni. Zakon z naše strani tako ostaja neustrezen, zato ga v Poslanski
               skupini Slovenske demokratske stranke ne bomo podprli. Hvala.</p>
            </sp>
            <sp xml:id="SDZ7-Redna-15-2016-01-26.sp25">
               <speaker>PREDSEDNIK DR. MILAN BRGLEZ:</speaker>
               <p>Besedo ima Poslanska skupina Demokratične stranke upokojencev Slovenije, zanjo gospod
               Uroš Prikl.</p>
            </sp>
            <sp xml:id="SDZ7-Redna-15-2016-01-26.sp26">
               <speaker>UROŠ PRIKL (PS DeSUS):</speaker>
               <p>Hvala lepa in pozdravljeni še zadnjič danes!</p>
               <p>Na kratko, stališče Poslanske skupine Desus do Zakona o poračunavanju finančnih
               obveznosti države iz pokojninskega in invalidskega zavarovanja. Predlog zakona, ki ga
               danes obravnavamo, je v bistvu predpis, ki omogoča izvrševanje poračunavanja
               finančnih obveznosti države iz pokojninskega in invalidskega zavarovanja. Ta zakon
               je, če smem temu tako reči, neke vrste tehnični zakon, ki omogoča udejanjanje 161.
               člena Zakona o pokojninskem in invalidskem zavarovanju. S tem obvezuje državni
               proračun, da se izplačujejo pravice iz pokojninskega in invalidskega zavarovanja za
               primer izpada prispevkov v pokojninsko blagajno iz primerov, ko pravice ne izvirajo
               iz plačanih prispevkov upravičencev. Tukaj gre za več kot 30 takih različnih
               primerov, za katere pa se je seveda zavezala država.</p>
               <p>Za kaj gre pri predpisu, ki je pred nami? Gre v bistvu za tri sklope oziroma tri
               segmente. Prvič, gre za poračunavanje obveznosti, ki mora biti usklajena z novo
               pokojninsko zakonodajo, tako imenovanim ZPIZ-2. Drugič, dodatno se omogoča na podlagi
               določil Ustavnega sodišča, pardon, Ustavnega zakona za izvedbo Temeljne ustavne
               listine o samostojnosti in neodvisnosti Republike Slovenije izvedba pravic osebam, ki
               so bile v času bivše države, torej SFRJ, na predlog organov Slovenije izvoljene ali
               imenovane v funkcije v zveznih organih, pri čemer se mora slediti načelu
               zagotavljanja pravne varnosti. In tretjič, tretji sklop, gre za urejanje več kot
               desetletje trajajočega spora med državo in Skladom obrtnikov in podjetnikov.
               Izhajajoč iz tega je primarni cilj države zagotavljanje socialne varnosti vsem
               državljanom Republike Slovenije, zato je prav in razumljivo, da je država prevzela
               skrb za finančno podporo obrtnikom in podjetnikom, saj se slednji niso mogli
               vključevati v splošni javni in obvezni sistem pokojninskega in invalidskega
               zavarovanje vse do leta 1965. To obveznost je sprejela že pred 15 leti, in sicer za
               vse tiste člane sklada, ki so vstopili v zavarovanje do konca leta 1982.</p>
               <p>Nesporno je, da obrtniki in podjetniki, ki so plačevali v sklad, dobivajo dve
               pokojnini; eno iz naslova tega, kar so si sami vplačevali v sklad, pri čemer pa je
               treba poudariti, da je sklad sam, brez vmešavanja države, določil višino premij,
               pogoje upokojitve po tem sistemu in iz tega izhajajoče pravice oziroma višino
               pokojnine, drugo pokojnino pa prejemajo iz obveznega pokojninskega sistema v skladu s
               pogoji in določenimi pravicami, ki so določeni tukaj in so evidentno višje kot v
               skladu, kamor se pač obrtniki in podjetniki vključujejo prostovoljno.</p>
               <p>Prav tako je treba tudi vedeti, in to tudi jasno povedati, da zato ker naš
               pokojninski sistem temelji na dokladnosti, predvsem pa na solidarnosti, vsi delavno
               aktivni zavarovanci pokrivamo ali – če hočete, če želite – doplačujemo za upokojene
               obrtnike in podjetnike okoli 150 evrov mesečno za njihove pokojnine že iz javnega
               sistema.</p>
               <p>Poglavitno pri tem zakonu je, in to moram na tem mestu nedvoumno izpostaviti, da se
               obrtnikom pravice iz tega naslova, kar jim krije država, nikakor ne bodo zmanjšale
               glede na zatečeno stanje. Težave, ki so vodile v dolgotrajne sodne spore med državo
               in skladom, naj bi bile v različnih interpretacijah o tem, kaj in koliko je dolžna
               prispevati tem zavarovancem država. Predlog tega zakona je po oceni naše poslanke
               skupine pripravljen tako, da ne bo več možnosti in priložnosti za različno
               interpretacijo in različno tolmačenje tega predpisa.</p>
               <p>Na tem mestu se ne bi dotikal stroškov delovanja sklada, ki so enormno visoki in ne
               bazirajo oziroma niso posledica direktnega izplačevanja svojim upokojencem, svojim
               bivšim obrtnikom, ampak gre predvsem ali v pretežni meri za stroške komercialnih
               zavarovanj, ki jih ta sklad ponuja.</p>
               <p>Ob zaključku. Poslanska skupina Desus se glede na seznanitev z zgodbo, situacijo
               sklada vsekakor strinja s predlaganimi rešitvami v tem zakonu, bi pa glede na to, da
               se pokojninska blagajna zaradi različnih dejstev, od demografske situacije, ki je pač
               takšna, kot je, pa do vseh tistih, ki so povezana s sivo ekonomijo in neplačevanja
               prispevkov, močno siromaši oziroma je že močno osiromašena in je zato potreben visok
               vložek, visok delež države. Ponovno bi želeli ob tej priložnosti opozoriti na potrebo
               po t. i. očiščenju pokojninske blagajne vsega tistega, ne bom rekel balasta, ampak
               tistega, kar vanjo ne spada. Ob tem pa seveda, kar je morda celo najpomembneje in je
               bistvenega pomena, zagotovi nemoteno izplačevanje pokojnin vsem tistim, ki so si jih
               zaslužili oziroma trdo prigarali. Hvala lepa.</p>
            </sp>
            <sp xml:id="SDZ7-Redna-15-2016-01-26.sp27">
               <speaker>PREDSEDNIK DR. MILAN BRGLEZ:</speaker>
               <p>Besedo ima Poslanska skupina Socialnih demokratov, zanjo gospa Marija Bačič.</p>
            </sp>
            <sp xml:id="SDZ7-Redna-15-2016-01-26.sp28">
               <speaker>MARIJA BAČIČ (PS SD):</speaker>
               <p>Hvala, gospod predsednik. Še enkrat lepo pozdravljeni!</p>
               <p>Pred nami je Predlog zakona o poračunavanju finančnih obveznosti Republike Slovenije
               iz pokojninskega in invalidskega zavarovanja, ki ga bo Poslanska skupina Socialnih
               demokratov podprla.</p>
               <p>Predlog zakona ureja pravico do dela pokojnine v obliki dodatka nekdanjim zveznim
               uslužbencem. Ta se odmeri v višini razlike med slovensko pokojnino po predpisih v
               Republiki Sloveniji, ob upoštevanju dobe, dopolnjene v organu SFRJ, ter seštevkom
               obeh starostnih pokojnin, priznanih po določbah sporazuma med Republiko Slovenijo in
               Republiko Srbijo o socialnem zavarovanju. Prispevki za pokojninsko in invalidsko
               zavarovanje nekdanjih zveznih uslužbencev so se namreč v skladu s pravno ureditvijo,
               ki je veljala v SFRJ, pravilno vplačevali v srbski sklad pokojninskega zavarovanja. Z
               osamosvojitvijo in sprejetjem novega Zakona o pokojninskem in invalidskem zavarovanju
               je naša država vzpostavila nov sistem, po katerem se zavarovancem pozna pravica do
               starostne pokojnine na podlagi prispevkov, ki so jih v času svoje aktivne delovne
               dobe vplačevali v slovenski sistem. Za tiste zavarovance, ki so del svoje delovne
               dobe plačevali prispevke v drugem sistemu, pa smo sklenili sporazume o socialnem
               zavarovanju, ki zagotovijo, da delavci pridobijo pokojninske pravice v vseh sistemih,
               v katere so plačevali prispevke, skladno z razmerjem do celotne zavarovalne dobe.</p>
               <p>Nadalje predlog Zakona o proračunavanju finančnih obveznosti Republike Slovenije iz
               pokojninskega in invalidskega zavarovanja nadomešča veljaven zakon in na novo ureja
               področja preračunavanja finančnih obveznosti Republike Slovenije iz pokojninskega in
               invalidskega zavarovanja v skladu z določbami novega Zakona o pokojninskem in
               invalidskem zavarovanju, ki je bil s prejet v decembru 2012. S predlogom zakona se
               natančno ureja obveznost države do Sklada obrtnikov in podjetnikov, zaradi česar ne
               bodo mogoča različna tolmačenja teh določb.</p>
               <p>Nov zakon tako na novo določba način določitve osnovne obveznosti, ki je enak, kot je
               s sodbami odločilo sodišče na podlagi veljavnega zakona. Z zakonom se znižuje
               povračilo stroškov izplačevanja pokojnin na višino 1 % dejansko ugotovljene
               obveznosti države. Novost predstavlja tudi določbe, da se pri pogoju za obstoj
               obveznosti države do sklada ne upošteva dokup pokojninske dobe pri skladu za obdobje
               pred 1. januarjem 1983. Nova je tudi določba, da obveznost države do sklada traja,
               dokler član sklada ne uveljavi pravice do starostne, predčasne ali invalidske
               pokojnine po zakonu, ki ureja obvezno pokojninsko in invalidsko zavarovanje.</p>
               <p>Sklad obrtnikov in podjetnikov je bil od leta 1956 pa do 1964 edini nosilec
               pokojninskega zavarovanja obrtnikov, od leta 1964 pa so se morali tudi obrtniki
               vključiti v obvezno pokojninsko zavarovanje pri ZPIZ. Zavarovanje pri skladu od leta
               1964 tako lahko razumemo kot dodatno pokojninsko zavarovanje obrtnikov. Država se je
               leta 1999 ob sprejemu ZPIZ-1 odločila, da bo skladu zagotovila določena sredstva za
               izplačevanje pokojnine starih upokojencev sklada, ki so se v zavarovanje pri skladu
               vključili pred letom 1983. Zakon o pokojninskem in invalidskem zavarovanju je
               posameznim kategorijam zavarovancem omogočal, da lahko v primerih in na način,
               določen v posebnem zakonu, izjemoma pridobijo in uveljavijo pravico do pokojnine pod
               ugodnejšimi pogoji, sredstva za povečanje obveznosti, ki nastajajo zaradi
               pridobivanja in uveljavlja pravice do starostne pokojnine pod ugodnejšimi pogoji, pa
               zagotavlja Republika Slovenija iz državnega proračuna.</p>
               <p>Tako kot ZPIZ-1 je tudi ZPIZ-2 na enak način predvidel zagotavljanje sredstev iz
               državnega proračuna za pokrivanje obveznosti za upokojene člane Sklada obrtnikov, ki
               so pridobili pravice do skladove pokojnine. Višina te obveznosti je natančneje
               urejena z Zakonom o poračunavanju finančnih obveznosti Republike Slovenije iz
               pokojninskega in invalidskega zavarovanja, ki pa obveznosti države do Sklada
               obrtnikov in podjetnikov ni določil dovolj jasno. Posledica so sodni spori med
               Skladom obrtnikov in podjetnikov ter Republiko Slovenijo glede višine obveznosti
               države in čas je, da se ti spori končajo in nejasnosti uredijo enkrat za vselej.</p>
               <p>Ker verjamemo, da bodo določbe novega zakona omogočale tudi njegovo nemoteno
               izvajanje, bomo predlog zakona podprli. Hvala.</p>
            </sp>
            <sp xml:id="SDZ7-Redna-15-2016-01-26.sp29">
               <speaker>PREDSEDNIK DR. MILAN BRGLEZ:</speaker>
               <p>Besedo ima Poslanska skupina Združena levica, zanjo Luka Mesec.</p>
            </sp>
            <sp xml:id="SDZ7-Redna-15-2016-01-26.sp30">
               <speaker>LUKA MESEC (PS ZL):</speaker>
               <p>Hvala za besedo. Spoštovani gospod predsednik, spoštovane kolegice in kolegi!</p>
               <p>V Združeni levici podpiramo večino predlogov v tem zakonu, vključno z namero, da se
               zmanjšajo obveznosti proračuna do Sklada obrtnikov in podjetnikov. Vendar pa zakona
               ne moremo podpreti, ker ne moremo prevzeti odgovornosti za to, da bo ta zakona
               prestal sodno presojo, na kar smo opozarjali že na odboru. Spomnite se, da smo morali
               decembra iz proračuna plačati kar 42 milijonov evrov odškodnine Hrvaški in s tem
               zakonom smo zopet na spolzkih tleh.</p>
               <p>Na prvi pogled je stvar preprosta, število upravičencev do refundacije bi se
               zmanjšalo s slabih 5 tisoč 600 na tisoč, proračun pa bi letno prihranil 13,6 milijona
               evrov. Do tukaj vse prav, toda ključno vprašanje ostaja nerazrešeno. Po novem bo
               refundacija znašala 1 % vseh obratovalnih stroškov Sklada obrtnikov in podjetnikov,
               državni sekretar Pogačar pa je pojasnil, da so do te številke prišli po analogiji z
               obratovalnimi stroški ZPIZ, ki naj bi bili 0,8 %; ampak že v naslednjem stavku je
               povedal, da se zaveda, da ne gre za primerljiva subjekta, če drugega ne, ker tukaj
               deluje ekonomija obsega, ker ZPIZ letno obrne 5 milijard evrov. Zato preprosto ne
               moremo dati roke v ogenj, zato da bo ta rešitev zdržala pred sodišči.</p>
               <p>Naše stališče torej temelji na načelu previdnosti in preseneča me, s kakšno
               lahkotnostjo je koalicija sprejela ta zakon. Kolegica Sluga je, recimo, na odboru
               izjavila, da je, citiram: "Evidentno, da tukaj gre za določena razhajanja v
               stališčih, ki jih na tem odboru ne bomo razrešili, zato se mi zdi neumestno o njih
               razpravljati." Konec citata. Naše stališče tukaj je nasprotno. V tem primeru bi bilo
               bolje počakati na sodno prakso kot pa sprejeti neko nedodelano odločitev, ki bo lahko
               na koncu stala. Vsekakor pa bi bili zadovoljni, če bi koalicija tudi nasproti
               zagovornikom zavarovalniškega lobija na področju zdravstvenega zavarovanja pokazala
               približno tako odločnost, kot jo je pokazala nasproti Skladu obrtnikov in
               podjetnikov.</p>
               <p>Kot rečeno, nas to skrbi, ostale rešitve podpiramo. Ampak vseeno moram izpostaviti še
               refinanciranje stroškov, ki jih ima oziroma jih bo imel ZPIZ za izplačevanje pokojnin
               nekdanjim uslužbencev zveznega sekretariata za zunanje zadeve. Na srečo tukaj ni bil
               sprejet amandma SDS, ki bi črtal to določbo, saj je šlo za očiten primer revanšizma
               proti diplomantom bivše države. Torej proti diplomantom države, ki so vodili zunanjo
               politiko, ki je imela neskončno več hrbtenice od slovenske, ki se ni skrivala pod
               krilo nobenega od blokov, ki se ni šla materializma in ki je povezala več kot 100
               svetovnih držav v zavezništvo za odpravo kolonializma in zmanjšanje svetovne
               neenakosti. Delo teh uslužbencev zato ocenjujemo kot častno in zaslužijo si popolnoma
               enako obravnavo kot slovenski funkcionarji.</p>
               <p>Ko obravnavamo vprašanje refundacije pokojnin upokojencev, za katere se prispevki
               niso vplačevali v slovensko blagajno, ne moremo mimo krivičnega izplačevanja
               nekaterih naših državljanov, nekdanjih častnikov JLA. Ti še vedno ne prejemajo
               pokojnin po vojaških predpisih ali pa sploh ne prejemajo slovenskih pokojnin. Tudi
               zato smatramo ta zakon za nepopoln in se bomo zato pri glasovanju vzdržali. Hvala.
            </p>
            </sp>
            <sp xml:id="SDZ7-Redna-15-2016-01-26.sp31">
               <speaker>PREDSEDNIK DR. MILAN BRGLEZ:</speaker>
               <p>Besedo ima Poslanska skupina Nove Slovenije – krščanskih demokratov, zanjo gospa Iva
               Dimic.</p>
            </sp>
            <sp xml:id="SDZ7-Redna-15-2016-01-26.sp32">
               <speaker>IVA DIMIC (PS NSi):</speaker>
               <p>Spoštovani predsednik, ministrica oziroma državna sekretarka, kolegice in kolegi!</p>
               <p>Predlagatelji zakona Vlada Republike Slovenije oziroma Ministrstvo za delo, družino,
               socialne zadeve in enake možnosti trdijo, da gre pri noveli, ki jo obravnavamo, za
               tehnično spremembo zakona. Morda res, ampak v Novi Sloveniji trdimo, da novela kljub
               temu povzroča neenako obravnavo in nepravične rešitve, kar je lahko tudi ustavno
               sporno. Predlaganih je sicer več rešitev, za nas pa so najbolj sporne spremembe v
               zvezi s poračunavanjem finančnih obveznosti Republike Slovenije do Sklada obrtnikov
               in podjetnikov.</p>
               <p>Krščanski demokrati smo z amandmaji poslušali na sami seji odbora predlagateljem
               pomagati, da bi zakon popravili v smeri bolj pravičnih rešitev, pa žal ni bilo
               pripravljenosti s strani ministrstva. Obrtniki in podjetniki so bili v preteklem
               sistemu diskriminirani, saj niti niso imeli možnosti, da se pokojninsko zavarujejo.
               Kdor tega ni izkusil, si težko predstavlja, kaj to pomeni za posameznike in za
               njegove družine. Najmanj, kar je država dolžna danes storiti, je, da z rednim in
               pravičnim plačevanjem svojih finančnih obveznosti pomaga skladu sanirati ta del
               svojega poslovanja. Po našem mnenj naj bodo pogoji za Sklad obrtnikov in podjetnikov
               izenačeni s tistimi, ki veljajo za Zavod za pokojninsko, invalidsko zavarovanje.</p>
               <p>O spornih predlaganih rešitvah lahko preberemo tudi v obširnem mnenju Komisije za
               socialno varstvo, delo, zdravstvo in invalide Državnega sveta. Sklad obrtnikov in
               podjetnikov in Obrtna zbornica Slovenije jasno opozarjata na nesprejemljive
               predlagane rešitve zakona. Krščanski demokrati pozivamo predlagatelje, naj
               prisluhnejo pozivom, da se predlog zakona ustrezno spremeni v smeri, da bo čim bolj
               upoštevala pripombe Sklada obrtnikov in podjetnikov ter Obrtne zbornice
               Slovenije.</p>
               <p>Poslanci Nove Slovenije predloga zakona v takšni obliki, kot je predlagan sedaj, ne
               bomo podprli.</p>
            </sp>
            <sp xml:id="SDZ7-Redna-15-2016-01-26.sp33">
               <speaker>PREDSEDNIK DR. MILAN BRGLEZ:</speaker>
               <p>Besedo ima Poslanska skupina Stranke modernega centra, zanjo gospa Irena Grošelj
               Košnik.</p>
            </sp>
            <sp xml:id="SDZ7-Redna-15-2016-01-26.sp34">
               <speaker>IRENA GROŠELJ KOŠNIK (PS SMC):</speaker>
               <p>Hvala, predsednik. Spoštovani predstavniki Vlade, kolegice in kolegi!</p>
               <p>Predlog zakona o poračunavanju finančnih obveznosti Republike Slovenije iz
               pokojninskega in invalidskega zavarovanja uvaja spremembe, ki izhajajo iz določb nove
               pokojninske zakonodaje, sprejete leta 2012, pravic, določenih v 17. členu Temeljne
               ustavne listine o samostojnosti in neodvisnosti Slovenije, ter sprememb, ki izhajajo
               iz nekaterih določb veljavnega zakona, ki se nanašajo na poračunavanje finančnih
               obveznosti Skladu obrtnikov in podjetnikov. Novi zakon o pokojninskem in invalidskem
               zavarovanju, ki je začel veljati januarja 2013, ne predvideva poračunavanja za del
               pokojnine v višini zmanjšanja zaradi upokojitve pred dopolnitvijo polne starosti,
               prav tako pa je uvedel nekatere spremembe na področju ureditve posebnih olajšav za
               samostojne podjetnike ter delodajalce, ki zaposlujejo starejše delavce. Zaradi
               navedenih in nekaterih drugih sprememb je potrebna uskladitev z novo pokojninsko
               zakonodajo.</p>
               <p>Popolnoma novo vsebino predloga zakona predstavlja določba 7. člena, ki izhaja iz
               pravic določenih v 17. členu Ustavnega zakona za izvedbo Temeljne ustavne listine o
               samostojnosti in neodvisnosti Republike Slovenije. S tem se osebam, ki so bile na
               predlog organov Republike Slovenije izvoljene na funkcije oziroma imenovane na
               delovna mesta v organih nekdanje Jugoslavije, zagotavlja pravice po predpisih, ki
               veljajo za funkcionarje oziroma delavce v državnih organih Republike Slovenije ali
               nekdanje Jugoslavije, če je slednje za njih ugodnejše. Upravičencem iz 7. člena
               predloga zakona bo tako po novem priznan del pokojnine v obliki dodatka v višini
               razlike med osebno pokojnino, odmerjeno po veljavnih predpisih v Sloveniji, ob
               upoštevanju dobe, dopolnjene pri organu nekdanje Jugoslavije, ter seštevkom obeh
               osebnih pokojnin, priznanih po določbah omenjenega socialnega sporazuma.</p>
               <p>Med nekoliko odmevnejše spremembe, ki jih uvaja predlog zakona, sodijo spremembe na
               področju poračunavanja finančnih obveznosti Skladu obrtnikov in podjetnikov. Pri tem
               se na novo ureja višina obveznosti Republike Slovenije na način, da je obveznost
               države za člane, ki so vstopili v zavarovanje pri skladu do 31. 12. 1982, celoten
               znesek skladove pokojnine, vendar največ do 26 % najnižje pokojninske osnove, ki je
               določena z veljavno pokojninsko zakonodajo.</p>
               <p>S predlogom zakona je prav tako določeno, kdaj preneha obveznost članov Sklada
               obrtnikov, in sicer dokler član ne izpolni pogojev za pridobitev starostne, predčasne
               ali invalidske pokojnine. Prav tako se določa nova formula za izračun stroškov
               izplačevanja pokojnin, pri čemer bo z uveljavitvijo predloga zakona Sklad obrtnikov
               upravičen do pavšalnega zneska v višini 1% dejansko ugotovljene obveznosti države. Na
               račun drugačnega obračunavanja stroškov se pričakuje za sklad za 13 milijonov manj
               stroškov letno. Po trenutno veljavni formuli, ki ni neposredno vezana na osnovno
               obveznost države, se namreč dogaja, da znesek za povračilo stroškov Skladu obrtnikov
               že nekaj let znatno presega znesek celotnih stroškov poslovanja sklada.</p>
               <p>Na podlagi navedenega bomo v Poslanski skupini SMC Predlog zakona o poračunavanju
               finančnih obveznosti Republike Slovenije iz pokojninskega in invalidskega zavarovanja
               podprli. Hvala.</p>
            </sp>
            <sp xml:id="SDZ7-Redna-15-2016-01-26.sp35">
               <speaker>PREDSEDNIK DR. MILAN BRGLEZ:</speaker>
               <p>Končali smo s predstavitvijo stališč poslanskih skupin.</p>
               <p>Ker amandmaji k dopolnjenemu predlogu niso bili vloženi, zaključujem drugo obravnavo
               predloga zakona. Glasovanje o predlogu zakona bomo v skladu s časovnim potekom seje
               zbora opravili danes v okviru glasovanj, pol ure po prekinjeni 7. točki dnevnega
               reda.</p>
               <p>S tem prekinjam to točko dnevnega reda.</p>
               <p>Prehajamo na <title>2. TOČKO DNEVNEGA REDA, TO JE NA OBRAVNAVO PREDLOGA ZAKONA O
                  SPREMEMBAH IN DOPOLNITVAH ZAKONA O VRAČANJU PROTIPRAVNO ODSTRANJENIH PREDMETOV
                  KULTURNE DEDIŠČINE PO SKRAJŠANEM POSTOPKU.</title>
               </p>
               <p>Predlog zakona je v obravnavo Državnemu zboru predložila Vlada.</p>
               <p>Za dopolnilno obrazložitev predloga zakona dajem besedo predstavnici Vlade,
               ministrici za kulturo mag. Julijani Bizjak Mlakar.</p>
            </sp>
            <sp xml:id="SDZ7-Redna-15-2016-01-26.sp36">
               <speaker>MAG. JULIJANA BIZJAK MLAKAR:</speaker>
               <p>Hvala lepa. Spoštovani predsednik, poslanke, poslanci in ostali prisotni!</p>
               <p>Dne 15. marca 2014 je bila sprejeta prenovljena Direktiva 2014/60 Evropske unije o
               vračanju predmetov kulturne dediščine, ki so bili protipravno odstranjeni z ozemlja
               držav članic. Direktivo je bilo treba prenesti v pravni red Republike Slovenije.
               Direktiva 93/7, ki je urejala to področje pred prenovo, je bila v pravni red
               Republike Slovenije prenesena z Zakonom o vračanju protipravno odstavljenih predmetov
               kulturne dediščine v letu 2003 in Pravilnikom o zvrsteh protipravno odstranjenih
               predmetov kulturne dediščine iz leta 2004. Pri spremljanju izvajanja doslej veljavne
               direktive je bilo ugotovljeno, da se postopki vračanja ne izvajajo dovolj uspešno in
               da je število uspešno izvedenih postopkov mogoče zvišati z ustreznimi spremembami.
               Direktiva 93/7 ne podpira postopkov vračanja vsega nacionalnega bogastva v posameznih
               državah članicah. Te ugotavljajo, da enotne zvrsti in finančni pragi niso
               sprejemljivo merilo za določanje nacionalnega bogastva, za katero se lahko vlagajo
               zahtevki za vračanje. Enoletni rok za vlaganje zahtevkov je bil občutno prekratek in
               je nekatere države prikrajšal za uspešno izvedbo postopka. Pogosto je bila uspešna
               izvedba postopka in denarnega nadomestila onemogočena tudi zaradi neopredeljene
               dolžne skrbnosti, zaradi česar so posestniki dokazovali, da so predmet pridobili v
               dobri veri. Komunikacija med Komisijo in državami članicami ni bila dovolj hitra in
               sprotna. V navedenih problemih so se slednje s Komisijo uskladile glede sprememb, ki
               so vodile k prenovi direktive, tako da je državam članicam omogočeno varovati lastno
               nacionalno bogastvo, skladno z notranjo zakonodajo, ter sprožati postopke in
               uveljavljati zahtevke v razumnih rokih in učinkovito.</p>
               <p>Prenovljena direktiva se s predlagano novelo zakona v celoti prenaša v pravni red
               Republike Slovenije. Zakon nima posledic za lokalne skupnosti ali civilno družbo.
               Uporablja se izključno za posamezne primere protipravnega pridobivanja predmetov
               kulturne dediščine fizičnih ali pravnih oseb. Gradivo je bilo objavljeno na spletnih
               straneh E-demokracija in na spletni strani Ministrstva za kulturo do določenega roka.
               Na predlog zakona ni bilo prejetih odzivov javnosti.</p>
               <p>Republika Slovenija s spremembo direktive uvaja v svoj pravni red spremembo
               veljavnega zakona v členih, ki se nanašajo na navedeno direktivo. Sprememba zakona
               sledi načelu varovanja kulturne dediščine in glede na vsebino direktive omogoča višjo
               stopnjo varovanja nacionalnega bogastva ob morebitnem protipravnem odstranjevanju z
               ozemlja Republike Slovenije in drugih držav članic. Tako novela zakona podrobneje
               ureja določila v zvezi z nacionalnim bogastvom. Rok za vlaganje zahtevka se
               podaljšuje z enega na tri leta od datuma, ko država izve za lokacijo predmeta. Rok za
               preverbo, ali je predmet vračanja predmet kulturne dediščine, pa se podaljšuje z dveh
               na šest mesecev. Navedeno podaljšanje omogoča učinkovito izvedbo postopka. Doslej
               veljavni roki so se pri preverbi in vlaganju zahtevkov namreč pokazali, kot sem že
               povedala, kot prekratki, saj zahtevnejši primeri potrebujejo daljše obdobje
               preverjanja in zbiranja dokazov.</p>
               <p>Novela tudi podrobneje opredeli dolžne skrbnosti. Posedovanje predmeta v dobri veri
               se razširi s podrobnejšo navedbo ravnanja z dolžno skrbnostjo. Takšna določba
               zavezuje lastnike oziroma posestnike predmetov k odgovornemu ravnanju pri preverjanju
               izvora, ki je bilo doslej zelo šibko opredeljeno in podprto. Osrednji organi držav
               članic po novem med seboj komunicirajo po modulu informacijskega sistem IMI za
               notranji trg, ki je posebej prilagojen predmetom kulturne dediščine. To omogoča
               hitrejšo in sprotnejšo komunikacijo v nasprotju z dosedanjim pisnim obveščanjem.
               Direktiva državam članicam nalaga, da njihovi pristojni organi uporabijo sistem
               IMI.</p>
               <p>Z novelo zakona se podaljšuje obdobje poročanja o uporabi direktive s treh na pet
               let. Komunikacija v sistemu IMI omogoča državam članicam sprotno spremljanje stanja
               in postopkov, zaradi česar je odboje poročanja smiselno podaljšati na pet let. Hvala
               lepa.</p>
            </sp>
            <sp xml:id="SDZ7-Redna-15-2016-01-26.sp37">
               <speaker>PREDSEDNIK DR. MILAN BRGLEZ:</speaker>
               <p>Predlog zakona je obravnaval Odbor za kulturo kot matično delovno telo.</p>
               <p>Za predstavitev poročila odbora dajem besedo predsedniku dr. Draganu Matiću.</p>
            </sp>
            <sp xml:id="SDZ7-Redna-15-2016-01-26.sp38">
               <speaker>DR. DRAGAN MATIĆ (PS SMC):</speaker>
               <p>Gospod predsednik, hvala za besedo. Spoštovane kolegice in kolegi!</p>
               <p>Odbor za kulturo je na 8. redni seji 13. januarja 2016 obravnaval Predlog zakona o
               spremembah in dopolnitvah Zakona o vračanju protipravno odstranjenih predmetov
               kulturne dediščine, ki ga je Državnemu zboru v obravnavo predložila Vlada. Predloženi
               zakon je z vidika njegove skladnosti z ustavo in pravnim sistemom ter
               zakonodajno-tehničnega vidika proučila Zakonodajna-pravne služba. Njihova
               predstavnica je ob predstavitvi slednjega povedala, da amandmaji koalicijskih
               poslanskih skupin sledijo njihovemu mnenju. Svoje mnenje je podala tudi Komisija
               Državnega sveta za kulturo, znanost, šolstvo in šport, ki je v svojem mnenju predlog
               zakona podprla.</p>
               <p>V poslovniškem roku so amandmaje vložile poslanske skupine SMC, Desus in SD.</p>
               <p>Ministrica za kulturo mag. Julijana Bizjak Mlakar je povedala, da je cilj sprejemanja
               zakona zagotovitev popolne skladnosti Zakona o vračanju protipravno odstranjenih
               predmetov kulturne dediščine z Direktivo 2014/60EU. Pojasnila je, da sprememba zakona
               sledi načelu varovanja kulturne dediščine in glede na vsebino direktive omogoča višjo
               stopnjo varovanja nacionalnega bogastva ob morebitnem protipravnem odstranjevanju z
               ozemlja Republike Slovenije in drugih držav članic.</p>
               <p>Odbor je brez razprave sprejel amandmaje koalicijskih polanskih skupin. V skladu s
               128. členom Poslovnika Državnega zbora je glasoval še o členih predloga zakona in jih
               prav tako sprejel.</p>
               <p>Glede na sprejete amandmaje je na podlagi prvega odstavka 133. člena Poslovnika
               Državnega zbora pripravljeno besedilo dopolnjenega predloga zakona, v katerega so
               vključeni sprejeti amandmaji. Hvala.</p>
            </sp>
            <sp xml:id="SDZ7-Redna-15-2016-01-26.sp39">
               <speaker>PREDSEDNIK DR. MILAN BRGLEZ:</speaker>
               <p>Sledi predstavitev stališč poslanskih skupin.</p>
               <p>Besedo ima Poslanska skupina Demokratične stranke upokojencev Slovenije, zanjo gospa
               Marija Antonija Kovačič.</p>
            </sp>
            <sp xml:id="SDZ7-Redna-15-2016-01-26.sp40">
               <speaker>MARIJA ANTONIJA KOVAČIČ (PS DeSUS):</speaker>
               <p>Hvala za besedo, spoštovani gospod predsednik. Spoštovana ministrica, poslanke,
               poslanci, lep dober dan vam želim!</p>
               <p>Prenovljena Direktiva o vračanju predmetov kulturne dediščine, ki so bili protipravno
               odstranjeni z ozemlja držav članic, prinaša kar nekaj sprememb. Glede na to, da
               dosedanji postopki vračanj niso bili dovolj uspešni, je bilo direktivo treba
               spremeniti. Eden izmed razlogov neuspešnosti izvedenih postopkov je bil na primer
               prekratek rok za vlaganje predloga za vračilo predmeta kulturne dediščine. Zato bo
               sedanj namesto enoletnega veljal triletni rok za vložitev tega predloga, štel pa se
               bo od dneva, ko država izve za lokacijo predmeta. Prav tako v prej veljavni direktivi
               ni bil dovolj podrobno opredeljen standard dolžne skrbnosti, s katero so posestniki
               dokazovali, da so predmet pridobili v dobri veri. Sedaj bo standard podrobneje
               opredeljen in bodo posestniki zavezani k odgovornemu ravnanju pri preverjanju izvora
               predmetov kulturne dediščine. V praksi pa se je pokazala tudi potreba po izboljšavah
               na področju komunikacije med Komisijo in državami članicami, zato direktiva državam
               članicam nalaga, da njihovi pristojni organi med seboj komunicirajo po modulu
               informacijskega sistema za notranji trg, ki je posebej prilagojen predmetom kulturne
               dediščine.</p>
               <p>S predlogom zakona se prenovljena direktiva prenaša v naš pravni red. S sprejetjem
               novele zakona bo tako omogočena višja stopnja varovanja nacionalnega bogastva ob
               morebitnem protipravnem odtujevanju z našega ozemlja. Zato bomo v Poslanski skupini
               Desus predlog zakona podprli. Hvala.</p>
            </sp>
            <sp xml:id="SDZ7-Redna-15-2016-01-26.sp41">
               <speaker>PREDSEDNIK DR. MILAN BRGLEZ:</speaker>
               <p>Besedo ima Poslanska skupina Socialnih demokratov, zanjo gospa Marija Bačič.</p>
            </sp>
            <sp xml:id="SDZ7-Redna-15-2016-01-26.sp42">
               <speaker>MARIJA BAČIČ (PS SD):</speaker>
               <p>Hvala za besedo še enkrat, gospod predsednik. Spoštovana gospa ministrica, kolegice
               in kolegi!</p>
               <p>Eden temeljih načel Evropske unije je prost pretok blaga. To se v določenih primerih
               lahko omeji, med drugim tudi zaradi varstva nacionalnih bogastev z umetniško,
               zgodovinsko in ali arheološko vrednostjo, kot je navedeno v 30. členu Pogodbe o
               ustanovitvi Evropske skupnosti. Država članica torej lahko določi, da nekaterih
               predmetov z umetniško, zgodovinsko ali arheološko vrednostjo ni dovoljeno odstraniti
               iz države nenadzorovano oziroma brez dovoljenj. Odprte meje Unije dopuščajo možnost
               zlorab nacionalnih predpisov o kontroli iznosa in izvoza predmetov kulturne
               dediščine, zato je Evropska unija z direktivo leta 1993 poskrbela za sistem vračanja
               predmetov, ki so bili v nasprotju z nacionalnimi normativnimi predpisi odstranjeni z
               ozemlja držav članic in preneseni na ozemlje drugih držav članic. Skladnost slovenske
               zakonodaje z navedeno direktivno je bila zagotovljena šele s sprejetjem Zakona o
               vračanju protipravno odstranjenih predmetov kulturne dediščine leta 2003. Tedaj je
               bilo urejanje sistema vračanje predmetov kulturne dediščine, ki so bili z ozemlja ene
               države članice protipravno prineseni na ozemlje druge države članice, tudi v celoti
               izvzeto iz Zakona o varstvu kulturne dediščine.</p>
               <p>Namen predloga novele, ki je prvi po sprejemu zakona v letu 2003, je prilagoditev
               prenovljeni direktivi, sprejeti leta 2014. Ta med drugim državi članici dopušča, da
               lahko sama določi nacionalno bogastvo, povečuje odgovornost dobrovernih posestnikov
               ter podaljšuje rok za začetek postopka vračanja, in sicer z enega na tri leta od
               datuma, ko država izve za lokacijo predmeta.</p>
               <p>V razpravi na matičnem delovnem telesu je bilo izpostavljeno vprašanje v zvezi z
               restitucijo enot kulturne dediščine, ki sicer s samim predlogom zakona nima
               neposredne povezave. Kot vemo, ima Slovenija z nekaterimi državami odprta vprašanja
               glede enot kulturne dediščine, ki so bile z ozemlja Republike Slovenije odtujene,
               zlasti v času okoli in med 2. svetovno vojno. Tako je na primer Italija leta 1940 iz
               Kopra in Pirana zaradi vojnih razmer evakuirala, kot so se takrat izgovorili,
               odtujila 25 izvirnikov umetnin. Odnašale so se tudi celi arhivski fondi iz Kopra
               junija 1944. Nekaj manj, a kljub vsemu je ostalo odprtih vprašanj tudi z Madžarsko, z
               Avstrijo in nekaterimi republikami nekdanje SFRJ.</p>
               <p>Kot so v obdobju sprejemanja direktive, ki je podlaga za predlagane spremembe Zakona
               o vračanju protipravno odstranjenih predmetov kulturne dediščine, pojasnjevali
               takratni predstavniki Vlade, direktiva, tako tudi predlog zakona, sama po sebi ne
               bosta imela neposrednih učinkov na reševanje te, za slovensko kulturo izjemno pereče
               problematike. Prvotna direktiva je bila namreč sprejeta leta 1993 in ni obvezujoča za
               nazaj. Ne glede na to vzpostavlja določene mehanizme in načela, ki bi jih bilo mogoče
               uveljaviti tudi za odločanje po zgoraj omenjenih primerih. A brez bilateralnega
               sodelovanja, predvsem pa sporazuma, ne bo šlo. Zato ob tem izražamo zadovoljstvo nad
               pojasnili ministrice, da diplomatsko reševanje teh vprašanj ni zamrlo.</p>
               <p>Kot rečeno, Predlog zakona o spremembah in dopolnitvah Zakona o vračanju protipravno
               odstranjenih predmetov kulturne dediščine temelji na sprejeti direktive Evropske
               unije in ga v Poslanski skupini Socialnih demokratov podpiramo.</p>
            </sp>
            <sp xml:id="SDZ7-Redna-15-2016-01-26.sp43">
               <speaker>PREDSEDNIK DR. MILAN BRGLEZ:</speaker>
               <p>Besedo ima Poslanska skupina Združena levica, zanjo Violeta Tomić.</p>
            </sp>
            <sp xml:id="SDZ7-Redna-15-2016-01-26.sp44">
               <speaker>VIOLETA TOMIĆ (PS ZL):</speaker>
               <p>Hvala za besedo.</p>
               <p>V Združeni levici bomo novelo Zakona o vračanju protipravno odstranjenih predmetov
               kulturne dediščine podprli. Gre za prenos prenovljene evropske direktive v slovenski
               pravni red. Ocenjujemo, da so predlagane rešitve pozitivne in da bodo izboljšale
               položaj na tem področju.</p>
               <p>Pri spremljanju izvajanja doslej veljavne direktive je bilo ugotovljeno, da se
               postopki vračanja ne izvedejo dovolj uspešno. Ugotovili so, da enotne zvrsti in
               finančni pragi niso sprejemljivo merilo za določanje nacionalnega bogastva, za
               katerega se lahko vlagajo zahtevki za vračanje. Enoletni rok za vlaganje zahtevkov je
               bil prekratek. Dolžna skrbnost je bila opredeljena. Komunikacija med Evropsko
               komisijo in državami članicami ni bila dovolj hitra in sprotna. Ker novela
               zadovoljivo popravlja stanje na vseh teh področjih, jo bomo v Združeni levici
               podprli.</p>
               <p>Ob tem je treba opozoriti na še eno zelo pomembno vprašanje, ki sicer zgolj posredno
               vsebinsko povezano z materijo zakona. Že pri obravnavi na odboru sem izpostavila
               vprašanje kulturne dediščine, ki so jo leta 1940 iz slovenske Istre izropali
               italijanski fašisti. Fašistična okupatorska oblast je odpeljala umetnine iz cerkva,
               muzejev in samostanov. Pred dobrega pol leta se je ministrica za kulturo mudila v
               Rimu in glede tega govorila tudi s predsednikom Papeškega sveta za kulturo kardinalom
               Gianfranco Ravasijem in italijanskim ministrom za kulturo Dariom Franceschinijem.
               Ministrica je na odboru odgovorila, da se stvari premikajo naprej predvsem po
               diplomatski poti in da ne gre za politično, temveč strokovno vprašanje. Po našem
               mnenju bi bilo treba vložiti več truda, seveda tudi skozi politične kanale, da se ta
               neprecenljiva dediščina vrne. Vsekakor je treba na tem področju narediti premike in
               Sloveniji vrniti s strani fašistov izropano kulturno dediščino. Hvala za pozornost.
            </p>
            </sp>
            <sp xml:id="SDZ7-Redna-15-2016-01-26.sp45">
               <speaker>PREDSEDNIK DR. MILAN BRGLEZ:</speaker>
               <p>Besedo ima Poslanska skupina Nove Slovenije - krščanskih demokratov, zanjo gospa Iva
               Dimic.</p>
            </sp>
            <sp xml:id="SDZ7-Redna-15-2016-01-26.sp46">
               <speaker>IVA DIMIC (PS NSi):</speaker>
               <p>Spoštovana ministrica, kolegice in kolegi!</p>
               <p>Novela Zakona o vračanju protipravno odstranjenih predmetov kulturne dediščine v
               pravni red Republike Slovenije prenaša Direktivo 2014/60EU, sprejeto leta 2014.
               Omenjena direktiva po besedah predlagatelja pooblašča države članice Evropske unije,
               da same določijo svoje nacionalno bogastvo. V Republiki Slovenije se nacionalno
               bogastvo določa po Zakonu o varstvu kulturne dediščine.</p>
               <p>Novela podaljšuje roke za vlaganje zahtevkov zavrnitev protipravno odstranjenih
               predmetov z enega na tri leta od datuma, ko država izve za lokacijo predmeta. Prav
               tako se podaljšuje rok za preverbo, ali je predmet vračanja predmet kulturne
               dediščine, in sicer z dveh na šest mesecev. Pomembna nadgradnja dosedanjega sistema
               vračanja teh predmetov je uvedba dolžnosti držav članic, da komunicirajo znotraj
               informacijskega sistema za notranji trg, ki se imenuje IMI. Novela pa podrobneje
               opredeljuje dolžno skrbnost, ki lastnike predmetov zavezuje k odgovornemu ravnanju
               pri preverjanju izvora.</p>
               <p>Poslanci Nove Slovenije bomo predlog novele podprli, saj po našem mnenju omogoča
               višjo stopnjo varovanja nacionalnega bogastva, Vlado Republike Slovenije pa pozivamo,
               da je čim bolj aktivna na področju vračanja umetnin, ki so bile med 2. svetovno vojno
               protipravno odvzete na našem ozemlju in odpeljane v okupatorske države, saj nekatere
               izmed njih še vedno niso bile vrnjene pravim lastnikom.</p>
            </sp>
            <sp xml:id="SDZ7-Redna-15-2016-01-26.sp47">
               <speaker>PREDSEDNIK DR. MILAN BRGLEZ:</speaker>
               <p>Besedo ima Poslanska skupina Stranke modernega centra, zanjo gospa Janja Sluga.</p>
            </sp>
            <sp xml:id="SDZ7-Redna-15-2016-01-26.sp48">
               <speaker>JANJA SLUGA (PS SMC):</speaker>
               <p>Spoštovani gospod predsednik, kolegice in kolegi!</p>
               <p>Veljavni Zakon o vračanju protipravno odstranjenih predmetov kulturne dediščine je
               bil sprejet v letu 2003. V slovenski pravni red je vnesel Direktivo 93/7 Evropske
               unije. Z omejeno direktivo je bila vzpostavljena ureditev, na podlagi katere lahko
               države članice Evropske unije zagotovijo vračilo predmetov kulturne dediščine, ki so
               uvrščeni v nacionalno bogastvo in spadajo v skupne kategorije predmetov kulturne
               dediščine ter so bili odstranjeni z njihovega ozemlja. Direktiva je zajemala tudi
               predmete kulturne dediščine, ki so uvrščeni v nacionalno bogastvo in so sestavni del
               javnih zbirk ali inventarja cerkvenih institucij.</p>
               <p>Direktiva je uvedla upravno sodelovanje med državami članicami glede njihovega
               nacionalnega bogastva, ki je tesno povezano z njihovim sodelovanjem z Interpolom in
               drugimi pristojnimi organi na področju ukradenih umetniških del in ki zajema zlasti
               evidentiranje izgubljenih, ukradenih ali protipravno odstranjenih predmetov kulturne
               dediščine, ki so del njihovega nacionalnega bogastva in njihovih javnih zbirk.</p>
               <p>Veljavni Zakon o vračanju protipravno odstranjenih predmetov kulturne dediščine je
               tako omogočil, da se kulturna dediščina Slovenije, ki je bila odtujena z našega
               ozemlja, po let 1993 lahko vrne. V predlog zakona, ki ga danes obravnavamo, se tako
               prenašajo določbe Direktive 2014/60, ki med drugim omogočajo, da si vsaka posamezna
               država članica sama določi svoje nacionalno bogastvo. Za uspešnejšo izvedbo postopka
               vračanja predmetov kulturne dediščine predlog zakona podaljšuje rok za vložitev
               predloga z enega na tri leta od dne, ko je država izvedela, kje se nahaja predmet
               kulturne dediščine, ter podaljšuje se rok za preverbo, ali je predmet res predmet
               kulturne dediščine. S sedanjih dveh mesecev se ta rok podaljšuje na šest mesecev, saj
               se predvideva, da bo daljše obdobje državam članicam omogočilo sprejetje vseh
               potrebnih ukrepov, da se predmet kulturne dediščine zaščiti in prepreči morebitno
               izogibanje postopku za vračilo.</p>
               <p>Za izboljšanje komunikacije med Komisijo in državami članicami pa predlog omogoča
               uporabo modula informacijskega sistema za notranji trg, ki je poseben prilagojen
               predmetom kulturne dediščine.</p>
               <p>Predlog novele Zakona o vračanju protipravno odstranjenih predmetov kulturne
               dediščine bomo poslanci v Poslanski skupini Stranke modernega centra podprli. Hvala
               lepa.</p>
            </sp>
            <sp xml:id="SDZ7-Redna-15-2016-01-26.sp49">
               <speaker>PREDSEDNIK DR. MILAN BRGLEZ:</speaker>
               <p>Besedo ima Poslanska skupina Slovenske demokratske stranke, zanjo gospod Tomaž
               Lisec.</p>
            </sp>
            <sp xml:id="SDZ7-Redna-15-2016-01-26.sp50">
               <speaker>TOMAŽ LISEC (PS SDS):</speaker>
               <p>Spoštovani predsednik, hvala za dano besedo.</p>
               <p>Kot že omenjeno, so pred nami nekatere spremembe Zakona o vračanju protipravno
               odstranjenih predmetov kulturne dediščine. Že obravnava na odboru, matičnem delovnem
               telesu, pred nekaj tedni je pokazala, da gre za manjše, sicer potrebne popravke, ki
               gredo predvsem v smeri usklajevanja z nedavno sprejeto evropsko direktivo iz leta
               2014. Že predhodniki so povedali, katere so ključne rešitve na tem področju, zato jih
               ne bi ponavljal, dejstvo pa je, da je razprava na odboru pokazala, da so omenjene
               spremembe manjše in ne govorimo o sistemskih ukrepih, pri tem pa v času javne
               razprave ni bilo nobenih opozoril in pomislekov s strani katerih izmed partnerjev, ki
               se jih ta zakon dotika.</p>
               <p>V Poslanski skupini SDS bomo predlog zakona podprli.</p>
            </sp>
            <sp xml:id="SDZ7-Redna-15-2016-01-26.sp51">
               <speaker>PREDSEDNIK DR. MILAN BRGLEZ:</speaker>
               <p>Končali smo s predstavitvijo s tališč poslanskih skupin. Ker amandmaji k dopolnjenemu
               predlogu zakona niso bili vloženi, zaključujem drugo obravnavo predloga zakona.</p>
               <p>Odločanje o predlogu zakona bomo v skladu s časovnim potekom seje zbora opravili
               danes v okviru glasovanj, pol ure po prekinjeni 7. točki dnevnega reda.</p>
               <p>S tem prekinjam to točko dnevnega reda.</p>
               <p>Prehajamo na <title>7. TOČKO DNEVNEGA REDA, TO JE NA PREDLOG ZAKONA O SPREMEMBAH IN
                  DOPOLNITVAH ZAKONA O MEDIJIH, V DRUGI OBRAVNAVI V OKVIRU REDNEGA POSTOPKA.</title>
               </p>
               <p>Predlog zakona je v obravnavo zboru predložila Vlada.</p>
               <p>Za dopolnilno obrazložitev predloga zakona dajem besedo predstavnici Vlade –
               ministrici za kulturo mag. Julijani Bizjak Mlakar.</p>
            </sp>
            <sp xml:id="SDZ7-Redna-15-2016-01-26.sp52">
               <speaker>MAG. JULIJANA BIZJAK MLAKAR:</speaker>
               <p>Spoštovani predsednik, poslanke, poslanci in drugi prisotni, lepo pozdravljeni še
               enkrat!</p>
               <p>S Predlogom zakona o spremembah in dopolnitvah Zakona o medijih se urejajo nekatera
               najpomembnejša vprašanja, ki jih je bilo mogoče urediti brez podlage v celoviti
               analizi medijske krajine in strategiji razvoja medijev. S predlogom zakona se
               popravljajo le določene vsebinske pomanjkljivosti, zaradi katerih posameznih določb
               ni bilo možno dosledno izvajati, na kar so nas v zadnjih letih opozarjali Inšpektorat
               Republike Slovenije za kulturo in medije, Agencija za komunikacijska omrežja in
               storitve, Ustavno sodišče in tudi naslovniki določb. Celovite spremembe Zakona o
               medijih pa bodo skladno z Resolucijo o nacionalnem programu za kulturo 2014–2017
               pripravljene na podlagi strategije na področju medijev, ki jo na Ministrstvu za
               kulturo že intenzivno pripravljamo in v ta namen s pomočjo zunanje strokovne
               komisije, medijskih strokovnjakov tudi vodimo javne razprave o ključnih problemih in
               vprašanjih v medijih.</p>
               <p>Poglavitne rešitve, ki jih določa predlog zakona, se nanašajo na obveznost
               oblikovanja pravil za komentiranje, s katero želimo zagotoviti učinkovitejšo
               samoregulacijo sovražnega oziroma žaljivega govora na spletu in posledično njegovo
               zmanjšanje. Nato določitev roka za vložitev zahteve za objavo popravka, s katero
               želimo odpraviti neskladje z Ustavo pri določitvi roka za vložitev zahteve za objavo
               popravka. Nadzor nad izvajanjem zakona, s katerim želimo zagotoviti večjo hitro in
               učinkovitost inšpekcijskega nadzora. Nato preračun višine glob iz tolarskih v evrske
               zneske, s katerim želimo vplivati na večjo jasnost, določnost ter pravno varnost
               predpisa; in obvezno predvajanje dela kvote slovenske glasbe podnevi, s katero želimo
               zagotoviti zaščito in promocijo slovenske glasbene ustvarjalnosti in slovenskega
               jezika ter spodbujati slovensko kulturno in nacionalno identiteto. Naj zaradi
               nekaterih netočnih razlag v javnosti pojasnim, da se 24-urna kvota slovenske glasbe
               ne spreminja oziroma enostavneje – število slovenskih skladb, ki jih morajo radii
               predvajati v 24 urah, ostaja enako kot doslej, saj ostane predpisana kvota enaka, kot
               je zdaj. To je 20 % za komercialne radie, 25 % za radie s programi posebnega pomena
               in 40 % za nacionalne radie. Pač pa bo treba slovensko glasbo predvajati tudi podnevi
               in ne predvsem ponoči, kot je to pri nekaterih radiih veljalo doslej; žal tudi pri
               nacionalnih. Po sprejetju koalicijskega amandmaja pa bo to pomenilo v približno
               navedenih odstotkih predvajati tudi podnevi od 6. do 19. ure.</p>
               <p>Predlog zakona je bil pripravljen na podlagi široke javne razprave, v kateri so
               sodelovale reprezentativne in strokovne organizacije s področja medijev, novinarstva,
               oglaševanja ter glasbenega, video- oziroma filmskega ustvarjanja, nevladne
               organizacije s področja kulture, medijev in človekovih pravic, izdajatelji medijev,
               politične stranke in vsi relevantni državni organi. Osnutek zakona je bil poslan v
               predhodno mnenje tudi italijanski in madžarski narodni skupnosti ter romski skupnosti
               v Republiki Sloveniji. Posebej velja poudariti, da je Ministrstvo za kulturo glede
               predlagane ureditve predvajanja deležev slovenske glasbe podnevi dobilo pisno podporo
               Društva pesnikov slovenske glasbe, Sindikata glasbenikov Slovenije, Slovenske unije
               glasbenih ustvarjalcev, Glasbenega foruma in drugih. V zadnji redakciji je bilo z
               Agencijo za komunikacijska omrežja in storitve v celoti usklajeno tudi področje
               nadzora. V okviru obravnave na Odboru za kulturo pa so se na podlagi mnenja
               Zakonodajno-pravne službe Državnega zbora upoštevali tudi vsi redakcijski in
               nomotehnični popravki. Bistveni predlogi in pripombe, podani v javni razpravi, so se
               nanašali na ureditev obveznosti oblikovanja pravil za komentiranje, predvajanje
               obveznega deleža slovenske glasbe in nadzora nad izvajanjem zakona. Ministrstvo za
               kulturo je predlagane rešitve v največji možni meri uskladilo s strokovno in
               zainteresirano javnostjo. Zlasti so bili upoštevani naslednji bistveni predlogi: da
               se z jasnejšim zapisom ureditve komentiranja in regulacijo sovražnega govora na
               spletnih medijih ne ustvarja cenzure in prekomernega posega v svobodo izražanja ter
               še nekateri drugi predlogi, ki pa jih bomo morda lahko tudi v okviru razprave o
               posameznih členih oziroma amandmajih tudi podrobneje predstavili. Hvala lepa.</p>
            </sp>
            <sp xml:id="SDZ7-Redna-15-2016-01-26.sp53">
               <speaker>PREDSEDNIK DR. MILAN BRGLEZ:</speaker>
               <p>Predlog zakona je obravnaval Odbor za kulturo kot matično delovno telo.</p>
               <p>Za predstavitev poročila odbora dajem besedo predsedniku odbora dr. Draganu Matiću.
            </p>
            </sp>
            <sp xml:id="SDZ7-Redna-15-2016-01-26.sp54">
               <speaker>DR. DRAGAN MATIĆ (PS SMC):</speaker>
               <p>Hvala za besedo, gospod predsednik. Spoštovani kolegice in kolegi!</p>
               <p>Odbor za kulturo je na 8. redni seji 13. januarja 2016 obravnaval Predlog zakona o
               spremembah in dopolnitvah Zakona o medijih, ki ga je Državnemu zboru v obravnavo
               predložila Vlada. Odbor je na podlagi 46. člena Poslovnika Državnega zobra 26.
               novembra 2015 opravil javno predstavitev mnenj, katere namen je bil pridobiti mnenje
               in stališča strokovne in širše javnosti o predlogu zakona. Predloženi zakon je z
               vidika njegove skladnosti z Ustavo in pravnim sistemom ter z zakonodajno-tehničnega
               vidika proučila Zakonodajno-pravna služba in k njemu podala nekatere pripombe. Njena
               predstavnica je med drugim pojasnila, da so k posameznim členom imeli pripombe
               predvsem glede jasnosti in izboljšav predlaganih rešitev ter nomotehnike. Deloma pa
               so se v 3. členu dotaknili tudi ustavnopravnih vidikov. Najobsežnejšo pripombo so
               podali k rešitvi, ki ureja obveznost predvajanja predpisane kvote slovenske glasbe v
               dnevnem času. Njihov pomislek je bil povezan s sorazmernostjo predlagane rešitve, ki
               da posega v avtonomijo medijev pri širjenju kroga vsebin, ustavno pravico do svobode
               izražanja, pa tudi glede svobodne gospodarske pobude.</p>
               <p>Svoje mnenje je podala tudi Komisija Državnega sveta za kulturo, znanost, šolstvo in
               šport, ki predloga zakona ni podprla. Njen predstavnik je med drugim opozoril na
               nejasnosti glede vloge Agencije za komunikacijska omrežja in storitve <stage>(AKOS)</stage> pri
               nadzoru nad izvajanjem zakona glede radijskih in televizijskih programov posebnega
               pomena, programskih zahtev ter radijske in televizijske dejavnosti. Izpostavil je
               tudi problematiko tako imenovanih slovenskih glasbenih kvot in namena predlagatelja,
               da s tem ukrepom zaščiti slovenski jezik in glasbeno produkcijo v slovenskem jeziku.
               V poslovniškem roku so amandmaje vložile poslanske skupine SMC, Desus in SD,
               Poslanska skupina SDS ter poslanec Jani Möderndorfer.</p>
               <p>Ministrica za kulturo mag. Julijana Bizjak Mlakar je povedla, da je cilj predloga
               zakona predvsem večja jasnost in določnost predpisa, ki jo dosega z odpravo nekaterih
               vsebinskih pomanjkljivosti in nejasnosti. Dalje, zagotovitev učinkovitejše
               samoregulacije sovražnega oziroma žaljivega govora na spletu in posledično njegovega
               zmanjšanja ter odpravo neskladij z Ustavo Republike Slovenije. Dalje, večja zaščita
               in promocija slovenskega jezika ter ohranjanje slovenske kulturne in nacionalne
               identitete pri predvajanju obveznega deleža slovenske glasbe ter večja hitrost in
               učinkovitost inšpekcijskega nadzora. Razprava je potekala predvsem o umestitvi deleža
               slovenske glasbe v dnevni čas predvajanja in o nadzoru nad izvajanjem programskih
               zahtev in omejitev. Glede umestitve deleža slovenske glasbe v dnevni čas predvajanja
               je bilo s strani nekaterih razpravljavcev predlagano, da se dnevni oddajni čas, v
               katerem mora biti predvajana najmanj polovica deleža slovenske glasbe, ki je v noveli
               določen med 6. in 22. uro, razdeli na dva dela, in sicer v intervale med 6. in 22.
               ter 22. in 6. uro. Nekateri so menili, da najmanj 90 % glasbe, predvajane v teh
               intervalih, mora predstavljati slovenska glasba; vsaj polovica deleža predvajane
               glasbe pa naj bi predstavljala glasbena produkcija slovenskih ustvarjalcev in
               poustvarjalcev, ki je mlajša od petih let. Drugi so menili, da mora biti dnevni čas
               predvajanja deleža slovenske glasbe bolj zamejen. Namen umestitve deleža slovenske
               glasbe v dnevni čas predvajanja je zagotavljanje večje dostopnosti slovenske glasbe v
               času, ko je dosegljivost potencialnemu poslušalstvu največja. Zato so ti menili, da
               je radio medij, ki se posluša predvsem v času vsakodnevnih opravil, in bo zato
               predlagani ukrep lahko učinkovit le v primeru, da se časovni pas dodatno omeji na čas
               med 6. in 18. uro.</p>
               <p>Ob koncu razprave je odbor sprejel amandmaje poslanskih skupin SMC, Desus in SD;
               amandma poslanca Janija Möderndorferja pa ni bil sprejet. Brezpredmeten je postal
               amandma Poslanske skupine Slovenske demokratske stranke. Odbor je v skladu s 128.
               členom Poslovnika Državnega zbora glasoval o členih predloga zakona in jih sprejel.
               Glede na sprejete amandmaje je na podlagi prvega odstavka 133. člena Poslovnika
               Državnega zbora pripravljeno besedilo dopolnjenega predloga zakona, v katerega so
               vključeni sprejeti amandmaji. Hvala.</p>
            </sp>
            <sp xml:id="SDZ7-Redna-15-2016-01-26.sp55">
               <speaker>PODPREDSEDNIK PRIMOŽ HAINZ:</speaker>
               <p>Hvala lepa.</p>
               <p>Sledi predstavitev stališč poslanskih skupin.</p>
               <p>Gospa Marija Bačič bo predstavila stališče Poslanske skupine Socialnih
               demokratov.</p>
               <p>Izvolite.</p>
            </sp>
            <sp xml:id="SDZ7-Redna-15-2016-01-26.sp56">
               <speaker>MARIJA BAČIČ (PS SD):</speaker>
               <p>Hvala za besedo, gospod podpredsednik. Spoštovane in spoštovani!</p>
               <p>Od sprejetja zadnjih obsežnejših sprememb Zakona o medijih letos mineva okroglih
               deset let. Pričakovali bi, da bi obletnico zaznamovala poglobljena razprava o
               temeljnih izzivih, s katerimi se soočajo mediji danes. A temu ni tako. Zaradi
               umanjkanja strategije na tem področju, ki bi morala biti v skladu z Resolucijo o
               nacionalnem programu za kulturo sprejeta v minulem letu, se lahko zatekamo zgolj k
               površnim ugotovitvam o položaju medijev, ki je nezavidljiv. Vprašanja prekarnosti
               novinarskega dela in siceršnjega socialnega statusa novinarjev, životarjenja medijev
               s statusom posebnega pomena, transparentnosti lastništva, lastniškega pluralizma in
               preprečevanja zlorab prevladujočega položaja na medijskem trgu so le nekatera, ki
               ostajajo neodgovorjena. Zato smo vsake toliko časa priča parcialnim poskusom, da
               znotraj kompleksnega sistema odpravimo kakšno kronično anomalijo. Potiskanje
               slovenske glasbene ustvarjalnosti na margino je ena izmed takšnih anomalij, ki vnovič
               naslavlja tokraten poskus sprememb medijskega zakona.</p>
               <p>V tendencah stapljanja kulturnih raznolikosti je jezik en izmed poslednjih
               pričevalcev narodne identitete, ki je najbolj izrazen prav ob péti besedi. Zato kot
               tak ni predmet regulacije pravnega reda Evropske unije, temelječega na odprtosti
               trga. Jezik je v evropski integraciji ena izmed najbolj čislanih izvedb deklariranega
               koncepta multikulturalizma. Tudi zato je posamezni državi članici prepuščena ali
               bolje dopuščena odločitev o obsegu zahtev po glasbenih vsebinah domače produkcije v
               medijih. Skrb za slovensko glasbeno ustvarjalnost je izpričana v različnih
               dokumentih, ki so tako ali drugače izpeljani iz ustavne umestitve slovenskega jezika.
               Tako je našla svoje mesto tudi v krovnem strateškem dokumentu s področja kulture – v
               Resoluciji o nacionalnem programu za kulturo 2014–2017. Kot takšna je umeščena med
               vrednote, ki terja posebno skrb in je ni moč prepustiti načelom svobodnega tržnega
               gospodarstva oziroma njenim zakonitostim. Na podlagi omenjenih izhodišč je v Zakonu o
               medijih določilo o obveznem obsegu predvajanja slovenske glasbe na radijskih in
               televizijskih postajah, in sicer vse od prvega sprejema leta 2001. Iz različnih
               razlogov so postaje zahtevani delež slovenske glasbe zapolnjevale pretežno v nočnem
               času, ko je delu dneva primerna tudi slabša poslušanost oziroma gledanost. Takšna
               praksa se je odrazila v zmanjšani prisotnosti slovenske glasbe, padalo je zanimanje
               zanjo, zmanjševalo se je povpraševanje po nastopih slovenskih glasbenikov. Krog je
               bil sklenjen. Domneva o neposlušnosti slovenske glasbe, ki so jo vseskozi ponujali
               nasprotniki kvotnega sistema, je počasi postajala konstruirana realnost. Jasnejša
               opredelitev časovnih intervalov, v katerih se mora zahtevani obseg predvajati, je
               učinkovit način, kako odpraviti anomalijo dozdajšnje ureditve. Zato podpiramo
               predlog, ki določa, da se pretežni deli zahtevanega obsega slovenske glasbe predvaja
               v času med 6. in 19. uro. Pozitivni doprinos je tudi določitev zahteve o predvajanju
               glasbe, mlajše od dveh let. Za učinkovit prenos zakona v prakso se krepijo tudi
               pristojnosti nadzornega organa, hkrati pa se za spremljanje uvajajo določene
               evidence. Ob tem na pristojno ministrstvo naslavljamo pričakovanje, da zagotavlja
               stalno evalvacijo izvajanja novih zakonskih rešitev, da se dobri nameni ne izrodijo v
               administrativne težave. Kot opozarjajo glasbeniki, določilo o glasbenih kvotah ne
               pomeni zgolj zaščite in promocije slovenske kulturne identitete ter jezika; je hkrati
               poslovna priložnost potentnih umetnikov, piscev besedil in izvajalcev, pri tem pa ni
               moč spregledati niti vloge, ki jo ima spodbudno ustvarjalno okolje za celotno
               glasbeno produkcijo, saj vključuje številna zelo različna delovna mesta.</p>
               <p>Spoštovani in spoštovane! Slovenska glasba je ena izmed najbolj razširjenih atributov
               slovenske kulture; a v nadaljevanju jo bo treba podpreti tudi s posegi na druga
               področja, med njimi delovanje kolektivnih organizacij. Želimo si, da bi v urejanju
               problematike prevladal interes kulture, zato pričakujemo, da bo v tem postopku
               bistveno večjo vlogo kot v preteklosti prevzelo tudi Ministrstvo za kulturo. Hvala
               lepa.</p>
            </sp>
            <sp xml:id="SDZ7-Redna-15-2016-01-26.sp57">
               <speaker>PODPREDSEDNIK PRIMOŽ HAINZ:</speaker>
               <p>Hvala lepa.</p>
               <p>Gospa Violeta Tomić bo prestavila stališče Poslanske skupine Združena levica.</p>
               <p>Izvolite.</p>
            </sp>
            <sp xml:id="SDZ7-Redna-15-2016-01-26.sp58">
               <speaker>VIOLETA TOMIĆ (PS ZL):</speaker>
               <p>Hvala za besedo, predsedujoči.</p>
               <p>Spremembe Zakona o medijih prinašajo tri pomembne novosti – ureditev, komentiranje na
               spletnih straneh z namenom omejevanja sovražnega govora, uskladitev pravice do
               popravka z odločbo Ustavnega sodišča in ključno točko, preureditev delovanja kvotnega
               sistema. V Združeni levici zakonu ne bomo nasprotovali oziroma ga bomo podprli, če
               bodo sprejeti naši popravki. Spletni komentarji so pogosto zbirka šovinizma,
               seksizma, ksenofobije in vseh mogočih stereotipov, ki prehajajo v sovražni govor.
               Vsekakor je pravica do svobode govora pomembna, še posebej ob zaostrovanju
               avtoritarnih ukrepov nadzora s strani države, ki smo jim priča v zadnjih letih. Tega
               vprašanja torej ni enostavno urediti, čas pa bo pokazal, ali je neke vrste
               samoregulacija, ki jo predpisuje zakon, sploh učinkovita.</p>
               <p>Seveda pa so pri tokratni noveli Zakona o medijih ključna vprašanja kvote, ki so
               precej kontroverzna tema. Problematično je, da so vzgibi zanje pogosto
               nacionalistični, namesto da bi služili kot ukrep za razvoj povečanja kakovosti in
               raznovrstnosti glasbene produkcije ter izboljšanja socialnega položaja ustvarjalcev.
               Vprašanje, ki si ga moramo postaviti, je, kaj sploh je tako imenovana slovenska
               glasba. Koliko sorodstvenih kolen navzdol in koliko kilometrov čez mejo še smemo iti,
               da dobimo ta žig? Zato moramo namesto tega govoriti o kakovostni glasbi, ki sproža
               kulturno kreativnost, se dotakne človeških občutij in jo ljudje vzamejo za svojo.
               Glasba je univerzalna govorica, glasba postaja slovenska skozi proces obdelave,
               potrošnje in reprodukcije. Izvajalec ima lahko spričevalo iz tako imenovane
               slovenskosti, pa je njegova glasba lahko povsem prazna in je v najboljšem primeru
               zvočna kulisa, v najslabšem primeru pa zvočna motnja. Vendar je država nosilka
               javnega kulturnega interesa, zato je odgovorna za glasbeno kulturo – in to v celoti,
               ne le v javnih medijih. Ob tem moramo spomniti na privatizacijo nacionalnih
               radiotelevizijskih frekvenc sredi 90. let, ko se je dogajala ena prvih tako
               imenovanih divjih privatizacij pod močnim vplivom zasebnih lobijev okoli tedaj
               vladajoče stranke.</p>
               <p>Kvote so administrativni ukrep; njihov problem je, da se ne osredotočajo na raven
               produkcije, kjer glasba nastaja. Kljub temu so lahko, še posebej ob trenutnem izjemno
               slabem stanju na področju radiodifuzije in popularne glasbe, korak v smeri
               izboljšanja situacije. Glede časovne omejitve je koalicija zdaj že s tretjim
               popravkom zamejila čas predvajanja, hkrati pa del kvot namenja novi glasbi. To po
               našem mnenju ni zadosten oziroma učinkovit ukrep, saj ni nobenega garanta za
               predvajanje kakovostne in raznovrstne glasbe. Predvsem pa ni garanta za promocijo
               mladih in manj uveljavljenih glasbenikov. Obstaja strah, da bo etre zapolnila glasba
               le nekaterih, tistih najbolj izpostavljenih, predvsem pa najbolj komercialno
               zanimivih izvajalcev in avtorjev; vključno z glasbo, ki jo producirajo lastniki
               medijev in je oblikovana v skladu z rezultati telefonskega anketiranja.</p>
               <p>Kvotni sistem je smiseln le, če bo dejansko produktiven za spodbudo in za razvoj
               domače glasbene produkcije, torej bo spodbujal mlajše in neuveljavljene izvajalce,
               izboljšal ekonomsko-socialni položaj glasbenikov ter omogočil kakovostno in
               raznovrstno rast celotne scene – od ustvarjanja do koncertov in ostalih aktivnosti.
               Hvala.</p>
            </sp>
            <sp xml:id="SDZ7-Redna-15-2016-01-26.sp59">
               <speaker>PODPREDSEDNIK PRIMOŽ HAINZ:</speaker>
               <p>Hvala lepa.</p>
               <p>Gospa Iva Dimic bo prestavila stališče Poslanske skupine Nove Slovenije – krščanskih
               demokratov.</p>
               <p>Izvolite.</p>
            </sp>
            <sp xml:id="SDZ7-Redna-15-2016-01-26.sp60">
               <speaker>IVA DIMIC (PS NSi):</speaker>
               <p>Spoštovana ministrica, predsedujoči, kolegice in kolegi!</p>
               <p>Slovenci smo številčno majhen narod, zato je logično, da moramo zaščititi svoj jezik
               in kulturo. Krščanski demokrati smo za čim bolj svobodno gospodarsko pobudo, kljub
               temu pa je medijski prostor neke vrste izjema. 20 %, kolikor trenutno znaša kvota, je
               majhen delež predpisane slovenske glasbe. V prvi vrsti pa je žalostno, da si moramo
               to sploh predpisovati. Moralo bi biti samoumevno, da v Sloveniji želimo poslušati in
               predvajati najprej slovensko glasbo, podpirati domače glasbenike in jim pomagati k
               izboljšanju kvalitete njihove glasbe ter povečanju možnosti za uveljavitev v
               javnosti. Krščanski demokrati menimo, da je trenutna ureditev področja preveč
               komplicirana in nepregledna, zato preveč denarja, s katerim bi bil omogočen razvoj
               domače produkcije, odteče v tujino. Zakon je po našem mnenju zastarel in sodi v neko
               drugo analogno dobo.</p>
               <p>Druga težava te novele pa je v tem, da ni usklajena z zainteresirano javnostjo. V
               Novi Sloveniji smo imeli nekaj pogovorov s predstavniki različnih organizacij, prav
               tako smo zelo pozorno poslušali govornike na javni predstavitvi mnenj. Skupni
               imenovalec skoraj vseh je bil, da je novela slaba, da ne odgovarja na sodobne potrebe
               in razmere na medijskem področju ter da vpleteni niso zadovoljni s takim predlogom.
               Nekateri izpostavljajo, da je predlagani delež slovenske glasbe celo prenizek. Drugi
               dodajajo, da premalo ščiti slovensko glasbo in glasbenike ter daje premalo finančnih
               spodbud slovenski produkciji. Nekateri izpostavljajo, da novela prinaša še manjši
               odstotek slovenske glasbe in da bi morale biti kvote opredeljene na uro natančno.
               AKOS je protestiral, ker niso sodelovali pri pripravi zakona, ki v enem delu ureja
               njihove pristojnosti, in ker njihovi predlogi niso bili upoštevani. Izpostavljeno je
               bilo, da predpisovanje kvot lahko posega v uredniško avtonomijo, v ustavno kategorijo
               svobode izražanja ter v svobodno gospodarsko pobudo.</p>
               <p>V Novi Sloveniji smo že na seji odbora predlagali, in to ponovno izpostavljamo, da
               ministrstvo razmisli o drugačnih načinih uveljavljanja večjih deležev slovenske
               glasbe v radijskih in televizijskih programih. Logiko kvot obrnimo. Ministrstvo naj z
               javnimi razpisi za medijske vsebine ali podelitev frekvenc določi, da so tisti
               mediji, ki predvajajo več ali veliko slovenske glasbe, zaradi tega bolj točkovani in
               imajo pri dodeljevanju sredstev zaradi tega tudi prednost. Tisti, ki se odločijo za
               čisto komercialni program, pa s tem tudi niso odškodovani. Menimo, da bi tako lahko
               bolj spodbujali medije k predvajanju slovenske glasbe. Predlagani noveli zakona
               poslanci Nove Slovenije ne bomo nasprotovali. Pristojno ministrstvo pa pozivamo, da
               čim prej v Državni zbor vloži nov zakon, ki bo predhodno usklajen z vsemi deležniki
               in bo na primerni ravni reševal izzive digitalne medijske dobe.</p>
            </sp>
            <sp xml:id="SDZ7-Redna-15-2016-01-26.sp61">
               <speaker>PODPREDSEDNIK PRIMOŽ HAINZ:</speaker>
               <p>Hvala lepa.</p>
               <p>Mag. Mirjam Bon Klanjšček bo predstavila stališče Poslanske skupine nepovezanih
               poslancev.</p>
               <p>Izvolite.</p>
            </sp>
            <sp xml:id="SDZ7-Redna-15-2016-01-26.sp62">
               <speaker>MAG. MIRJAM BON KLANJŠČEK (PS NP):</speaker>
               <p>Hvala lepa.</p>
               <p>Spoštovani! Pred nami je drugi poizkus ministrice za kulturo, da spremeni sistem kvot
               predvajanja slovenske glasbe. Sodeč po dosedanjih razpravah v Državnem zboru bo
               tokrat uspelo, vendar pa nismo niti pričakovali, da bi dosegli konsenz in podporo pri
               ustvarjalcih, producentih in tistih, ki slovensko glasbo predvajajo. Iz nove
               različice novele je razvidno, da je ministrstvo upoštevalo nekatere pripombe javnosti
               glede definicije slovenske glasbe, saj je opredelitev slovenske glasbe širša. V
               Poslanski skupini nepovezanih poslancev podpiramo tudi omejitev predvajanja slovenske
               glasbe na dnevni čas; hkrati pa pogrešamo rešitve, ki bi spodbujale produkcijo
               kakovostne slovenske glasbe. Prepričani smo, da je naša glasbena produkcija izjemno
               pomembna za ohranjanje kulturne in jezikovne identitete; hkrati pa v okvirjih, ki jih
               določa vladna novela, kvote ne predstavljajo nesorazmernega posega v uredniško
               avtonomijo.</p>
               <p>Čeprav bi si želeli toliko kakovostne slovenske glasbe in takšno kulturno okolje, da
               kvote ne bi bile potrebne, podatki jasno kažejo, da je določena mera prisile še vedno
               nujna, če si seveda želimo na slovenskih radijskih in televizijskih postajah
               poslušati slovensko glasbo. V okviru obravnave na pristojnem odboru smo med drugim
               slišali, da slovenski poslušalci že sedaj lahko poslušajo slovensko glasbo na
               določenih programih, vendar po našem mnenju to ne zadošča. Te programe, ki vrtijo
               izključno slovensko glasbo, lahko večinoma poslušamo le na regionalno omejenih
               področjih. Zakaj pa ne bi predvajali slovenske glasbe na vseh programih, tudi tistih
               najbolj poslušanih?! In če zasledujemo cilj ohranjanja kulturne in jezikovne
               identitete, je to nujno potrebno. Poleg tega pa bi bilo nujno potrebno tudi, da bi
               zagotovili boljše pogoje za ustvarjanje kakovostne slovenske glasbe, ki bi se nato
               predvajala na televizijskih in radijskih programih. Ocene o tem, koliko skladb letno
               ustvarijo slovenski glasbeniki, se razlikujejo in marsikdo je prepričan, da jih je
               premalo, da bi lahko vsak dan zagotavljali kakovostno slovensko glasbo. Zato po našem
               mnenju rešitev za več slovenske glasbe ne more biti samo v kvotah. Nujno potrebujemo
               tudi spodbude za glasbene ustvarjalce, ki bodo te kvote zapolnjevali.</p>
               <p>Od Ministrstva za kulturo zato pričakujemo celovite rešitve za spodbujanje produkcije
               kakovostne slovenske glasbe. Možne rešitve se raztezajo od spodbud tistim programom,
               ki nudijo podporo kakovostnemu ustvarjanju glasbe, do podpore koncertom, glasbenemu
               založništvu, mednarodnemu sodelovanju in podobnim ukrepom. Brez teh rešitev se namreč
               res lahko zgodi, da kakovostne slovenske glasbe ne bo dovolj, da bi zapolnili vse še
               tako dobronamerne kvote. Hvala lepa.</p>
            </sp>
            <sp xml:id="SDZ7-Redna-15-2016-01-26.sp63">
               <speaker>PODPREDSEDNIK PRIMOŽ HAINZ:</speaker>
               <p>Hvala lepa.</p>
               <p>Dr. Dragan Matić bo predstavil stališče Poslanske skupine Stranke modernega centra.
            </p>
            </sp>
            <sp xml:id="SDZ7-Redna-15-2016-01-26.sp64">
               <speaker>DR. DRAGAN MATIĆ (PS SMC):</speaker>
               <p>Predsedujoči, hvala za besedo. Spoštovana gospa ministrica, spoštovani kolegice in
               kolegi.</p>
               <p>Ministrstvo za kulturo je že večkrat, nazadnje na 8. seji Odbora za kulturo,
               napovedalo namero o celoviti prenovi medijske zakonodaje. Tudi v Poslanski skupini
               Stranke modernega centra si želimo, da se čim prej resnično pristopi k pripravi
               nacionalne strategije razvoja medijev, ki bo temelj za pripravo celovite posodobitve
               medijske zakonodaje. S predlaganim zakonom se rešuje zgolj majhen segment problemov
               na medijskem področju. Največ časa na seji odbora je bilo namenjeno razpravi o
               primernosti ureditve 86.a člena, ki določa delež slovenske glasbe v predvajanem času
               celega dneva. Predlog, ki ga je predlagala Vlada, onemogoča obvod zakona na ta način,
               da se predpisane kvote, ki – kot je že bilo rečeno – z novelo zakona ostajajo iste,
               da se te predpisane kvote ne bi izpolnjevale le ponoči. Novela je sprva določala, da
               mora biti polovica od predpisane kvote slovenske glasbe predvajana v času od 6. do
               22. ure. Dopolnjen predlog zakona, ki vsebuje sprejet amandma koalicije na matičnem
               odboru, je upošteval pričakovanja slovenskih glasbenih ustvarjalcev na ta način, da
               je predpisani čas zamejil med 6. in 18. uro, v katerem naj bi bilo predvajanih 70 %
               dnevne kvote slovenske glasbe.</p>
               <p>Ker pa ne smemo zanemariti tudi ponudnikov radijskih programov oziroma položaja
               glasbenih urednikov, smo poslanci koalicije naknadno vložili amandma, ki določa, da
               mora delež skupno predvajane slovenske glasbe v času od 6. do 19. ure obsegati 60 %
               obvezne kvote. Ali je to izdelano razmerje, bo pokazala šele praksa. Vsekakor je
               ustreznost ureditve, ki je predlagana, odvisna od zadostne količine kvalitetne
               slovenske glasbene produkcije, na kar pa zakonodajalec nima neposrednega vpliva. V
               vsakem primeru pa menimo, da se približujemo pravemu namenu, ki ga v zakonu
               predpisane kvote slovenske glasbe imajo. To pa je pričakovanje, ki je utemeljeno, in
               sicer da je prisotnost slovenske glasbe na radijskih valovih ves čas, torej tudi v
               dnevnem času.</p>
               <p>Ponovno se določa tudi minimalni delež predvajanja slovenske glasbe, ki je bila prvič
               predvajana pred največ dvema letoma. Dosledno izvajanje tega ukrepa bo omogočila
               vzpostavljena javna evidenca na Ministrstvu za kulturo. Predlog zakona spreminja rok
               za objavo popravka na tri mesece od dneva, ko je zainteresirana oseba izvedela za
               objavo; in ta sprememba sledi dikciji, ki jo je določilo Ustavno sodišče. Dalje se z
               zakonom določa obveznosti izdajatelja medija, da oblikuje pravila komentiranja,
               obveznost umika komentarja, ki ni v skladu z objavljenimi pravili, v najkrajšem
               možnem času oziroma v 24 urah po prijavi, s čimer se želi vzpostaviti učinkovitejša
               samoregulacija sovražnega govora na spletu. Po novem inšpekcijski in prekrškovni
               nadzor nad določbami o radijskih in televizijskih programih posebnega pomena izvaja
               Agencija za komunikacijska omrežja in storitve Republike Slovenije, ki zakonu nalaga
               izvajanje pooblastil in ukrepov v primerih kršitev zakona. Ker so vsi nameni novele
               upravičeni, v Poslanski skupini Stranki modernega centra vsekakor izjavljamo, da bomo
               predlog zakona podprli. Hvala.</p>
            </sp>
            <sp xml:id="SDZ7-Redna-15-2016-01-26.sp65">
               <speaker>PODPREDSEDNIK PRIMOŽ HAINZ:</speaker>
               <p>Hvala lepa.</p>
               <p>Gospod Tomaž Lisec bo predstavil stališče Poslanske skupine Slovenske demokratske
               stranke.</p>
               <p>Izvolite.</p>
            </sp>
            <sp xml:id="SDZ7-Redna-15-2016-01-26.sp66">
               <speaker>TOMAŽ LISEC (PS SDS):</speaker>
               <p>Hvala, podpredsednik, za dano besedo. Spoštovana ministrica, lep pozdrav!</p>
               <p>V Poslanski skupini Slovenske demokratske stranke smo že v začetku leta 2015
               predlagali dokaj podobno novelo Zakona o medijih, s katero smo predlagali večji delež
               slovenske glasbe v slovenskih medijih; in to slovenska glasba predvsem podnevi in v
               večjem deležu na nacionalni RTV. Za to smo se odločili, ker deleži slovenske glasbe
               na radijskih postajah komaj dosegajo sedanje zakonske obveze. Pa ne govorimo o
               prevladujočem deležu slovenske glasbe, ampak o preživetju slovenske besede tudi v
               glasbi. Že dejstvo, da govorimo o deležu slovenske glasbe v naši državi in ne o
               deležu tuje glasbe, kaže na naš podcenjen odnos do slovenskih ustvarjalcev. Še bolj
               sporno je, da gre v veliki meri za zlorabo trenutno uzakonjenih glasbenih kvot, saj
               se slovenska glasba v več kot 90 % predvaja v nočnem času. Ob tem pa je treba
               opozoriti, da marsikje kvote sploh niso dosežene, a je inšpekcijski nadzor zelo slab.
               Na žalost takrat nismo istočasno predlagali tudi spremembe Zakona o avtorski in
               sorodnih pravicah, da bi uredili tisto področje, kjer bi dali še večji poudarek
               nadzoru nad slovensko glasbo, nad kolektivnimi organizacijami ter posebej večjo vlogo
               slovenskim avtorjem in ustvarjalcem ter tudi večjo podporo mladim oziroma novim
               avtorjem in ustvarjalcem.</p>
               <p>Dejstvo je, da velikokrat govorimo, kako si slovenska kultura zasluži večjo podporo,
               a tega ne bomo dosegli z večjimi subvencijami, ampak z večjo in boljšo produkcijo.
               Mednarodne primerjave pa kažejo, da je Slovenija s predpisanimi odstotki v primerjavi
               z ostalimi evropskimi državami relativno slabo poskrbela za lastno glasbeno
               ustvarjalnost. Danes pa je pred nami vladni predlog zakona. V Poslanski skupini
               Slovenske demokratske stranke smo predlagali amandma k zakonu, ki je govoril o
               deležih slovenske glasbe v radijskih in televizijskih programih, posebej v intervalih
               med 6. in 22. uro, da se ne bi slovenska glasba vrtela samo ponoči. Po našem mnenju
               je tudi prav, da bi vsaj polovico deleža morala predstavljati slovenska glasba,
               prvič, predvajana pred največ petimi leti; torej priložnost novim avtorjem,
               ustvarjalcem in izvajalcem. Po našem mnenju imamo v Sloveniji dobre ustvarjalce in
               izvajalce glasbe vseh žanrov. Pa ne bom našteval, ker vsak verjetno najde v svojem
               žanru toliko in toliko izvajalcev ter avtorjev, da bi jih lahko poslušal cel dan.
               Žalostno pa je, da te avtorji in izvajalci niso slišani. Mnogi zaradi dejstva, ker se
               ne gredo te politike v medijski krajini, da morajo skoraj podkupiti urednike
               glasbenih postaj, če želijo biti slišani. Naš amandma sicer ni bil sprejet,
               pozdravljamo pa intence ministrstva in tudi posameznih koalicijskih strank, da je
               treba slovenski glasbi dati ustrezen pečat. Obžalujemo pa dejstvo, da se ministrstvo
               v predhodni obravnavi ni bolj temeljito pogovorilo s slovenskimi avtorji, ustvarjalci
               in izvajalci. Tudi to, da se bo pripravila strategija in na podlagi le-te nova
               medijska zakonodaja, nam vzbuja skrb. Glede na neodzivnost te vlade verjetno ne
               pričakujemo zakona v tem mandatu.</p>
               <p>Kar se pa tiče še nekaterih drugih novosti, ki prihajajo iz tega zakona, prva, glede
               obveznosti oblikovanja pravil komentiranja. V SDS smo za samoregulacijo sovražnega
               govora, smo pa proti cenzuri, in to nekateri že opozarjajo. Predvsem na nacionalnih
               medijih lahko zasledimo spodaj podnapise, kako komentiranje ni omogočeno. Namesto da
               bi šlo za samoregulacijo sovražnega govora, gre že v predhodnih postopkih za začetek
               cenzure. Kar se tiče zahteve za objavo popravka, podpiramo namen ministrstva, da
               uredi te določbe v skladu z odločbo Ustavnega sodišča, in pričakujemo tudi od ostalih
               ministrstev, da upoštevajo odločbe Ustavnega sodišča. Kar se tiče nadzora nad
               izvajanjem zakona, pa vsi vemo – eno so zakonske dikcije, drugo pa je praksa v
               realnem življenju.</p>
               <p>Skratka, zakon le prinaša nekatere pozitivne spremembe, zato mu v Poslanski skupini
               Slovenske demokratske stranke ne bomo nasprotovali. Hvala.</p>
            </sp>
            <sp xml:id="SDZ7-Redna-15-2016-01-26.sp67">
               <speaker>PODPREDSEDNIK PRIMOŽ HAINZ:</speaker>
               <p>Hvala lepa.</p>
               <p>Gospa Marija Antonija Kovačič bo predstavila stališče Poslanske skupine Demokratične
               stranke upokojencev Slovenije.</p>
            </sp>
            <sp xml:id="SDZ7-Redna-15-2016-01-26.sp68">
               <speaker>MARIJA ANTONIJA KOVAČIČ (PS DeSUS):</speaker>
               <p>Hvala za besedo. Še enkrat pozdrav vsem!</p>
               <p>Bistvene novosti, ki jih prinaša novela Zakona o medijih, so učinkovitejša
               samoregulacija sovražnega oziroma žaljivega govora na spletu, odprava neskladja z
               Ustavo, večja zaščita slovenskega jezika ter večja hitrost in učinkovitost
               inšpekcijskega nadzora. Prvi osnutek predloga zakona so na ministrstvu pripravili že
               spomladi lani, vse od takrat pa je potekala široka javna razprava. Prvotni osnutek je
               naletel na zelo buren odziv javnosti. Tudi v Poslanski skupini Desus smo takrat
               opozarjali na določbo o odgovornosti urednikov in veseli nas, da je v predlogu, ki ga
               zdaj obravnavamo, to drugače urejeno. Predstavniki ministrstva so prisluhnili
               pripombam strokovne javnosti in drugih zainteresiranih deležnikov ter predlog zakona
               spremenili. V okviru Odbora za kulturo je bila opravljena tudi javna predstavitev
               mnenj in zdaj imamo v obravnavi predlog zakona, ki vsebuje kompromisne rešitve.</p>
               <p>Največ pozornosti je bila deležna določba novega 86.a člena, ki govori o deležu
               slovenske glasbe, ki mora biti predvajana v dnevnem oddajnem času. Z novelo se ne
               uvaja kvot, kot nekateri napačno navajajo. Delež slovenske glasbe v radijskih in
               televizijskih programih je že določen v veljavnem 86. členu Zakona o medijih, ki se z
               novelo ne spreminja. Težava pa se je pojavila pri uporabi oziroma, bolje rečeno,
               zlorabi te določbe. Po veljavni ureditvi mora biti na dnevnem redu predvajanja
               najmanj 20 % slovenske glasbe oziroma 40 % v primeru RTV Slovenija. Vendar je
               prihajalo do zlorab, da so mnogi večino tega deleža predvajali ponoči, ko je
               poslušanost in gledanost medijev seveda bistveno manjša. Zato so nujne spremembe na
               tem področju. Predlog zakona zagotavlja umestitve deležev slovenske glasbe v dnevni
               čas predvajanja. S tem bo slovenska glasba poslušalcem dostopna tudi v času, ko
               ljudje te postaje dejansko poslušajo. Radio namreč najpogosteje poslušamo čez dan,
               med opravljanjem različnih opravil oziroma ko se vozimo v službo in iz nje. Zato je
               bil na odboru sprejet amandma, ki bo časovni pas za predvajanje obveznega deleža
               slovenske glasbe umestil v obdobje med 6. in 18. uro. S predlogom amandmaja, ki smo
               ga vložile poslanske skupine koalicije, še dodatno izboljšujemo ta del, in sicer
               tako, da se zagotovi predstavljanje slovenske glasbe podnevi med 6. in 19. uro, in
               sicer v deležih slovenske glasbe, ki so blizu celodnevnim kvotam, kot jih določa že
               veljavni zakon. V Poslanski skupini Desus menimo, da je glede ureditve deleža
               predvajanja slovenske glasbe dosežen dober kompromis, da bo v najbolj poslušanem
               terminu možno slišati več slovenske glasbe, ki bo enakomerno razporejena skozi ves
               dan. Menimo, da je storjen pomemben korak za zaščito slovenske glasbe in s tem tudi
               slovenskega jezika. Hkrati pa takšno razmerje upošteva tudi strukturo obstoječih
               glasbenih in govornih shem, medijskih programov ter še vedno omogoča izdajateljem
               radijskih in televizijskih programov, da bodo lahko prosto oblikovali svoje
               programe.</p>
               <p>V Poslanski skupini Desus bomo podprli predlog zakona, veseli pa nas tudi, da je
               ministrstvo že pristopilo k pripravi nacionalne medijske strategije, ki bo podlaga za
               temeljito prenovo medijske zakonodaje. Hvala lepa.</p>
            </sp>
            <sp xml:id="SDZ7-Redna-15-2016-01-26.sp69">
               <speaker>PODPREDSEDNIK PRIMOŽ HAINZ:</speaker>
               <p>Hvala lepa.</p>
               <p>Končali smo s predstavitvijo stališč poslanskih skupin.</p>
               <p>Prehajamo na razpravo o členu in vloženih amandmajih, ki jo bomo opravili na podlagi
               pregleda vloženih amandmajev z dne 25. januarja 2016.</p>
               <p>V razpravo dajem 3. člen ter amandma poslanskih skupin SMC, Desus in SD ter amandma
               Poslanske skupine Združena levica.</p>
               <p>Kdo želi razpravljati? Prosim za prijavo.</p>
               <p>Beseda ima gospa Bojana Muršič.</p>
               <p>Izvolite.</p>
            </sp>
            <sp xml:id="SDZ7-Redna-15-2016-01-26.sp70">
               <speaker>MAG. BOJANA MURŠIČ (PS SD):</speaker>
               <p>Hvala lepa, podpredsednik, za besedo.</p>
               <p>Res je, kot je že bilo v uvodnih stališčih povedano, vsi si želimo nov Zakon o
               medijih, kajti kar desetletje je že od tega, ko smo imeli eno obsežno spremembo.
               Ampak danes govorimo o dveh amandmajih – amandmaju poslanskih skupin Socialnih
               demokratov, SMC in Desus k 86.a členu ter amandmaju Poslanske skupine Združena
               levica. Vsi si želimo, da bi bila večja dostopnost slovenske glasbe v času, ko je
               poslušanje največje; to se pravi, takrat ko odhajamo v službo, ko prihajamo v službo,
               ko odhajamo v službo, ko gremo po nakupih. Vendar ko trenutno poslušamo to glasbo,
               ugotavljamo, da temu le ni tako. V tem času ste vrti večina tuje glasbe, seveda je to
               tudi pogojeno s finančnimi sredstvi. Glede te dostopnosti, po podatkih Zavoda IPF
               kažejo naslednji obseg predvajanja slovenske glasbe v intervalu med 6. in 20. Uro:
               Val 202, ki zaseda vlogo najpomembnejšega generatorja razvoja in predstavlja
               slovensko popularno glasbo v medijih, ima le 28 % slovenske glasbe. Radio S in Radio
               Veseljak – 100 %. Velikokrat na poti med Rušami in Ljubljano poslušam Veseljaka,
               kajti slovenska glasba je tam res stoodstotno predvajana. Potem Sraka – 94 %,
               Slovenske Gorice – 98 %, Ognjišče – 96 %, Brezje – 56 %, Radio Slovenija 1 – 54 %;
               Celje, Ptuj, Prlek, vse ostale, moram reči, da predvajajo zelo malo te glasbe.</p>
               <p>Mislim, da je ta amandma, da se ustvarijo kvote med 6. in 19. uro, povsem na mestu;
               kajti le tako bomo dvignili in krepili nacionalno entiteto, ohranjali ter omogočali
               nastajanje novih delovnih mest, nastajali pa bodo tudi javnofinančni učinki, saj bo
               ostajal denar v Sloveniji in ne v tujini. Verjamem pa, da je zadaj veliko interesov,
               da se tega ne poslužujemo; vendar prav je, da to kvoto ustvarimo, da imamo med 6. in
               19. uro slovensko glasbo. Velikokrat je dobra glasba; vendar se v nočnem času ta
               glasba zelo malo posluša. Hvala lepa.</p>
            </sp>
            <sp xml:id="SDZ7-Redna-15-2016-01-26.sp71">
               <speaker>PODPREDSEDNIK PRIMOŽ HAINZ:</speaker>
               <p>Mag. Bojana Muršič, hvala lepa.</p>
               <p>Besedo ima gospod Saša Tabaković.</p>
            </sp>
            <sp xml:id="SDZ7-Redna-15-2016-01-26.sp72">
               <speaker>SAŠA TABAKOVIĆ (PS SMC):</speaker>
               <p>Predsedujoči, hvala za besedo. Spoštovana ministrica, spoštovani kolegice in
               kolegi!</p>
               <p>Novela, o kateri je bilo danes govora, predvsem ta 86. člen, je enostavno gesta, ki
               bo spodbudila ustvarjalnost slovenskega glasbenega prostora. Sami zelo dobro veste,
               da gre pri tej gesti za vzpostavitev nekega produkcijskega krogotoka, ki mora
               delovati nemoteno na vseh poljih in spodbudno, če si seveda želimo to ustvarjalnost,
               o kateri je bilo danes veliko govora, in jo kot tako tudi podpiramo. Ne morem reči,
               da se bo z uveljavitvijo novele sedaj popolnoma spremenila slovenska glasbena
               krajina, ker se v resnici ne bo. Dejstvo je, da delež, ki je trenutno
               "problematičen", dosegajo skoraj vse radijske postaje; izjema je samo ta, da bo ta
               delež moral biti izpolnjen v dnevnem času. Na tem mestu morajo svoj del izpolniti
               predvsem glasbeni uredniki, ki so ne samo branik neke glasbene kakovosti, ampak bi
               bilo prav, da se vse bolj zavedajo tudi svojega edukativnega poslanstva, ki ga
               njihovo uredništvo prinaša. Uredniki so tisti, ki bi morali razvijati poslušalčev
               okus; in ne obratno. To še posebej velja za javne radijske postaje, kar pa po mojem
               mnenju ne pomeni, da ga lahko zasebne ali komercialne radijske postaje vržejo čez
               ramo.</p>
               <p>Na tem mestu bi apeliral, morda kot razmislek za prihodnost, da bi bilo dobro, da bi
               tudi uredništva imela bolj strokovno izobražen kader, ki se neposredno dotika tega
               vprašanja. Tu mislim predvsem na muzikologe z diplomo Filozofske fakultete, katerih
               zaposlitev, kako bi temu rekel, nima neke prosperitete, pa bi jim nek razmislek v tej
               smeri morda to zaposlitveno prosperiteto omogočil. Kot rečeno, ni stvar v tem, da
               morajo radijske postaje predvajati slovensko glasbo v kvotah, ker jo morajo že danes;
               stvar je samo v tem, da bo glasba sedaj slišana veliko bolje. To je bil tudi namen,
               ko se je to glasbo ustvarjalo, in to je tudi namen tega člena zakona.</p>
               <p>Kar se tiče amandmaja Združene levice, seveda razumem dobronamernost tega amandmaja,
               ampak ga žal problematiziram predvsem v luči, da amandma zahteva zbiranje in
               obdelovanje podatkov, kar je pa z vidika informacijske pooblaščenke enostavno nekako
               neprimerno. Zato ga v tem smislu tudi ne morem podpreti. Toliko zaenkrat. Hvala.</p>
            </sp>
            <sp xml:id="SDZ7-Redna-15-2016-01-26.sp73">
               <speaker>PODPREDSEDNIK PRIMOŽ HAINZ:</speaker>
               <p>Hvala lepa.</p>
               <p>Vidim, da je še želja po razpravi, zato prosim za prijave.</p>
               <p>Besedo ima gospod Jernej Vrtovec.</p>
            </sp>
            <sp xml:id="SDZ7-Redna-15-2016-01-26.sp74">
               <speaker>JERNEJ VRTOVEC (PS NSi):</speaker>
               <p>Spoštovani kolegice in kolegi!</p>
               <p>Sam bom govoril v smislu konceptualnosti celotne zamisli, ko nekako delamo velik
               korak nazaj; predvsem v smislu razmišljanja. Pa bi spomnil na obdobje 70., 80. let,
               ko je bila tudi v Jugoslaviji določena zvrst glasbe, recimo, nezaželena, celo
               prepovedana ali pa so predvajanje te glasbe – spomnite se pank skupine,
               oportunistične skupine – celo preganjali. Želim poudariti to, da v svobodnem svetu,
               ko ima posameznik svobodo, ne moremo z nekimi kvotami omejevati izbire posameznika,
               kaj bo poslušal. Osebno si tudi želim več slovenske glasbe. Po srcu sem domoljub in
               si želim, da bi bilo res na radijskih postajah več slovenske glasbe, naše avtohtone
               glasbe, naših izvajalcev; ampak če mislimo, da jo bomo uzakonili, se krepko motimo.
               Mi v parlamentu oziroma Državnem zboru nismo tisti, ki bomo s tem, ko bomo uvedli
               določene kvote, naredili slovensko glasbo boljšo, kvalitetnejšo ali pa da bo to
               posledica, da se bo več predvajala. Kvote po mojem osebnem mnenju niso primarna
               rešitev. Namreč, kdo smo mi, poslanci Državnega zbora, da ljudem prepovedujemo,
               uzakonjamo, kaj bo nekdo poslušal. Jaz sem še vedno za prosto izbiro; če kdo želi
               slovensko glasbo, ima Radio Veseljak, ima Radio Ognjišče, ima vrsto drugih stvari. Na
               trgu so vsi radii, prosto živijo na trgu. In tisti, ki ne bo poslušan, ki ne bo vrtel
               dobre glasbe, bo izločen iz trga, ne bo preživel na trgu.</p>
               <p>Če nekdo noče poslušati tuje glasbe, bo pač preklopil na drugo radijsko postajo. Sam
               sem tak in poslušam slovensko glasbo, ker mi je slovenska glasba všeč in na ta način
               podpiram slovenske izvajalce. Torej ne moremo prisiljevati ljudi, ljudem vsiljevati
               na takšen način, kaj bodo poslušali. Človek naj posluša to, kar mu je všeč; ne moremo
               pa se z nekimi zakonodajnimi, takšnimi in drugačnimi, pobudami vrniti v čas pred
               letom 1991, ko so bili preganjani, kot sem že dejal, recimo pank zvrst glasba. To
               niso tiste dobre rešitve, vsaj po mojem osebnem mnenju. Se pa strinjam, sprejmimo
               druge pobude za slovenske glasbene izvajalce, jim omogočimo razvoj, da bodo imeli
               priložnost, spodbude. Strinjam se s tistimi, tudi naša identiteta; ampak kvote niso
               rešitev. Najlepša hvala.</p>
            </sp>
            <sp xml:id="SDZ7-Redna-15-2016-01-26.sp75">
               <speaker>PODPREDSEDNIK PRIMOŽ HAINZ:</speaker>
               <p>Hvala lepa.</p>
               <p>Besedo ima gospa Violeta Tomić.</p>
            </sp>
            <sp xml:id="SDZ7-Redna-15-2016-01-26.sp76">
               <speaker>VIOLETA TOMIĆ (PS ZL):</speaker>
               <p>Hvala za besedo.</p>
               <p>Mladi kolega Vrtovec je po sistemu Strici so mi povedali – to je slovenski film, ki
               se dogaja v Prekmurju – dvakrat navedel popolno laž, da je bil pank kot zvrst v 90.
               letih prepovedan. Lepo vas prosim, jaz sem takrat veselo plesala na pank skladbe,
               vrtele so se vsepovsod in bile so, bi rekla, del mainstreama, del kulture, ki je
               rušila takratni sistem skupaj z mogoče kakšnimi ideologi, ampak pustimo to sedaj.</p>
               <p>Ne govorimo o preteklosti in ne načenjajmo ideoloških tem, kot smo rekli. Ključni
               cilj kotnega sistema bi moralo biti odprtje prostora za populariziranje nove, sveže
               in mlade, manj uveljavljene glasbene produkcije, za mlade ustvarjalce. In hkrati je
               cilj, naj bi bil cilj, izboljšanje socialno-ekonomskega položaja teh mladih
               glasbenikov in avtorjev, posebno tistih, ki so komercialno manj uveljavljeni. Po
               podatkih Zavoda IPF je predvajanje fonogramov, ki so bili v letu 2014 prvič
               predvajani, zasedalo le 3,49 % celotnega predvajalnega časa. Številne radijske
               postaje kvoto izpolnjujejo predvsem z vrtenjem starejših in že uveljavljenih skladb.
               Seveda je predvajanje zimzelenih skladb do določene mere dobrodošlo, vendar pa je
               zaskrbljujoče nizek odstotek predvajanja nove produkcije. Mladi ustvarjalci dejansko
               nimajo nobene možnosti, da predstavijo svojo produkcijo. Ključno je torej, da se
               dosedanja ureditev dopolni z varovalko za predvajanje del mladih in manj
               uveljavljenih glasbenikov ter avtorjev, saj ob uveljavitvi zdajšnjega predloga grozi
               nevarnost, da se bo še bolj povečal prepad med peščico tistih najbolj izpostavljenih
               in komercialno uspešnih izvajalcev ter tistih novih, mladih, še neuveljavljenih.
               Hkrati lahko obstoječi predlog negativno vpliva na kvaliteto in raznovrstnost glasbe,
               poveča generacijski prepad, poslabša razvoj ter splošno raven glasbenega ustvarjanja
               pri nas.</p>
               <p>Zakonodajno-pravna služba je opozorila, da v tej ureditvi ni nobenega garanta za
               predvajanje kakovostne in raznovrstne glasbe; predvsem pa, kar je najhujše, ni
               garanta za promocijo mladih in –spet ponavljam – manj uveljavljenih glasbenih
               ustvarjalcev. Obveznost za predvajanje četrtine glasbe, ki je bila prvič predvajana
               pred dvema letoma, ne bi imela vpliva na uredniški izbor predvajane glasbe. Naš
               amandma smo vložili samo zato, da ne bi etre zapolnila glasba samo nekaterih, tistih
               najbolj izpostavljenih, komercialno najbolj zanimivih izvajalcev in avtorjev;
               vključno z glasbo, ki jo producirajo lastniki medijev in je oblikovana v skladu z
               anketami. Naj znova ponovim, da se omogoči predstavljanje in promocija mladim
               ustvarjalcem, ki, kot vemo, zelo težko živijo, zelo težko pridejo na dan z novimi
               izdelki in imajo zelo redko priložnost, da se jih sliši. Hvala.</p>
            </sp>
            <sp xml:id="SDZ7-Redna-15-2016-01-26.sp77">
               <speaker>PODPREDSEDNIK PRIMOŽ HAINZ:</speaker>
               <p>Hvala lepa.</p>
               <p>Besedo ima dr. Dragan Matić, izvolite.</p>
            </sp>
            <sp xml:id="SDZ7-Redna-15-2016-01-26.sp78">
               <speaker>DR. DRAGAN MATIĆ (PS SMC):</speaker>
               <p>Predsedujoči, hvala za besedo. Spoštovana gospa ministrica, dragi kolegice in
               kolegi!</p>
               <p>Novela, o kateri danes govorimo, vsebuje rešitve, ki so pozitivne in potrebne ter jih
               je seveda tudi umestno podpreti. Je pa res, da ne prinaša celovitega odgovora o tem,
               o čemer je največ govora tudi na današnji seji, to pa je prisotnost slovenske glasbe
               na radijskih frekvencah. Nemogoče je z zakonodajo urediti posamezne razmere in
               razmerja, ki jih lahko slovenski glasbeniki vendarle primarno uredijo sami med seboj.
               Tukaj imam v mislih Sindikat glasbenikov Slovenije in razne kolektivne organizacije,
               ki zastopajo tudi avtorske pravice. Možno je opozoriti na to, da bi poleg tega
               mehanizma, ki spodbuja produkcijo slovenske glasbe, in to so te obvezne kvote,
               razmišljali tudi o promocijskih skladih; vendar so ti skladi tudi del neke druge
               zakonodaje, ne te, o kateri danes govorimo. Je pa na mestu vprašanje, zakaj tovrstni
               skladi, ki bi spodbujali promocijo mladih, neuveljavljenih glasbenikov, ne obstajajo;
               ker to je vendarle neka sistemska rešitev, ki jo poznajo tudi drugje v tujini, in ni
               nobenega razloga, da je ne bi uveljavili tudi pri nas. Vsekakor bo o tej problematiki
               treba razmisliti in ob primernem času ter na primernem mestu tudi vnesti prave
               rešitve.</p>
               <p>Ko sem pri besedi, bi lahko samo poudaril tisto, kar sem že prej, ko sem predstavljal
               stališče poslanske skupine, da se sicer danes s to novelo rešujejo prava vprašanja;
               vendarle pa je treba izpostaviti, da gre za majhen del problematike, ki sodi na
               področje medijev. Rad bi opozoril, da smo približno pred enim letom imeli podobno
               razpravo v državnem zboru. Takrat je bilo izpostavljeno, da je treba medijsko
               zakonodajo, v prvi vrsti Zakon o medijih, celovito prenoviti, ker je dejstvo, da je
               aktualni zakon iz neke druge analogne dobe; mi pa živimo v nekih povsem drugih
               razmerah in v nekem drugem okolju. Ob tem priliki bi še enkrat spomnil, da solidna
               analiza stanja že obstaja, in sicer je Ministrstvo za kulturo leta 2014 pripravilo
               pregled medijske krajine v Sloveniji. Naj samo naštejem, kaj je bilo tukaj zapisano:
               "Zakon o medijih je zagotovo potreben temeljite prenove in posodobitve. Glavna
               vprašanja in področja se nanašajo zlasti na: posodobitev definicije medija, ki mora
               skladno z razvojem zajeti tudi nove medijske storitve in kot bistvene elemente
               opredeliti množičnost komuniciranja; posodobitev definicije javnega interesa v
               medijih; prenovo podeljevanja državnih pomoči medijem zaradi doseganja ciljev, ki
               bodo ustrezali novi definiciji javnega interesa na področju medijev; odpravo
               obstoječih nezdružljivih dejavnosti v medijih, ki medijem onemogočajo izrabo
               pozitivnih sinergijskih učinkov; ustrezno regulacija programskih mrež in redefinicijo
               statusov programov posebnega pomena; ponovno določitev obveznosti programskih kvot
               <stage>(lastna produkcija slovenska glasba, slovensko avdiovizualna dela)</stage>", kar se deloma
               rešuje z novelo, o kateri danes govorimo. Potem, "ureditev tematskih radijskih in
               televizijskih programov; ponovna določitev vpisa v razvid samostojnih novinarjev ter
               ponovna določitev vpisa v razvid medijev."</p>
               <p>Kar se tiče Zakona o medijih, je potreben temeljite prenove. Če povem samo konkreten
               primer, kjer je Zakon o medijih neusklajen z Zakonom o elektronskih komunikacijah.
               Imamo žalostno dejstvo, da imamo blokado pri podeljevanju radijskih frekvenc za radio
               lokalnega pomena, kjer že skoraj dve leti obstaja neka patpozicija med AKOS in Svetom
               za radiodifuzijo. To je samo eden od konkretnih primerov, kako neusklajena,
               nedorečena in deloma tudi zastarela zakonodaja konkretno vpliva na vsakdanje
               življenje ter tudi povzroča na nek način tudi konkretno škodo, ki je merljiva, pa ne
               samo v denarju. V tem smislu bi morda bilo zanimivo, če bi gospa ministrica
               predstavila, kako si Ministrstvo za kulturo predstavlja oziroma kako si je zastavilo
               časovnico, kdaj so tisti roki, ko bo nacionalna strategija za medije sprejeta; in v
               kolikšnem času si lahko nadejamo tudi prepotrebnega Zakona o medijih. To je nekaj,
               kar je vsekakor velik izziv, vendar tudi velika nuja. Mislim, da vsi z nestrpnostjo
               pričakujemo spremembe na tem področju. Kot rečeno, je pa novela, o kateri danes
               govorimo, vredna, da se jo podpre. Hvala lepa za besedo.</p>
            </sp>
            <sp xml:id="SDZ7-Redna-15-2016-01-26.sp79">
               <speaker>PODPREDSEDNIK PRIMOŽ HAINZ:</speaker>
               <p>Hvala lepa.</p>
               <p>Besedo ima mag. Julijana Bizjak Mlakar, ministrica za kulturo.</p>
               <p>Izvolite.</p>
            </sp>
            <sp xml:id="SDZ7-Redna-15-2016-01-26.sp80">
               <speaker>MAG. JULIJANA BIZJAK MLAKAR:</speaker>
               <p> Hvala lepa za besedo.</p>
               <p>Dovolite mi, da najprej zaprosim, da bi se tretja obravnava novele tega zakona
               opravila na isti seji, in sicer v skladu s prvim odstavkom 138. člena Poslovnika
               Državnega zbora. Hkrati bi se vam želela zahvaliti za današnje razprave, ki sem jih
               zelo pozorno poslušala in jih bom še naprej.</p>
               <p>Tukaj so bile tudi različne ideje. Če odgovorim na to zadnjo, kar se tiče medijske
               strategije in tudi ostalih načrtov, so torej zakonodaje tudi na področju medijev, so
               ti načrti natančno določeni tudi v normativnem delu Vlade, so bili tudi sprejeti na
               Vladi za leto 2016 in tudi za leto 2017. Vse poteka v skladu s temi načrti. Sama sem
               zelo zadovoljna tega pozitivnega odziva naše javne razprave, ki ga imajo na terenu,
               po različnih krajih Slovenije, kjer smo imeli do sedaj že tri javne razprave. Ker je
               bilo danes tukaj kar precej govora o kvotah, bi želela povedati, čeprav zakon kvot ne
               spreminja. Želela bi opozoriti, da se je pri kvotah ministrstvo, ki je to uveljavilo
               – mislim, da je bil v letu 2005 ta zakon sprejet, sedanje kvote –, zgledovalo po
               francoski ureditvi, kjer je francoska glasba definirana kot glasba v francoskem
               izrazu in je delež francoske glasbe predpisan v višini 40 %. Gre za velik narod, ki
               je ugotovil, da mora zaščititi svoj nacionalni interes, torej svoj jezik. V primeru
               Slovenije pa gre za majhno državo in le-ta je, razumljivo, na več kulturnih področjih
               ogrožena s strani tujih vplivov; zaradi česa je še toliko bolj upravičeno, da na
               ustrezen način zaščiti svojo kulturno ustvarjalnost in tudi raznolikost. Po drugi
               strani je tudi Evropska unija določila, da je treba ščititi kulturno raznolikost v
               posameznih državah. Tudi sama je priznala, da je to pomemben element.</p>
               <p>Ali lahko to prepustimo kar trgu? Še celo te uzakonjene kvote, ki so, so se
               zlorabljale, to se pravi, da se je delež slovenske glasbe dejansko prenašal na nočni
               čas, ko je postal nedostopen širokemu krogu prebivalstva. In to pomeni, da je že
               tukaj trg na nek način odpovedal oziroma lahko rečemo, da je morda deloval še celo
               zelo dobro za tudi kakšne zasebne interese, morda tudi finančne interese. Pri
               frekvencah pa je treba povedati, da so frekvence javno dobro, da so omejene in zaradi
               tega je država, predvsem pa Ministrstvo za kulturo, ki je dolžno poseči tudi z
               zakonskimi predlogi tedaj, ko pride do zanemarjanja materinščine, tudi v medijih,
               tudi na radiu ali kje drugje, dolžna tudi z zakonom to uravnavati. Tukaj gre za
               sorazmerne ukrepe in so skladni z javnim dobrim in tudi z določbo Ustave, ki določa –
               ko gre za posebno pravico uporabe javnega dobra, kar frekvence nedvomno so, ker se
               preko teh radijskih frekvenc razširjajo določeni programi –, da je dolžno
               materinščino tudi zaščititi na ta način, da se te frekvence podeli pod posebnimi
               pogoji oziroma da se z zakonom zaščiti javno dobro oziroma tudi dostopnost slovenske
               glasbe, da pride do tistih ljudi, ki želijo to glasbo poslušati. Gre za zaščito
               slovenskega jezika, domače glasbe, kar poznajo tudi druge evropske oziroma svetovne
               države, če naštejem: Portugalska, Belgija, Hrvaška, Irska, Madžarska, Estonija,
               Katalonija, Kanada, Avstralija; ki so se vsaka na svoj način lotile zaščite lastne
               kulture. Gre pa tudi za to, da so to nekatere države uspele doseči, kar bi si tudi
               jaz želela, če bi bilo to možno, tudi brez zakonskega uravnavanja, da so pač interni
               dogovori, da se enostavno spoštuje tudi odnos do lastnega jezika in do zaščite
               lastnega jezika.</p>
               <p>Kar zadeva amandmaje, Vlada oziroma Ministrstvo za kulturo podpira amandma poslanskih
               skupin koalicije, to se pravi strank SMC, SD in Desus. Žal pa ni možno podpreti
               amandmaja Poslanske skupine Združena levica iz razlogov, ki jih je poslanec že tudi
               naštel, to se pravi, da ni določeno, na kakšen način naj bi se ti podatki sploh
               zbirali; in ko gre za glasbe izvajalcev, ki ne bi presegali starosti 32 let, to
               pomeni, da je treba zbirati osebne podatke. To je bil tudi razlog, da smo morali na
               ministrstvu odreči tudi lastni želji po tem, da bi poskušali na ta način spodbujati
               mlade ustvarjalce. Gre pa za dobronamerne predloge tudi s strani Združene levice.
               Verjamem, da so vsi ti predlogi, torej vsi težimo k istemu, k temu, da bomo naredili
               naš medijski prostor boljši. Seveda so tudi vaši predlogi, ko gre za strategijo, tudi
               dobrodošli. Vključitev v javne razprave ali na kakšen drug način, da pridejo do nas,
               bomo samo veseli vaših predlogov. Hvala lepa.</p>
            </sp>
            <sp xml:id="SDZ7-Redna-15-2016-01-26.sp81">
               <speaker>PODPREDSEDNIK PRIMOŽ HAINZ:</speaker>
               <p>Hvala lepa.</p>
               <p>Želi še kdo razpravljati? Prosim za prijavo.</p>
               <p>Besedo ima gospod Saša Tabaković.</p>
            </sp>
            <sp xml:id="SDZ7-Redna-15-2016-01-26.sp82">
               <speaker>SAŠA TABAKOVIĆ (PS SMC):</speaker>
               <p>Hvala za besedo.</p>
               <p>Enostavno se moram odzvati na izvajanje gospoda Vrtovca iz Poslanske skupine Nova
               Slovenija, ki je problematiziral kvote kot take v svoji razpravi, češ da živimo v
               svobodnem svetu, kjer morajo nasploh vladati zakonitosti trga. Popolnoma jasno je, da
               so kvote enostavno del pozitivne diskriminacije, ki ima namen, da zaščiti javni
               interes. V tem primeru gre za kulturni interes javnosti, to pomeni, da lahko javnost
               prepozna in pripozna glasbeno krajino domačih ustvarjalcev. To je vse. Kar se pa kvot
               tiče, bi pa lahko gospod Vrtovec zelo dobro vedel, da imamo tudi že pri volitvah v
               Državni zbor, pod narekovaji, tako imenovane ženske kvote. In ker je predsednica Nove
               Slovenije gospa in ne predsednik ter je tudi spoštovana poslanka, upam, da bo glede
               razumevanja in namena kvot v svojih razpravah gospod Vrtovec veliko bolj pazljiv in
               bo o njih naslednjič dvakrat premislil. Toliko. Hvala.</p>
            </sp>
            <sp xml:id="SDZ7-Redna-15-2016-01-26.sp83">
               <speaker>PODPREDSEDNIK PRIMOŽ HAINZ:</speaker>
               <p>Hvala lepa.</p>
               <p>Besedo ima gospa Ljudmila Novak.</p>
            </sp>
            <sp xml:id="SDZ7-Redna-15-2016-01-26.sp84">
               <speaker>LJUDMILA NOVAK (PS NSi):</speaker>
               <p>Kar se tiče kvot, sem tudi jaz zadržana, ker menim, da bi to problematiko lahko
               reševali na drugačen način; in tudi nekatere druge države jih drugače rešujejo.</p>
               <p>Že v svoji razpravi na seji odbora sem poudarila, da bi morda morali to obrniti –
               tisti, ki predvajajo več slovenske glasbe, bi imeli tudi prednost pri pridobivanju
               projektov na razpisih, pri frekvencah in tako naprej. In potem bi bila stvar tudi
               bolj enostavna, ker bi oni morali dokazovati, ali upoštevajo in predvajajo slovensko
               glasbo, ali ne. Tako smo pa s temi kvotami sistem precej zakomplicirali. Najprej
               imamo kvote, pa imamo ure, pa imamo ob tem času, pa onem času, pa takšen procent
               mladih in tako naprej. Skratka, sistem je precej zakompliciran, veliko administracije
               in me prav zanima, kako se bo to kontroliralo in kako se bo stvar zlorabljala. Zdi se
               mi žalostno, in to je tudi gospod Vrtovec poudaril, da moramo te kvote za slovensko
               glasbo sploh predpisovati, ker to bi moralo biti v nas samih, da živimo v Sloveniji,
               da želimo podpirati svoje ustvarjalce, svojo kulturo, svoj jezik, svojo glasbo. Bojim
               pa se, da te kvote lahko koga privedejo tudi do misli – Aha, ta procent slovenske
               glasbe bom predvajal, več pa ni treba, potem pa tujo. Morda bi prej predvajal več
               slovenske glasbe, ker pa misli, da je pač to nekaj normalnega, bo pa tako naredil.
               Torej je lahko proces tudi obraten, kot mi želimo.</p>
               <p>Jaz želim, da bi se slovenska glasba v slovenskem jeziku, s slovenskimi ustvarjalci
               čim bolj razvijala, da bi bila kvalitetna, da bi jo lahko izbrali za predvajanje in
               da bi v nas samih bila ta zavest. Kdor pa je samo komercialno naravnan, tisti pač ne
               bi mogel pridobivati sredstev od Ministrstva za kulturo ali na razpisih, če pač
               prodaja svojo glasbo na trgu ali kako drugače. Kot sem rekla, želim si, da bi v nas
               samih bilo več spodbudnega, več pozitivnega do naše kulture, do naše glasbe in do
               naših ustvarjalcev. Potrebujemo nov zakon, ker pri soočenju mnenj prav nihče ni bil s
               tem zakonom prav zadovoljen. In smo ugotavljali, so ugotavljali, da živimo v
               drugačnih časih, v časih interneta, v drugačnih pogojih, in to ne odgovarja potrebam
               časa; zato bo treba pristopiti k pripravi novega zakona.</p>
            </sp>
            <sp xml:id="SDZ7-Redna-15-2016-01-26.sp85">
               <speaker>PODPREDSEDNIK PRIMOŽ HAINZ:</speaker>
               <p>Hvala lepa.</p>
               <p>Besedo ima gospod Bojan Podkrajšek.</p>
            </sp>
            <sp xml:id="SDZ7-Redna-15-2016-01-26.sp86">
               <speaker>BOJAN PODKRAJŠEK (PS SDS):</speaker>
               <p>Hvala, spoštovani podpredsednik, za besedo. Cenjena ministrica, kolegice in
               kolegi!</p>
               <p>Danes govorimo o Zakonu o medijih, ki je prav gotovo pomemben del kulture slovenskega
               naroda; to je bil v preteklosti, v sedanjosti in bo tudi v prihodnosti. Tudi sam imam
               velikokrat pomisleke, ko slišim na tem segmentu o nekih kvotah. Te kvote, moram
               priznati, me večkrat motijo, tudi na kakšnih volitvah. Seveda sem vesel, da se o tem
               zakonu sploh pogovarjamo; sem pa trdno prepričan, da bi se tega zakona morali lotiti
               malo bolj korajžno, po domače rečeno, predvsem za dobrobit slovenske kulture. O tem
               zakonu govorimo že kar nekaj časa; tudi sam sem poslušal javno razpravo v tej
               dvorani, kjer je bilo veliko tistih, ki se trudijo za slovensko besedo, slovensko
               glasbo. Pa imam velikokrat pomisleke, da se tudi do te slovenske glasbe oziroma
               prispevka ali deleža, ki bi ga naj poslušali po radiih in televizijah, velikokrat
               obnašamo tako, kot se obnašamo do slovenske zastave, do slovenske himne, do slovenske
               besede. Velikokrat znamo odpirati kakšne lokale, pa so na teh lokalih angleške
               besede. Skratka, Slovencem tukaj manjka veliko, zato se mi zdi ta zakon še toliko
               bolj pomemben, da bi na tem segmentu lahko gradili mnogo več.</p>
               <p>Naj se sam dotaknem slovenske glasbe. Če bi bili Slovenci velikokrat bolj pokončni,
               bi se verjetno pogovarjali o kvoti, koliko tuje glasbe bomo poslušali. Velikokrat se
               mi zdi žalostno, ko govorimo o kvoti, koliko slovenske glasbe na naših frekvencah,
               tukaj velikokrat zaskrbi. V preteklosti smo znali, da smo – tisti, ki so kolikor
               toliko upoštevali zakonodajo, da je niso obšli, to glasbo predvajali ponoči. To je še
               toliko bolj zaskrbljujoče. To se mi zdi pomembno, ko govorimo o tem zakonu in ko se
               takšen zakon pripravlja, ko je zakon pomemben del slovenske kulture, da smo bolj
               korajžni in da se ne bojimo tistih, ki gledajo na slovensko državo samo komercialno.
               Zdi se mi pomembno, da se slovenska glasba, ki jo imamo mnogo, posluša, da damo
               priložnost tistim mladim, ki se za to slovensko glasbo trudijo, da jo približajo
               našim ušesom. Velikokrat se zgodi, da se katerega glasbenika s spoštljivim odnosom
               spominjamo ali pa spomnimo, ko odide, ko ga ni več med nami. Takrat, ko pa ta
               glasbenik vrsto desetletij ustvarja slovensko glasbo, ki bi jo naj poslušali in jo
               poslušamo v naši Sloveniji, širom po Evropi in po svetu, pa mi govorimo o nekem
               zakonu in to glasbo velikokrat želimo skrivati ponoči, ko večina ne posluša radia. Na
               drugi strani pa nismo enotni, koliko te glasbe poslušati čez dan.</p>
               <p>V Sloveniji imamo veliko zakonov; zakonov, ki so dobri, ampak se ne upoštevajo. Zato
               se mi zdi v tem zakonu pomembno dvoje, da je ta delež, ko o tem govorimo, premajhen;
               predvsem tisto, kar sem na začetku povedal, ko govorimo o kvoti, da je premajhna. Na
               drugi strani se pa bojim, da se tisto, kar bo določeno, ne bo upoštevalo. To ne gre v
               prid slovenski glasbi, to ne gre v prid slovenski kulturi in to ne gre v prid
               Republiki Sloveniji. Hvala.</p>
            </sp>
            <sp xml:id="SDZ7-Redna-15-2016-01-26.sp87">
               <speaker>PODPREDSEDNIK PRIMOŽ HAINZ:</speaker>
               <p>Hvala lepa.</p>
               <p>Besedo ima gospod Jani Möderndorfer.</p>
               <p>Izvolite.</p>
            </sp>
            <sp xml:id="SDZ7-Redna-15-2016-01-26.sp88">
               <speaker>JANI (JANKO) MÖDERNDORFER (NeP):</speaker>
               <p>Hvala lepa.</p>
               <p>Moram reči, da me ta razprava malo žalosti, ker ni prinesla nekih resnih odgovorov na
               problem, in je tako na trenutke celo dolgočasna. Zakaj? Res je, da tisti trenutek, ko
               se začnemo pogovarjati o kvotah, nastane problem oziroma nekje zvoni alarm. Mi se
               lahko danes pogovarjamo, kakšne kvote hočemo imeti, koliko hočemo spoštovati Slovence
               oziroma produkcijo slovenske glasbe in imeti nek odnos do nekoga, bla, bla, bla, ter
               tukaj razglabljamo, kako je to dobro, kako bo to rešilo svet. Ampak poslušalci imajo
               eno stvar, ki se ji reče gumb off-on, in če on tega noče poslušati, bo ugasnil; pa
               imamo lahko 100 kvot in ne vem, kaj še vse lahko predpišemo. Je pa še en drug
               problem, ki ga vidim. To je približno tako. Jaz hočem, da pripeljem vodo od mene do
               predsednika, in naredim en rov oziroma cev pripeljem, ki je približno premera 10. Ker
               rečem, da mu hočem dati veliko vode – in to slovenske vode, ki je čista, zdrava in ne
               vem kakšna še vse –, bom predpisal, da mora biti ta cev široka namesto 10 centimetrov
               kar 50 centimetrov, da bo ja veliko vode dobil predsednik. Samo problem je, ker jaz
               nimam izvira vode! Meni je čisto vseeno, koliko volumna teh cevi predpišem, če pa jaz
               nimam. Razen če smo rekli, da bomo poslušali tisto, kar smo že slišali.</p>
               <p>In zato sem predlagal v svojem amandmaju zelo preprosto, da dajmo kvote, ampak dajmo
               tudi stimulirati produkcijo. Če ni produkcije, potem na drugi strani ne bo tistega,
               kar bi mi radi poslušali; pa še rečemo, da dajmo novo glasbo, od mladih in tako
               naprej. Včasih, v prejšnjem sistemu so bili mladi do 27 let, jaz sem predlagal 29
               let, Združena levica je že dvignila na 32 let. To je neverjetno, kaj počnemo.
               Izmišljujemo si nove formule, kako bi rešili ta svet, slovenski jezik, slovensko
               besedo in slovensko glasbo ter s tem tudi glasbene ustvarjalce. Veliko sreče! Ampak
               včeraj je moral programski svet ugotoviti, da je ministrstvo predlagalo nekaj, kar
               niti ni resno testiralo. In zato, hvala bogu, je razum koalicije, da je hitro
               popravil svoj amandma in so zmanjšali s 70 na 60 % ter še podaljšali čas, da bodo kaj
               te produkcije spravili noter, ali me razumete, ker te produkcije ni dovolj. In na
               koncu bo nastal problem. Jaz sem lahko prijazen do vseh slovenskih izvajalcev, ampak
               na koncu bodo imeli korist samo stari, ne mladi, kot nekateri mislijo; ti bodo imeli
               lepe denarce, lepe žepe pa si jih bodo fino napolnili. Slovenski mediji, ki so
               predpisani in morajo zakonito delati svoje po črki zakona, bodo pa manj poslušani.
               Upam, da se tega zavedate, ker na koncu ljudje izberejo tisto, kar želijo; in bodo
               poslušali komercialne. Danes imamo že na internetu programske sheme, sploh ne rabim
               več radia poslušati, enostavno prižgem tisto, kar meni paše.</p>
               <p>Ministrica, danes bo to sprejeto; upam, da boste naredili ob enem letu osorej resno
               analizo in da boste ugotovili učinke tega ter jih tudi predstavili, kaj ste dosegli s
               tem; ker bo potrebna. Pa ne zato, ker bi bilo to narobe s strani ministrstva, ali pa
               da bi razumeli, da vas zdaj obsojam, daleč od tega; ampak da boste predlagali
               korektiv mogoče napačno danes sprejetega. Priznajte kdaj pa kdaj tudi, da se je na
               napakah treba učiti; in ne brezglavo samo zato, da bomo nacionalnemu egu zadostili,
               drveti v stvari, ki na koncu ne rodijo dobrih rezultatov. Hvala.</p>
            </sp>
            <sp xml:id="SDZ7-Redna-15-2016-01-26.sp89">
               <speaker>PODPREDSEDNIK PRIMOŽ HAINZ:</speaker>
               <p>Hvala lepa.</p>
               <p>Besedo ima gospa Marija Antonija Kovačič.</p>
               <p>Izvolite.</p>
            </sp>
            <sp xml:id="SDZ7-Redna-15-2016-01-26.sp90">
               <speaker>MARIJA ANTONIJA KOVAČIČ (PS DeSUS):</speaker>
               <p>Hvala lepa za besedo.</p>
               <p>Rada bi povedala, da so deležniki na javni razpravi ugotavljali, da je produkcije
               dovolj. Rada bi spregovorila o tem, da branik slovenske kulture, tako jaz imenujem
               Zakon o medijih, prav gotovo spodbuja zavest o kulturi. Kaj se bo dogajalo s kvotami,
               bo sigurno pokazala praksa. Moram pa reči, da kulturno zavest ne spodbujajo samo
               kvote, ampak tudi poslušalci. Jaz bi tukaj dala težo poslušalstvu. In ravno ta naš
               predlog, koalicijski amandma omogoča, da poslušamo slovensko glasbo v tistem delu
               dneva, ki jo lahko poslušamo. Torej daje možnost in ne samo pravico, da obrnemo gumb,
               če nam ni všeč; ampak tudi to možnost, da pokličemo in se opredelimo, kaj nam je
               všeč, kaj je kvalitetno, kaj je dobro, kaj želimo poslušati. Menim, da bi s tem tudi
               omogočili vsem našim mladim glasbenikom priti večkrat v eter. Hvala.</p>
            </sp>
            <sp xml:id="SDZ7-Redna-15-2016-01-26.sp91">
               <speaker>PODPREDSEDNIK PRIMOŽ HAINZ:</speaker>
               <p>Hvala lepa.</p>
               <p>Želi še kdo razpravljati? Prosim za prijave.</p>
               <p>Gospa Jelka Godec, izvolite.</p>
            </sp>
            <sp xml:id="SDZ7-Redna-15-2016-01-26.sp92">
               <speaker>JELKA GODEC (PS SDS):</speaker>
               <p>Najlepša hvala, predsedujoči.</p>
               <p>Mislim, da je takšna razprava danes v Državnem zboru zelo žalostna. Kot je rekel
               kolega Jani, da razpravljamo o tem, koliko slovenske glasbe bomo kdaj vrteli in na
               kakšen način ter kakšna je produkcija in tako naprej, je samo žalostno dejstvo, da
               sicer Slovenci imamo svojo domovino; ampak vprašanje, če imamo toliko slovenske
               zavesti, da bi lahko slovensko glasbo in slovensko produkcijo izvajali tudi brez
               takšnega zakona. Če pogledate druge države, sosednje države okoli nas, boste videli,
               da imajo podobne zakone, vendar je v njih zavest dovolj velika, da ne vrtijo toliko
               tuje glasbe, kot jo vrtimo mi. Če greste samo na slovenska smučišča, razen na
               Pohorju, boste vsepovsod slišali hrvaško glasbo. Če greste na avstrijsko smučišče,
               boste slišali samo avstrijsko glasbo. Edino na Pohorju. Na Rogli, jim bom reklamo
               naredila, je pa strašno fino smučati, ker slišiš večinoma slovensko glasbo. Žalostno
               je, da moramo s takšnim zakonom radijskim postajam določati, ali poslušalcem, če
               želite, kakšno glasbo naj poslušajo. V bistvu pa ni samo tukaj, kot je rekla kolegica
               iz Desusa, v bistvu je že v sami zavesti slovenskega naroda, že od malih nog, že na
               proslavah, ko se ne vrti slovenska glasba, ampak se vrti tuja. Že ko otroci
               pripravljajo zadeve, ko izberejo tujo glasbo. Če imate za novo leto v Ljubljani
               hrvaške izvajalce namesto slovenskih, potem vam nič ne pomagajo kvote. In lahko se
               vprašamo, zakaj je takšen zakon potreben, zakaj je potrebno, kot danes poslušamo,
               vsiljevati poslušalcem, da poslušajo slovensko glasbo.</p>
               <p>Produkcije je dovolj, tako kot ste dejali. Na javni razpravi je bilo rečeno s strani
               tistih, ki so skladatelji, ustvarjalci slovenske glasbe, da je produkcije dovolj; in
               to ni razlog, da tista pitna voda ne bi mogla priti od gospoda Janija do predsednika,
               ker je dovolj vira. Vprašanje je edino, če mi ta vir znamo izkoristiti, če ga znamo
               sproducirati v medije, če ga znamo prodati; to je vprašanje. Vira je dovolj. Vendar
               očitno v Sloveniji ne cenimo dovolj slovenskih glasbenikov, pa tudi drugih
               ustvarjalcev. Če govorimo sedaj o glasbi, govorimo o glasbenikih; mislim, da tudi
               drugih ustvarjalcev ne cenimo dovolj – ne filmskih, gledaliških in tako naprej, zato
               potrebujemo toliko več zakonske spodbude, da te zadeve damo v medije. In to je
               najbolj žalostno, da mi virov ne znamo izkoristiti. Potem se tudi lahko vprašamo,
               zakaj naši glasbeniki vedno več ustvarjajo v angleškem jeziku, zakaj ne v slovenskem.
               Tudi to je eno izmed vprašanj, kje smo tukaj zamočili zadeve. Pred leti, kolikor se
               spomnim, je bil tudi zakon ali neka zadeva, da podjetja ne smejo imeti angleških
               nazivov. Danes je vse v angleščini. In slovenski jezik je ogrožen z nemcizmom,
               anglizmom in tako naprej; hkrati pa tudi na področju glasbe ne delamo tega, kar bi
               morali v osnovi. Ne sedaj s temi kvotami. Kvote so pač tiste, za katere ministrica
               misli, da bodo nekako zaščitile in to slovensko produkcijo spravile mogoče na večjo
               odmevnost in večjo prepoznavnost. Tisti, ki ste bili na javni razpravi, ste slišali,
               kaj je bistvo, torej to, da je produkcije dovolj, vendar ni dovolj slovenske zavesti,
               z zakonom oziroma brez zakona, da bi to zadevo sproducirali.</p>
               <p>Hkrati se je na javni razpravi in tudi na nekaterih drugih sestankih videlo, da so
               vsi za to, da se slovenska glasba predvaja. Od tistih, ki imajo radijske postaje, do
               izvajalcev in producentov, vsi. Ampak zakaj pa potem tega ni? Nekaj je ekonomski
               vzrok, vsekakor. To smo potem tudi slišali na javni razpravi. Da nas nekdo
               prepričuje, da Slovenci več ne bomo poslušali radia, če bomo vrteli slovensko glasbo,
               mislim, da je to čisto ekonomski izgovor. In da prideš v vaško trgovino, kjer vrtijo
               tistih deset minut, ko si v trgovini, samo tujo glasbo, sredi lepe Štajerske, in
               sicer slovenski radio, ki vrti samo hrvaško glasbo, je pa tudi nedopustno, da se nam
               to dogaja. In če bomo s takšnimi radijskimi postajami oziroma s takšnim vrtenjem tuje
               glasbe učili naše otroke, kaj je slovenski jezik, slovenska zavest; mislim, da ne
               bomo daleč prišli. Najprej je treba urediti zadeve pri mladih, jih naučiti slovenske
               zavesti, spoštovati slovenski jezik, kulturo; potem bodo te kvote, ki si jih je
               ministrica dala v zakon, ki ga danes sprejemamo, nepotrebne oziroma ne bo nobenega
               problema sprejeti tudi višji procent kvote. Hvala.</p>
            </sp>
            <sp xml:id="SDZ7-Redna-15-2016-01-26.sp93">
               <speaker>PODPREDSEDNIK PRIMOŽ HAINZ:</speaker>
               <p>Hvala lepa.</p>
               <p>Besedo ima ministrica za kulturo mag. Julijana Bizjak Mlakar.</p>
               <p>Izvolite.</p>
            </sp>
            <sp xml:id="SDZ7-Redna-15-2016-01-26.sp94">
               <speaker>MAG. JULIJANA BIZJAK MLAKAR:</speaker>
               <p>Hvala lepa za besedo.</p>
               <p>Res je, Slovenci se ne cenimo dovolj. Problem je v narodni zavesti, problem je v tem,
               da nismo samozavestni, da smo dobri tudi mi, da so naši ustvarjalci, kulturni
               ustvarjalci dobri na vseh področjih; in to je treba tudi priznati. Ko sem bila pred
               tem, kaj s tem zakonom narediti, ker bila sem tudi na tisti javni razpravi, ko je bil
               vložen ta zakon, sprememba novele zakona s strani SDS nedavno nazaj, tam je bilo
               videti, da gre za soglasje, da smo vsi za to, da je treba poslušati slovensko glasbo
               tudi v dnevnem času. Iz same previdnosti, kaj je s kvotami, ker tukaj je zelo veliko
               različnih interesov, za nekaterimi stojijo povsem komercialni interesi, ne pa kaj
               drugega, morda tudi okus posameznega urednika. nisem odpirala tistega člena, ki bi
               lahko sedanjo kvoto, ki jo imamo, še znižal. Smo pred tem, da se lahko bojimo, če bi
               bil ta člen odprt, da bi bil ta interes okoli tega zakona še toliko hujši, in da bi
               se nam lahko zgodilo, da bi šle spremembe v eno ali drugo smer. Pogovarjala sem se z
               drugimi ministri, recimo z italijanskim ministrom in sem ga vprašala, na kakšen način
               pa vi ščitite vaš jezik pa vašo glasbo. Pa pravi on: pri nas pa ni problema, zaradi
               tega ne rabimo kvot, naši ljudje so dovolj narodno osveščeni in ne bodo nikoli
               opustili svojega jezika na račun angleškega jezika. Tudi to, da se danes ponekod
               pogovarjamo samo o 20-odstotni kvoti, in ta kvota se krepko izkorišča, to ni
               najmanjši obseg slovenske, pač pa postaja to največji obseg slovenske glasbe; kar
               pomeni, da je 80 % te glasbe namenjeno drugim tujim jezikom. Pa kljub temu je tak
               odpor, da bi se ta kvota enakomerno porazdelila čez cel dan. To pomeni, da imamo
               težave, težave z lastno samozavestjo, z lastnim samoocenjevanjem. Kolikor časa sem
               ministrica, lahko ugotovim, da sem samo navdušena nad lastno ustvarjalnostjo, ki jo
               doživljamo; tudi ustvarjalnost naših manjšin na tem področju, ki jih tudi varujemo,
               katerih materinščino tudi varujemo na Ministrstvu za kulturo. Poskušamo narediti vse,
               da bi se obdržala ta kulturna raznolikost, ki je cenjena tudi na ravni Evropske
               unije. Tudi meni se zdi žalostno, da mora včasih naš Inšpektorat za kulturo in medije
               posegati na določena področja, kjer se uporablja tuj jezik, moral bi se pa slovenski
               jezik. In da moramo tudi tja posegati z raznimi ukrepi in s kaznimi.</p>
               <p>Upam, da bo to prispevalo k temu, da bodo otroci in mladina peli tudi v slovenskem
               jeziku; ker namreč 10 let potiskanja slovenske glasbe v nočni čas zagotovo nosi del
               krivde, da med mladimi slišite v glavnem prepevati samo tuje popevke, ne pa domačih.
               Če je prej poslanec Möderndorfer rekel, naj čez eno leto naredimo evalvacijo, kaj bo
               ta zakon pomenil za področje slovenske krajine, lahko z gotovostjo trdim, da vemo,
               kaj je desetletje potiskanja slovenske glasbe v nočni čas naredilo med sedanjo
               mladino in kaj poslušajo. Nedavno sem poslušala po Valu 202, da je novomeški ansambel
               po vseh teh letih napisal prvo skladbo v slovenskem jeziku, imenuje se Lokomotiva.
               Upam, da se bo ta skladba dostikrat vrtela na naših radijih, tudi s pomočjo našega
               zakona, in da bo prispevala k temu, da bo ta novomeški ansambel začel še več pisati
               tudi v slovenskem jeziku. Hvala lepa.</p>
            </sp>
            <sp xml:id="SDZ7-Redna-15-2016-01-26.sp95">
               <speaker>PREDSEDNIK DR. MILAN BRGLEZ:</speaker>
               <p>Hvala lepa.</p>
               <p>Zaključujem razpravo.</p>
               <p>O amandmajih bomo v skladu s časovnim potekom seje zbora odločali čez pol ure v
               okviru glasovanj.</p>
               <p>S tem prekinjam 7. točko dnevnega reda.</p>
               <p>Prekinjam tudi 15. sejo Državnega zbora, ki jo bomo z glasovanjem nadaljevali ob
               12.50.</p>
            </sp>
            <sp xml:id="SDZ7-Redna-15-2016-01-26.sp96">
               <speaker>PREDSEDNIK DR. MILAN BRGLEZ:</speaker>
               <p>Spoštovani kolegice poslanke in kolegi poslanci, gospe in gospodje!</p>
               <p>Nadaljujemo s prekinjeno sejo zbora. Prehajamo na glasovanje zbora o predlogih
               odločitev. Poslanke in poslance prosim, da preverite delovanje glasovalnih naprav.
                  <title>Nadaljujemo s prekinjeno 3. točko dnevnega reda, to je s Predlogom zakona o spremembah in
                  dopolnitvah Zakona o štipendiranju po skrajšanem postopku.</title>
               </p>
               <p>Prehajamo na <title>tretjo obravnavo</title> predloga zakona. Ker v drugi obravnavi
               amandmaji k dopolnjenemu predlogu zakona niso bili vloženi, prehajamo na odločanje o
               predlogu zakona. Obveščam vas, da me Zakonodajno-pravna služba oziroma Vlada nista
               opozorili, da bi bil zaradi amandmajev, sprejetih na matičnem delovnem telesu,
               predlog zakona neusklajen.</p>
               <p>Glasujemo. Navzočih je 70 poslank in poslancev. Za je glasovalo 70, nihče proti.</p>
               <p><stage>(Za je glasovalo 70.)</stage> <stage>(Proti nihče.)</stage></p>
               <p>Ugotavljam, da je zakon sprejet. S tem zaključujem to točko dnevnega reda. <title>Nadaljujemo s prekinjeno 4. točko dnevnega reda, to je s tretjo obravnavo Predloga zakona o
                  poračunavanju finančnih obveznosti Republike Slovenije iz pokojninskega in
                  invalidskega zavarovanja v okviru rednega postopka.</title>
               </p>
               <p>Ker v drugi obravnavi amandmaji k dopolnjenemu predlogu zakona niso bili vloženi,
               prehajamo na odločanje o predlogu zakona. Obveščam vas, da me Zakonodajno-pravna
               služba oziroma Vlada nista opozorili, da bi bil zaradi amandmajev, sprejetih na
               matičnem delovnem telesu, predlog zakona neusklajen.</p>
               <p>Glasujemo. Navzočih je 74 poslank in poslancev. Za je glasovalo 52, proti pa 17.</p>
               <p><stage>(Za je glasovalo 52.)</stage> <stage>(Proti 17.)</stage></p>
               <p>Ugotavljam, da je zakon sprejet. S tem zaključujem to točko dnevnega reda. <title>Nadaljujemo s prekinjeno 2. točko dnevnega reda, to je z obravnavo Predloga zakona o spremembah
                  in dopolnitvah Zakona o vračanju protipravno odstranjenih predmetov kulturne
                  dediščine, po skrajšanem postopku.</title>
               </p>
               <p>Prehajamo na <title>tretjo obravnavo</title> predloga zakona. Ker v drugi obravnavi
               amandmaji k dopolnjenemu predlogu zakona niso bili vloženi, prehajamo na odločanje o
               predlogu zakona. Obveščam vas, da me Zakonodajno-pravna služba oziroma Vlada nista
               opozorili, da bi bil zaradi amandmajev, sprejetih na matičnem delovnem telesu
               predlog, zakona neusklajen.</p>
               <p>Glasujemo. Navzočih je 75 poslank in poslancev. Za jih je glasovalo 58, proti pa je
               bil 1.</p>
               <p><stage>(Za jih je glasovalo 58.)</stage> <stage>(Proti 1.)</stage></p>
               <p>Ugotavljam, da je zakon sprejet. S tem zaključujem to točko dnevnega reda. <title>Nadaljujemo s prekinjeno 7. točko dnevnega reda, to je z drugo obravnavo Predloga zakona o
                  spremembah in dopolnitvah Zakona o medijih v okviru rednega postopka.</title>
               </p>
               <p>Prehajamo na odločanje o vloženih amandmajih, ki ga bomo opravili na podlagi pregleda
               vloženih amandmajev z dne 25. 1. 2016. Odločamo o amandmaju poslanskih skupin SMC,
               Desus in SD k 3. členu pod številko 1.</p>
               <p>Glasujemo. Navzočih je 73 poslank in poslancev. Za jih je glasovalo 58, proti pa je
               bil 1.</p>
               <p><stage>(Za jih je glasovalo 58.)</stage> <stage>(Proti 1.)</stage></p>
               <p>Ugotavljam, da je amandma sprejet.</p>
               <p>Odločamo o amandmaju Poslanske skupine Združena levica k 3. členu pod številko 2.</p>
               <p>Obrazložitev glasu v imenu Poslanske skupine Združena levica ima Violeta Tomić.</p>
            </sp>
            <sp xml:id="SDZ7-Redna-15-2016-01-26.sp97">
               <speaker>VIOLETA TOMIĆ (PS ZL):</speaker>
               <p>Hvala za besedo.</p>
               <p>Naš amandma dodaja, da naj bi četrtino deleža glasbe predstavljala glasba izvajalcev,
               ki niso izdali več kot dveh nosilcev zvoka v fizični ali elektronski obliki; ali
               izvajalcev, ki v povprečju niso presegli starosti 32 let. Zakaj se nam zdi to
               pomembno? Po našem mnenju naj bi bil ključni cilj tega kvotnega sistema odprtje
               prostora za predstavljanje in populariziranje nove, še manj uveljavljene glasbene
               produkcije in hkrati tudi izboljšanje ekonomsko-socialnega položaja mladih
               ustvarjalcev; tistih, ki so komercialno manj zanimivi in manj uveljavljeni. Ključno
               je torej, da bi se dosedanjo ureditev dopolnilo z varovalko, da predvajanje del
               mladih in manj uveljavljenih glasbenikov ter avtorjev, saj ob uveljavitvi zdajšnjega
               predloga grozi nevarnost, da se bo še bolj povečal prepad med peščico najbolj
               uveljavljenih ustvarjalcev, tistih, ki jih kar naprej vrtijo, ki jih vsi poznamo; in
               večino mlajših, komercialno manj privlačnih in predvsem manj znanih ustvarjalcev, ki
               nikakor ne dobijo priložnosti, da bi svoje prvence kadarkoli slišali po radiju; in
               tako tudi ne izvemo za njih.</p>
               <p>Zakonodajno-pravna služba je opozorila, da v tej ureditvi ni nobenega garanta za
               predvajanje kakovostne in raznovrstne glasbe. Bi pa tudi rekla, da ni nobenega
               garanta za predvajanje mladih in neuveljavljenih glasbenikov, zato vas pozivam, da
               podprete ta naš amandma. Mislim, da je to ena redkih priložnosti, ko se lahko ljudje,
               ki se ukvarjajo z glasbo in niso tisti en procent, ki jih poznamo vsi in ki jih
               vrtijo vse radijske postaje kot uspešnice, predstavijo slovenski javnosti. S tem tudi
               spodbujamo ustvarjanje nove glasbene produkcije in tudi izboljšujemo
               socialno-ekonomski položaj teh mladih ustvarjalcev, glasbenikov. Še enkrat vas
               pozivam, da podprete naš amandma. Hvala.</p>
            </sp>
            <sp xml:id="SDZ7-Redna-15-2016-01-26.sp98">
               <speaker>PREDSEDNIK DR. MILAN BRGLEZ:</speaker>
               <p>Glasujemo. Navzočih je 70 poslank in poslancev. Za jih je glasovalo 5, proti pa
               49.</p>
               <p><stage>(Za jih je glasovalo 5.)</stage> <stage>(Proti 49.)</stage></p>
               <p>Ugotavljam, da amandma ni sprejet.</p>
               <p>Zaključili smo z odločanjem o amandmajih. S tem zaključujem drugo obravnavo predloga
               zakona.</p>
               <p>Ker so bili v drugi obravnavi sprejeti amandmaji k manj kot desetini členov
               dopolnjenega predloga zakona, je predstavnica predlagatelja predloga zakona že v
               okviru razprave o vloženih amandmajih predlagala, da zbor na podlagi prvega odstavka
               138. člena Poslovnika zbora še na tej seji opravi tretjo obravnavo predloga zakona.
               Prehajamo na odločanje o navedenem predlogu. Sklep ne bo sprejet, če mu bo
               nasprotovala več kot tretjina navzočih poslancev.</p>
               <p>Glasujemo. Navzočih je 72 poslank in poslancev. Za jih je glasovalo 66, proti pa ni
               bil nihče.</p>
               <p><stage>(Za jih je glasovalo 66.)</stage> <stage>(Proti nihče.)</stage></p>
               <p>Ugotavljam, da je sklep sprejet.</p>
               <p>Državni zbor bo tretjo obravnavo predloga zakona opravil v četrtek, 28. 1. 2016, po
               končanem glasovanju.</p>
               <p>Službe zbora bodo pripravile pregled, v katerega bo vključen sprejeti amandma in
               člen, h kateremu je bil amandma sprejet. Amandmaje k temu členu lahko kvalificirani
               predlagatelji vložijo do začetka tretje obravnave predloga zakona na seji zbora.</p>
               <p>Prekinjam to točko dnevnega reda.</p>
               <p>Prehajamo na <title>9. TOČKO DNEVNEGA REDA, TO JE NA OBRAVNAVO PREDLOGA ZAKONA O
                  RATIFIKACIJI METRSKE KONVENCIJE.</title>
               </p>
               <p>Predlog zakona je v obravnavo zboru predložila Vlada.</p>
               <p>Za dopolnilno obrazložitev predloga zakona dajem besedo predstavniku Vlade, državnemu
               sekretarju na Ministrstvu za gospodarski razvoj in tehnologijo gospodu Alešu
               Cantaruttiju.</p>
            </sp>
            <sp xml:id="SDZ7-Redna-15-2016-01-26.sp99">
               <speaker>ALEŠ CANTARUTTI:</speaker>
               <p>Spoštovani predsednik, spoštovane poslanke, spoštovani poslanci, dovolite mi še nekaj
               besed, kratko obrazložitev Predloga zakona o ratifikaciji Metrske konvencije.</p>
               <p>Metrsko konvencijo so leta 1875 podpisali v Parizu predstavniki 17 takrat najbolj
               razvitih, naprednih gospodarstev sveta. Metrska konvencija je še danes eden ključnih
               mednarodnih sporazumov, na katerem temelji vsa tehnična harmonizacija in mednarodna
               trgovina. Trenutno ima konvencija 57 polnopravnih in 40 pridruženih članic. Republika
               Slovenija je od junija 2003 leta pridružena članica. Mednarodni urad za mere in uteži
               je Republiki Sloveniji že leta 2010 posredoval vabilo za vstop v metrsko konvencijo,
               saj je do takrat Republika Slovenija že sodelovala v 25 ključnih mednarodnih
               meroslovnih primerjavah in imela veliko število objavljenih kalibracijskih in
               merilnih zmogljivosti v podatkovni bazi Mednarodnega urada za merjenje uteži. Kljub
               aktivnemu sodelovanju Republike Slovenije v metrski konvenciji kot pridružene članice
               ima ta status številne pomanjkljivosti. Z ratifikacijo Metrske konvencije bi
               Republika Slovenija lahko izkoristila v celoti vse možnosti, ki jih imajo polnopravne
               članice, ki jih to članstvo ponuja, in s tem omogoča državi odločanje o ključnih
               meroslovnih aktivnostih na mednarodni ravni. Seveda je tukaj tudi vprašanje stroškov.
               Predvidena sredstva, ki jih že sedaj Slovenija plačuje, zadostujejo za vse izhajajoče
               obveznosti Republike Slovenije kot polnopravne članice v metrski konvenciji. Še več.
               S polnopravnim članstvom v metrski konvenciji se predvideva prihranek sredstev iz
               državnega proračuna na letni ravni po ratifikaciji v višini okoli 4 tisoč evrov.</p>
               <p>Vsekakor bo imela Slovenija kot polnopravna članica tudi možnost, da zasede katero od
               mest znotraj Mednarodnega urada za uteži in mere. Ob tem bo imela Slovenija tudi
               možnost brezplačnih kalibracij nacionalnih etalonov na mednarodnem uradu za uteži in
               mere ter pravico do nakupa primarnega etalona za maso in prenosnega tako imenovanega
               Josephsonovega etalona za električno napetost, ki je cenovno zanimiv za Slovenijo, ki
               takšnega etalona še nima.</p>
               <p>Spoštovani poslanci in poslanke, predlagam, da Metrsko konvencijo potrdite. Hvala.
            </p>
            </sp>
            <sp xml:id="SDZ7-Redna-15-2016-01-26.sp100">
               <speaker>PREDSEDNIK DR. MILAN BRGLEZ:</speaker>
               <p>Predlog zakona je obravnaval Odbor za zunanjo politiko kot matično delovno telo, ki
               je zboru pisno poročal. Prijavljenih k razpravi ni. Ker matično delovno telo v okviru
               druge obravnave ni sprejel nobenega amandmaja, amandmajev na seji zbora ni možno
               vlagati, zato prehajamo na odločanje o predlogu zakona.</p>
               <p>Glasujemo. Navzočih je 76 poslank in poslancev, za je glasovalo 75, proti nihče.</p>
               <p><stage>(Za je glasovalo 75.)</stage> <stage>(Proti nihče.)</stage></p>
               <p>Ugotavljam, da je zakon sprejet. S tem zaključujem to točko dnevnega reda.</p>
               <p>Prehajamo na <title>10. TOČKO DNEVNEGA REDA, TO JE NA OBRAVNAVO PREDLOGA ZAKONA O
                  RATIFIKACIJI KONZORCIJSKEGA SPORAZUMA ELIXIR O USTANOVITVI EVROPSKE INFRASTRUKTURE
                  ZA VEDE O ŽIVLJENJU IN BIOLOŠKE INFORMACIJE.</title>
               </p>
               <p>Predlog zakona je v obravnavo Državnemu zboru predložila Vlada. Za dopolnilno
               obrazložitev predloga zdaj ne bom dal besede nikomur, Vlada se je potrudila vsaj pri
               treh od štirih.</p>
               <p>Predlog zakona je obravnaval Odbor za zunanjo politiko kot matično delovno telo, ki
               je Državnemu zboru pisno poročal. Prijavljenih k razpravi ni.</p>
               <p>Ker matično delovno telo v okviru druge obravnave ni sprejelo nobenega amandmaja,
               amandmajev na seji zbora ni možno vlagati, zato prehajamo na odločanje o predlogu
               zakona.</p>
               <p>Glasujemo. Navzočih je 76 poslank in poslancev, za je glasovalo 76, proti nihče.</p>
               <p><stage>(Za je glasovalo 76.)</stage> <stage>(Proti nihče.)</stage></p>
               <p>Ugotavljam, da je zakon sprejet.</p>
               <p>S tem zaključujem to točko dnevnega reda.</p>
               <p>Prehajamo na <title>11. TOČKO DNEVNEGA REDA, TO JE NA PREDLOG ZAKONA O RATIFIKACIJI
                  SPORAZUMA O SKUPNEM ZRAČNEM PROSTORU MED EVROPSKO UNIJO IN NJENIMI DRŽAVAMI
                  ČLANICAMI TER REPUBLIKO MOLDAVIJO.</title>
               </p>
               <p>Predlog zakona je v obravnavo Državnemu zboru predložila Vlada.</p>
               <p>Za dopolnilno obrazložitev predloga zakona dajem besedo predstavniku Vlade, državnemu
               sekretarju na Ministrstvu za infrastrukturo mag. Klemnu Grebenšku.</p>
            </sp>
            <sp xml:id="SDZ7-Redna-15-2016-01-26.sp101">
               <speaker>MAG. KLEMEN GREBENŠEK:</speaker>
               <p>Najlepša hvala.</p>
               <p>Državni zbor Republike Slovenije, Odbor za zadeve Evropske unije, je 10. junija 2011
               sprejel stališče, da Republika Slovenija podpira razvijanje skupnega zračnega
               prostora z Republiko Moldavijo. Prav tako je Državni zbor sprejel stališče, da
               Republika Slovenija podpira podelitev pooblastila Evropski komisiji za začetek
               pogajanj za sklenitev celovitega letalskega sporazuma z Republiko Moldavijo. Po
               zaključenih pogajanjih Evropske komisije oktobra 2011 so pooblaščeni predstavniki
               vseh držav članic Evropske unije in Republike Moldavije 26. junija 2012 v Bruslju
               podpisali Sporazum o skupnem zračnem prostoru med Evropsko unijo in njenimi državami
               članicami ter Republiko Moldavijo.</p>
               <p>Sporazum zagotavlja postopno vzpostavitev skupnega zračnega prostora med Evropsko
               unijo in Moldavijo ter omogoča opravljanje zračnega prevoza vsem letalskim
               prevoznikom Evropske unije iz kateregakoli kraja Evropske unije v katerikoli kraj v
               Moldaviji, s krajem vmesnega pristanka na ozemlju partneric evropske politike
               sosedstva v balkanskih državah ter v Švici, Islandiji, Norveški in Kneževini
               Liechtenstein. Sporazum tako določa postopek izdaje zavrnitve dovoljenj letalskim
               prevoznikom, letalskim prevoznikom Evropske unije omogoča večinsko lastništvo in
               učinkovit nadzor nad letalskimi prevozniki Republike Moldavije. Sporazum nadalje
               vsebuje določbe o zagotavljanju konkurenčnega okolja, poslovnih priložnostih, prostem
               oblikovanju cen, carinah in obdavčevanju ter pristojbinah za uporabnike letališč.
               Nadalje sporazum določa tudi obveznost Republike Moldavije, da z vzpostavitvijo
               skupnega zračnega prostora zagotovi uveljavitev standardov, ki jih določa zakonodaja
               Evropske unije na področju letalstva, in sicer mora Republika Moldavija zagotoviti
               spoštovanje standardov Evropske unije za področja, kot so varnost in varovanje
               civilnega letalstva, pri upravljanju zračnega prometa, varstvo okolja in varstvo
               potrošnikov. Določbe navedenega sporazuma bodo nadomestile obstoječe dvostranske
               sporazume o zračnem prometu med posameznimi državami članicami Evropske unije in
               Republiko Moldavijo.</p>
               <p>Glede na to, da Republika Slovenija z Republiko Moldavijo nima sklenjenega
               bilateralnega sporazuma o zračnem prometu, bo predlagani sporazum omogočil
               opravljanje zračnega prevoza v skupnem prostoru brez diskriminacije tudi letalskim
               prevoznikom Republike Slovenije. Prav tako imajo mednarodna letališča v Republiki
               Sloveniji več možnosti za vzpostavitev letalske povezave tudi kot dela posamezne
               proge za opravljanje letalskega prometa med državami, za katere bodo veljale določbe
               tega sporazuma.</p>
               <p>Glede na navedeno predlagamo, da Državni zbor Republike Slovenije Predlog zakona o
               ratifikaciji Sporazuma o skupnem zračnem prostoru med Evropsko unijo in njenimi
               državami članicami ter Republiko Moldavijo sprejme. Hvala.</p>
            </sp>
            <sp xml:id="SDZ7-Redna-15-2016-01-26.sp102">
               <speaker>PREDSEDNIK DR. MILAN BRGLEZ:</speaker>
               <p>Predlog zakona je obravnaval Odbor za zunanjo politiko kot matično delovno telo, ki
               je Državnemu zboru pisno poročal. Prijavljenih k razpravi ni. Ker matično delovno
               telo v okviru druge obravnave ni sprejelo nobenega amandmaja, amandmajev na seji
               zbora ni možno vlagati, zato prehajamo na odločanje o predlogu zakona.</p>
               <p>Glasujemo. Navzočih je 76 poslank in poslancev, za je glasovalo 73, proti nihče.</p>
               <p><stage>(Za je glasovalo 73.)</stage> <stage>(Proti nihče.)</stage></p>
               <p>Ugotavljam, da je zakon sprejet. S tem zaključujem to točko dnevnega reda.</p>
               <p>Prehajamo na <title>12. TOČKO DNEVNEGA REDA TO JE PREDLOG ZAKONA O RATIFIKACIJI
                  KONVENCIJE O DELU V POMORSTVU 2006, KONVENCIJE MEDNARODNE ORGANIZACIJE DELA
                  ŠTEVILKA 186.</title>
               </p>
               <p>Predlog zakona je v obravnavo Državnemu zboru predložila Vlada.</p>
               <p>Za dopolnilno obrazložitev predloga zakona dajem besedo predstavnici Vlade državni
               sekretarki na Ministrstvu za delo, družino, socialne zadeve in enake možnosti gospe
               Martini Vuk.</p>
            </sp>
            <sp xml:id="SDZ7-Redna-15-2016-01-26.sp103">
               <speaker>MARTINA VUK:</speaker>
               <p>Spoštovani gospod predsednik, spoštovane poslanke in poslanci!</p>
               <p>Namen ratifikacije Konvencije o delu v pomorstvu je zagotoviti pravičnejše pogoje
               konkurence za ladjarje. Konvencija združuje različne konvencije in priporočila glede
               delovnih standardov v pomorstvu, ki jih je mednarodna organizacija dela sprejela od
               leta 1919 dalje, in vključuje minimalne pravice iz dela kot tudi določbe o
               zdravstvenih pogojih za delo pomorščakov, ki so zaposleni ali delajo na ladji.
               Konvencijo je doslej ratificiralo že 68 članic Mednarodne organizacije dela, ki
               skupaj tvorijo prek 80 % svetovne bruto tonaže ladij in od tega 21 članic Evropske
               unije, med temi vse obmorske države članice EU, z izjemo Portugalske, in do danes
               tudi Slovenije.</p>
               <p>Socialni partnerji na ravni Evropske unije so leta 2008 podpisali sporazum glede
               izvajanja omenjene konvencije. Leta 2009 je bila sprejeta direktiva o izvajanju
               sporazuma, ki je začela veljati 20. avgusta leta 2013. Njen namen pa je uskladiti
               zakonodajo EU s konvencijo ter zagotoviti sočasno veljavnost in enoten prenos
               standardov konvencije v zakonodajo vseh držav članic Evropske unije. Čimprejšnja
               ratifikacija konvencije je nujna zaradi prenosa omenjene direktive, ki bo v slovenski
               pravni red prenesena s spremembami in dopolnitvami Pomorskega zakonika, pred tem pa
               mora biti Konvencija o delu v pomorstvu ratificirana. Predlog za ratifikacijo
               konvencije je obravnaval in podprl tudi Ekonomsko-socialni svet.</p>
               <p>Konvencija o delu v pomorstvu je enoten, skladen in sodoben instrument, ki združuje
               vrsto drugih mednarodnih konvencij o pomorstvu, ki jih je Republika Slovenija
               nasledila oziroma že ratificirala in jih tudi ustrezno izvaja.</p>
               <p>Konvencija ureja temeljne pravice pomorščakov in države zavezuje k sprejetju
               predpisov oziroma ukrepov, s katerimi bodo zagotovile njeno izvajanje. Sestavljena je
               iz treh različnih, vendar povezanih delov, iz členov, pravil in kodeksa. Členi in
               pravila določajo temeljne pravice in obveznosti držav, podrobna navodila za izvajanje
               členov in pravil pa so v kodeksu. Kodeks jasno ločuje med za državo zavezujočimi
               standardi in nezavezujočimi smernicami. Pravila in kodeks v petih poglavjih
               obravnavajo naslednje: minimalne zahteve za pomorščake za delo na ladji, pogoje
               zaposlitve, nastanitev, prostore za prosti čas, prehrano in oskrbo s hrano, varovanje
               zdravja, zdravstveno oskrbo, dobro počutje in zagotavljanje socialne varnosti ter
               izpolnjevanje in uveljavljanje določb konvencije. Z ratifikacijo Konvencije o delu v
               pomorstvu in sprejemom načrtovanih sprememb in dopolnitev Pomorskega zakonika, bo
               tako tudi v Sloveniji uveljavljena nova sistemska ureditev v skladu z relevantnim
               mednarodnim in evropskim pomorskim pravom.</p>
            </sp>
            <sp xml:id="SDZ7-Redna-15-2016-01-26.sp104">
               <speaker>PREDSEDNIK DR. MILAN BRGLEZ:</speaker>
               <p>Postopkovno, gospod Jani Möderndorfer.</p>
            </sp>
            <sp xml:id="SDZ7-Redna-15-2016-01-26.sp105">
               <speaker>JANI (JANKO) MÖDERNDORFER (NeP):</speaker>
               <p>Spoštovani predsednik, spoštovane poslanke in poslanci!</p>
               <p>Ne vem, če ste opazili, ampak to je neka novost. To je neka novotarija. Mi nikoli
               nismo imeli prakse v Državnem zboru, da imamo takšne bralne kotičke pred tovrstnimi
               konvencijami. Tega poslovnik ne določa. Lepo bi prosil, da se dogovorimo, ali je to
               zdaj praksa. Ker vse to, kar so zdaj prebrali, z vsem spoštovanjem, ne me narobe
               razumeti, saj jaz vem, da vi niste krivi, vam je bilo naročeno, da pridete sem in da
               to preberete, ampak to gradivo smo mi vsi dobili na UDIS, vsi smo to lahko prebrali
               in matični odbor je to obravnaval, sprejel določene sklepe, in res ne vidim nobene
               potrebe, da se tukaj mučimo z branjem teksta, ker nekateri še slabo berete in vas nič
               ne razumem. In raje sam preberem.</p>
               <p>Zato vas lepo prosim, predsednik, da v skladu s poslovnikom, preskočimo to mučenje,
               ker to res ni podobno ničemur. Če sem jaz edini, ki tako razmišljam, ostali ste tiho
               in se s tem strinjate, se vdam, v redu, imejmo bralne kotičke. Jaz pač ne morem
               pristajati na to, da se gremo nekaj, kar ni niti dobro, niti ni užitno za potem, ko
               bomo šli domov. Se opravičujem.</p>
            </sp>
            <sp xml:id="SDZ7-Redna-15-2016-01-26.sp106">
               <speaker>PREDSEDNIK DR. MILAN BRGLEZ:</speaker>
               <p>Najprej. Prvi odstavek 66. člena pravi, da na začetku obravnave vsake točke dnevnega
               reda lahko poda predlagatelj oziroma njihov predstavnik dopolnilno obrazložitev. To
               je bila dopolnilna obrazložitev. Za začetek. Ta dopolnilna obrazložitev ni namenjena
               poslancem, za katere se predpostavlja, da so zadevo prebrali in točno vedo, o čem
               glasujejo, ampak je namenjena javnosti, da vedo, katere mednarodne konvencije so to
               in kaj te mednarodne konvencije vsebujejo. Čisto preprosto načelo transparentnosti,
               ki ga je možno zagotoviti s tem, da vsaj nekaj besed nameniš temu, kaj naj bi bilo v
               tej obrazložitvi. Obrazložitev je lahko kratka, imamo 5-minutno omejitev in
               najverjetneje bomo skozi prakso prišli do nečesa, kar bo zadoščalo enemu in drugemu.
               Tako da to ni izven poslovnika, to je znotraj poslovnika. Glede na to da je bila
               Vlada zaprošena, da to naredi, je sedaj to naredila. Realizacija je bila tri od
               štirih, ker je razprava tekla krajši čas, kot je bilo najverjetneje predvideno, ampak
               tudi pri tem bo Vlada v skladu s tistim, kar Državni zbor od nje zahteva, naredila
               tisto, kar mora. Je pa prav, po mojem je prav, da ljudje zvedo, kateri so tisti
               dokumenti, ki so nad našo zakonodajo po slovenskem pravnem redu.</p>
               <p>Predlog zakona je obravnaval Odbor za zunanjo politiko kot matično delovno telo, ki
               je zboru pisno poročal. Prijavljenih k razpravi ni. Ker matično delovno telo v okviru
               druge obravnave ni sprejelo nobenega amandmaja, amandmajev na seji zbora ni možno
               vlagati, zato prehajamo na odločanje o predlogu zakona.</p>
               <p>Obrazložitev glasu v imenu Poslanske skupine Združena levica ima dr. Matej T.
               Vatovec.</p>
            </sp>
            <sp xml:id="SDZ7-Redna-15-2016-01-26.sp107">
               <speaker>DR. MATEJ T. VATOVEC (PS ZL):</speaker>
               <p>Hvala, gospod predsednik.</p>
               <p>Lahko delim z vami potrebo po tem, da se včasih tudi o ratifikacijah reče kakšna
               beseda, ker ne nazadnje niso nepomembne stvari. Tako kot ni nepomembna ratifikacija
               te konvencije Mednarodne organizacije dela. Ta konvencija je v interesu slovenskih in
               tujih pomorščakov. To, kar prinaša in kar je pomembno ne nazadnje tudi za slovenske
               delavce, ki delajo seveda pri ladjarjih, je to, da prinaša ta konvencija dvig nekih
               delavskih pravic. Mislim, da je to nekaj, kar je ključno. Tukaj govorimo o minimalnih
               zahtevah za pomorščake za delo na ladji, med temi so minimalna starost, zdravstvena
               sposobnost za delo, usposobljenost oziroma kvalificiranost pomorščakov za delo na
               ladji, sklenitev pravične pogodbe o zaposlitvi na ladji, zagotovitev, da so
               pomorščaki plačani za svoje delo. Jasno je določen delovni čas in čas počitka,
               določena je pravica do dopusta, pravica do repatriacije itn. Skratka, obsežen del
               teksta te konvencije zasedejo standardi tudi nastanitve, rekreacijskih zmogljivosti,
               prehrane in oskrbe na ladjah.</p>
               <p>Poleg tega bi izpostavil tudi novosti, ki jih prinaša. Za ratifikacijo se bo
               pravzaprav vsaka država zavezala k temu, da sprejme ukrepe za postopno celovito
               socialno zavarovanje pomorščakov, da bodo pomorščaki imeli pravico do socialnega
               zavarovanja, ki ni manj ugodno od tistega, ki ga imajo delavci na kopnem. Vsaka
               država mora tudi zahtevati, da so na ladjah, ki plujejo pod njihovo zastavo,
               predvideni pritožbeni postopki v primeru domnevne kršitve določil te konvencije. Zelo
               pomembno je tudi to, da imajo v skladu s to konvencijo pomorske inšpekcije večja
               pooblastila kot do sedaj pri inšpekcijskih pregledih, ki se nanašajo na življenjske
               in delovne pogoje na ladji.</p>
               <p>V Združeni levici bomo ratifikacijo te konvencije z veseljem podprli, ker gre za dvig
               delavskih pravic in tudi ne nazadnje posledično standarda delavcev, ki delajo v
               pomorstvu. Si pa seveda želimo, da bi sprejeli več podobnih konvencij, ki dvigujejo
               take standarde. Hvala.</p>
            </sp>
            <sp xml:id="SDZ7-Redna-15-2016-01-26.sp108">
               <speaker>PREDSEDNIK DR. MILAN BRGLEZ:</speaker>
               <p>Glasujemo. Navzočih je 75 poslank in poslancev, za je glasovalo 75, proti nihče.</p>
               <p><stage>(Za je glasovalo 75.)</stage> <stage>(Proti nihče.)</stage></p>
               <p>Ugotavljam, da je zakon sprejet. S tem zaključujem to točko dnevnega reda.</p>
               <p>Prehajamo na <title>14. TOČKO DNEVNEGA REDA, TO JE NA POTRDITEV URADNEGA PREČIŠČENEGA
                  BESEDILA ZAKONA O PREVOZIH V CESTNEM PROMETU IN POPRAVKOV URADNEGA PREČIŠČENEGA
                  BESEDILA KAZENSKEGA ZAKONIKA.</title>
               </p>
               <p>Uradno prečiščeno besedilo in popravek uradnega prečiščenega besedila je pripravila
               Zakonodajno-pravna služba zbora in jo zbor potrdi brez razprave.</p>
               <p>Prehajamo na odločanje o naslednjem predlogu sklepa: Potrdi se Uradno prečiščeno
               besedilo Zakona o prevozu v cestnem prometu.</p>
               <p>Glasujemo. Navzočih je 74 poslank in poslancev, za je glasovalo 74, proti pa ni bil
               nihče.</p>
               <p><stage>(Za je glasovalo 74.)</stage> <stage>(Proti nihče.)</stage></p>
               <p>Ugotavljam, da je zbor uradno prečiščeno besedilo navedenega zakona potrdil.</p>
               <p>Prehajamo na odločanje o naslednjem predlogu sklepa: Potrdi se Popravek Uradnega
               prečiščenega besedila Kazenskega zakonika.</p>
               <p>Glasujemo. Navzočih je 72 poslank in poslancev, za je glasovalo 72, proti pa ni bil
               nihče.</p>
               <p><stage>(Za je glasovalo 72.)</stage> <stage>(Proti nihče.)</stage></p>
               <p>Ugotavljam, da je zbor popravek uradnega prečiščenega besedila navedenega zakona
               potrdil. S tem zaključujem to točko dnevnega reda.</p>
               <p>Prehajamo na <title>15. TOČKO DNEVNEGA REDA, TO JE NA MANDATNO-VOLILNE ZADEVE.</title>
               </p>
               <p>Prehajamo na obravnavo <title>Predloga za izvolitev v sodniško funkcijo na sodniško
                  mesto višje sodnice na Upravnem sodišču Republike Slovenije na zunanjem oddelku v
                  Novi Gorici.</title>
               </p>
               <p>Sodni svet je Državnemu zboru predložil predlog za izvolitev Valentine Rustja v
               sodniško funkcijo na sodniško mesto višje sodnice na Upravnem sodišču Republike
               Slovenije na zunanjem oddelku v Novi Gorici.</p>
               <p>Za dopolnilno obrazložitev predloga dajem besedo sekretarki Sodnega sveta gospe
               Joniki Marflak Trontelj.</p>
            </sp>
            <sp xml:id="SDZ7-Redna-15-2016-01-26.sp109">
               <speaker>JONIKA MARFLAK TRONTELJ:</speaker>
               <p>Spoštovani predsednik, poslanke in poslanci!</p>
               <p>Na Upravnem sodišču Republike Slovenije se je število sodnikov od konca leta 2013
               zmanjšalo z 32 na 26 konec leta 2015. Vendar pa sodniška mesta razen pri zunanjem
               oddelku v Novi Gorici, kjer je to nujno zaradi pripada zadev na to organizacijsko
               enoto in zaradi sestave senata, niso bila ponovno razpisana.</p>
               <p>V letu 2014 sta se na zunanjem oddelku Upravnega sodišča v Novi Gorici, na katerem so
               sistematizirana tri sodniška mesta, upokojila dva sodnika. Zato je Vrhovno sodišče
               Republike Slovenije na predlog predsednice Upravnega sodišča razpisalo dve prosti
               mesti; en razpisni postopek je že končan, in sicer je bila jeseni 2015 na sodniško
               mesto višje sodnice na tem zunanjem oddelku imenovana okrajna sodnica, drugi pa je
               predmetni postopek.</p>
               <p>Treba je poudariti, da je Upravno sodišče specializirano prvostopenjsko sodišče, ki
               pa ima status višjega sodišča, zato so tudi sodniki tega sodišča višji sodniki.
               Posebno je tudi ta, da je za sodnika Upravnega sodišča po izrecni določbi 10. člena
               Zakona o upravnem sporu lahko izvoljen, kdor izpolnjuje pogoje za višjega sodnika po
               Zakonu o sodniški službi pa tudi kdor ima poleg splošnih pogojev za izvolitev v
               sodniško funkcijo najmanj 10 let izkušenj pri odločanju v upravnih stvareh ali na
               podobnih pravniških delih. Ta določba omogoča ustrezno sorazmerje med sodniki, ki
               prihajajo na Upravno sodišče z drugih sodišč, in pravniki z delovnimi izkušnjami iz
               upravnih in podobnih resorjev. Na obravnavani razpis se je prijavilo devet
               kandidatov, pri čemer nobeden od kandidatov še ni sodnik.</p>
               <p>Konkreten postopek izbire je potekal v več fazah, s postopnim izločanjem kandidatov
               ter ob uporabi več metod za ugotavljanje znanja in sposobnosti kandidatov, in sicer z
               vpogledom v listinsko dokumentacijo, tokrat tudi s pisnim preizkusom strokovne
               usposobljenosti. Kandidati so morali na podlagi predložene dokumentacije izdelati
               sodno odločbo prve stopnje v upravnem sporu ter z ustnimi razgovori.</p>
               <p>Sodni svet je med prijavljenimi kandidati na podlagi celotnega gradiva in ob
               upoštevanju opravljenega pisnega preizkusa, ustnega razgovora in mnenja predsednice
               Upravnega sodišča ocenil, da je Valentina Rustja najprimernejša kandidatka za
               razpisano sodniško mesto.</p>
               <p>Valentina Rustja, ki je rojena leta 1978, je svojo poklicno pot začela v odvetniški
               pisarni. Nato je leta 2004 začela opravljati delo strokovne sodelavke na Gospodarskem
               oddelku Okrožnega sodišča v Ljubljani. Zadnjih 10 let pa je zaposlena na Upravnem
               sodišču. Gre za kandidatko, ki ima edina med kandidati izkušnje z reševanjem upravnih
               sporov. V času zaposlitve na Upravnem sodišču je postopoma širila področja
               strokovnega delovanje tudi na lastno iniciativo. Tako se je seznanila z več upravnimi
               področji, poleg splošnih upravnih sporov še s področjem davkov, varstva človekovih
               pravic, dostopom do informacij javnega značaja, tujci, šolstvom. Njeno delo je na
               visoki strokovni ravni, kar izhaja tudi iz mnenj obeh vodij oddelkov, v katerih
               sodeluje. Izstopa njena samostojnost, natančnost in temeljitost pri študiju posamezne
               zadeve. Osnutki sodnih odločb, ki jih izdela, so kvalitetni v vsebinskem in
               jezikovnem pogledu, o čemer se je prepričal tudi Sodni svet pri pisnem preizkusu
               strokovne usposobljenosti.</p>
               <p>Sodni svet je tako ocenil, da Valentina Rustja izmed vseh kandidatov izkazuje
               celostno najboljšo kombinacijo strokovnega znanja in delovnih izkušenj ter delovnih
               sposobnosti za upravljanje sodniške službe na sodniškem mestu višje sodnice na
               Upravnem sodišču, zunanjem oddelku v Novi Gorici. Zato jo predlaga Državnemu zboru v
               imenovanje na navedeno sodniško mesto. Najlepša hvala.</p>
            </sp>
            <sp xml:id="SDZ7-Redna-15-2016-01-26.sp110">
               <speaker>PREDSEDNIK DR. MILAN BRGLEZ:</speaker>
               <p>Predlog je obravnavala Mandatno-volilna komisija kot matično delovno telo, ki je
               zboru pisno poročala in predložila predlog sklepa. Sledi predstavitev stališ
               poslanskih skupin.</p>
               <p>Besedo ima Poslanska skupina nepovezanih poslancev, zanjo dr. Bojan Dobovšek.</p>
            </sp>
            <sp xml:id="SDZ7-Redna-15-2016-01-26.sp111">
               <speaker>DR. BOJAN DOBOVŠEK (PS NP):</speaker>
               <p>Spoštovani vsi, ki spremljate to sejo.</p>
               <p>Točka, ki jo obravnavamo sedaj, je bila že večkrat obravnavana. Na Mandatno-volilni
               komisiji smo že izpostavili to problematiko. Dogovor je bil, da se bo sistem
               spremenil, da bo na Mandatno-volilno komisijo prihajala tematika urejeno, tako kot je
               predpisano, in sicer da bodo merila podrobno razdeljena, merila je Sodni svet
               sprejel, in da bomo na podlagi tega lahko izvolili primerno sodniško funkcijo. Gre za
               to, da si sodniki sami ustvarijo ugled, ustvarili pa si ga bodo s svojim delom in pa
               s tem, da bo sodnikov manj, ker jih imamo preveč. Problem, ki je danes izpostavljen,
               je večplasten, in sicer v prvi fazi gre za to, da imamo preveč sodnikov, ki ne
               sodijo, ampak so razporejeni na druga dela. Prav to je problem sodišča v Gorici, ker
               so razporedili sodnike na druga dela, ne upravljajo sodniške funkcije in potem ne
               morejo sestaviti senata in zato so morali razpisati sodniško mesto. V obrazložitvi je
               večji del obrazložitve namenjen delitvi oblasti med sodno, zakonodajno in izvršilno,
               ne pa temu, kako kandidat izpolnjuje merila. In se podučuje zakonodajna veja oblasti,
               kako ne sme posegati v sodno vejo. Gre za to, da sodna veja izbira, mi pa samo
               izvolimo. Tistega, ki ga izberejo, če že imajo merila in so postopki transparentni,
               potem samo še priložijo ta merila, da se prepričamo, da so res dobro izbrali, kajti
               če je dober kandidat, se samo še podpre ta njegova funkcija. Tako se zavzemamo za to,
               da se število sodnikov zmanjša, da so strokovni in da napredujejo tisti, ki imajo
               boljše rezultate. Sedaj se večkrat dogaja, da ne moremo primerjati med seboj
               sodnikov, ki so sodili, ki se jim meri, koliko so naredili, koliko imajo
               razveljavljenih ali delajo v roku in podobno. To je transparentno, in to je delo
               vsakega sodnika. Že prejšnji predsednik Sodnega senata je izpostavil, da je tisto
               žlahtno delo sodnika sojenje. Ne vem, zakaj vsi sodniki bežijo od tega sojenja, če je
               to tako žlahtno delo in hočejo biti razporejeni na druga delovna mesta, kot so
               izobraževanje, statistični urad in podobno. In tudi na Ministrstvu za pravosodjih jih
               je cel kup, ki ne sodijo. Prav zaščita sodna funkcija je, da sodi, ne pa da dela
               nekaj drugega in je kot funkcionar zaščiten. Pričakujem, da v bodoče po dogovoru na
               Mandatni-volilni komisiji dobimo takšne vloge, kot smo se dogovorili, se pravi, da so
               ta merila prezentirana tako, da podprejo to, kar je v obrazložitvi navedeno samo
               opisno, ne pa s številkami. Poleg tega pa me zanima, če je bil izveden pisni test,
               kdo od tistih, ki so preverjali, je kvalificiran in ima licenco, da to preverja in
               oceni ter primerja med seboj.</p>
               <p>Ker se to ni spoštovalo, v Poslanski skupini nepovezanih poslancev ne moremo podpreti
               tega, čeprav so sodniki, ki so predlagani, lahko zelo dobri. Hvala.</p>
            </sp>
            <sp xml:id="SDZ7-Redna-15-2016-01-26.sp112">
               <speaker>PREDSEDNIK DR. MILAN BRGLEZ:</speaker>
               <p>Besedo ima Poslanska skupina Slovenske demokratske stranke, zanjo gospod Franc
               Breznik.</p>
            </sp>
            <sp xml:id="SDZ7-Redna-15-2016-01-26.sp113">
               <speaker>FRANC BREZNIK (PS SDS):</speaker>
               <p>Najlepša hvala, gospod predsednik.</p>
               <p>Jaz bom nekako nadaljeval tam, kjer je kolega dr. Dobovšek zaključil. Primer predloga
               kandidatke, ki jo bomo danes potrdili na mesto višje sodnice na zunanjem oddelku tako
               imenovanega Upravnega sodišča Republike Slovenije v Novi Gorici, je imel neko
               posebnost. Na več sejah Mandatno-volilne komisije smo poslanci, vsaj del poslancev,
               nekako imeli eno prošnjo do Sodnega sveta, da so te obrazložitve ljudi, ki bodo
               sodili v imenu ljudstva, in da nam, tistim predstavnikom v imenu ljudstva,
               obrazložijo, kateri je tisti kandidat, ki je bil najboljši. Te obrazložitve so bile
               zelo suhoparne in zelo skope. Lahko rečem, da se nadaljuje neka praksa nekega
               samozadostništva, ne samo Sodnega sveta, ampak sodnega sistema v Republiki Sloveniji,
               kjer ne izvemo, zakaj je bil eden izmed kandidatov nekako izbran. Ali so to resnično
               neka meritokratska načela? Želimo si, da je za vsakega izmed kandidatov, ki prihajajo
               na Mandatno-volilno komisijo, nekaj teh kriterijev obrazloženih. Ti kriteriji so
               največkrat obrazloženi, kot sem že prejšnjič povedal, na eni strani lista A4 ali pa
               na pol strani lista A4. Obrazložitev Sodnega sveta na tej seji je bila nekako tako,
               kot je kolega Dobovšek povedal, da je bilo več kot en list neko poučevanje
               zakonodajne veje oblasti, kakšne so naše pristojnosti. Obrazložena sta bila 130. in
               131. člen Ustave, ki govorita o tem, da so sodniki potrjeni na predlog Sodnega sveta
               v Državnem zboru.</p>
               <p>Naj povem, zaradi česa problematiziramo. Želimo si, da ljudje, ki prihajajo, ki bodo
               funkcionarji in ki bodo imeli mandat, lahko rečemo trajni, do konca svojega delovanja
               nekako resnično najboljši kandidati, da bodo izbrani po kriterijih, ki veljajo vsaj
               za del javnih uslužbencev. Torej kriteriji po elementih, rezultatih dela,
               strokovnosti, obsegu dela, pravočasnosti, kriteriji po elementu samostojnosti,
               ustvarjalnosti in natančnosti pripravljanja dela, kriteriji po elementu zanesljivosti
               pripravljanja dela, torej kvaliteta sodelovanja organizacije dela, druge sposobnosti
               v zvezi z opravljanjem dela. Sedaj tega ne dobimo. Dobimo vedno in povsod samo nekaj
               odstavkov, zakaj je ta kandidat prešel nek test na Sodnem svetu. Poglejte, to ne vodi
               predvsem v neka načela transparentnosti v tej državi. Problematika, ki nastopi ravno
               v tem postopku, pa je zelo zanimiva. Niti en sodnik ni bil kandidat, bili so predvsem
               kandidati strokovni sodelavci na Upravnem sodišču, večinoma na Upravnem sodišču.
               Torej niti en sodnik se ni prijavil na to funkcijo. In ravno v tem letu dobimo
               informacijo, da je večina sodnikov bila zelo dobro ocenjenih. Samo dva sodnika,
               mislim, da sta bila negativno ocenjena, in to od 900 sodnikov. Poglejte, ravno to
               kaže spet na neko zaprtost tega sistema, neko samozadostnost, neke relativne
               kvalitativne kriterije. In ti kvalitativni kriteriji se kažejo v tem obdobju, ko
               dobivamo iz tujine, predvsem iz Evropske unije, z obeh sodišč, tako s Sodišča za
               človekove pravice kot Sodišča Evropske skupnosti celo vrsto odločb, ki nam niso ravno
               v ponos. Predvsem najbolj pereča je ena izmed sodb, kjer je veliki senat sodišča v
               Strasbourgu napisal v eni pilotni sodbi, da vsak posameznik, ki bo prišel pred
               slovensko sodišče, ima veliko možnost, da se mu bodo kršile človekove pravice in
               temeljne svoboščine. Ravno zaradi tega želimo in tudi moram reči, da je bil tukaj
               tudi nek konsenz poslancev koalicije, ki želijo, da so te obrazložitve Sodnega sveta
               bolj podrobne, predvsem po takšnih kriterijih, kot sem jih omenil. Sodni svet vztraja
               pri svojem, nas poučuje in tukaj poglejte, se ne morem z vami strinjati. Ne gre za
               metanje polen pod noge, gre pa za to, da ljudje, ki bodo imeli trajni mandat, ki bodo
               sodili v imenu tega ljudstva, da bodo transparentno izbrani. In ti postopki ali pa
               vsaj te obrazložitve so, lahko rečemo, zelo netransparentne in zelo skope.</p>
               <p>In še nekaj, zanimivost kot takšna, da ravno Upravno sodišče ima, lahko rečem, nek
               temelj, da večina zadev na Upravnem sodišču, t. i. sodnih sporov na Upravnem sodišču
               pade, ravno zaradi tega, tudi sodniki, ko se pritožujejo, da niso izbrani, ravno
               zaradi tega, ker so bili podatki za enega kandidata izredno skopi in netransparentni.
               In cela vrsta sodb pade. In to je tudi sodna praksa na Upravnem sodišču.</p>
               <p>Mnenje Poslanske skupine Slovenske demokratske stranke v tem primeru je, da mi ne
               bomo nasprotovali temu imenovanju, potrditvi, ampak se bomo pri tem glasovanju
               vzdržali. Najlepša hvala.</p>
            </sp>
            <sp xml:id="SDZ7-Redna-15-2016-01-26.sp114">
               <speaker>PREDSEDNIK DR. MILAN BRGLEZ:</speaker>
               <p>Zaključili smo s predstavitvijo stališč poslanskih skupin. Prijavljenih k razpravi
               ni.</p>
               <p>Na glasovanje dajem predlog sklepa o izvolitvi gospe Valentine Rustja v sodniško
               funkcijo na sodniškem mestu višje sodnice na Upravnem sodišču Republike Slovenije na
               zunanjem oddelku v Novi Gorici.</p>
               <p>Glasujemo. Navzočih je 73 poslank in poslancev, za je glasovalo 52, proti 1.</p>
               <p><stage>(Za je glasovalo 52.)</stage> <stage>(Proti 1.)</stage></p>
               <p>Ugotavljam, da je sklep sprejet.</p>
               <p>Prehajamo na obravnavo dveh <title>predlogov za imenovanje viceguvernerja, člana Sveta
                  Banke Slovenije</title>
               </p>
               <p>Predsednik Republike Slovenije gospod Borut Pahor je z dopisom z dne 15. januarja
               2016 predlagal Državnemu zboru, da za prosto mesto viceguvernerja Banke Slovenije,
               člana Sveta Banke Slovenije, na katerem sedanjemu viceguvernerju Banke Slovenije,
               članu Sveta Banke Slovenije mandat poteče 5. aprila 2016, imenuje dr. Primoža
               Dolenca. Za prosto mesto viceguvernerja Banke Slovenije, člana Sveta Banke Slovenije,
               na katerem sedanjemu viceguvernerju Banke Slovenije, članu Sveta Banke Slovenije
               mandat poteče 4. marca 2016, pa naj imenuje mag. Marka Bošnjaka.</p>
               <p>Besedo dajem predstavnici Urada predsednika Republike gospe Nataši Kovač za
               dopolnilno obrazložitev predlogov.</p>
            </sp>
            <sp xml:id="SDZ7-Redna-15-2016-01-26.sp115">
               <speaker>NATAŠA KOVAČ:</speaker>
               <p>Pozdravljeni! Hvala lepa, gospod predsednik. Spoštovane poslanke in poslanci.</p>
               <p>Predsednik republike je na podlagi obvestila guvernerja Banke Slovenije o tem, da v
               marcu in aprilu potečeta mandata dvema viceguvernerjema Banke Slovenije, oktobra
               lanskega objavil poziv za zbiranje predlogov možnih kandidatov. V Urad predsednika
               smo prejeli 16 predlogov možnih kandidatov za obe funkciji, kar štejemo kot pozitivno
               dejstvo. Z vsemi kandidaturami smo seznanili tudi vse poslanske skupine Državnega
               zbora.</p>
               <p>Predsednik republike je z vso skrbnostjo vodil celoten postopek izbire kandidatov. V
               Uradu predsednika smo opravili razgovore z vsemi 16 kandidati. Tudi tokrat je
               predsednik republike opravil posvetovanje z vodji vseh poslanskih skupin Državnega
               zbora in poslancema narodnih skupnosti. Tako se nadaljuje praksa, če mi dovolite to
               oceno, odličnega sodelovanja med obema institucijama, saj ne gre zgolj za formalno,
               ampak tudi za vsebinska posvetovanja. Po opravljeni temeljiti presoji strokovne
               ustreznosti kandidatur je predsednik republike svoj predlog oblikoval tudi na podlagi
               posredovanih stališč poslanskih skupin, in sicer tako na podlagi podpor kot tudi
               izraženih izrazitih nasprotovanj posameznim kandidaturam.</p>
               <p>Dovolite mi, da ob tem omenim razmislek, ki se je oblikoval ob dosedanjih
               kandidacijskih postopkih v Uradu predsednika republike in ga na podlagi zadnje
               razprave na Mandatno-volilni komisiji Državnega zbora očitno delimo tudi z nekaterimi
               poslankami in poslanci, kar nas zelo veseli. Gre za razpravo o umestnosti izvedbe
               neke vrste neformalnega hearinga ali zaslišanja izbranih kandidatov za posamezne
               visoke državne funkcije, s katerimi bi omogočili, da se v času do izvolitve s
               kandidati seznani tudi morebitna širša javnost. Veseli bomo tako morebitne nadaljnje
               razprave o tej možnosti.</p>
               <p>Zdaj pa, če mi dovolite, nekaj kratkih besed o obeh kandidatih. Za prosto mesto
               viceguvernerja Banke Slovenije, na katerem sedanjemu viceguvernerju poteče mandat 4.
               Marca, predsednik republike predlaga mag. Marka Bošnjaka, magistra ekonomskih
               znanosti, ki je od januarja 2012 do oktobra 2015 opravljal funkcijo člana uprave na
               Hypo Alpe-Adria Banki, kamor ga je povabila uprava skupine Hypo Banke iz Celovca z
               namenom sanacije banke po ugotovljenih nepravilnostih v preteklosti. Mag. Bošnjak je
               takoj prevzel celotno področje upravljanja s tveganji. Predsedoval je odboru banke za
               operativna tveganja, skrbel za uvedbo sistema notranjih kontrol. V letu 2012 je
               prevzel ključno finančno funkcijo v banki. Njegova naloga je bilo bistveno znižati
               delež slabega portfelja banke in v letu 2015 je bil ta cilj v celoti dosežen.
               Uspešnost sanacije je bila v celoti potrjena z uspešno prodajo banke novemu lastniku
               sredi leta 2015. Pred tem je mag. Bošnjak opravljal funkcijo člana uprave banke
               Sparkasse, ki se je v tem času razvila iz nepoznane banke v srednjo veliko bančno
               skupino na slovenskem trgu, med drugim je bil tudi direktor službe notranje revizije
               na Volksbank, ljudski banki.</p>
               <p>Mag. Bošnjak je preizkušen notranji revizor, državni notranji revizor, zaključil je
               program splošnega menedžmenta na poslovni šoli Bled in v letu 2013 in 2014 trikrat z
               odliko opravil Feet&amp;Proper Test za člana uprave banke ter usposabljanja za člana
               nadzornih svetov in članov upravnih odborov delniških družb. Med drugim je član
               ameriškega združenja notranjih revizorjev, v celotni svoji bančni karieri je
               intenzivno sodeloval z Banko Slovenijo in ostalimi regulatorji. Ima konkretne in
               poglobljene izkušnje z delom v bankah na vodilnih mestih. Združuje strokovne in
               praktične izkušnje iz komercialnega bančništva s poglobljenim znanjem o delovanju
               bančnega sistema na sploh. Ocenjujemo, da s svojim poznavanjem tega področja lahko
               pripomore k učinkovitemu ukrepanju nadzornika ter uvedbi primernega regulatornega
               okvira bančnega sistema v Republiki Sloveniji v prid stabilnosti in razvoja
               slovenskega gospodarstva. Iz izjave Banke Slovenije sledi, da nad njim ni bil in ni
               voden noben nadzorniški postopek na podlagi zakona o bančništvu.</p>
               <p>Iz posvetovanj z vodji poslanskih skupin je bilo mogoče nedvoumno zaključiti, da ima
               prav mag. Bošnjak med vsemi kandidati najbolj prepričljivo podporo.</p>
               <p>Predsednik republike za prosto mesto viceguvernerja Banke Slovenije, na katerem
               sedanjemu viceguvernerju poteče mandat 5. aprila 2016, predlaga Državnemu zboru v
               imenovanje dr. Primoža Dolenca, doktorja ekonomskih znanosti, ki je od leta 2013
               zaposlen na Deželni banki Slovenije kot direktor Službe za uravnavanje tveganj.
               Zadolžen je predvsem za implementacijo predpisov in metodologij s področja
               uravnavanja tveganj z banko. Izjemno dobro pozna normativno ureditev s področja
               bančništva, vlogo Banke Slovenije v okviru evropskega sistema ter težave, izzive in
               priložnosti iz slovenskega bančništva. Od leta 2003 do leta 2013 je bil raziskovalec
               in svetovalec za področje financ na Univerzi na Primorskem, leta 2013 tudi izvoljen v
               naziv redni profesor in predsednik upravnega odbora Fakultete za menedžment univerze
               ter svetovalec rektorja univerze za gospodarske in finančne zadeve. Pred tem je bil
               zaposlen na Abanki Vipa in pa pred tem kratek čas na Intereuropi ter na Ministrstvu
               za finance. Bibliografija dr. Primoža Dolenca obsega preko 400 bibliografskih enot,
               od tega okvirno 50 izvirnih znanstvenih člankov, 4 znanstvene monografije, dva
               univerzitetna učbenika in skoraj 300 strokovnih člankov, vse s področja finance,
               bančništva in ekonomije. Gostoval je na nekaterih uglednih tujih univerzah, med
               drugim v Španiji, na Škotskem in Finskem. Ocenjujemo, da bo dr. Dolenc s svojim
               znanjem in izkušnjami pri raziskovalnem delu, pogledi na razreševanje
               najkompleksnejših ekonomskih problemov, poznavanjem delovanja gospodarstva na mikro
               in makro nivoju ter praktičnimi izkušnjami uspešno opravljal predlagano funkcijo.
               Njegove strokovne, vodstvene in akademske izkušnje zagotavljajo primerno kombinacijo
               znanja in izkušenj, ki lahko pripomore k učinkovitemu vodenju tako pomembne
               institucije, kot je Banka Slovenije. Iz izjave Banke Slovenije sledi, da nad njim ni
               bil in ni voden noben nadzorniški postopek na podlagi zakona o bančništvu.</p>
               <p>Izražena stališča poslanskih skupin omogoča utemeljeno pričakovanje, da bo kandidat
               zbral potrebno večinsko podporo poslank in poslancev. Oba omenjena kandidata sta vas
               poslanke in poslance tudi podrobneje pisno seznanila s svojim preteklim delom. Na
               podlagi vsega navedenega je predsednik republike presodil, da bosta oba predlagana
               kandidata v primeru imenovanja strokovno in vestno opravljala zaupano funkcijo.</p>
               <p>Predsednik republike tako Državnemu zboru predlaga, da mag. Marka Bošnjaka imenuje za
               viceguvernerja, člana Sveta Banke Slovenije, z nastopom mandata 4. marca 2016, in da
               dr. Primoža Dolenca imenuje za viceguvernerja, člana Sveta Banke Slovenije, z
               nastopom mandata 5. aprila 2016. Hvala lepa.</p>
            </sp>
            <sp xml:id="SDZ7-Redna-15-2016-01-26.sp116">
               <speaker>PREDSEDNIK DR. MILAN BRGLEZ:</speaker>
               <p>Predlog je obravnavala Mandatno-volilna komisija kot matično delovno telo, ki je
               Državnemu zboru pisno poročala.</p>
               <p>Sledi predstavitev stališč poslanskih skupin.</p>
               <p>Besedo ima Poslanska skupina Slovenske demokratske stranke, zanjo gospod Jože
               Tanko.</p>
            </sp>
            <sp xml:id="SDZ7-Redna-15-2016-01-26.sp117">
               <speaker>JOŽE TANKO (PS SDS):</speaker>
               <p>Hvala lepa za besedo. Vsem prav lep pozdrav!</p>
               <p>V Poslanski skupini Slovenske demokratske stranke nismo podprli ponovnih kandidatur
               dosedanjih članov Sveta Banke Slovenije, ker po našem mnenju niso korektno opravili
               dela pri reševanju bančne luknje, prav tako pa tudi niso podprli naših predlogov za
               spremembo zakonodaje, s katero bi povečali preglednost, transparentnost in tudi
               zaostrili odgovornost v bančnem sistemu. Prav tako menimo, da ni bilo pravočasnega in
               učinkovitega ukrepanja ne proti vodilnim kadrom v bankah, ki so odločali v bančnih
               projektih, niti ne pri poskusu sanacije bančnega sistema. Ukrepi so bili čudni,
               favorizirali so privilegije tistih, ki so zavozili. Če omenim samo programiranje
               likvidacij namesto stečaja pri obeh malih tajkunskih bankah, pri Factor banki in
               Probanki. Nedavno se je odločitev glede teh dveh bank ponovno spremenila in sedaj sta
               ti dve bančici pripojeni Družbi za upravljanje terjatev bank oziroma tako imenovani
               slabi banki. Obakrat je bila odločitev oblikovanja v sodelovanju med Banko Slovenije
               in aktualno vlado, ta zadnja sprememba prav z vlado Mira Cerarja, pri čemer je
               nemogoče obiti, da je bil vladni agent pri obeh odločitvah vlad Metod Dragonja, ki je
               bil državni sekretar v prejšnji vladi, se pravi vladi Alenke Bratušek, in je državni
               sekretar tudi v sedanji Vladi Mira Cerarja. In gospod Dragonja je ozko sorodstveno
               povezan z enim od nekdanjih vodilnih v eni od teh dveh bank. Prav tako v SDS menimo,
               da je gospod Dragonja vpleten tudi v zadnje preiskave, ki so se zgodile v Slovenski
               demokratski stranki, v Državnemu zboru, pa tudi v stanovanju gospoda Širclja, kajti
               prav ta neutemeljena namigovanja, ki so prišla v javnost, so bila očitno povod za ta
               dejanja. Prav tako menimo, da Banka Slovenije v zadnjem času sicer sodeluje s
               preiskovalno komisijo v Državnem zboru, ki preiskuje bančno luknjo, vendar pa Banka
               Slovenije ni storila nič, ko sta Nacionalni preiskovalni urad in Specializirano
               državno tožilstvo obvestila javnost, da vodstvo Nove Ljubljanske banke preprečuje
               preiskovalcem in tožilcem dostop do dosjejev Nove Ljubljanske banke, čeprav je isto
               vodstvo Nove Ljubljanske banke te preglede za veliko denarja omogočilo zasebni družbi
               Draga Kosa. Za dostavo dokumentacijo Nove Ljubljanske banke na preiskovalno komisijo
               ni nič storila niti SDH, še manj vlada Mira Cerarja, kar pomeni, da razčiščenje
               bančne luknje in najbrž tudi bančnega kriminala ni v interesu ne Vlade ne Slovenskega
               državnega holdinga in ne Banke Slovenije. Koalicija je v zadnjem času z za lase
               privlečenimi razlogi ali celo brez razlogov po hitrem postopku spremenila tudi
               vodstvi slabe banke in Slovenskega državnega holdinga, pri čemer so vsaj nekatere na
               novo imenovane osebe neposredno povezane z nastankom bančne luknje. Zato je malo
               upanja, da bodo probleme reševali, ampak je veliko bolj realno, da jih bodo samo
               poglabljali. Odločitvi o prodaji Adrie Airways in Palome že kažeta na to, da pri
               prodajah, upravljanju, sanacijah in potrebnih ukrepanjih ni realno pričakovati pravih
               potez oziroma maksimalnih učinkov ter iskanja odgovornosti za nastale težave. Ob tem
               vlada in vladna koalicija molčita in kadrujeta po svojih preferencah naprej. Tudi pri
               razgovorih pri predsedniku republike je koalicija izoblikovala zelo ozek nabor
               primernih kandidatov, med katerimi sta izstopala predlagana kandidata, mag. Marko
               Bošnjak in dr. Primož Dolenc, torej kandidata, za katera je bilo javno znano, da
               nosita s sabo določene dvome o neoporečnem predhodnem delu. Tokrat, ker je bilo
               prijav veliko in predsednik republike ima tudi možnost dodatnega predlaganja, je bilo
               veliko možnosti za drugačen izbor, toda koalicija gre po svoji agendi naprej,
               predsednik republike pa ji pri tem samo sledi. Sedaj sta tako mag. Bošnjak kot dr.
               Dolenc formalna kandidata predsednika republike. V poslanski skupini menimo, da
               naloga predsednika republike ni samo ta, da poišče kandidata z največjo politično
               podporo, ampak da predlaga kandidate z ustrezno integriteto in referencami. Sicer se
               že kmalu pokažejo problemi, kot so se na primer pri delovanju Komisije za
               preprečevanje korupcije, lahko pa tudi zapleti na mednarodni ravni, kot se v zadnjem
               času to dogaja s predlaganimi kandidati za Evropsko sodišče za človekove pravice.</p>
               <p>V poslanski skupini tudi menimo, da ni najbolje, da se nadziranci spremenijo v
               nadzornike, kot je to ta primer, kajti ob takih primerih je težko oziroma pravzaprav
               nerealno pričakovati najboljše in najbolj potrebne rešitve in odločitve. Take
               rotacije ne prinašajo, ne vnašajo potrebnega predhodnega zaupanja v kadrovski
               zbor.</p>
               <p>V Poslanski skupini SDS predlaganih kandidatov ne bomo podprli, pravzaprav bomo
               glasovali proti. Hvala lepa.</p>
            </sp>
            <sp xml:id="SDZ7-Redna-15-2016-01-26.sp118">
               <speaker>PREDSEDNIK DR. MILAN BRGLEZ:</speaker>
               <p>Besedo ima Poslanska skupina Demokratične stranke upokojencev Slovenije, zanjo gospod
               Franc Jurša.</p>
            </sp>
            <sp xml:id="SDZ7-Redna-15-2016-01-26.sp119">
               <speaker>FRANC JURŠA (PS DeSUS):</speaker>
               <p>Predsednik, hvala za besedo. Kolegice in kolegi!</p>
               <p>Danes odločamo o predlogu predsednika Republike Slovenije gospoda Boruta Pahorja, da
               se na dve mesti viceguvernerjev Banke Slovenije imenujeta dr. Primož Dolenc in mag.
               Marko Bošnjak. Odločitev o imenovanje viceguvernerja je v tem trenutku na naših
               klopeh že tretjič, s tem da tokrat imenujemo dva kandidata. Naj na tem mestu spomnim,
               da v prejšnjih postopkih je imel predsednik republike zelo ozek izbor, saj se je na
               javni razpis odzvalo malo število kandidatov za opravljanje te tako odgovorne in
               pomembne funkcije. Ali je predsednik republike tokrat imel lažje delo, ko je izmed
               kar 16 kandidatov bil primoran izdati dva najprimernejša, najbolj strokovna in
               zaupanja vredna kandidata? To ve povedati le predsednik sam. Prepričan pa sem, da je
               svojo odločitev o tem, katera dva kandidata naj pošlje v imenovanje Državnemu zboru,
               skrbno pretehtal ne samo s strokovnega, temveč tudi s političnega vidika.</p>
               <p>Kar nekaj kandidatov se nam je predstavilo v naši poslanski skupini, pravzaprav moram
               reči, da so se predstavili lahko vsi tisti, ki so izrazili interes, da se
               predstavijo. Moram povedati tudi to, da je naša poslanska skupina povedala, da razen
               dveh kandidatov, ki sta do zdaj bila na tej funkciji, nima pomislekov za ostale. Je
               pa tudi povedala, da ima ožji izbor kandidatov, ki bi jim dala nekako prednost pri
               izbiri predsednika. In zadovoljni smo s predlogom. Vsak od njih nam je predstavil
               dejansko svoj vidik in pogled na trenutno bančno situacijo, na vprašanje bančne
               problematike ter posebej na sodelovanje Banke Slovenije, na eni strani, ter
               ministrstvi, kakor tudi Državnega zbora, na drugi strani. Le to sodelovanje v
               preteklosti in tudi še danes po oceni poslank in poslancev naše poslanske skupine ni
               bilo zadovoljivo. Kazalo bi, da bi sam vrh Banke Slovenije sprostil svojo togost v
               kakšni fazi. Vsi živimo v isti državi, vsi živimo in čutimo posledice ukrepov
               gospodarske in finančne krize. Bančna sanacija pa je terjala vrtoglave zneske
               davkoplačevalskega denarja na račun naših ljudi.</p>
               <p>Pa naj zaključim. V Poslanski skupini Demokratične stranke upokojencev zaupamo izboru
               predsednika Republike Slovenije in z naše strani sta oba kandidata primerna, zato ju
               bomo tudi v celoti podprli. Pričakujem pa, da bo bosta dano zaupanje upravičila s
               tem, da bosta svoje naloge upravljala odgovorno, transparentno, predvsem pa v korist
               državljank in državljanov in ne zgolj v korist kapitala. Hvala.</p>
            </sp>
            <sp xml:id="SDZ7-Redna-15-2016-01-26.sp120">
               <speaker>PREDSEDNIK DR. MILAN BRGLEZ:</speaker>
               <p>Besedo ima Poslanska skupina Socialnih demokratov, zanjo gospod Matjaž Han.</p>
            </sp>
            <sp xml:id="SDZ7-Redna-15-2016-01-26.sp121">
               <speaker>MATJAŽ HAN (PS SD):</speaker>
               <p>Predsednik, hvala lepa. Spoštovana Kovačeva, kolegice in kolegi!</p>
               <p>Smo pred glasovanjem o predlogu predsednika republike gospoda Boruta Pahorja, da
               Državni zbor na dve mesti viceguvernerjev Banke Slovenije imenuje magistra Marka
               Bošnjak in dr. Primoža Dolenca.</p>
               <p>Treba je poudariti, da se je v tokratnem kandidacijskem postopku prijavile precejšnjo
               število kvalitetnih kandidatk in kandidatov za omenjeni mesti. Tako kot moj
               predhodnik smo tudi mi izrazili samo dvom o sedanjih dveh viceguvernerjih, o njihovi
               kompetentnosti, če želite. Seveda izbira gospoda predsednika republike ni bila lahko
               zaradi vseh teh kandidatov, verjamem pa, da je svojo odločitev skrbno pretehtal tako
               s strokovne kot tudi politične plati, predvsem pa tudi v skladu s pogovori z vodji
               poslanskih skupin.</p>
               <p>V Poslanski skupini Socialnih demokratov smo opravili razgovor s predlaganima
               kandidatoma, ki nedvomno sta strokovnjaka na bančnem področju, oba tudi z zadostnimi
               vodstvenimi izkušnjami v različnih bankah. Predstavila sta videnje stanja slovenskega
               bančnega sistema danes in v prihodnje ter svojo vlogo oziroma vizijo delovanja v
               Svetu Banke Slovenije, seveda če bosta izvoljena na to pomembno funkcijo, funkcijo
               viceguvernerja. Mag. Bošnjak je v svoji predstavitvi med drugim poudaril potrebo po
               krepitvi nadzora nad bančnim in finančnim sistemom ter opozoril na nujnost
               pravočasnega odzivanja na makroekonomske izzive. Ocenil je tudi, da bi Banka
               Slovenije morala igrati bolj prepoznavno vlogo v evropskem in bančnem sistemu ter si
               postopoma povrniti večji ogled in zaupanje javnosti.</p>
               <p>Podobno je v svoji predstavitvi razmišljal tudi dr. Dolenc, ki je poudaril tudi
               nujnost vzpostavitve boljšega dialoga med Banko Slovenije, med bankami in v
               nadaljevanju tudi z gospodarstvom. Menil je, da je na tej relaciji preveč
               enostranskega dajanja navodil in usmeritev Banke Slovenije, tudi takšnih, ki so
               včasih pretirano stroga, premalo pa se prisluhne potrebam in zmožnostim posameznih
               bank, posledično potem tudi do gospodarstva. Praktično se je z veliko večino stališč
               in argumentov, ki sta jih poudarila kandidata, mogoče strinjati. Zato je na podlagi
               njunih predstavitev naša ocena o primernosti kandidatov za mesti viceguvernerjev
               pozitivna. Bi pa kljub temu želel poudariti, da današnje podpore Poslanske skupine
               Socialnih demokratov ne gre razumeti kot bianko podporo vsem njunim prihodnjim
               ravnanjem na tej funkciji, temveč jo je treba predvsem razumeti kot pričakovanje in
               izpolnitve predstavljenih vizij svojega delovanja ter danih zavez nam poslankam in
               poslancem.</p>
               <p>V Poslanski skupini Socialnih demokratov bomo podprli predlog predsednika republike
               za izvolitev dveh kandidatov za viceguvernerja Banke Slovenije. Hvala.</p>
            </sp>
            <sp xml:id="SDZ7-Redna-15-2016-01-26.sp122">
               <speaker>PREDSEDNIK DR. MILAN BRGLEZ:</speaker>
               <p>Besedo ima Poslanska skupina Združena levica, zanjo Luka Mesec.</p>
            </sp>
            <sp xml:id="SDZ7-Redna-15-2016-01-26.sp123">
               <speaker>LUKA MESEC (PS ZL):</speaker>
               <p>Hvala za besedo in lep pozdrav vsem skupaj.</p>
               <p>V Združeni levici, kot smo že večkrat povedali, smo iskali kandidata, ki bi ustrezal
               trem kriterijem: prvič, da ne bi bil vpleten v zgodbe s preteklo neslavno sanacijo
               bank, drugič, da bi šlo za kandidata ali kandidatko z izrazito osebno integriteto in
               tretjič, da bi šlo za kandidata ali kandidatko, ki bi s svojim ekonomskim znanjem in
               s svojimi osebnimi stališči konec koncev tudi političnimi prepričanji bil sposoben in
               voljan se zoperstaviti neoliberalni ortodoksiji, ki trenutno vlada v Svetu Banke
               Slovenije. Tukaj ne govorim o nekih osebnih preferencah guvernerja in
               viceguvernerjev, ampak o stališčih, ki se odražajo v ključnih dokumentih in pa
               ključnih politikah Banke Slovenije. Konec koncev lahko v vseh njihovih dokumentih
               preberemo zagovore tako imenovanih strukturnih reform privatizacije in nadaljnjega
               zmanjševanja delavskih pravic, ki se potem prevajajo v ukrepe, kot so odločbe o
               dokapitalizaciji bank, ki so bile v preteklosti, kot so že moji predhodniki povedali,
               sporne, v ukrepe izbrisov malih delničarjev, ki ga razrešujemo še danes, in konec
               koncev postavljanje kreditnih zahtev bankam, ki je eno od ključnih generatorjev
               kreditnega krča pri nas od leta 2010.</p>
               <p>Med šestnajstimi kandidati, ki so se javili za to funkcijo, na žalost človeka, ki bi
               ustrezal temu, nismo našli. Kljub temu pa je imel predsednik republike vsaj nekaj
               manevrskega prostora, da bi znotraj teh izluščil najboljše a mu je ta naloga
               spodletela. Treba mu je sicer priznati, da je s seznama izločil dva kandidata, ki sta
               odgovorna tudi osebno za preveliko dokapitalizacijo bank in s tem za povečanje
               javnega dolga, torej kandidata, ki sta odigrala precejšnjo vlogo pri opravičevanju
               ukrepov, ki so jih diktirali evropski uradniki. Kot smo že večkrat videli, pa ti
               ukrepi niso imeli podlage v veljavnih evropskih direktivah. Kar se našega reda tiče,
               pa so sporni, in to je najbrž tudi razlog, zakaj si trenutni finančni minister ne upa
               dovoliti Računskemu sodišču, da bi preiskalo to zgodbo.</p>
               <p>Kandidata, ki ju je predsednik republike izbral, pa sta kljub vsemu neprepričljiva.
               In tukaj merim na to, da ni izkoristil manevrskega prostora, ki ga je imel na voljo.
               Če ju primerjamo recimo z imeni, ki so zasedala ta položaj v 90. letih, opazimo
               bistveno spremembo na slabše. V 90. letih so namreč funkcije guvernerjev in
               viceguvernerjev v Banki Slovenije zasedali takratni vodilno makro in monetarni
               ekonomisti, ekonomisti prvega ranga. In to je bil eden od faktorjev, zakaj je
               Slovenija do vstopa v EU tudi zaradi dobre denarne politike, zaradi smiselne denarne
               politike, ki jo je ta inštitucija vodila, dohitevala najrazvitejše članice Evropske
               unije, in to brez zadolževanja v tujini in brez bistvenih makroekonomskih
               neravnotežij. Od takrat naprej se je to bistveno spremenilo in od takrat naprej se je
               bistveno spremenil tudi nabor kandidatov oziroma profil ljudi, ki te funkcije
               opravljajo.</p>
               <p>Res je sicer, da Slovenija kot članica evro območja nima avtonomne denarne politike,
               ampak to nikakor ne pomeni, da so viceguvernerji neki nepomembni aparatčiki. Banka
               Slovenije je, kot smo videli in kot sem že poudaril, odigrala bistveno vlogo pri
               dokapitalizaciji in privatizaciji bank, ki se še nadaljujeta. Banka Slovenije je že
               od sredine leta 2010 z zaostrovanjem kreditnih zahtev do bank ena ključnih krivcev za
               nadaljevanje in poglabljanje kreditnega krča v Sloveniji. Banka Slovenije je ovira,
               zaradi katere se ekspanzivna denarna politika Evropske centralne banke ne pozna na
               gospodarski aktivnosti naših podjetij. Banka Slovenije je ovira razvoju te države in
               ljudje, ki trenutno vodijo Banko Slovenije, so odgovorni za tako politiko.</p>
               <p>Kandidata, ki sta danes na seznamu, pa ne prinašata nobene obljube, da se bo to
               spremenilo, zato ju v Združeni levici ne bomo podprli. Hvala.</p>
            </sp>
            <sp xml:id="SDZ7-Redna-15-2016-01-26.sp124">
               <speaker>PREDSEDNIK DR. MILAN BRGLEZ:</speaker>
               <p>Končali smo predstavitev stališč poslanskih skupin. Prijavljenih k razpravi ni.</p>
               <p>Prehajamo na izvedbo glasovanja o obeh predlogih za imenovanje viceguvernerjev,
               članov Sveta Banke Slovenije.</p>
               <p>V skladu s petim odstavkom 37. člena Zakona o Banki Slovenije Državni zbor o
               imenovanju viceguvernerjev in članov Sveta Banke Slovenije odloča s tajnim
               glasovanjem. V skladu s prvim odstavkom 92. člena Poslovnika Državnega zbora vodi
               tajno glasovanje komisija, ki jo sestavljajo predsedujoči ter štirje poslanci, ki jih
               izvoli Državni zbor. Poslanske skupine so mi že posredovale predloge za člane
               komisije, ki vodi glasovanje. To so: dr. Mitja Horvat, Poslanska skupina Stranke
               modernega centra, gospod Matjaž Nemec, Poslanska skupina Socialnih demokratov, dr.
               Matej T. Vatovec, Poslanska skupina Združene levice, in gospod Zvonko Lah, Poslanska
               skupina Slovenske demokratske stranke. Član te komisije sem tudi sam kot
               predsedujoči. Pri delu komisije bo sodelovala tudi namestnica generalne sekretarke
               gospa Jerneja Bergoč. Ali kdo temu predlogu za sestavo komisije nasprotuje? Ne. Če
               ne, prehajamo na odločanje o sestavi komisije.</p>
               <p>Glasujemo. Navzočih je 57 poslank in poslancev, za je glasovalo 57, proti nihče.</p>
               <p><stage>(Za je glasovalo 57.)</stage> <stage>(Proti nihče.)</stage></p>
               <p>Ugotavljam, da je komisija v predlagani sestavi izvoljena.</p>
               <p>V skladu s tretjim odstavkom 92. člena Poslovnika Državnega zbora bosta poslankam in
               poslancem dve glasovnici vročeni tako, da pride vsak poslanec k mizi predsedujočega
               in pove svoje ime i priimek. Glasuje se tako, da se na vsaki glasovnici obkroži
               beseda za" ali proti. V skladu s petim odstavkom 91. člena Poslovnika Državnega zbora
               je neizpolnjena glasovnica neveljavna. Neveljavna je tudi glasovnica, s katere volja
               poslanke oziroma poslanca ni jasno razvidna. V skladu s petim odstavkom 37. člena
               Zakona o Banki Slovenije bosta predlagana kandidata za viceguvernerja, člana Sveta
               Banke Slovenije imenovana, če bo zanj oziroma zanju glasovala večina vseh poslank in
               poslancev, to je 46 ali več. Glasovali bomo v dvorani v glasovalnih kabinah. Poslanke
               in poslanci boste izpolnjene glasovnice oddali v glasovalno skrinjico, ki bo v
               dvorani na mizi ob kabinah za glasovanje.</p>
               <p>Prehajamo na izvedbo tajnega glasovanja. Prosim poslance, ki mi boste pomagali pri
               glasovanju, da se takoj zglasite v sobi 217, kjer boste prevzeli volilni material.
               Glasovanje se bo začelo ob 14.20 in bo trajalo do 14.35. Po končanem glasovanju
               prosim poslance, ki mi boste pomagali pri glasovanju, da se zberete v sobi 217.</p>
               <p>Prekinjam to točko dnevnega reda in sejo zbora, ki jo bomo nadaljevali ob 15.
               uri.</p>
               <p><stage>(Seja je bila prekinjena ob 14.10 in se je nadaljevala ob 15.uri.)</stage></p>
            </sp>
            <sp xml:id="SDZ7-Redna-15-2016-01-26.sp125">
               <speaker>PREDSEDNIK DR. MILAN BRGLEZ:</speaker>
               <p>Spoštovane poslanke, spoštovani poslanci, gospe in gospodje, nadaljujemo s prekinjeno
               sejo. <title>Prehajamo na obravnavno prekinjene 15. točke, to je dveh predlogov za imenovanje viceguvernerja, člana
                  Sveta Banke Slovenije.</title>
               </p>
               <p>Prebral bom oba zapisnika. Najprej zapisnik o ugotovitvi izida glasovanja o
               imenovanju dr. Primoža Dolenca za viceguvernerja, člana Sveta Banke Slovenije:
               Glasovanje je bilo v prostorih Državnega zbora dne 26. januarja 2016. Razdeljenih je
               bilo 78 glasovnic, oddanih je bilo 78 glasovnic, neveljavnih je bilo 5 glasovnic,
               veljavnih je bilo 73 glasovnic, za je glasovalo 56 poslancev, proti je glasovalo 17
               poslancev. Na podlagi izida glasovanja je bil dr. Primož Dolenc z večino glasov vseh
               poslancev imenovan za viceguvernerja, člana Sveta Banke Slovenije. Izvoljeni kandidat
               je bil imenovan na mesto viceguvernerja, člana Sveta Banke Slovenije, na katerem
               sedanjemu viceguvernerju mandat poteče 5. aprila 2016.</p>
               <p>Še zapisnik o ugotovitvi izida glasovanja o imenovanju mag. Marka Bošnjaka za
               viceguvernerja, člana Sveta Banke Slovenije: Glasovanje je bilo v prostorih Državnega
               zbora dne 26. januarja 2016. Razdeljenih je bilo 78 glasovnic, oddanih je bilo 78
               glasovnic, neveljavne so bile 4 glasovnice, veljavnih je bilo 74 glasovnic, za je
               glasovalo 55 poslancev, proti je glasovalo 19 poslancev. Na podlagi izida glasovanja
               je bil mag. Marko Bošnjak z večino glasov vseh poslancev imenovan za viceguvernerja,
               člana Sveta Banke Slovenije. Izvoljeni kandidat je bil imenovan na mesto
               viceguvernerja, člana Sveta Banke Slovenije, na katerem sedanjemu viceguvernerju
               mandat poteče 4. marca 2016. Viceguvernerjema, članoma Sveta Banke Slovenije dr.
               Primožu Dolencu in mag. Marku Bošnjaku čestitam in jima želim uspešno delo.</p>
               <p>Prehajamo na obravnavo <title>Predloga za razrešitev namestnika varuhinje človekovih
                  pravic.</title> Gospod Jernej Rovšek je na podlagi prvega odstavka 21. člena ter 22.
               člena Zakona o varuhu človekovih pravic z dopisom z dne 8. 12. 2015 Državnemu zboru
               predlagal, da ga z dne 29. 2. 2016 predčasno razreši s funkcije namestnika varuhinje
               človekovih pravic zaradi upokojitve. Predlog je obravnavala Mandatno-volilna komisija
               kot matično delovno telo, ki je zboru pisno poročala in predložila predlog sklepa.
               Sledi predstavitev poslanskih skupin.</p>
               <p>Besedo ima Poslanska skupina Socialnih demokratov, zanjo mag. Bojana Muršič.</p>
            </sp>
            <sp xml:id="SDZ7-Redna-15-2016-01-26.sp126">
               <speaker>MAG. BOJANA MURŠIČ (PS SD):</speaker>
               <p>Hvala lepa, predsednik za besedo.</p>
               <p>Slovenski pravni red, delovanje instituta varuha človekovih pravic opredeljuje na
               dokaj določen način, vzpostavljena praksa pa kaže na njegov pravi pomen. Varuh
               človekovih pravic skozi vsa leta uživa stabilno, visoko zaupanje javnosti. Vsakoletna
               obsežna poročila o njegovem delu pa nakazujejo, da ga ljudje prepoznavajo kot
               nepogrešljivo, pogosto tudi edino, poslednje orodje v boju zoper krivico, ki se jim
               je zgodila.. Ugled institucije in zaupanje vanjo pa ni nekaj, kar je možno doseči
               zgolj z njeno umestitvijo v pravni okvir. Ugled in zaupanje institucije se
               izgrajujeta izključno z odnosom, ki ga do ljudi izražajo zaposleni v njej. V primeru
               varuha človekovih pravic in gospoda Jerneja Rovška imamo najboljši dokaz tega. Gospod
               Jernej Rovšek kot namestnik deluje v Uradu varuha človekovih pravic že od vsega
               začetka delovanje instituta, torej od leta 1994. Poprej pa je deloval tudi v Svetu za
               varovanje človekovih pravic. Vmes do ponovne izvolitve je kratek čas opravljal
               funkcijo direktorja strokovne službe in namestnika generalne sekretarke varuha. In
               zato mu je upravičeno zaupanje izkazala tudi varuhinja Vlasta Nussdorfer, ko ga je ob
               predlogu za ponovno imenovanje septembra 2014 poimenovala za očeta institucije in
               zakona o varuhu človekovih pravic. Svoje bogate izkušnje je delil tudi z zunanjim
               okoljem. Aktiven je bil v mednarodni dejavnosti, kjer ga cenijo kot visokega
               strokovnjaka. Gospod Rovšek je med drugim sodeloval pri vzpostavljanju in
               usposabljanju institucij varuha v številnih državah na prehodu in v jugovzhodni
               Evropi. Gospod Jernej Rovšek je bil reden sogovornik v razpravah delovnih teles,
               kadar so le-ta obravnavala različne teme, ki so segale na področje človekovih pravic,
               četudi so bile med njimi večkrat takšne, ki so polarizirale politično javnost, se jih
               kot namestnik ni izognil. Čeprav ni bilo vedno oportuno, je sodeloval v razpravah o
               položaju marginalnih skupin, izbrisanih, stanovalcev v denacionaliziranih
               stanovanjih, mednarodni zaščiti, dostopu do informacij javnega značaja, medijih in
               sovražnem govoru. V njih se je vselej argumentirano in odločno postavil na stališča
               varovanja človekovih pravic. In očitno je bilo, da to ne počne zgolj v vlogi
               funkcije, ki jo zastopa, ampak predvsem v skladu s svojim nadzorom. Zaradi tega je
               bil večkrat deležen neprimernih opazk s strani dela politične javnosti. Ne glede na
               to, se ni nikoli prepustil političnemu kalkuliranju in je vedno ostajal neomajen
               zagovornik vseh, ki jih je mogočni pravni, politični in gospodarski aparat države
               pregnal na rob družbe.</p>
               <p>Spoštovani gospod Jernej Rovšek! Za vaš prispevek pri vzpostavitvi instituta varuha
               človekovih pravic in utrjevanju zavedanja o pomenu varstva človekovih pravic in
               temeljnih svoboščin nasploh, za vaš nenadomestljiv prispevek k ugledu institucije, ki
               ste ji posvetili pomemben del svojega življenja, ter za tvorno sodelovanje pri delu
               Državnega zbora za dobrobit vseh prebivalk in prebivalcev Slovenije, vam v Poslanski
               skupini Socialnih demokratov izrekamo iskreno hvaležnost. Hvala vam in želimo vam vse
               dobro.</p>
            </sp>
            <sp xml:id="SDZ7-Redna-15-2016-01-26.sp127">
               <speaker>PREDSEDNIK DR. MILAN BRGLEZ:</speaker>
               <p>Besedo ima Poslanska skupina Slovenske demokratske stranke, zanjo gospa Eva Irgl.</p>
            </sp>
            <sp xml:id="SDZ7-Redna-15-2016-01-26.sp128">
               <speaker>EVA IRGL (PS SDS):</speaker>
               <p>Najlepša hvala za besedo. Spoštovane poslanke, spoštovani poslanci!</p>
               <p>Zakon o varuhu človekovih pravic v 15 . členu določa, da ima varuh človekovih pravic
               najmanj dva in največ štiri namestnike. Namestnika imenuje na predlog varuha oziroma
               varuhinje Državni zbor. Skladno s 16 . členom zakona traja mandatna doba namestnikov
               6 let. Po poteku mandatne dobe pa so lahko ponovno imenovani.</p>
               <p>Gospa varuhinja človekovih pravic Vlasta Nussdorfer se je odločila, da bo v svojem
               6-letnem mandatu imela štiri namestnike. Pred letom dni in dvema mesecema je na to
               mesto ponovno predlagala, poslanci Državni zbora brez SDS pa so njen predlog
               potrdili, gospoda Jerneja Rovška, kljub jasnemu zavedanju, da ne bo izpolnil
               6-letnega mandata. Kot kaže, je bil namestnik varuhinje imenovan na to izjemno
               odgovorno funkcijo zgolj za eno leto, zato da je izpolnil pogoje za upokojitev.</p>
               <p>V Slovenski demokratski stranki, to se boste spomnili, že pred letom dni, ko smo
               odločali o njegovem ponovnem imenovanju, nismo podprli Jerneja Rovška za namestnika
               tudi zato, ker se ni odzival na povabila Komisije za peticije ter za človekove
               pravice in enake možnosti, da poda mnenja v zvezi s kršitvami človekovih pravic za
               področja, ki jih sicer kot namestnik varuhinje tudi pokriva. Že na Mandatno-volilni
               komisiji prejšnji teden, ko smo odločali o tej razrešitvi, sem povedala, in zdaj
               ponovno opozarjam, da bi morali k odločitvam, kdo bo namestnik varuha človekovih
               pravic, pristopati bolj odgovorno, zlasti z zavedanjem, da je oseba na takšen položaj
               imenovana zato, da opravlja svoje poslanstvo, in ne zgolj zato, da na primer izpolni
               pogoje za upokojitev. Hvala.</p>
            </sp>
            <sp xml:id="SDZ7-Redna-15-2016-01-26.sp129">
               <speaker>PREDSEDNIK DR. MILAN BRGLEZ:</speaker>
               <p>Zaključili smo s predstavitvijo stališč poslanskih skupin.</p>
               <p>Prijavljenih k razpravi ni. Prehajamo na odločanje o predlogu sklepa, s katerim se
               gospod Jernej Rovšek razreši s funkcije namestnika varuhinje človekovih pravic z dne
               29. 2. 2016. Obveščam vas, da bo v skladu s tretjim odstavkom 21. člena Zakona o
               Varuhu človekovih pravic navedeni predlog sklepa sprejet, če bosta zanj glasovali
               vsaj dve tretjini navzočih poslancev.</p>
               <p>Glasujemo. Navzočih je 73 poslank in poslancev, za je glasovalo 59, proti pa 1.</p>
               <p><stage>(Za je glasovalo 59.)</stage> <stage>(Proti 1.)</stage></p>
               <p>Ugotavljam, da je sklep sprejet.</p>
               <p>Prehajamo na obravnavo <title>Ugotovitve prenehanja mandata članici Programskega sveta
                  Radiotelevizije Slovenija, imenovani na podlagi šeste alineje šestega odstavka 17.
                  člena Zakona o Radioteleviziji Slovenija.</title> Dr. Vesna Laban je 18. 12. 2015
               Državnemu zboru posredovala odstopno izjavo z mesta članice Programskega sveta
               Radiotelevizije Slovenija. Na podlagi navedenega Mandatno-volilna komisija predlaga
               Državnemu zboru, da se na podlagi četrtega odstavka 18. člena Zakona o
               Radioteleviziji Slovenija in 112. člena Poslovnika Državnega zbora seznani z
               naslednjim sklepom: Ugotovi se, da je dr. Vesna Laban odstopila z mesta članice
               Programskega sveta Radiotelevizije Slovenija na katero je bila imenovana na podlagi
               šeste alineje šestega odstavka 17. člena Zakona o Radioteleviziji Slovenija, zato ji
               na podlagi četrtega odstavka 18. člena Zakona o Radioteleviziji Slovenija preneha
               mandat članice Programskega sveta Radiotelevizije Slovenija.</p>
               <p>Ugotavljam da se je Državni zbor s sklepom seznanil. S tem zaključujem to točko
               dnevnega reda. <title>Prehajamo na prekinjeno 1. točko dnevnega reda, to je na Vprašanja poslank in poslancev.</title>
               </p>
               <p>Pregled predlogov sklepov poslank in poslancev za razpravo o odgovorih predsednika
               Vlade, ministric in ministrov je objavljen na e-klopi. V skladu s predlogom poslanca
               Mihe Kordiša bo zbor odločal o naslednjem predlogu sklepa: Državni zbor bo na
               naslednji seji opravil razpravo o odgovoru predsednika Vlade dr. Mira Cerarja na
               poslansko vprašanje Mihe Kordiša v zvezi s kadrovsko politiko vlade.</p>
               <p>Obrazložitev glasu v imenu Poslanske skupine Združena levica ima Luka Mesec.</p>
            </sp>
            <sp xml:id="SDZ7-Redna-15-2016-01-26.sp130">
               <speaker>LUKA MESEC (PS ZL):</speaker>
               <p>Hvala za besedo in lep pozdrav.</p>
               <p>V Združeni levici predlagamo, da se o premierjevem odgovoru našemu poslancu Mihi
               Kordišu včeraj glede nedopustnih dodatkov, ki so jih prejemali nekateri njegovi
               ministri, opravi splošna razprava. Za to imamo več razlogov. Prvi razlog je
               postopkovni. Namreč popolnoma nedopustno in nedostojno funkcije predsednika Vlade je,
               da se na vprašanje poslanca odzove z grožnjo po tožbah in da zastrašuje s tem tudi
               vse ostale poslance. Če citiram njegovo izjavo: "Gospod Kordiš, širite neresnico, za
               katero bi bili lahko v normalni situaciji toženi pred sodiščem, zlorabljate pa svoj
               privilegij poslanske imunitete." Konec citata. Kot nekdanji svetovalec Državnega
               zbora dr. Cerar najbrž ve, da ima poslanec imuniteto pred kazenskim pregonom, ne pa
               pred civilnimi tožbami, tako da tega ne moremo razumeti drugače kot zastraševanje.
               Kolega Kordiš je namreč govoril o izjavi dr. Cerarja, citiram: "Delo SMC je
               vznemirilo ljudi, ki so prej bogateli na račun državljanov." In zanimalo ga je, kdo
               so ti ljudje, na kakšen način so bogateli in zakaj ne ukrepa. Dobi pa takšen odgovor.
               Torej to je prvi razlog, zakaj se moramo o teh stvareh pogovoriti.</p>
               <p>Drugi razlog, zakaj se je treba o tem pogovoriti, zadeva celotno stranko, bivšo
               Stranko Mira Cerarja, zdajšnjo Stranko modernega centra. Miro Cerar je pred volitvami
               obljubljal, da bo v Slovenijo, v Državni zbor, v Vlado, v politiko pripeljal novo
               etiko in moralo. Zdaj je pokazal že na več primerih, da ni pripravljen niti toliko
               počistiti pred svojim pragom, da bi sprejel odstop ministra, ki je sam zase povedal,
               da je izgubil zaupanje javnosti, ki je sam zase povedal, da zaradi afer, ki so se
               nakopičile okoli njega, ne more več verodostojno opravljati te funkcije. To je očitno
               nova etika in morala.</p>
               <p>Tretje pa, tukaj ne gre v bistvu samo za primer Dušana Mramorja ali pa za primer Maje
               Makovec Brenčič, ampak gre v bistvu za afero, ki kaže na sistemsko neurejenost našega
               akademskega sveta, kjer smo očitno prišli do stanja, ko akademska elita z
               raznoraznimi dodatki napihuje svoje plače, po drugi strani imamo pa – govorim iz
               osebne izkušnje in v imenu svoje generacije – cele generacije mladih raziskovalcev,
               asistentov, študentov in tako naprej, ki ostajajo pred vrati te institucije.</p>
               <p>Se pravi, Miro Cerar kot predsednik Vlade ni zmožen niti obsoditi tega stanja, kaj
               šele, da bi ukrepal. To so trije ključni razlogi, zakaj se moramo o njegovem
               včerajšnjem odgovoru pogovoriti, zato predlagam, da naš predlog podprete. Hvala.</p>
            </sp>
            <sp xml:id="SDZ7-Redna-15-2016-01-26.sp131">
               <speaker>PREDSEDNIK DR. MILAN BRGLEZ:</speaker>
               <p>Glasujemo. Navzočih je 71 poslank in poslancev, za je glasovalo 24, proti 46.</p>
               <p><stage>(Za je glasovalo 24.)</stage> <stage>(Proti 46.)</stage></p>
               <p>Ugotavljam, da sklep ni sprejet.</p>
               <p>V skladu s predlogom poslanke gospe Ljudmile Novak bo zbor odločal o naslednjem
               predlogu sklepa: Državni zbor bo na naslednji seji opravil razpravo o odgovoru
               predsednika Vlade dr. Mira Cerarja na poslansko vprašanje gospe Ljudmile Novak v
               zvezi z reševanjem migrantske krize.</p>
               <p>Glasujemo. Navzočih je 73 poslank in poslancev, za je glasovalo 20, proti 52.</p>
               <p><stage>(Za je glasovalo 20.)</stage> <stage>(Proti 52.)</stage></p>
               <p>Ugotavljam, da sklep ni sprejet.</p>
               <p>V skladu s predlogom poslanca dr. Bojana Dobovška bo zbor odločal o naslednjem
               predlogu sklepa: Državni zbor bo na naslednji seji opravil razpravo o odgovoru
               predsednika Vlade dr. Mira Cerarja na poslansko vprašanje dr. Bojana Dobovška v zvezi
               z namenom obiska v Združenih državah Amerike ter oceno uspešnosti le-tega.</p>
               <p>Obrazložitev glasu v imenu Poslanske skupine nepovezanih poslancev ima dr. Bojan
               Dobovšek.</p>
            </sp>
            <sp xml:id="SDZ7-Redna-15-2016-01-26.sp132">
               <speaker>DR. BOJAN DOBOVŠEK (PS NP):</speaker>
               <p>Hvala. Spoštovani vsi, ki spremljate to sejo!</p>
               <p>Menim, da je prav, da posvetimo posebno pozornost tej tematiki, kajti popotovanje po
               Združenih državah Amerike in informacijska tehnologija sta pomembni vprašanji, ki nas
               čakata v prihodnosti, in je treba razčistiti vsaj štiri vidike. Najprej politični
               vidik. Kakšen je bil politični namen tega obiska in zakaj pada ugled Slovenije od
               takrat, kar je bilo potem v zadnjem tednu še pospešeno s tistim telefonskim
               razgovorom? Se pravi, politični vidik, ugled Slovenije v svetu in kaj smo na
               političnem področju pridobili. Drugi vidik je vidik gospodarstva. Katere slovenske
               firme so šle tja? Tega odgovora nismo dobili. Katere slovenske firme so sklenile
               posle v Ameriki in katere ameriške firme bodo sklenile posle v Sloveniji – ali pa gre
               samo za vprašanje privatizacije javne uprave, kajti edino še država ima denar, da bo
               financirala te projekte, in tu se iščejo potem produkti? Informacijska tehnologija je
               tretji vidik. Tu je pomembno to, da imamo v Sloveniji cel kup podjetij, ki se
               ukvarjajo z informacijsko tehnologijo, pa pogodbe, predpogodbe, pisma o nameri in
               podobno spravljajo v privilegiran položaj tiste, ki so te pogodbe sklenili. Kje so tu
               potem javna naročila, kje je transparentnost? Kje imamo sedaj serverje? Ali bodo ti
               serverji pri nas ali bodo v tujini, kdo bo dostopal do teh podatkov, če vemo, da bodo
               v oblaku, kot se temu reče, podatki lahko dostopni tako tujim agencijam, tujim
               službam? Kako bomo to zaščitili? Ali bodo ti serverji pri nas, da jih bomo lahko
               ščitili, da bomo imeli dostop, tako imenovani 7/24, kajti takšne serverje že imamo?
               Ali bomo izkoristili naše kapacitete? To ima Pošta, to imamo v Novem mestu, to imamo
               v Novi Gorici, kajti razpršenost teh je ključna za varnost. In potem še zadnji
               segment, to je pa segment varnosti, o katerem pa nismo slišali ničesar. Vemo pa, da
               so ključni podatki danes za industrijsko špijonažo in zaščito našega
               gospodarstva.</p>
               <p>Če ugotavljamo, da smo v preteklosti naredili finančno luknjo, ki je ne znamo
               razčistiti in odkriti, se bojim, da je prihodnost obrnjena navzgor in v oblak, in se
               bojim, da bo sedaj denar izpršel v oblaku. Hvala.</p>
            </sp>
            <sp xml:id="SDZ7-Redna-15-2016-01-26.sp133">
               <speaker>PREDSEDNIK DR. MILAN BRGLEZ:</speaker>
               <p>Glasujemo. Navzočih je 74 poslank in poslancev, za je glasovalo 26, proti 47.</p>
               <p><stage>(Za je glasovalo 26.)</stage> <stage>(Proti 47.)</stage></p>
               <p>Ugotavljam, da sklep ni sprejet.</p>
               <p>V skladu s predlogom poslanke Violete Tomić bo zbor odločal o naslednjem predlogu
               sklepa: Državni zbor bo na naslednji seji opravil razpravo o odgovoru ministra za
               kmetijstvo, gozdarstvo in prehrano mag. Dejana Židana na poslansko vprašanje Violete
               Tomić v zvezi s postavitvijo tehničnih ovir na kmetijskih zemljiščih ob meji.</p>
               <p>Obrazložitev glasu v imenu Poslanske skupine Združena levica ima Violeta Tomić.</p>
            </sp>
            <sp xml:id="SDZ7-Redna-15-2016-01-26.sp134">
               <speaker>VIOLETA TOMIĆ (PS ZL):</speaker>
               <p>Hvala za besedo.</p>
               <p>Za razvoj podeželja bomo na področju kmetijstva v letu 2016 namenili več kot 157
               milijonov evrov. Sanjamo tudi o krepitvi podeželja in o večji samooskrbi, po drugi
               strani pa z bodečo žico zaviramo razvoj podeželja. Ne samo na področju kmetijstva,
               ampak tudi na področju turizma, kajti ob Kolpi je turizem odvisen od reke in samo
               Hrvatje imajo sedaj dostop do reke, kar bo posledično tudi vzrok tega, da bodo tudi
               dobički iz naslova turizma šli na hrvaško stran. Na Lovski zvezi Slovenije so do
               sedaj zabeležili sedem poginulih živali zaradi žice, enega jelena in 6 košut. Veliko
               živali se je ob žici verjetno samo poškodovalo in bodo umrle kje drugje v hudih
               mukah. Najbolj zaskrbljujoče pa je predvsem to, kako se bodo skozi žico prebili
               medvedje, volkovi in tudi risi, saj je žica prekinila njihove običajne migracijske
               poti. Gre za ogrožene vrste, na kar so opozorili že na začetku postavljanja ograje
               tako slovenski kot hrvaški biologi. Minister mi je v svojem odgovoru rekel, da so
               predvideni nekakšni prehodi za divje živali, naj bi jih bilo okoli 40. Ne morem si
               predstavljati, kako bi usmerile te živali skozi bodečo žico na nekih odprtih
               prehodih, tako da me res zanima, kako bo to v praksi izgledalo, da risa prepričaš, da
               gre čez določeno predvideno luknjo. Zaradi poškodovanja živali je tudi Umanotera v
               imenu mreže plan B za Slovenijo podala prijavo inšpekcijskim službam. Grozijo nam
               tožbe in odškodnine. Skratka, vse, kar je povezano z žico, je zavito v nekakšno
               skrivnostnost, vse je pod oznako tajnosti. Ampak ljudje, predvsem tisti, ki so
               eksistenčno ogroženi, ljudje ob žici pa si želijo in zaslužijo odgovore na mnogotera
               vprašanja, ki se jim postavljajo, zato prosim, da podprete moj predlog, da se o tem
               opravi splošna razprava. Hvala.</p>
            </sp>
            <sp xml:id="SDZ7-Redna-15-2016-01-26.sp135">
               <speaker>PREDSEDNIK DR. MILAN BRGLEZ:</speaker>
               <p>Glasujemo. Navzočih je 72 poslank in poslancev, za je glasovalo 9, proti 62.</p>
               <p><stage>(Za je glasovalo 9.)</stage> <stage>(Proti 62.)</stage></p>
               <p>Ugotavljam, da sklep ni sprejet.</p>
               <p>V skladu s predlogom poslanca gospoda Jožefa Horvata bo zbor odločal o naslednjem
               predlogu sklepa: Državni zbor bo na naslednji seji opravil razpravo o odgovoru
               ministra za infrastrukturo dr. Petra Gašperšiča na poslansko vprašanje Jožefa Horvata
               v zvezi z zlorabo kupcev rabljenih avtomobilov z lažnimi podatki o prevoženih
               kilometrih.</p>
               <p>Obrazložitev glasu v imenu Poslanske skupine Nova Slovenija – krščanskih demokratov
               ima gospod Jožef Horvat.</p>
            </sp>
            <sp xml:id="SDZ7-Redna-15-2016-01-26.sp136">
               <speaker>JOŽEF HORVAT (PS NSi):</speaker>
               <p>Hvala, gospod predsednik. Poslanca Nove Slovenije bova seveda glasovala za ta
               predlog.</p>
               <p>Z mojim poslanskim vprašanjem sem ministra dr. Petra Gašperšiča želel spodbuditi k
               boju te vlade proti poslovnim goljufijam, ki se dogajajo državljankam in državljanom
               naše države pri nakupu rabljenih avtomobilov, ker veliko prodajalcev, tako slovenskih
               kot tudi drugih, prodaja rabljene avtomobile in prilagodi števec prevoženih
               kilometrov. Da gre za izjemno resno vprašanje, ker so naši državljani, torej kupci
               rabljenih avtomobilov povsem nezaščiteni, o tem govori tudi evropska direktiva, ki jo
               je Evropski parlament sprejel februarja lansko leto in ko je v Evropskem parlamentu
               naša komisarka gospa Violeta Bulc med drugim povedala, citiram, "konec družb, ki
               rabljenim vozilo prevrtijo kilometre". Poročilo, ki je bilo predstavljeno s strani
               mednarodnega avtomobilskega združenja FIA za leto sicer 2010 pravi, da če ovrednotimo
               te goljufije, da gre za obseg od 5,6 do 9,6 milijard na letni ravni v Evropi. Mi vsi
               poznamo, da je kdo kdaj že kupil rabljen avtomobil in da se je kasneje pokazalo, da
               je števec prevoženih kilometrov goljufal. In to isto mednarodno avtomobilsko
               združenje FIA tudi pravi, da naprava za vrtenje števcev, ki se priključi na OBD, to
               je On board diagnostics, vmesnik stane le 150 evrov. Celoten strošek za 30-sekundni
               poseg pa manj kot en evro na avto. Minister meni postreže s pravilnikom, ki da velja
               že leto in pol, Pravilnik o tehničnih pregledih motornih in priklopnih vozil, ki v
               15. členu pravi, da se mora ugotavljati na tehničnem pregledu tudi število prevoženih
               kilometrov po stanju na števcu. Minister povsem ne razume, ne, saj razume, noče
               razumeti, za kaj pravzaprav gre. In mi, Nova Slovenija, smo blizu ljudem, zato želimo
               naše ljudi zaščititi pred poslovnimi goljufijami. Če bi ta vlada želela popraviti
               svoj rating, bi to naredila takoj, ne šele takrat, ko evropska direktiva pravi, da
               najkasneje do leta 2018 je treba te zadeve zakonsko urediti. In minister pravi, "ja,
               te zadeve bomo poskušali urediti v letošnjem letu". Ni res. Če greste pogledat
               normativni delovni program Vlade, boste ugotovili, da Vlada šele za julij 2017
               planira sprejetje zakona o motornih vozilih.</p>
               <p>Kot rečeno, midva s kolegom Toninom bova podprla ta predlog.</p>
            </sp>
            <sp xml:id="SDZ7-Redna-15-2016-01-26.sp137">
               <speaker>PREDSEDNIK DR. MILAN BRGLEZ:</speaker>
               <p>Glasujemo. Navzočih je 72 poslank in poslancev, za je glasovalo 22, proti 49.</p>
               <p><stage>(Za je glasovalo 22.)</stage> <stage>(Proti 49.)</stage></p>
               <p>Ugotavljam, da je sklep ni sprejet.</p>
               <p>V skladu s predlogom poslanca mag. Mateja Tonina bo zbor odločal o naslednjem
               predlogu sklepa: Državni zbor bo na naslednji seji opravil razpravo o odgovoru
               ministrice za obrambo gospe Andreje Katič na poslansko vprašanje mag. Mateja Tonina v
               zvezi z izpolnjevanjem zavez zvezi Nato.</p>
               <p>Obrazložitev glasu v imenu poslanske skupine Nova Slovenija – krščanskih demokratov
               ima mag. Matej Tonin.</p>
            </sp>
            <sp xml:id="SDZ7-Redna-15-2016-01-26.sp138">
               <speaker>MAG. MATEJ TONIN (PS NSi):</speaker>
               <p>Živimo v težki situaciji. Varnost je vse bolj pomembna. Če se je še pred meseci, leti
               zdelo, da je škoda vsakega centa za obrambno-varnostni sektor, se danes te stvari
               spreminjajo in se temeljito spreminjajo. Ampak v zadnjih letih se je v slovenskem
               obrambno-varnostnem sektorju izrazito varčevalo in obrambni proračun se je praktično
               razpolovil. Da ne bo pomote, jaz za to ne krivim sedanje ministrice, ampak ministrico
               pa sem spraševal, kaj pa bo storila za to, da se bo ta obrambni proračun vendarle
               poveča. Danes z glasovanjem za ta sklep, da se opravi javna razprava, imamo
               priložnost, da ministrici dejansko pomagamo, da vsem nam razloži, zakaj je pomembno,
               da se obrambni proračun dvigne. Morda je imela znotraj vlade nekoliko smole, ker ni
               morala ali pa ni zmogla prepričati vseh vladnih predstavnikov, da bi se obrambni
               proračun dvigoval tako, kot je to na primer dosegla notranja ministrica. In neka
               razprava v parlamentu bi lahko še dodatno podkrepila argumente, zakaj je treba
               povečevati sredstva za obrambni resor. Celo vrhovni poveljnik ugotavlja, da tako
               nizko, kot smo sedaj, še nismo bili, in da bo težko celo z dodatnimi sredstvi
               vzpostaviti nivo, ki smo ga imeli pred leti. Ministrica je sicer v odgovoru povedala,
               da se bo obrambni proračun povečal, ko se bo zagotovil dodaten denar za delovanje
               ladje Triglav. Dobro, vse super. In povedala je tudi, da se pripravlja srednjeročni
               program na obrambnem področju. Saj veste, koliko programov je bilo narejenih na
               Ministrstvu za obrambo, ampak srž problema je bilo vedno to, da tisto, kar so
               zapisali na papirju, kar je bilo napisano kot program, temu niso sledila finančna
               sredstva. Z razpravo se nam ponuja enkratna prilika, da morda ministrica prepriča še
               koga več, zakaj je to pomembno. Pa še ena pomembna stvar bi se pri tej stvari
               obelodanila. Ob vseh težavah, ki jih Ministrstvo za obrambo ima, pa ministrica še
               vedno dovolj časa, da se ukvarja s HSE in z energetiko, kar je zelo nenavadno.
               Namesto da bi se posvečala svojemu resorju. In tudi na takšni razpravi bi imela
               priliko, da pove, zakaj so se v njeni pisarni sestali konec decembra vidni
               predstavniki državnih gospodarskih družb, kjer so se pogovarjali o HSE.</p>
               <p>Jaz mislim, da je pametno, da ministrici to možnost, da pojasni, damo.</p>
            </sp>
            <sp xml:id="SDZ7-Redna-15-2016-01-26.sp139">
               <speaker>PREDSEDNIK DR. MILAN BRGLEZ:</speaker>
               <p>Glasujemo. Navzočih je 69 poslank in poslancev, za je glasovalo 19, proti pa 47.</p>
               <p><stage>(Za je glasovalo 19.)</stage> <stage>(Proti 47.)</stage></p>
               <p>Ugotavljam, da sklep ni sprejet.</p>
               <p>V skladu s predlogom poslanca gospoda Franca Breznika bo zbor odločal o naslednjem
               predlogu sklepa: Državni zbor bo na naslednji seji opravil razpravo o odgovoru
               ministra za infrastrukturo dr. Petra Gašperšiča na poslansko vprašanje gospoda Franca
               Breznika v zvezi z nadzorom nad izvajanjem Pravilnika o ultralahkih letalnih
               napravah.</p>
               <p>Obrazložitev glasu v imenu Poslanske skupine SDS ima gospod Franc Breznik.</p>
            </sp>
            <sp xml:id="SDZ7-Redna-15-2016-01-26.sp140">
               <speaker>FRANC BREZNIK (PS SDS):</speaker>
               <p>Najlepša hvala, gospod predsednik.</p>
               <p>Pred kratkim je bila v vseh medijih zgodbo o bobu leta, ki ga je dobil gospod
               Boscarol, to je, lahko rečem, eden izmed pionirjev ultralahkega letalstva v svetu.
               Zanimivost, ki pa v tem trenutku prihaja ravno iz agencije, torej z Ministrstva za
               infrastrukturo, pa je, da v tej agenciji delajo ljudje, birokrati, ki ne razumejo
               ultralahkih letal, ne razumejo varnosti letenja in nekako prejudicirajo svoje
               odločitve.</p>
               <p>Dogaja se to, da v razvoju ultralahkih letal so si tudi lastniki teh avionov vgradili
               v ta ultralahka letala dodatno varnostno opremo in zaradi tega se je teža teh letal
               morda povečala za 10 do 20 kilogramov. Sedaj so ti nadzorniki tako birokratski, da ne
               pustijo niti letov ali pa izpitnih letov in problematizirajo težo samega pilota. Naj
               povem, da v svetu letalstva veljajo neki standard 70 kilogramov, mislim pa, da nihče
               od vas ni nikoli prišel na letališče, kjer bi vas stehtali in kjer bi vam rekli, da
               vi imate več kot 70 kilogramov in ne morete na avion.</p>
               <p>Zaradi česa to govorim? Govorim o varnostnih faktorjih v aviaciji in pred seboj imam
               tudi dokumente o številnih ultralahkih letalih, kjer je ta varnostni faktor standard
               1,85 plus G obremenitve minus in plus, kjer je nekaj ton varnostni faktor za en
               takšen avion. Zaradi dveh birokratov pa imamo mi celo vrsto ultralahkih avionov, ki
               so prizemljeni, nimajo dovoljenja za letenje. In vsi lastniki teh avionov sedaj
               registrirajo v sosednjih državah, kjer tega problema ni, največkrat v Avstriji, na
               Češkem, v Nemčiji.</p>
               <p>Še nobena letalska nesreča z ultralahkim letalom se ni zgodila ali vsaj ni
               identificirana, ki bila posledica nekaj kilogramov večje teže. Drug problem, ki bo
               nastopil, bo po vsej verjetnosti nastopil tudi v prihodnje, ko bo naš nekdanji ali pa
               sedanji aktualni svetovni prvak v letenju z ultralahkimi letali gospod Lenarčič po
               vsej verjetnosti moral svoj avion ponovno registrirati v tujini in od tam avion
               potuje z registrsko oznako za naslednji let, ki ga bo postavljal, to je nek let okoli
               sveta, bo ta avion moral biti zaradi naše birokratske miselnosti nekako
               postavljen.</p>
               <p>Mislim, da je poslansko vprašanje na mestu. Verjamem, da je ta razprava pomembna v
               Državnem zboru, ne gre samo za razvoj ultralahkega letala, ampak za primat, ali bo
               Slovenija tudi neka država ultralahkih letal, ali bo to vplivalo tudi na gospodarsko
               rast, na turizem in tako naprej.</p>
               <p>Torej gre za, lahko rečemo, zelo pomembno vprašanje, gre pa tudi za vprašanje
               birokratske miselnosti, torej predvsem debirokratizacije te države. Primer agencije
               in delovanja agencije ravno kaže na eno takšno neizbrisano birokratsko miselnost.</p>
               <p>Hvala za podporo pri tem poslanskem vprašanju.</p>
            </sp>
            <sp xml:id="SDZ7-Redna-15-2016-01-26.sp141">
               <speaker>PREDSEDNIK DR. MILAN BRGLEZ:</speaker>
               <p>Glasujemo. Navzočih je 69 poslank in poslancev. Za jih je glasovalo 18, proti pa
               48.</p>
               <p><stage>(Za jih je glasovalo 18.)</stage> <stage>(Proti 48.)</stage></p>
               <p>Ugotavljam, da sklep ni sprejet.</p>
               <p>V skladu s predlogom poslanca gospoda Franca Breznika bo zbor odločal o naslednjem
               predlogu sklepa: Državni zbor bo na naslednji seji opravil razpravo o odgovoru
               ministra za kmetijstvo, gozdarstvo in prehrano mag. Dejana Židana na poslansko
               vprašanje gospoda Franca Breznika v zvezi s politiko cen najema kmetijskih zemljišč
               iz Sklada kmetijskih zemljišč in gozdov Republike Slovenije.</p>
               <p>Obrazložitev glasu v imenu Poslanske skupine SDS ima gospod Franc Breznik.</p>
            </sp>
            <sp xml:id="SDZ7-Redna-15-2016-01-26.sp142">
               <speaker>FRANC BREZNIK (PS SDS):</speaker>
               <p>Najlepša hvala.</p>
               <p>Spoštovani kolegi! Mislim, da besedne zveze, kot so samooskrba, zaraščanje Slovenije
               in vse ostalo so teme, ki se največkrat odpirajo tako v koaliciji kot v poziciji.
               Poslansko vprašanje, ki ga že drugič postavljam ministru za kmetijstvo, ministru, ki
               je tri mandate minister za kmetijstvo, je, kakšna je sploh politika cen Sklada
               kmetijskih zemljišč. Postavil sem primer enega zemljišča v občini Jurovski dol, kjer
               je lastnik leta 2008 za 5 hektarjev zemljišča plačeval najemnino 800 evrov, danes je
               ta najemnina tisoč 270 evrov. Kakšna je ta politika cen? Ali se zaradi te politike
               cen Slovenija zarašča? Številne slovenske kmetije so manjše, povprečna velikost
               slovenske kmetije je manj kot 7 hektarjev, v Slovenskih goricah še nekoliko manj.
               Dosti je tudi kmetijskega zemljišča, ki ni ravninsko, ampak hribovito. In danes je
               tukaj vprašanje, kakšna bo prihodnost slovenskega kmetijstva. Ali bodo živeli,
               dobesedno lahko rečemo, od umetne hrane, od subvencij, ali bodo te v določenem času
               postale samozadostne, bodo neke zaokrožene celote in ali bomo od tistih malih kmetij
               dobili neke srednje kmetije, ki bodo tudi ekonomsko neodvisne. Na žalost se v
               Sloveniji loteva kmetijske politike nekdo, naslednik neke stranke, ki je v bistvu vse
               te ekonomsko neodvisne kmete po vojni izgnala, pobila, uničila in naredila iz kmetov
               ekonomsko odvisne, manjše dninarje. Danes bo ta proces v kmetijstvu moral iz te smeri
               nazaj v tisto smer, ki je bila nekoč. Želimo, da postanejo kmetije ekonomsko
               neodvisne. Politika cen Sklada kmetijskih zemljišč je neka lahko rečemo rak rana
               slovenskega kmetijstva. Slovensko kmetijstvo ne bo napredovalo, ne bo napredovalo,
               zato ker te kmetije niso zaključene, ker imajo premalo obdelovalne zemlje in ker se
               velika večina kmetov profesionalno ne more ukvarjati samo prvenstveno s
               kmetijstvom.</p>
               <p>Mislim, da je tudi tema za vse vas, da je tema, zakaj se lahko v nekaj letih vrednost
               najema poviša za 40, 50 %, da je to tema, ki vas bo po vsej verjetnosti zanimala. In
               tudi javna razprava, ki sem vam jo priporočil, je, da me pri tem podprete, zato se
               zahvaljujem tudi za glasove pri tem glasovanju. Hvala lepa.</p>
            </sp>
            <sp xml:id="SDZ7-Redna-15-2016-01-26.sp143">
               <speaker>PREDSEDNIK DR. MILAN BRGLEZ:</speaker>
               <p>Glasujemo. Navzočih je 69 poslank in poslancev. Za jih je glasovalo 18, proti pa
               49.</p>
               <p><stage>(Za jih je glasovalo 18.)</stage> <stage>(Proti 49.)</stage></p>
               <p>Ugotavljam, da sklep ni sprejet.</p>
               <p>S tem zaključujem to točko dnevnega reda in prekinjam 15. sejo Državnega zbora, ki jo
               bomo nadaljevali jutri ob 9. uri. <title><stage>(SEJA JE BILA PREKINJENA 26. JANUARJA 2016 OB
                  15.40.)</stage></title>
               </p>
            </sp>
         </div>
      </body>
   </text>
</TEI>
