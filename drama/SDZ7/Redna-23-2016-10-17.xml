<?xml version="1.0" encoding="UTF-8"?>
<TEI xmlns="http://www.tei-c.org/ns/1.0"
     xmlns:xi="http://www.w3.org/2001/XInclude"
     xml:id="SDZ7-Redna-23-2016-10-17">
   <teiHeader>
      <fileDesc>
         <titleStmt>
            <title>Zapisniki sej Državnega zbora Republike Slovenije</title>
            <respStmt>
               <persName>Andrej Pančur</persName>
               <resp xml:lang="sl">Kodiranje TEI</resp>
               <resp xml:lang="en">TEI corpus encoding</resp>
            </respStmt>
         </titleStmt>
         <publicationStmt>
            <publisher>
               <orgName xml:lang="sl">Inštitut za novejšo zgodovino</orgName>
               <orgName xml:lang="en">Institute of Contemporary History</orgName>
               <ref target="http://www.inz.si/">http://www.inz.si/</ref>
               <address>
                  <street>Kongresni trg 1</street>
                  <settlement>Ljubljana</settlement>
                  <postCode>1000</postCode>
                  <country xml:lang="sl">Slovenija</country>
                  <country xml:lang="en">Slovenia</country>
               </address>
               <email>inz@inz.si</email>
            </publisher>
            <distributor>DARIAH-SI</distributor>
            <distributor>CLARIN.SI</distributor>
            <availability status="free">
               <licence>http://creativecommons.org/licenses/by/4.0/</licence>
               <p xml:lang="en">This work is licensed under the <ref target="http://creativecommons.org/licenses/by/4.0/">Creative Commons
                                Attribution 4.0 International License</ref>.</p>
               <p xml:lang="sl">To delo je ponujeno pod <ref target="http://creativecommons.org/licenses/by/4.0/">Creative Commons
                                Priznanje avtorstva 4.0 mednarodna licenca</ref>.</p>
            </availability>
            <date when="2019-01-10+01:00"/>
         </publicationStmt>
         <sourceDesc>
            <bibl>
               <idno type="custom" subtype="day">SZA|A4B4DF255855F9D0C125805300374D07</idno>
               <idno type="URI">https://www.dz-rs.si/wps/portal/Home/deloDZ/seje/evidenca?mandat=VII&amp;type=sz&amp;uid=A4B4DF255855F9D0C125805300374D07</idno>
            </bibl>
         </sourceDesc>
      </fileDesc>
      <profileDesc>
         <settingDesc>
            <setting who="#SDZ7-Redna-23-2016-10-17.DZ" n="23">
               <name>Redna</name>
               <date when="2016-10-17"/>
            </setting>
         </settingDesc>
         <particDesc>
            <listOrg>
               <org xml:id="SDZ7-Redna-23-2016-10-17.DZ">
                  <orgName xml:lang="sl">Državni zbor Republike Slovenije</orgName>
                  <listEvent>
                     <head>Mandat</head>
                     <event n="7" notBefore="2014-08-01" notAfter="2018-06-22">
                        <label>7. mandat (2014-2018)</label>
                     </event>
                  </listEvent>
               </org>
            </listOrg>
         </particDesc>
      </profileDesc>
   </teiHeader>
   <text>
      <body>
         <div>
            <head>REPUBLIKA SLOVENIJA DRŽAVNI ZBOR</head>
            <stage type="session">23. seja</stage>
            <stage type="chairman">Sejo so vodili predsednik Državnega zbora dr. Milan Brglez ter podpredsednika
            Primož Hainz in Matjaž Nemec. </stage>
            <stage type="time">Seja se je začela ob 12. uri. </stage>
            <sp xml:id="SDZ7-Redna-23-2016-10-17.sp1">
               <speaker>PREDSEDNIK DR. MILAN BRGLEZ:</speaker>
               <p>Spoštovane kolegice poslanke in kolegi poslanci, gospe in gospodje! Začenjam 23. sejo
               Državnega zbora, ki je bila sklicana na podlagi prvega odstavka 57. člena Poslovnika
               Državnega zbora.</p>
               <p>Obveščen sem, da se današnje seje ne morejo udeležiti naslednje poslanke in poslanci:
               Vesna Vervega, Violeta Tomić, Andrej Čuš, Janez Janša, dr. László Göncz, mag. Matej
               Tonin, dr. Milan Brglez od 17. do 20. ure, Matjaž Hanžek, Danilo Anton Ranc, dr.
               Dragan Matić, Primož Hainz od 17. ure dalje, Benedikt Kopmajer, Uroš Prikl in Bojan
               Podkrajšek.</p>
               <p>Na sejo sem vabil predsednika Vlade, ministrice in minister ter generalno sekretarko
               Vlade k 1. točki dnevnega reda, predstavnika Državnega sveta k 13., 14. in 15. točki
               dnevnega reda, varuhinjo človekovih pravic, gospo Vlasto Nussdorfer, k 16. točki
               dnevnega reda, ministrico za zdravje, gospo Milojko Kolar Celarc, k 18. točki
               dnevnega reda, predstavnika Urada predsednika Republike Slovenije k 19.a točki
               dnevnega reda ter predstavnike Vlade k vsem točkam dnevnega reda. Vse prisotne lepo
               pozdravljam!</p>
               <p>Prehajamo na <title>določitev dnevnega reda</title> 23. seje Državnega zbora. Predlog
               dnevnega reda ste prejeli v ponedeljek, 10. oktobra 2016, s sklicem seje. O predlogu
               dnevnega reda bomo odločali v skladu s prvim odstavkom 64. člena Poslovnika Državnega
               zbora. Predlogov za umik posamezne točke z dnevnega reda oziroma predlogov za širitev
               dnevnega reda seje nisem prejel. Zboru predlagam, da za današnjo sejo določi dnevni
               red, kot ste ga prejeli s sklicem.</p>
               <p>Prehajamo na odločanje. Poslanske in poslance prosim, da preverijo delovanje
               glasovalnih naprav.</p>
               <p>Glasujemo. Navzočih je 71 poslank in poslancev, za je glasovalo 70, proti 1.</p>
               <p><stage>(Za je glasovalo 70.)</stage> <stage>(Proti 1.)</stage></p>
               <p>Ugotavljam, da je dnevni red 23. seje Državnega zbora določen.</p>
               <p>Prehajamo na <title>1. TOČKO DNEVNEGA REDA – VPRAŠANJA POSLANK IN POSLANCEV.</title>
               </p>
               <p>V zvezi s to točko dnevnega reda sem v poslovniškem roku prejel pisne prijave 39
               poslanskih vprašanj. Vrstni red postavljanja poslanskih vprašanj je določen v skladu
               z 244. členom, drugim odstavkom 245. člena ter 247. členom Poslovnika Državnega
               zbora. Na prva tri vprašanja poslank in poslancev opozicije ter na poslansko
               vprašanje poslanke vladajoče koalicije bo odgovoril predsednik Vlade. Vsak poslanec
               oziroma poslanka ima za postavitev vprašanja na voljo tri minute. Predsednik Vlade,
               ministrice in ministri odgovorijo na vprašanje v največ petih minutah. Če je
               vprašanje postavljeno več ministrom, imajo vsi skupaj na voljo pet minut za odgovor.
               Poslanec, ki ne bo zadovoljen z odgovorom, lahko zahteva dopolnitev odgovora, ne more
               pa postaviti dodatnega vprašanja.</p>
               <p>Poslanke in poslance prosim, da ste na to pozorni. Obrazložitev zahteve za dopolnitev
               odgovora poslanec predstavi v dveh minutah, dopolnitev odgovora pa sme trajati največ
               tri minute. Poslanec, ki je postavil vprašanje, lahko zahteva, da se na naslednji
               seji opravi razprava o odgovoru predsednika Vlade, ministrice ali ministra. O tem
               odloči Državi zbor brez razprave. V primeru, da poslanec na postavljeno vprašanje
               danes ne bo dobil odgovora, mu morajo predsednik Vlade, minister ali ministrica v
               30-ih dneh predložiti pisni odgovor. Poslanec, ki je postavil vprašanje, na katerega
               ni bilo odgovorjeno, lahko izjavi, da vztraja pri ustnem odgovoru. V tem primeru bom
               vprašanje uvrstil na naslednjo redno sejo Državnega zbora. V zvezi s to točko so se
               za danes opravičili gospod Karl Erjavec, minister za zunanje zadeve, gospa Irena
               Majcen, ministrica za okolja in prostor, in gospod Zdravko Počivalšek, minister za
               gospodarski razvoj in tehnologijo, od 16. ure dalje. Na e-klopi je objavljen pregled
               poslanskih vprašanj, na katera v poslovniškem roku ni bilo odgovorjeno.</p>
               <p>Prehajamo na predstavitev poslanskih vprašanj. Na prva štiri vprašanja bo odgovoril
               predsednik Vlade Republike Slovenije dr. Miro Cerar.</p>
               <p>Dr. Matej T. Vatovec, imate besedo, da zastavite vprašanje predsedniku Vlade dr. Miru
               Cerarju.</p>
            </sp>
            <sp xml:id="SDZ7-Redna-23-2016-10-17.sp2">
               <speaker>DR. MATEJ T. VATOVEC (PS ZL):</speaker>
               <p>Hvala, predsedujoči. Lep pozdrav vsem!</p>
               <p>Gospod predsednik Vlade! Trgovinsko-investicijski sporazum med Evropsko unijo in
               Kanado, znan pod kratico CETA, ne grozi le socialnim in okoljskim standardom, ampak
               je po svoje tudi velika grožnja demokraciji oziroma zadnje čase ga večkrat imenujem
               kot suspenz demokracije. O tem jasno pričajo že postopki sprejemanja, ki mejijo tako
               rekoč na farso. Državni zbor je na 22. redni seji Vladi v obliki priporočila
               predlagal, da se na ravni EU zavzema za to, da je za, citiram, "proučitev in
               odločitev o sporazumu CETA državam članicam treba zagotoviti zadostno obdobje časa".
               Kljub temu je Vlada svoje stališče do sklepov Sveta EU glede sporazuma CETA sprejela
               13. 10., torej prejšnji četrtek, danes jih obravnava Državni zbor, in to vse skupaj
               en dan pred zasedanjem v Luksemburgu.</p>
               <p>Ker gre za ključne poteze, ki bodo tudi dolgoročno krojile usodo vseh prebivalcev
               Republike Slovenije in njenega demokratičnega ustavnega ustroja, vam zastavljam
               naslednja vprašanja:</p>
               <p>Ali je Vlada dejansko namenila dovolj časa za proučitev tega sporazuma in ali je
               upoštevala priporočilo Državnega zbora glede zadostnega obdobja časa?</p>
               <p>Kako opravičujete dejstvo, da je zadnje stališče Vlade sprejeto v nasprotju z že
               sprejetimi in v Državnem zboru potrjenimi stališči glede TTIP in CETE?</p>
               <p>Mehanizem ICS je torej nesprejemljiv, pa ga bo CETA zagotovo vsebovala, zgolj z
               začasno rabo ne bo stopil do ratifikacije v nacionalnih parlamentih, zelo verjetno pa
               je tudi v nasprotju s pravom Evropske unije in tudi Ustavo Republike Slovenije.</p>
               <p>Podrejeno temu vas še sprašuje:</p>
               <p>Ali ne zaupate v nacionalno sodstvo?</p>
               <p>Ali zavrnitev ratifikacije v Državnem zboru pomeni, da bo sporazum za primer
               Slovenije prenehal veljati?</p>
               <p>Kakšen je vaš osebni pogled glede posvetovalnega referenduma o sporazumih CETA in
               TTIP?</p>
               <p>Ali mehanizem ICS velja za že podeljene koncesije za izrabo vodnih virov v
               Sloveniji?</p>
               <p>Hvala.</p>
            </sp>
            <sp xml:id="SDZ7-Redna-23-2016-10-17.sp3">
               <speaker>PREDSEDNIK DR. MILAN BRGLEZ:</speaker>
               <p>Predsednik Vlade Republike Slovenije dr. Miro Cerar, imate besedo za odgovor.</p>
            </sp>
            <sp xml:id="SDZ7-Redna-23-2016-10-17.sp4">
               <speaker>DR. MIROSLAV CERAR:</speaker>
               <p>Hvala lepa.</p>
               <p>Spoštovani poslanec, Matej T. Vatovec, najprej naj zelo jasno povem, da sprejetje in
               postopek sprejema sporazuma CETA ni grožnja demokraciji. Nasprotno. Poteka po zelo
               demokratičnem postopku, ne nazadnje bo o njem dokončno odločil spoštovani Državni
               zbor. Prav tako je tudi v drugih državah.</p>
               <p>Drugič. Ta postopek ni farsa, kar bom pojasnil v nadaljevanju. Ta postopek poteka po
               povsem ustaljenih standardih za take zadeve in tako Državni zbor kot javnost so bili
               sproti obveščeni o posameznih fazah in o stališčih Vlade. Stališče Vlade se je
               oblikovalo skozi daljši čas. Če naprej preskočim na ta del odgovora, naj povem, da je
               pravzaprav Državni zbor o teh zadevah bil sproti obveščan na štiri načine. Prvič v
               okviru priprav na zasedanja delovnih teles Evropske unije. Vedno kadar gre minister
               na delovno telo Evropske unije, se predhodno o tem poroča pristojnemu odboru
               Državnega zbora. Potem so bila tukaj poročila o zasedanjih, potem so bila tukaj
               tematska zasedanja odborov in na koncu še poslanska vprašanja, kjer smo pogosto
               dajali pojasnila v zvezi s tem.</p>
               <p>Naj zelo jasno povem, da je bilo dovolj časa za dobro javno razpravo o sporazumu, na
               podlagi katere pa bo Državni zbor sprejel dokončno odločitev. Vlada je bila v tem
               procesu izredno dejavna. Zavzemala je zelo odločna stališča, podajala zelo odločne
               predloge in tudi zahteve glede posameznih vsebin tega sporazuma. Zakaj? Zato ker smo
               tudi sami na vladi ocenjevali skupaj z nevladnimi organizacijami, skupaj z vami v
               državnem zboru, da je treba s tem sporazumom, če ga bomo seveda podpisali, hkrati
               zagotoviti vse ustrezne standarde, ki jih v Sloveniji že zagotavljamo in jih želimo
               tudi v bodoče.</p>
               <p>Tako smo, prvič, dosegli skupaj z nekaterimi drugimi državami ,da je sporazum
               opredeljen kot sporazum mešane narave in da se del sporazuma, ki je dejansko bil za
               mnoge sporen, pravzaprav izvzame iz začasne uporabe, kar vam bom pojasnil v
               nadaljevanju. Mešana narava pomeni, da bo državni zbor tisti, ki bo dokončno odločil,
               ali je ta sporazum za Slovenijo sprejemljiv, in vem, da danes poteka razprava in bo v
               teh dneh zaključena.</p>
               <p>Drugič, veliko jabolko spora tudi za mnoge druge države in še posebej tudi za
               Slovenijo je bilo, kako dopustiti reševanje sporov: ali pred nacionalnimi sodišči ali
               pred arbitražnim tribunalom mednarodne narave. Tukaj smo dosegli, da je ta tako
               imenovani ICS, reševanje spora pred tem arbitražnim tribunalom pravzaprav izvzeto iz
               začasne uporabe in bo ta način reševanja sporov prišel v veljavo šele po nacionalnih
               ratifikacijah. To pomeni, da če Državni zbor odloči, da ga bo uveljavil, ga bo, če
               ne, bo sporazum veljal brez tega in bo varstvo zagotovljeno pred nacionalnimi, torej
               v našem primeru pred slovenskimi sodišči, kar je izjemnega pomena.</p>
               <p>Tretjič, komisija je upoštevala previdnostno načelo glede varnosti hrane, kar je
               izpostavila tudi v ločeni izjavi. Tudi to smo zahtevali eksplicitno. Ta izjava
               navaja, da standardi glede hrane v nobenem primeru ne bodo znižani na področju varne
               hrane in da bodo morali vsi uvoženi proizvodi še naprej izpolnjevati zahteve domače
               zakonodaje.</p>
               <p>Četrtič, Slovenija, in to naj poudarim, je bila edina država Evropske unije, torej
               članica Evropske unije, ki je zahtevala in dosegla, da se je v besedilo skupne izjave
               vključilo posebno poglavje o vodi, z naslovom Voda. CETA tako zaradi prizadevanj
               Slovenije v polnosti ohranja pravico pogodbenic, da same odločajo, kako uporabljati
               in varovati vodne vire. To je bila tudi zame zelo pomembna odločitev, saj sem vložil
               veliko energije, da še posebej na področju vodnih virov, ki so naše posebno
               nacionalno bogastvo, dosežemo takšen režim, ki jih ne bo ogrozil. Seveda se tudi
               zavzemam za čimprejšnje sprejetje ustrezne ustavne spremembe, ki bo še utrdila, upam,
               da boste to dosegli v kratkem, to varstvo voda, pravico do vode v naši ustavi.</p>
               <p>Tako je zdaj pred Državnim zborom odgovorna naloga. Kot sem rekel, naše zahteve so
               bile spoštovane in Vlada je o tem redno na več načinov poročala. Zdaj, spoštovani
               poslanci, poslanke, je pred vami ta odločitev, in verjamem, da boste sprejeli pravo
               odločitev na koncu. Hvala lepa.</p>
            </sp>
            <sp xml:id="SDZ7-Redna-23-2016-10-17.sp5">
               <speaker>PREDSEDNIK DR. MILAN BRGLEZ:</speaker>
               <p>Dr. Matej T. Vatovec, imate besedo, da zahtevate dopolnitev odgovora.</p>
            </sp>
            <sp xml:id="SDZ7-Redna-23-2016-10-17.sp6">
               <speaker>DR. MATEJ T. VATOVEC (PS ZL):</speaker>
               <p>Hvala.</p>
               <p>Gospod predsednik, vsaj deloma zavajate. Rekli ste, da so bili upoštevani vsi
               pridržki ki jih je imela Slovenija. Še pred nedavnim je bilo jasno stališče, da je za
               Slovenijo ICS mehanizem nesprejemljiv, popolnoma nesprejemljiv, sedaj pa se nahaja v
               besedilu. In kot pravite, če ga bo parlament ratificiral, potem bo stopil v veljavo,
               sicer pa ne. Ampak dejstvo je, da ostaja v sporazumu in ali s tem prelagate vsaj
               deloma odgovornost na parlament in se ograjujete od tega, da bi morali bolj aktivno
               pristopiti do tega mehanizma v sporazumu, ga sploh ne bi bilo.</p>
               <p>Druga stvar je ta, ali se bojite državljank in državljanov. Niste mi odgovorili
               namreč na to, kakšno je vaše stališče do posvetovalnega referenduma, kaj menite o
               tem, da je recimo 60 % prebivalk in prebivalcev Slovenije proti takšnim sporazumom in
               si ne želi njihove uveljavitve. Ob tem pa moramo tudi jasno poudariti, da ta sporazum
               prinaša precej dvomov že v startu. Že namreč skupna interpretativna izjava, ki bi jo
               naj sprejeli podpisniki, jasno govori o tem, da obstajajo težave s tem, kako je ta
               pogodba napisana, predvsem pa s tem, da ni dovolj zavarovano tisto, kar bi moralo
               biti. Vi ste vsaj deloma odgovorili na vprašanje o vodi. Ponavljam vprašanje:</p>
               <p>Ali ICS velja za že podeljene koncesije za vodne vire v Sloveniji?</p>
               <p>Ne v besedilu sporazuma ne v skupni interpretativni razlagi namreč nikjer ni dovolj
               jasno zapisano, da niso ogroženi vodni viri za tista podjetja, ki že imajo te
               koncesije, torej da bo možna privatizacija vodnih virov v primeru, če že obstaja
               sistem koncesij.</p>
            </sp>
            <sp xml:id="SDZ7-Redna-23-2016-10-17.sp7">
               <speaker>PREDSEDNIK DR. MILAN BRGLEZ:</speaker>
               <p>Predsednik Vlade Republike Slovenije dr. Miro Cerar, imate besedo za dopolnitev
               odgovora.</p>
            </sp>
            <sp xml:id="SDZ7-Redna-23-2016-10-17.sp8">
               <speaker>DR. MIROSLAV CERAR:</speaker>
               <p>Hvala lepa.</p>
               <p>Ponovno kategorično zavračam takšne insinuacije, da zavajam javnost, da zavajam
               državljane. To enostavno ne drži. Jaz sem zadevo zelo jasno povedal, pojasnil. Prvič,
               spoštovani gospod poslanec, jaz se nič ne bojim naših državljank in državljanov.
               Nasprotno. Vlada je ves proces peljala na ta način, da so bili preko razprav v
               Državnem zboru, preko naših izjav, tudi mojih osebnih, zelo jasno seznanjeni s tem
               sporazumom, zato še enkrat poudarjam, ne prelagamo odgovornosti na parlament, na
               nikogar. Vlada je sprejela tukaj zelo jasna stališča, so javno znana, so predložena
               tudi vam in sedaj je na vas, da jih sprejmete ali zavrnete. Ampak Vlada je navedla
               razloge, zakaj bi jih bilo treba sprejeti. Poudarjam, to ni tisti sporazum z ZDA, ki
               ga tudi ves čas problematizira tako vaša stranka kot velik del javnosti. To je
               sporazum s Kanado, ki je druga narave in kjer smo naše zahteve, naše predloge
               uveljavljali zelo odločno in jih uspeli uveljaviti do mere, kot sem povedal, da
               sporazum ne bo šel na našo škodo. Tudi me veseli, da bo pred morebitno ratifikacijo
               sporazuma v Državnem zboru izvedena posebna analiza učinkov tega sporazuma in analiza
               priložnosti, ki jih prinaša našim podjetjem. To bo še dodatno osvetlilo zadevo.</p>
               <p>Naslednja zadeva. Seveda se ne bojim niti referenduma niti državljank in državljanov,
               kot sem rekel. Referendum je lahko, vendar v tem primeru ni smiseln. Gre za zelo
               kompleksno materijo, glede katere pa sta vlada in tudi parlament bila dolgo časa v
               diskusiji, v proučevanju. Zadeve smo komunicirali na vseh nivojih. Zato menim, da
               neke potrebe po posvetovalnem referendumu ne bo in je ni, če bomo mi in če boste vi
               poslanci predvsem sedaj uspeli sprejeti neko jasno dokončno stališče. Vlada, in to
               ponavljam, ga je sprejela.</p>
               <p>Glede vodnih virov pa tako. Še preden sem postal politik in tudi sedaj, ko sem v tej
               vlogi, se močno zavzemam ves čas za zaščito vodnih virov. Privatizacija vodnih virov
               kot takšna niti sedaj ni dovoljena. Seveda pa je možno z različnimi pravnimi prijemi
               priti do tega, da bi se lahko, če bi na to mi pristali, tuje multinacionalke ali
               kdorkoli polastil teh vodnih virov skozi upravljanje, skozi koncesije. In to se je že
               skoraj zgodilo zaradi nekih odločitev iz preteklosti. Tega ne bomo dovolili. Ne bomo
               dovolili! Tukaj sodelujemo skupaj, Državni zbor, Vlada, vsi. Mislim, da je to naša
               velika zaveza do državljank in za njo bom vedno stal. Hvala lepa.</p>
            </sp>
            <sp xml:id="SDZ7-Redna-23-2016-10-17.sp9">
               <speaker>PREDSEDNIK DR. MILAN BRGLEZ:</speaker>
               <p>Gospa Iva Dimic. Se oproščam, ker nisem pravilno razumel kimanja.</p>
               <p>Dr. Matej T. Vatovec, imate besedo za postopkovno zahtevo, da se na naslednji seji
               opravi razprava o odgovoru.</p>
            </sp>
            <sp xml:id="SDZ7-Redna-23-2016-10-17.sp10">
               <speaker>DR. MATEJ T. VATOVEC (PS ZL):</speaker>
               <p>Hvala.</p>
               <p>Dejstvo je, da sicer predsednik Vlade kategorično zanika vse navedbe, ampak mislim,
               da dejstvo pa ostaja, da niso popolnoma korektne ali pa pravilne. Najbolj zgovorno je
               to, da na vprašanje o tem, ali bodo vodni viri zaščiteni, ni jasno odgovoril. Jaz sem
               želel slišati, da bodo in nobene priložnosti ne bo, da bi preko mehanizma ICS kakšno
               podjetje tožilo državo zaradi izgube dobička ali pa kaj podobnega. Mislim, da
               državljanke in državljani danes potrebujejo takšna sporočila, takšne odgovore, ki jim
               bodo vsaj deloma na nek način skušali vsaj olajšati dejstvo, ki ga je ta vlada očitno
               že sprejela, da se bo ta sporazum podpisal. Mi se trudimo tudi na današnjem
               sprejemanju na delovnem telesu v Državnem zboru, da takšnega stališča ne bi podprli
               predvsem zaradi tega, ker ta sporazum tak, kot je, prinaša ogromno težav. Mislim, da
               o tem govori to, da bodo potrebne tako enostranske izjave Evropske komisije,
               enostranska izjava Republike Slovenije, skupna interpretativna izjava vseh podpisnic
               in tako naprej. Skratka, še preden bi ta sporazum začel veljati ali pa bi bil
               podpisan, ima toliko težav, da ga je že treba interpretirati in se tudi pred
               njegovimi določbami zaščititi. Kot trdijo tudi sami predstavniki Vlade v slovenski
               izjavi, v tej skupni interpretativni izjavi, da je prišlo do nekih premikov in
               varovalk. Dejstvo pa ostaja, da besedilo se ne spreminja, besedilo tega sporazuma je
               na nek način tako z vsemi svojimi spornimi določbami. Tudi pravni status te skupne
               interpretativne izjave ima svoje dvome. Predsednik Državnega zbora sicer pravi, da je
               še celo nad besedilom sporazuma samim, dejstvo pa ostaja, da niso zavezujoče te
               enostranske izjave. Še vedno je to neko vprašanje, ki je zelo pomembno, pomembno za
               prihodnost in predvsem kakovost življenja državljank in državljanov v tej republiki.
               Tako bi bilo predvsem s teh vidikov treba opraviti zdaj neko poglobljeno razpravo, ko
               imamo končno že tri dni v Državnem zboru tudi vsaj del besedila tega sporazuma,
               nimamo pa še celotnega, recimo priloge 1 in 2, ki sta pa najbolj ključni.</p>
               <p>Jaz mislim, da obstaja nek delež zavajanja, nek delež farsičnega delovanja, ki nima
               nobene zveze z demokracijo, spoštovani predsednik Vlade, ampak je preprosto
               izigravanje nekih birokratskih postopkov in rokov. Če bi želeli, da se lahko odločamo
               o tem, bi potrebovali veliko več časa, kot nam ga ponujate, zato predlagam, da se
               vsaj o tem opravi splošna razprava v Državnem zboru.</p>
            </sp>
            <sp xml:id="SDZ7-Redna-23-2016-10-17.sp11">
               <speaker>PREDSEDNIK DR. MILAN BRGLEZ:</speaker>
               <p>Dr. Matej T. Vatovec, o vašem predlogu bo Državni zbor odločil v sredo, 19. Oktobra,
               v okviru glasovanj.</p>
               <p>Gospa Iva Dimic imate besedo, da zastavite vprašanje predsedniku Vlade Republike
               Slovenije dr. Miru Cerarju.</p>
            </sp>
            <sp xml:id="SDZ7-Redna-23-2016-10-17.sp12">
               <speaker>IVA DIMIC (PS NSi):</speaker>
               <p>Hvala lepa, spoštovani predsedujoči. Spoštovani predsednik Vlade!</p>
               <p>Državljanke in državljani so vedno bolj nezadovoljni s stanjem v našem pravosodju.
               Imajo občutek, da v naši državi veljajo dvojna merila. Ena za tiste navadne
               državljane in druga za tiste premetene, tako imenovane prebrisane državljane. Eden
               zadnjih primerov, ki je zelo razburil slovensko javnost, je primer Igorja Bavčarja.
               Minister Klemenčič je pohitel z izjavo, da bodo v primeru zastaranja letele glave. Ne
               moremo si predstavljati, da bi bila izjava ministra Klemenčiča namenjena zgolj
               konkretnemu primeru zoper gospoda Bavčarja. Njegovo izjavo zato razumemo kot napoved
               napovednih resnih ukrepov, ki bodo v prihodnje preprečevali zastaranja v takšnih
               odmevnih primerih, kot so Bavčar in tudi Janković. Ravno takšni razvpiti primeri, pri
               katerih v Sloveniji vse prepogosto prihaja do zastaranj, najbolj neposredno vplivajo
               na zaupanje in mnenje ljudi o sodstvu in celo o opravilni sposobnosti naše države.
               Slednje je še dodatno bremenilo razkritje o oporokah, ki so jih založila sodišča.</p>
               <p>Spoštovani predsednik Vlade:</p>
               <p>Ali bo v primeru zastaranja omenjenih primerov letela tudi glava ministra za
               pravosodje?</p>
               <p>Ali lahko iz tega primera sklepamo, da bo prišlo do sodne reforme, kjer bodo
               pospešeni sodni postopki, ki se bodo končali v rokih, in ne bodo zastarali?</p>
               <p>S kakšnimi ukrepi nameravate doseči, da v odmevnih primerih sploh ne bo več prihajalo
               do zastaranj?</p>
               <p>Kako velika in če je, je velika nevarnost zastaranja po vašem mnenju v zadevah, ki
               tečejo proti gospodu Jankoviću in drugim odmevnim primerom?</p>
               <p>Teh primerov imamo v Sloveniji veliko.</p>
               <p>Ali boste poleg Bavčarja in Jankovića, ki sta v tem trenutku gotovo najbolj v
               središču pozornosti, posvetili posebno pozornost, da postopki ne bodo zastarali in s
               tem povzročili še dodatne stroške državi?</p>
               <p>Za odgovor se vam zahvaljujem.</p>
            </sp>
            <sp xml:id="SDZ7-Redna-23-2016-10-17.sp13">
               <speaker>PREDSEDNIK DR. MILAN BRGLEZ:</speaker>
               <p>Predsednik Vlade Republike Slovenije dr. Miro Cerar, imate besedo za odgovor.</p>
            </sp>
            <sp xml:id="SDZ7-Redna-23-2016-10-17.sp14">
               <speaker>DR. MIROSLAV CERAR:</speaker>
               <p>Hvala.</p>
               <p>Gospa poslanka Iva Dimic, hvala za vprašanje. Kot pravnik in predsednik Vlade se v
               skladu z zavezo, ki sem jo dal ob izvolitvi, še posebej zavedam, kako pomembna je
               pravna država, zato si ves čas skupaj z ostalimi ministri, predvsem tudi ministrom za
               pravosodje prizadevam, da bi tu stanje izboljšali, bistveno izboljšali. S to izjavo
               ministra Klemenčiča, ki je bila izražena neprimerno, pa je dejansko on izrazil nekaj,
               kar čutimo vsi, tudi sam. Sleherni državljan namreč čuti neko bolečino, frustracijo,
               tudi jezo, kadar nek postopek takšne vrste, kot je bil postopek zoper gospoda
               Bavčarja ali koga drugega, zastara. To je nekaj, kar moramo v prihodnje do konca
               odpraviti. O tem bom spregovoril kasneje. Je pa dejstvo, da ne gre samo za to. Gre
               tudi za neke druge nepravilnosti in napake, ki se dogodijo sicer lahko povsod, se pa
               dogajajo v pravosodju prepogosto. Tudi ta zgodba z oporokami je nek opomin sodstvu,
               kako se v prihodnje več nikakor ne sme ravnati. Vlada je tu aktivna, je aktivna in je
               že nekaj storila. Storila bo še več v tem in prihodnjih letih.</p>
               <p>Če govorimo na ravni zakonodaje, naj povem, da smo lansko leto julija sprejeli novelo
               Kazenskega zakonika, v kateri smo izrecno določili, da zastaranje izvršitve kazni ne
               teče v času, ko je obsojenec pred izvršitvijo kazni na begu ali pa se drugače izmika
               izvršitvi kazni. Tako smo tu že naredili prvi korak, da preprečimo takšna zastaranja,
               ki so posledica nekih mahinacij, kjer včasih sodelujejo tudi nekateri drugi. Vemo, da
               se včasih pridobijo zdravniška opravičila tako ali drugače; vemo, da se obdolženci
               izmikajo na take in druge načine sodstvu, to je zelo slabo, in to je nek tak ukrep.
               Nadalje smo leta 2015 prav tako uveljavili noveli Zakona o sodiščih in Zakona o
               sodniški službi, ki omogočata razporejanje okrajnih sodnikov na okrožna sodišča in
               tako dosegamo zdaj enakomernejše obremenitve sodnikov, kar pomeni hitrejše oziroma
               učinkovitejše sojenje in s tem tudi preprečitev tega, da bi prišlo do velikih
               zaostankov ali zastaranj. Letos je minister podal soglasje k časovnim standardom za
               delo sodišč, kar je tak konkreten ukrep, kako pospešiti postopke. S pravilnikom je
               predpisal, da se v opisnem delu letnega poročila natančno poroča tudi o razlogih za
               dolgotrajnost postopkov. Pri čemer vemo, da vsa zadnja leta število zaostankov pada,
               se zmanjšujejo na sodiščih, trend je torej pravi, gre v pravo smer. Kar se tiče
               zastaranj, naj povem, da jih je bilo v letih 2006–2010 povprečno 198 na leto. V
               obdobju 2012–2015 je zastaralo skupaj povprečno 65 zadev na leto, kar je že precejšen
               upad, v letošnjem letu pa je do konca maja, do začetka junija zastaralo 19 zadev, kar
               kaže, da se bo ta upad nadaljeval. Seveda pa nobeno zastaranje ni opravičljivo, zato
               intenzivno delamo, da bi to odpravili. To bomo storili tudi z novelo Zakona o
               kazenskem postopku, kjer bomo bolje uredili pritožbeni postopek, kar bo zmanjšalo
               število vračanja zadev z višjega na prvostopenjsko sodišče in omogočilo hitrejše
               pravnomočne kazenske sodbe. Uvedli bomo enovitega prvostopenjskega sodnika, kar je
               eden od prioritetnih ukrepov za enakomernejšo obremenitev sodnikov in hitrejše
               postopke. Pripravili bomo spremembe in izvedli spremembe sodniške zakonodaje glede
               sodne mreže, da se tudi tu bolje porazdeli delo. Spremembe sodnega reda bodo
               omogočile, da bo javnost dobila na vpogled sodne vpisnike, da bo tudi sodni
               supervizor omogočil, da bo javnost lahko spremljala dolžino trajanja posameznih
               sodnih postopkov.</p>
               <p>Tako so bili ukrepi glede tega že izvedeni, se izvajajo in zaostanki oziroma tudi
               zastaranja so v upadu. Moram pa reči nekaj, zdi se mi zelo pomembno, da se ve, Vlada
               lahko sproži preiskave, kot, denimo, v zadnjem zdravstvenem primeru. To je delo
               ministrstva in tako naprej. Ko pa zadeva enkrat pride pred pravosodne organe, še
               posebej pred sodišče, pa sodišče deluje kot neodvisno od izvršne veje oblasti. Zato
               vlada ne sme pritiskati na sodišče na nedopustne načine, lahko kvečjemu s tem, kar
               sem povedal, kar počnemo, z uveljavljanjem sprememb zakonodaje pomaga. Zato
               pričakujem, da bodo tudi sodniki pa tudi tožilci v prihodnje bolj individualizirano,
               tudi z imenom in priimkom prevzemali odgovornost za takšne primere, kot jih moramo
               politiki in drugi, da se bo vedelo, kdo je za kaj jasno odgovoren in bo zaradi tega
               še manj … / izklop mikrofona/</p>
            </sp>
            <sp xml:id="SDZ7-Redna-23-2016-10-17.sp15">
               <speaker>PREDSEDNIK DR. MILAN BRGLEZ:</speaker>
               <p>Gospa Eva Dimic, imate besedo, da zahtevate dopolnitev odgovora.</p>
            </sp>
            <sp xml:id="SDZ7-Redna-23-2016-10-17.sp16">
               <speaker>IVA DIMIC (PS NSi):</speaker>
               <p>Hvala lepa, spoštovani predsednik Vlade za odgovor.</p>
               <p>Res je tako, kot ste na začetku dejali – uspešna demokracija ali pa demokracija, v
               katero zaupamo, stoji ali pade na pravni državi, se pravi, stoji ali pade na
               pravosodju. To vse vpliva na občutke, na izražanje občutkov naših državljank in
               državljanov. Vendar bi želela glede na vaš odgovor povzeti zadevo, da lahko
               pričakujemo oziroma da je zagotovilo, da sodni postopki v teh primerih ne bodo
               zastarali, da si boste vi kot seveda tudi minister za pravosodje prizadevali in
               zagotovili državljankam in državljanom, da bomo vendarle prišli do epiloga v
               določenih primerih. Želela bi si, da ne bi prišlo niti do 65 zastaranj v zadnjih
               treh,štirih letih, ker enostavno ljudje nimajo več zaupanja v pravno državo. To je
               treba ljudem vrniti. Seveda ne morem, da se ne bi dotaknila tudi neizvršenih oporok,
               o katerih je bilo veliko govora pretekli teden. Tukaj razumem, da je to velik opomin
               sodstvu po vaših besedah, se pravi, da bomo vendarle tudi na področju sodstva oziroma
               pravosodja lahko govorili tudi o subjektivni odgovornosti na sodiščih, kjer je do
               tega prišlo.</p>
               <p>Zahvaljujem se vam za odgovor in zagotovilo, da bomo vendarle vsi skupaj začeli
               graditi pravno državo. Hvala.</p>
            </sp>
            <sp xml:id="SDZ7-Redna-23-2016-10-17.sp17">
               <speaker>PREDSEDNIK DR. MILAN BRGLEZ:</speaker>
               <p>Predsednik Vlade Republike Slovenije dr. Miro Cerar, imate besedo za dopolnitev
               odgovora.</p>
            </sp>
            <sp xml:id="SDZ7-Redna-23-2016-10-17.sp18">
               <speaker>DR. MIROSLAV CERAR:</speaker>
               <p>Hvala lepa.</p>
               <p>Namen je seveda skupen. Vsi si želimo še boljše pravne države, bolj učinkovito
               pravosodje. Ampak kot rečeno, trendi že gredo v to smer. Treba jih je spodbujati in
               preprečiti zlorabe, odklone, napake. Naj povem zelo jasno, da po moji oceni tega ne
               bomo storili, ne bomo uspešni na ta način, če bomo samo kritizirali pavšalno
               pravosodje, metali vse v isti koš. Podobno je problem lahko pri zdravstvu, marsikje.
               V vseh teh sistemih je veliko ljudi, ki dobro in pošteno delajo, opravljajo svoje
               delo kvalitetno. Zato moramo zelo jasno reči, da je treba njih spodbuditi, da najdejo
               med seboj tiste, ki delajo, bi rekel, škodo na ugledu in ki delajo škodo celotni
               državi in državljankam in državljanom. Jaz mislim, da nihče ne more dati zagotovila
               namesto sodstva, da postopki ne bodo zastarani. Jaz dajem zagotovilo, da vlada dela
               vse, kar mora, in bo s tem nadaljevala, da omogoči sodstvu vse pogoje, da se to ne
               zgodi. Mora pa sodstvo samo sprejeti odgovornost, če se bo potem to še vedno
               dogajalo. Zato so predvideni postopki, disciplinski in drugi, in jaz verjamem, da
               bodo v prihodnje vedno bolj uporabljani in izvedeni. Mislim pa, da je treba le
               poudariti, da moramo spoštovati institucije, tako sodstvo kot tožilstvo, tako druge
               institucije v družbi in izkazati to spoštovanje vsem tistim, ki dobro pošteno delajo.
               Tiste, ki delajo namenoma slabo, narobe, so koruptivni, tiste pa moramo neusmiljeno
               preganjati – tu mislim, da smo na povsem isti strani – uveljavljati moramo njihovo
               subjektivno odgovornost. Za to si bomo še v naprej prizadevali. Hvala.</p>
            </sp>
            <sp xml:id="SDZ7-Redna-23-2016-10-17.sp19">
               <speaker>PREDSEDNIK DR. MILAN BRGLEZ:</speaker>
               <p>Gospa Iva Dimic, imate besedo za postopkovno zahtevo, da se na naslednji seji opravi
               razprava odgovoru.</p>
            </sp>
            <sp xml:id="SDZ7-Redna-23-2016-10-17.sp20">
               <speaker>IVA DIMIC (PS NSi):</speaker>
               <p>Hvala lepa še enkrat.</p>
               <p>Kakšen mesec nazaj smo v Državnem zboru že opravili priporočilo v zvezi s spremembo
               nujnih sprememb v pravosodju. Seveda je bila ena izmed teh sprememb tudi sprememba
               sestave Sodnega sveta, ki je verjetno ena izmed ključnih sprememb v slovenskem
               pravnem sistemu in je tudi ustavna kategorija.</p>
               <p>Zato bi želela, da se opravi neka širša razprava in da se tudi pogleda, če je tukaj
               zadosti politične volje, da do začetka take spremembe pride tudi v našem državnem
               zboru. Hvala lepa.</p>
            </sp>
            <sp xml:id="SDZ7-Redna-23-2016-10-17.sp21">
               <speaker>PREDSEDNIK DR. MILAN BRGLEZ:</speaker>
               <p>Gospa Iva Dimic o vašem predlogu bo Državni zbor odločil v sredo, 19. oktobra, v
               okviru glasovanj.</p>
               <p>Dr. Bojan Dobovšek, imate besedo, da zastavite vprašanje predsedniku Vlade Republike
               Slovenije dr. Miru Cerarju.</p>
            </sp>
            <sp xml:id="SDZ7-Redna-23-2016-10-17.sp22">
               <speaker>DR. BOJAN DOBOVŠEK (PS NP):</speaker>
               <p>Hvala. Spoštovani vsi, ki spremljate to sejo!</p>
               <p>Predsedniku Vlade zastavljam vprašanje glede prihoda podjetja Uber v Slovenijo.
               Področje sodelovalne ekonomije je že bilo prisotno v Državnem zboru in predsednik
               Vlade je izjavil, da je reševanje prevzela medresorska komisija, ki je ugotovila
               poplavo predpisov in kompleksnost ureditve ter da rešitve še niso pred nami in da smo
               še daleč od rešitev. Seveda je problem neformalne ekonomije v Sloveniji zelo velik,
               ker nista urejeni ne davčna zakonodaja, ne delovnopravna zakonodaja. Zato me je še
               posebej presenetilo, da minister te vlade v Ameriki podpiše pismo o nameri, o prihodu
               podjetja, ki tipično po zgledu, če pogledamo evropska mesta, je predstavnik
               neformalne ekonomije z vsemi omenjenimi problemi.</p>
               <p>Zato me zanima:</p>
               <p>Katere so tiste pozitivne zaposlitvene možnosti, ki jih navajate, pa to rešuje
               minister za javno upravo, ne rešuje pa se na Ministrstvu za delo ali na Ministrstvu
               za gospodarstvo, in na podlagi katerih analiz ste to ugotovili?</p>
               <p>Podredno me zanima:</p>
               <p>Kako mislite zaščiti dosedanja delovna mesta taksistov in kako boste rešili kršenje
               delovnih pravic, kot so to rešila nekatera mesta v Nemčiji in Italiji?</p>
               <p>V Sloveniji problem prekarne ekonomije obstaja. Ta problem povzroča, da si mladi ne
               morejo ustvariti družin, da ne morejo razviti samostojnega življenja in zato odhajajo
               v tujino.</p>
               <p>Zadnje vprašanje, ki me zanima:</p>
               <p>Kako mislite okrepiti inšpekcijo na teh področjih, kajti do podobnih oblik dela že
               prihaja?</p>
               <p>Kako boste samostojno podjetništvo, ki je problem, v odnosu do podjetništva, kjer ima
               naravo delovnega razmerja, rešili, da ne bo prihajalo do takih zadev, kot jih vidimo
               sedaj v Sloveniji, ko ljudje nimajo več denarja za preživetje?</p>
               <p>Hvala.</p>
            </sp>
            <sp xml:id="SDZ7-Redna-23-2016-10-17.sp23">
               <speaker>PREDSEDNIK DR. MILAN BRGLEZ:</speaker>
               <p>Predsednik Vlade Republike Slovenije dr. Miro Cerar, imate besedo za odgovor.</p>
            </sp>
            <sp xml:id="SDZ7-Redna-23-2016-10-17.sp24">
               <speaker>DR. MIROSLAV CERAR:</speaker>
               <p>Hvala za vprašanje, gospod poslanec dr. Bojan Dobovšek.</p>
               <p>Najprej naj izpostavim, da je vizija Vlade zagotovo modernizacija Slovenije. Pogled v
               prihodnost in iti v to prihodnost, stopiti vanjo, tako da prilagajamo naše razvojne
               procese temu, kar se danes dogaja v svetu, da smo konkurenčni in da lahko na tak
               način povečamo kakovost življenjskega standarda in zagotovimo državi rast in razvoj.
               Tako imenovana četrta industrijska revolucija je praktično tukaj. Zato se spreminja
               način našega delovanja. In to iz tedna v teden, iz meseca v mesec opažamo tudi sami.
               Slovenija je tukaj država, ki ima številne priložnosti, in jaz upam, da tudi dovolj
               optimizma in volje, da te priložnosti izkoristi, ker jim moramo. Tukaj moramo biti
               pogumni, samozavestni, iti naprej z razvojem, drugače nas bo razvoj prehitel in bomo
               ostali nekje ob strani. Ampak kako te novosti uvajamo? Z dialogom, se o tem
               pogovarjamo, seveda v duhu modernizacije, premišljeno in tudi z zdravo mero
               kritičnosti, čemur je tudi namenjeno to vprašanje. Vi veste, da je Evropska komisija
               že sprejela Evropsko agendo za sodelovalno gospodarstvo in zato bo treba tudi v naši
               državi kot v celi Evropi uveljaviti vse tiste spremembe zakonodaje, ki so nujne za
               uveljavitev tega sodelovalnega gospodarstvo, torej tudi v Sloveniji.</p>
               <p>Ministrstvo, ki se pri nas ukvarja z razvojnimi rešitvami in je v tem smislu bilo
               tudi, tudi sam sem bil zraven, na obisku v Ameriki, ko smo se pogovarjali o
               digitalnem razvoju Slovenije, o digitalizaciji Slovenije, o digitalizaciji Slovenije,
               o Sloveniji kot referenčni državi na tem področju. Ministrstva za javno upravo in
               minister Koprivnikar ima tu opredeljene pristojnosti, ima pa tudi vlogo koordinatorja
               vladnih aktivnosti na področju digitalne transformacije. V to vlogo sem ga imenoval
               sam, kajti Vlada takšnega povezovalca tukaj potrebuje. Zato je tudi on v ZDA, ko je
               bil nedavno tam, podpisal s podjetjem Uber pismo o nameri. Neposredna uveljavitev
               takšne storitve bo možna šele, ko bodo izpolnjeni vsi zakonsko določeni pogoji in ko
               bomo sploh sklenili nadaljnje sporazume za to soorganizacijo oziroma podjetje. Do
               konca leta bo predvidoma Ministrstvo za infrastrukturo pripravilo Predlog sprememb
               Zakona o prevozih v cestnem prometu. S tem gremo korak naproti, ampak pri tem nikakor
               ne bomo dovolili, da bi bile kršene ali izkoriščene pravice delavcem, v tem primeru
               taksistom. In naj poudarim še to, odločitev bo tudi v rokah Državnega zbora. Če pride
               do teh pogodb, do teh namer, da se uresničijo, ne bo samo vlada o tem odločala, ampak
               tudi spoštovani državni zbor. Dejstvo je, da podjetje Uber s svojo dejavnostjo
               prinaša korenite spremembe v urbano mobilnost. Pozitivno pa vpliva tudi na
               zaposlitvene možnosti in splošen gospodarski razvoj ter na sploh na kakovost
               življenja. Ta hip deluje v več kot 500 mestih v svetu in med drugim tudi v 21 državah
               Evropske unije, torej članicah Evropske unije, med njimi tudi pri naših sosedah, to
               se pravi na Hrvaškem, v Avstriji in Italiji. Slovenija je tu nek majhen otok, ki
               zdaj, upam, da še pravočasno lovi ta vlak. Storitve podjetja Uber dopolnjujejo sistem
               javnega potniškega prevoza in zmanjšujejo potrebo po zasebnem lastništvu avtomobilov,
               kar je ključno za razvoj zelenih in pametnih mest prihodnosti. Mi si želimo zeleno
               Slovenijo, digitalno upravljana mesta, torej pametna mesta in podobno. Ti prevozi, ki
               jih omogoča Uber, so še posebej dobrodošli tudi v turističnih destinacijah, kakršna
               je naše glavno mesto Ljubljana, zelena prestolnica Evrope 2016. In vemo, kakšen pomen
               ima turizem za Slovenijo. Tako nam te nove tehnologije in sodelovalne platforme
               prinašajo nove in nove možnosti tudi na teh področjih, pa tudi na področju
               inšpekcijskega nadzora, kar je vaše tretje vprašanje, kajti tu ključ do rešitev ni
               vedno samo v nekih kadrovskih okrepitvah, ampak, nasprotno, tehnologija in znanost
               danes omogočata izkoristek priložnosti za večjo kakovost tega nadzora tudi s pomočjo
               sledljivosti, modernizacije sistemov, digitalizacije, produktivnost in vsega tega,
               kar omogoča danes ta tehnični razvoj.</p>
               <p>Poudarjam, na vsa ta vprašanja lahko odgovorim, da v stvar gremo premišljeno,
               postopno in zagotovili bomo, da nihče ne bo diskriminiran, še najmanj naši taksisti
               in delavci, kajti to bi bilo nedopustno. Hvala lepa.</p>
            </sp>
            <sp xml:id="SDZ7-Redna-23-2016-10-17.sp25">
               <speaker>PREDSEDNIK DR. MILAN BRGLEZ:</speaker>
               <p>Dr. Bojan Dobovšek, imate besedo, da zahtevate dopolnitev odgovora.</p>
            </sp>
            <sp xml:id="SDZ7-Redna-23-2016-10-17.sp26">
               <speaker>DR. BOJAN DOBOVŠEK (PS NP):</speaker>
               <p>Hvala.</p>
               <p>Vidimo, da se vzorec ponavlja tako kot pri prvem vprašanju, odgovornost se prelaga na
               Državni zbor. Državni zbor bo odločal o tem, ali bomo spreminjali zakonodajo. Tukaj
               gre zopet za vprašanje pravne države, gre za to, da neka multinacionalka skuša doseči
               spremembo zakonodaje, zakonodaja pa ne bo v korist ljudi. Če govorimo o ministru za
               javno upravo, vidimo, da v javni upravi je cela kopica problemov, pripravljajo se
               stavke, in bi bilo bolje, da minister rešuje te probleme. Seveda je potrebna
               informatizacija, vendar na legalnih osnovah. Sodelovalna ekonomija je bila zamišljena
               kot sodelovalna po skandinavskem vzoru, vendar se je v nekaterih primerih razvila v
               povsem v nasprotno smer – v izkoriščanje človeka.</p>
               <p>Ostajajo odprta vprašanja, na katera želim odgovor:</p>
               <p>Kdo in kako plača zavarovanje?</p>
               <p>Kje se bo plačal davek podjetja Uber?</p>
               <p>Kako bo v primeru nesreč? Kdo bo nosil odgovornost?</p>
               <p>Kako bo s tehničnimi pregledi? Kako bo z licencami?</p>
               <p>Se pravi, tukaj ostaja cel kup odprtih vprašanj:</p>
               <p>Kako bo z zavarovanjem teh ljudi?</p>
               <p>Kako bodo ti ljudje šli na bolniško?</p>
               <p>Kako bodo koristili dopust?</p>
               <p>Kako bodo uresničili svoje družinsko življenje, če bodo morali biti 24 ur na dan na
               razpolago?</p>
               <p>Seveda ta vprašanja so številna, še posebej pa me zanima:</p>
               <p>Kako bodo plačani davki, kje bodo plačani davki, kako bo to kontrolirano?</p>
               <p>Kako bo potekal zakonodajni postopek, da ne bo zlorabe?</p>
               <p>Hvala.</p>
            </sp>
            <sp xml:id="SDZ7-Redna-23-2016-10-17.sp27">
               <speaker>PREDSEDNIK DR. MILAN BRGLEZ:</speaker>
               <p>Predsednik Vlade Republike Slovenije dr Miro Cerar, imate besedo za dopolnitev
               odgovora.</p>
            </sp>
            <sp xml:id="SDZ7-Redna-23-2016-10-17.sp28">
               <speaker>DR. MIROSLAV CERAR:</speaker>
               <p>Hvala lepa.</p>
               <p>Preseneča me vaše vprašanje, gospod poslanec, v tem smislu ko pravite, spet se
               odgovornost prelaga na državni izbor. Državni zbor sprejema zakone – kako pa naj
               drugače? Vlada sprejme svojo odgovornost, sprejme predlog, jasno povemo, kaj
               predlagamo, za tem stojimo, se tega ne bojimo in rečemo bobu bob. Ja, potem morate pa
               vi sprejeti zakon. Mi pa sprejemamo na vladi uredbe in druge akte in izvajamo
               politiko. Jaz upam, da ni tukaj nekega vprašanja, ali vas je strah sprejemati
               odgovornost za sprejemanje zakona.</p>
               <p>Bi pa rekel tako. Izkoriščanje človeka, ja, dogaja se marsikje. Tudi v Sloveniji, smo
               ugotovili. Proti temu se moramo vsi boriti, odpravljati te zadeve in jih
               preprečevati. Ampak zdaj ta vaša vprašanja, kako bo z zavarovanjem, kako bo z davkom,
               kako bo z nesrečami, kako bo s tehničnimi pregledi … Ja, to je ravno proces. Zdaj smo
               podpisali šele pismo o nameri. Gremo korak za korak. Zdaj se bodo ministrstva, ki so
               pristojna, lotila tega dela, se začela pogajati, se medresorsko usklajevala in na
               koncu bomo po normalnih procedurah sprejeli odločitve. Strašiti ljudi, češ, zdaj vas
               bodo pa izkoriščali, pa mislim, da ni primerno v tem smislu. Naloga vlade in
               državnega zbora je, da tega ne dovolimo, da sprejmemo takšne predloge in zakone, da
               tega ne bo. Nekaj se moramo pa zavedati. Bo treba pa tudi delati, če želimo imeti
               družbo prihodnosti. Se bo treba tudi pogumno odločati za kakšno rešitev, ne samo
               čakati, da vsi okoli nas sprejemajo te odločitve. Slovenija pa naj bi – kaj? Stala na
               miru? Slovenija mora iti naprej in zato moramo iti tudi v takšne izzive. Seveda pa ne
               samo pogumno, ampak tudi premišljeno. Zagotavljam vam, da bo vlada tukaj naredila
               svoje delo, in prepričan sem, da ga bo tudi državni zbor, da ne bomo sprejeli
               odločitev, ki bodo diskriminatorne za naše ljudi. Hvala lepa.</p>
            </sp>
            <sp xml:id="SDZ7-Redna-23-2016-10-17.sp29">
               <speaker>PREDSEDNIK DR. MILAN BRGLEZ:</speaker>
               <p>Dr. Bojan Dobovšek, imate besedo za postopkovno zahtevo, da se na naslednji seji
               opravi razprava o odgovoru.</p>
            </sp>
            <sp xml:id="SDZ7-Redna-23-2016-10-17.sp30">
               <speaker>DR. BOJAN DOBOVŠEK (PS NP):</speaker>
               <p>Hvala.</p>
               <p>Glede na številna neodgovorjena vprašanja pričakujem, da bo podprt moj predlog, da se
               o tematiki odpre razprava. V celotnem spektru državnega zbora pričakujem podporo do
               tega vprašanja, eno od strank, ki zagovarjajo, da je na mladih in na družini in na
               družinskem življenju bodočnost Slovenije, drugo na tistih, ki zagovarjajo delavske
               pravice in ureditev delovnega statusa v skladu z zakonodajo. Seveda bi pa opozoril,
               da v številnih nemških mestih, če ste že navajali neke primere, je Uber prepovedan.
               Prav tako v Milanu. Zaradi konkurenčne klavzule. In vse bolj se ljudje zavedajo
               tovrstne problematike. Seveda se bojim, da gre tukaj samo za prvi korak, v tem
               primeru je to prevoz. Lahko bi se vprašali, kako daleč bo šla vlada. Na primer, če
               vzamemo primer, vsi imamo papir in svinčnik, se pravi, jutri lahko postanemo vsi
               novinarji v svojem prostem času in po vzoru podjetja Uber, ki samo pobere 20 do 30 %
               svoje provizije, delamo nelojalno konkurenco vsem ostalim poklicem.</p>
               <p>Zavedati se moramo, kaj in kam hoče kašna digitalna družba. Moj predlog je, da
               digitalna družba na obstoječi platformi. Zakaj moramo iti na takšne platforme, kot so
               predlagane? Hvala.</p>
            </sp>
            <sp xml:id="SDZ7-Redna-23-2016-10-17.sp31">
               <speaker>PREDSEDNIK DR. MILAN BRGLEZ:</speaker>
               <p>Dr. Bojan Dobovšek, o vašem predlogu bo državni zbor odločil v sredo, 19. oktobra
               2016, v okviru glasovanj.</p>
               <p>Gospa Anita Koleša, imate besedo, da zastavite vprašanje predsedniku Vlade Republike
               Slovenije dr. Miru Cerarju.</p>
            </sp>
            <sp xml:id="SDZ7-Redna-23-2016-10-17.sp32">
               <speaker>ANITA KOLEŠA (PS SMC):</speaker>
               <p>Gospod predsednik, hvala lepa.</p>
               <p>Spoštovani gospod predsednik Vlade, moje današnje vprašanje odpira temo, o kateri
               verjetno mnogi ne želijo veliko govoriti, pri drugih pa spet ne mine dan, da je ne bi
               ponavljali in omenjali, sploh v času, ki se nam bliža, v času spomina na mrtve, in na
               dan, ko večina nas ve, kje so naši predniki in naši najbližji našli večni počitek. Na
               žalost v tej naši domovini mnogi še vedno živijo zgolj v upanju, da bodo nekoč to
               izvedeli.</p>
               <p>Slovenska tla so zaznamovana s prikritimi vojnimi grobišči. To je dejstvo. Poznam
               zgodbe iz širše okolice kraja, kjer sem doma, zgodbe, ki že desetletja delijo
               Slovence ali pa polovico generacije Slovenk in Slovencev. Vemo, da obstajajo odprta
               vprašanja. Vendar kot ste takrat pred letom dni sami dejali, ko smo v tem državnem
               zboru sprejemali Zakon o prekritih vojnih grobiščih in pokopu žrtev, ta vprašanja
               niso nepremostljiva. Zato je bilo in je še vedno smiselno vložiti veliko volje,
               dialoga in energije, da jih presežemo. Ne želim polemizirati in nikakor s tem svojim
               vprašanjem nimam namena odpirati ne ran in ne jam, temveč samo poudariti tisto, kar
               je edina in najbolj razumna odločitev, da po 70-ih letih političnega razkola v
               slovenski družbi je že vendarle skrajni čas, da pokopljemo vse mrtve. Mislim, da smo
               naredili prve in prave korake, ampak bojim se, da bi se ta pot ne ustavila, da bi ne
               klecnili pod težo nahrbtnika, v katerega smo leta in desetletja tlačili tako huda
               bremena.</p>
               <p>Sprašujem vas, gospod predsednik, sporočite nam:</p>
               <p>Kaj je naša vlada naredila na področju odkrivanja, urejanja prikritih vojnih grobišč
               do sedaj?</p>
               <p>Katera dela so v teku in katere aktivnosti še načrtujemo v prihodnje?</p>
               <p>V imenu svojih poslank, kolegic, kolegov, in pa v imenu ljudi, ki tudi zaradi nas
               niso izgubili upanja, se vam zahvaljujem za odgovor.</p>
            </sp>
            <sp xml:id="SDZ7-Redna-23-2016-10-17.sp33">
               <speaker>PREDSEDNIK DR. MILAN BRGLEZ:</speaker>
               <p>Predsednik Vlade Republike Slovenije dr. Miro Cerar, imate besedo za odgovor.</p>
            </sp>
            <sp xml:id="SDZ7-Redna-23-2016-10-17.sp34">
               <speaker>DR. MIROSLAV CERAR:</speaker>
               <p>Hvala lepa.</p>
               <p>Res cenim to, in cenim vse, ki niso izgubili upanja. Mislim, da ga ne smemo, da
               moramo ta proces pomiritve med nami, ta proces pietetnega odnosa do mrtvih in bi
               rekel proces zapiranja bolečin peljati naprej, da pridemo do neke točke, ko se bomo
               spret bi rekel v tem pogledu lahko normalno počutili, da smo neka civilizirana
               družba, ki stopa naprej. To v luči nedavnega začetka prenosa posmrtnih ostankov iz
               Hude jame v spominski park Dobrava še posebej pozdravljam tudi to vaše vprašanje. V
               tem smislu sem na nek način vesel tega, da sta bi rekel Nova Slovenija in Stranka
               modernega centra SMC v Državnem zboru pred časom sprožili sprejetje Zakona o
               prikritih grobiščih, ki je omogočil korak naprej v smislu te pomiritve in zapiranja
               teh naših ran, kajti mladim smo res dolžni zapustiti neko družbo priložnosti in
               razvoja, ki se ne bo vedno delila na naše in vaše. Mislim, da tukaj gremo počasi
               naprej in apeliram tukaj na strpnost in dejansko na neko sodelovanje.</p>
               <p>Lani je, kot veste, prišlo do tega sprejetja Zakona o prekritih vojnih grobiščih. To
               je bilo neko sodelovanje med opozicijo in delom koalicije, SMC je kot edina
               koalicijska stranka to lani podprla in s tem zakonom smo pravzaprav prenesli to
               pristojnost varstva prikritih vojnih grobišč pod Ministrstvo za gospodarski razvoj in
               tehnologijo, kar je nato omogočilo določene aktivnosti, ki se pred tem niso mogle v
               zadostni meri odvijati. Vodenje aktivnosti, odkrivanja prikritih vojnih grobišč je
               prevzela Komisija Vlade Republike Slovenije za reševanje vprašanj prikritih grobišč.
               Tudi sam sem se osebno sestal z člani komisije in se zavzel, da se njeno delo
               nadaljuje in dostojno zaključi. Sredstva za delo komisije smo takrat zagotovili, in
               sicer ga je zagotovilo Ministrstvo za gospodarstvo v višini pol milijona, torej 500
               tisoč evrov.</p>
               <p>Komisija intenzivno izvaja letošnji program dela. Ta letošnji program obsega ureditev
               60 prikritih vojnih grobišč do faze, ki bodo omogočale pripravo predloga za vpis
               grobišč v register vojnih grobišč; izkop in pokop žrtev iz 18 prikritih vojnih
               grobišč; potrditev oziroma sondiranje 45 prikritih vojnih grobišč; jedrno vrtanje
               oziroma sondiranje rudniškega jaška Pečovnik ter pregled in sanitarni iznos posmrtnih
               ostankov iz 16 kraških jam in brezen. V letošnjem letu se je nadaljeval prekop
               posmrtnih ostankov iz groba Svete Barbare v Hudi jami. Prvih približno 700 posmrtnih
               ostankov žrtev je bilo že prepeljanih v spominski park Dobrava pri Mariboru, kjer
               bodo konec meseca dostojno pokopani. Prekop in dostojen pogreb posmrtnih ostankov
               ostalih žrtev iz rova Svete Barbare, ki jih je po oceni še okoli 2tisoč 500, pa bo
               predvidoma zaključen v prihodnjem letu. S tem se tudi na nek način ponovno obuja
               pobuda za dokončno ureditev spominskega parka v Teharjah, ki naj bi postal osrednje
               slovensko obeležje in po možnosti tudi pokopališče, posvečeno žrtvam vojnega in
               povojnega revolucionarnega nasilja. Katerakoli rešitev v tej smeri bo v nadaljnjem
               času sprejeta, kakorkoli bomo izvajali te nadaljnje korake, je pomembno, da jih
               delamo strpno, da jih delamo z nekim pietetnim odnosom do mrtvih, do naše zgodovine,
               tudi do njenih bolečih trenutkov in časov, ki so bili res hudi, in da na podlagi teh
               trpkih izkušenj potegnemo nauk v sedanjost in prihodnost, da se te napake ne bo
               ponavljale, da naklonimo neko spoštovanje vsem mrtvim in na ta način začnemo graditi
               temelje prihodnje slovenske družbe.</p>
               <p>Jaz si res želim in si zelo prizadevam, da bi se to dogajalo. Podpiral bom delo
               komisije, ministrstev ter vseh ostalih in vsakogar, ki bo k temu prispeval. Hvala
               lepa.</p>
            </sp>
            <sp xml:id="SDZ7-Redna-23-2016-10-17.sp35">
               <speaker>PREDSEDNIK DR. MILAN BRGLEZ:</speaker>
               <p>Predsedniku Vlade se zahvaljujem za podane odgovore.</p>
               <p>V skladu z 247. členom Poslovnika Državnega zbora prehajamo na poslanska vprašanja,
               postavljena na 22. seji Državnega zbora. Minister za zunanje zadeve gospod Karl
               Erjavec bi moral odgovoriti na vprašanji mag. Branislava Rajića v zvezi z
               reorganizacijo mreže diplomatsko-konzularnih predstavništev tudi v državah afriškega
               kontinenta ter dr. Mateja T. Vatovca v zvezi z uničevanjem izdelkov iz nezakonitih
               naselbin v Palestini, vendar je danes odsoten zaradi obiska pri Svetem sedežu in
               Suverenem malteškem viteškem redu v Vatikanu. Poslanca sprašujem, ali vztrajata pri
               ustnem odgovoru ali morda želita pisni odgovor. Minister bo torej odgovoril ustno na
               naslednji seji zbora.</p>
               <p>Zdaj bo minister za javno upravo gospod Boris Koprivnikar odgovoril na vprašanje
               gospoda Bojana Podkrajška v zvezi z izvajanjem Zakona o javnem naročanju lokalnih
               skupnosti.</p>
            </sp>
            <sp xml:id="SDZ7-Redna-23-2016-10-17.sp36">
               <speaker>BORIS KOPRIVNIKAR:</speaker>
               <p>Hvala, predsednik.</p>
               <p>Spoštovanemu poslancu odgovarjam, da je Zakon o javnem naročanju v 66. členu
               opredelil, da se za izvedbo postopka javnega naročila krajevne skupnosti pooblasti
               občina. In samo občina lahko tako javno naročilo dejansko tudi izvede, ker zakon
               izhaja iz stališča, da krajevne skupnosti sestavljajo skupni del enovite
               organizacijske enote, ki se ji reče občina. Zakonodajalec je s tem namenom želel
               zagotoviti, da se postopki javnega naročanja v občinah izvajajo bolj transparentno,
               predvsem pa tudi bolj gospodarno, s tem pa nikakor ne posega v pravice izvajanja
               nalog krajevnih skupnosti, ki so določene za urejanje prostora, lokalnih gospodarskih
               služb, gradnjo in vzdrževanje cest, upravljanje s premoženjem in tako naprej. Hkrati
               pa to v ničemer tudi ne posega v možnost, da krajevne skupnosti imajo lahko svoje
               proračunske postavke znotraj občinskih proračunov, in nikakor ne posega v to, da bi
               določal zakon sam, kako se razpolaga s sredstvi, na kateri postavki se nahajajo in
               tako naprej. Zakon o javnem naročanju enostavno izhaja tudi iz stališča, da tudi ožji
               deli občinskih uprav ne morejo sprejemati splošnih aktov, ne morejo določati režimov
               javnih služb. Ker nimajo zaposlenih, zato tudi v duhu priprave zakona na tak način
               zagotavljamo koncentracijo izvajanja nalog javnega naročanja, dvig kakovosti javnih
               naročil in zmanjšanje napak, kajti le občine imajo za to vzpostavljeno tudi kadrovsko
               strukturo.</p>
               <p>S tem Zakon o javnem naročanju zagovarja nek čisto logičen način delovanja občin.
               Glede na očitek o številnih vprašanjih sem preveril in ugotovil, da je bilo v zvezi s
               tem postavljenih pet vprašanj. Že v maju smo objavili tudi pojasnilo za vse morebitne
               nejasnosti v zvezi s tem področjem. Glede na to, da smo v zvezi s tem Zakonom o
               javnem naročanju, tretjo verzijo, dobili prek 300 vprašanj, tudi ugotavljamo, da
               verjetno to ni problematika, ki bi jo ocenili kot zelo sporno. Po moji osebni oceni
               logično, smiselno, kvalitetno in transparentno ureja tudi načine javnega naročanja
               tako občin kot njihovih ožjih delov. Hvala.</p>
            </sp>
            <sp xml:id="SDZ7-Redna-23-2016-10-17.sp37">
               <speaker>PREDSEDNIK DR. MILAN BRGLEZ:</speaker>
               <p>Prehajamo na vprašanja poslank in poslancev v prvem krogu.</p>
               <p>Mag. Branko Grims, imate besedo, da zastavite vprašanje ministrici za notranje zadeve
               mag. Vesni Györkös Žnidar.</p>
            </sp>
            <sp xml:id="SDZ7-Redna-23-2016-10-17.sp38">
               <speaker>MAG. BRANKO GRIMS (PS SDS):</speaker>
               <p>Hvala za besedo. Vsem prav lep pozdrav!</p>
               <p>Nič ni bolj naivno kot meniti, da je migrantska kriza že končana, čeprav se tak
               občutek pod vplivom prevladujočih medijev tudi v Sloveniji krepi. Dejansko stanje je
               pa naslednje. Dnevno dosega pritok migrantov, ki se je drastično povečal prek
               Sredozemlja v Italijo, tudi pet in celo šest tisoč ljudi na dan. Ravno tako se je za
               deset in večkratno povečal pritok migrantov po tako imenovani balkanski poti, le da
               sedaj ilegalnega pretoka migrantov ne omogočajo več vlade, ampak se s tem ukvarjajo
               razne kriminalne združbe. Na nek način bi rekli, da je situacija bolj naravna, kot je
               bila tista lani, ko je Vlada delovala kot največja kriminalna združba pri pretoku
               migrantov v Evropi.</p>
               <p>Tretji pritok, o katerem se v Sloveniji skoraj ne govori, poteka ravno tako prek
               Sredozemlja v smeri Španije in Francije. Tudi tam so se številke v zadnjem obdobju
               precej povečale. Če vse to seštejemo, bomo dobili pravzaprav zelo podobne številke,
               kot smo jim bili priče lansko jesen – že v tem trenutku. Stvari pa se lahko še zelo
               hitro dodatno zaostrijo, kajti jasno je, da vseh zahtev Turčije Evropa, če ne želi
               narediti kolektivnega samomora, nikakor ne bo mogla sprejeti. V Makedoniji sedaj
               branijo na nek način Evropsko unijo, kar je paradoks. Država, ki je Evropska unija
               nikakor ne uspe vključiti vase, sedaj dela tisto, kar bi morala Evropska unija na
               zunanjih mejah. Vendar se ob tem število migrantov v Grčiji izjemno povečuje, se
               kopiči in prej ali slej se bo tok preusmeril nekoliko drugam ali pa bodo na tak ali
               na drugačen način spone še dodatno popustile. Vse to pomeni za Slovenijo, da se zelo
               hitro lahko znajde v situaciji, ko bo dvakratno izpostavljena. Po eni strani zaradi
               tega pritoka v Italijo, ki ga naivno omogoča tudi Evropa s tem, ko celo spremlja
               konvoje migrantov do Italije, in po drugi strani zaradi vseh tistih poti, kjer
               prihaja sedaj do razpršenega toka, vključno z balkansko potjo, se lahko zgodi, da bo
               na slovenskih mejah ali pa na slovenskem ozemlju zelo poraslo število azilantov. To
               se že eksponencialno povečuje v zadnjem obdobju.</p>
               <p>Zaradi tega sprašujem ministrico:</p>
               <p>Pri kateri številki bi torej tudi po oceni Vlade morali začeti veljati posebni
               omejevalni ukrepi?</p>
               <p>Moje stališče veste. Migrantov sploh ne bi smeli sprejemati iz varnostnih, socialnih,
               in vseh drugih razlogov, ker Slovenija pač tega ne zmore. Ampak sprašujem Vlado, pri
               katerem številu bi po vašem ... / izklop mikrofona/</p>
            </sp>
            <sp xml:id="SDZ7-Redna-23-2016-10-17.sp39">
               <speaker>PREDSEDNIK DR. MILAN BRGLEZ:</speaker>
               <p>Ministrica za notranje zadeve, mag. Vesna Györkös Žnidar, imate besedo za
               odgovor.</p>
            </sp>
            <sp xml:id="SDZ7-Redna-23-2016-10-17.sp40">
               <speaker>MAG. VESNA GYÖRKÖS ŽNIDAR:</speaker>
               <p>Hvala lepa, predsedujoči.</p>
               <p>Spoštovani poslanec, zahvaljujem se vam za vprašanje in se strinjam, da migracijska
               kriza ni končana in še vedno traja. Zato tudi dnevno spremljamo situacijo in se tudi
               pripravljamo na morebitno poslabšanje migracijske slike, ker ilegalne migracije so
               dejstvo, s katerim se bomo soočali v prihodnjih obdobjih. Sem tudi prepričana, da ste
               dobro seznanjeni z vsemi varnostnimi, organizacijskimi in tudi zakonodajnimi ukrepi,
               ki jih pripravljamo za morebitne obsežnejše nezakonite migracije. Predvsem
               pripravljamo zakonodajne ukrepe za primer, če bi mehanizmi in dogovori popustili in
               bi se Slovenija potem znašla pod velikim pritiskom nezakonitih migracij.</p>
               <p>Postavili ste mi vprašanje glede omejevalnih ukrepov oziroma konkretno glede številk
               prosilcev za mednarodno zaščito. Ti omejevalni ukrepi, ki jih predvidevamo, so v
               predlogu sprememb Zakona o tujcih, ki še ni sprejet. Vlada tega predloga še ni
               potrdila. Danes imamo v nekaj urah dokončno koalicijsko usklajevanje prav glede tega
               predloga. Vendar pa vam lahko na tem mestu tudi nekatere stvari povem. Torej prva
               stvar, ki je, je, da kapacitete so omejene, kar se tiče Republike Slovenije, jih
               pravzaprav nima za večje število ilegalnih migrantov oziroma prosilcev za mednarodno
               zaščito oziroma so zelo omejene. Lahko pa vam povem tudi nekaj glede predloga
               sprememb Zakona o tujcih. Predvsem z vidika elementarnega koncepta, na katerem ti
               predlogi temeljijo in ki jih nismo spreminjali in jih tudi ne bomo, menim, da so naši
               predlogi zelo domišljeni in uravnoteženi glede na situacijo v pričakovanju dejstva,
               da okoliščine ne bodo enake tistim, ki smo jih že doživeli. Popolnoma jasno je , da
               tranzita ne bo. To pomeni pričakovan dvig prošenj za azil, ki lahko vodi v zlom
               azilnega sistema, kar pa potem lahko vodi v ogrožanje javnega reda in notranje
               varnosti, sploh če se države pred nami odločijo za določene zelo sporne prakse,
               katerih smo bili deležni v preteklosti. Treba je upoštevati tudi to, da naša policija
               varuje zunanjo schengensko mejo, kar je še posebna obremenitev. Naš predlog, ki se
               navezuje na te omejevalne ukrepe, ki jih omenjate, se navezuje izrecno na razloge iz
               sfere javnega reda in notranje varnosti. Ne nazadnje tudi Pogodba o Evropski uniji v
               72. členu omogoča odstope od sekundarne zakonodaje Unije, če je to potrebno za
               vzdrževanje javnega reda in notranje varnosti.</p>
               <p>Vaše vprašanje je nekako zasnovano v smeri – kje je tista točka preloma, na kateri bi
               se stvari lahko bistveno drugače obravnavale? Glede na to, da ta zakon še ni sprejet,
               vam pa lahko povem, da kar se tiče Ministrstva za notranje zadeve predpostavka
               izrednih razmer za nas ne pride v poštev, ker menim, da jih ne smemo dopustiti
               oziroma nismo dolžni čakati na izredne razmere. Ne nazadnje je tudi Evropski svet
               nedavno opozoril, da je treba zmanjševati oportunizem oziroma potencial za zlorabe
               azilnih sistemov pri masovnih migracijah in da je nekako treba slediti temeljnemu
               konceptu, da se ilegalne migracije zaustavljajo na zunanjih mejah Evropske unije in
               da se potem to podvrže temu sistemu, ki bo za Evropsko unijo vzdržen. V našem
               predlogu je tudi preventivna komponenta na takšen način, kot je ta zakon zasnovan.
               ker namreč že v preteklem času sem javno tudi povedala, da menim, da Slovenija ni
               dolžna skolapsirati pod prošnjami za mednarodno zaščito, smo premajhni oziroma nismo
               dolžni doseči tiste kritične točke, kar naj bi po različnih interpretacijah to bilo,
               ob vseh omejitvah, ki jih imamo, ker ne nazadnje tudi države se ne morejo dati na
               skupni imenovalec – tako po absorpcijskih moči, po ekonomski moči, po demografskih
               potrebah, po integracijskem potencialu in tako naprej. Namen naših predlogov, ki še
               niso sprejeti, je preprečiti kopičenje na našem ozemlju, ob upoštevanju omejenih
               kapacitet in tudi določenih slabih izkušenj iz preteklosti in pa predvsem tudi
               dejstva, da smo obdani s samimi varnimi državami članicami Evropske unije, to so
               torej varne države, ob temeljni premisi, da pa tudi naš predlog spoštuje temeljni
               postulat begunskega prava – to pa je načelo non-refoulment, da se osebe, ki naj bi
               bile tudi preganjane, ne bi vračale v države, v katerih bi ne bile varne.</p>
               <p>Ministrstvo za notranje zadeve je na stališču, da Slovenija potrebuje nacionalni
               ukrep, katerega namen je učinkovito upravljanje množičnega nedovoljenega
               priseljevanja.</p>
            </sp>
            <sp xml:id="SDZ7-Redna-23-2016-10-17.sp41">
               <speaker>PREDSEDNIK DR. MILAN BRGLEZ:</speaker>
               <p>Magister Branko Grims, imate besedo, da zahtevate dopolnitev odgovora.</p>
            </sp>
            <sp xml:id="SDZ7-Redna-23-2016-10-17.sp42">
               <speaker>MAG. BRANKO GRIMS (PS SDS):</speaker>
               <p>Hvala.</p>
               <p>Odgovor je bil obsežen in zanimiv, samo se je izognil ključnemu vprašanju, kdaj je
               tista točka, po kateri po vladni oceni Slovenija še zmore. Popolnoma nedopustno bi
               bilo, jaz trdim, da tudi protiustavno, če bi dovolili, da pride do kakršnegakoli
               varnostnega zloma ali pa socialnega ali pa nekega drugega ključnega sistema v
               Sloveniji zaradi migrantske krize. To pomeni, da bi pri tehtanju ustavnih vrednot
               postavili v prednost ene na škodo drugih. Se pravi, tukaj morajo biti konkretne
               merljive številke in ocene. In trdno sem prepričan, da takšne ocene obstajajo. Ves ta
               problem se sploh ne bi zgodil, če vas ne bi vaša koalicija pustila na cedilu pred
               kakšnim letom dni pri tistem amandmaju, ki trdim, da je bil edina res dobra stvar, ki
               ste jo doslej predlagali na tem področju. To je, da nekdo, ki pride čez varno državo
               v Slovenijo, tukaj preprosto ne more zaprositi za azil, ker to, mimogrede, sledi iz
               mednarodnih konvencij. To je edino skladno z mednarodnim pogodbami, ne glede na to,
               kaj različni trdijo. To se pravi, da res upravičenih prosilcev za azil bi lahko bilo
               kvečjemu majhno število, če bi recimo prišli po morju ali pa po zraku in tako naprej.
               Medtem ko vsi drugi vstopajo prek varnih držav in po mednarodnem pravu bi morali
               zaprositi za azil v prvi varni državi, tam, kjer vstopijo v Evropsko unijo. In potem
               odločitev v Evropski uniji velja za vse. Zaradi tega že od začetka opozarjam, da je
               vse nezakonito, kar se dogaja, s tistim, kar se je, in tudi to s sedanjimi kvotami.
               Tudi to je nezakonito in v bistvu odstop od podpisanih in veljavnih mednarodnih
               aktov.</p>
               <p>Ampak tukaj še enkrat ponavljam ključno vprašanje:</p>
               <p>Katera je po vašem mnenju tista številka, pri kateri bi ti dodatni omejevalni ukrepi
               tudi po vaši vladni oceni morali začeti veljati, kajti biti mora čim nižja, zato da v
               nobenem primeru, na nobenem sistemu ne more priti do zloma?</p>
               <p>Tudi če … / izklop mikrofona/</p>
            </sp>
            <sp xml:id="SDZ7-Redna-23-2016-10-17.sp43">
               <speaker>PREDSEDNIK DR. MILAN BRGLEZ:</speaker>
               <p>Ministrica za notranje zadeve mag. Vesna Györkös Žnidar, imate besedo za dopolnitev
               odgovora.</p>
            </sp>
            <sp xml:id="SDZ7-Redna-23-2016-10-17.sp44">
               <speaker>MAG. VESNA GYÖRKÖS ŽNIDAR:</speaker>
               <p>Hvala lepa, predsednik.</p>
               <p>Če se spomnite, mi smo dejansko pri vseh naših predlogih in rešitvah upoštevali naše
               omejitve. Tudi pri realokaciji smo rekli, da tudi ta solidarnost ima omejitve in da
               je treba nekako fleksibilno gledati na zadevo v smislu, da se lahko solidarnost
               izraža tudi preko opreme, policistov in tako naprej.</p>
               <p>Glede številke, vsekakor danes ni možno dokončno govoriti o kakršnih koli
               matematičnih številkah, glede na to, da bo odvisno tudi od realne situacije. Seveda
               pa problem nastane pri omejenih kapacitetah. Vemo, da je Republika Slovenija majhna
               država, ima zelo omejene kapacitete, in če pride do zloma azilnega sistema oziroma do
               zasičenja kapacitet do takšne mere, da bi se to lahko prelomilo v situacijo, ki bi
               potem lahko pomenila grožnjo notranji varnosti in javnemu redu, je to eden izmed
               bistvenih elementov, ki jih bo treba tudi upoštevati.</p>
               <p>Ta zakon, ki še sicer ni sprejet, ima določene kriterije, preko katerih se bo potem,
               glede na to, da se bo delala preslikava tega zakonodajnega predloga na situacijo na
               terenu oziroma sploh na situacijo v regiji. Mi smo predvideli, da dejansko glede na
               to, da je Ministrstvo za notranje zadeve tisto, ki redno spremlja razmere na področju
               migracij predvsem na podlagi informacij državnih organov, drugih držav članic
               Evropske unije, tretjih držav, institucij Evropske unije, ustreznih mednarodnih in
               medvladnih organizacij, smo mi tisti, ki bi potem dali tudi pisno utemeljitev, kdaj
               bi ta ukrep moral začeti veljati, pri čemer se bodo upoštevale razmere v državah, iz
               katerih tujci nameravajo vstopiti ali so vstopili v Republiko Slovenijo, in stanje na
               področju migracij v državah v regiji, njihovo število, število nezakonito
               prebivajočih tujcev in tujcev z odločbo o dovolitvi zadrževanja v Republiki
               Sloveniji, število prosilcev za mednarodno zaščito, število oseb s priznano
               mednarodno zaščito v Republiki Sloveniji, torej tisti, ki so že v Republiki
               Sloveniji, in pa nastanitvene in integracijske zmožnosti Republike Slovenije za vse
               omejene kategorije tujcev.</p>
               <p>V tej smeri gre ta omejevalni ukrep, ki ga omenjate. Še enkrat moram poudariti, da še
               ni sprejet, vendar kot sem že jaz takrat v naših razpravah ob spremembi Zakona za
               mednarodno zaščito dejala, menim, da mednarodna zaščita ni podrejena svobodi gibanja
               in res nisem prepričana, da s temi predlogi prima facie posegamo v pravico do
               pribežališča, konkretno iz Republike Hrvaške. Vemo, da se ukrep nanaša izključno
               osebe na osebe, ki bodo v Republiko Slovenijo vstopile iz samih varnih držav, torej
               iz držav članic Evropske unije, in za te veljajo enaki standardi skupnega evropskega
               azilnega sistema. Ne nazadnje tudi nova evropska zakonodaja gre v smeri, da te osebe,
               ki želijo zaprositi za mednarodno zaščito v Evropski uniji, morajo zaprositi v prvi
               državi članici Evropske unije, v katero nezakonito vstopijo v Evropsko unijo.</p>
            </sp>
            <sp xml:id="SDZ7-Redna-23-2016-10-17.sp45">
               <speaker>PREDSEDNIK DR. MILAN BRGLEZ:</speaker>
               <p>Mag. Branko Grims, imate besedo za postopkovno zahtevo, da se na naslednji seji
               opravi razprava o odgovoru.</p>
            </sp>
            <sp xml:id="SDZ7-Redna-23-2016-10-17.sp46">
               <speaker>MAG. BRANKO GRIMS (PS SDS):</speaker>
               <p>Hvala.</p>
               <p>Predlagam, da se o tem dejansko opravi razprava. Tudi zadnje besede gospe ministrice,
               s katerimi se globoko strinjam, kažejo na dimenzijo problema. Vsi vstopajo v
               Slovenijo prek varnih držav, dejstvo je, da za nas ni relevantno ostalo toliko, kot
               je tisto, kar je v naši neposredni soseščini, kajti sicer prevzemamo odgovornost za
               nekoga drugega, pa tudi stroške in težave za nekoga drugega. In to po nepotrebnem.
               Zaradi tega je treba pri tem biti realen in ščititi predvsem svoje lastne interese.
               Tako kot to delajo vse normalne države tega sveta, ki dajejo varnost in blaginjo
               svojih državljank in državljanov na prvo mesto. Šele ko je za to poskrbljeno, in to v
               celoti in brez izjem, lahko pomagaš drugim. in še to na razumen način. Mimogrede, v
               tem primeru bi bila pomoč tam, od koder ti ljudje prihajajo, da se tam ustvarijo
               varna območja, da se tam poženejo ekonomije, da bi ljudje tam lahko normalno živeli.
               Uvažanje migrantov v Evropo je samo uvažanje tujih vojn in tujih vojsk na evropska
               tla. In verjemite, to se ne bo dobro končalo. Zato tudi ne razumem, zakaj je Vlada
               tolikokrat zavrnila kakršnokoli ponujeno roko s strani opozicije, ko gre za
               uveljavljanje slovenskih interesov, saj gre za vzvode, ki jih potrebuje za uspešnejša
               pogajanja proti Evropski uniji, in za to, da tam razumejo, da ima Slovenija omejene
               kapacitete, kajti stvar ni šaljiva. Morate vedeti, da se na mizah Evropske komisije
               spet valja tisti sporni predlog o tem, da bi se kvote povečevale, o tem, da bi se
               zahtevalo po četrt milijona evrov za vsakega migranta, ki ga v okviru kar obveznih
               kvot, ki bi jih določala Evropska unija, neka država ne bi sprejela, in podobno. Te
               stvari je treba vzeti zelo resno in ukrepati pravočasno.</p>
               <p>Zaradi vsega tega predlagam, da se o tem opravi razprava v Državnem zboru, v okviru
               katere potem lahko tudi bolj realno pogledamo, kako je z mednarodnimi akti, da se
               tisto, kar je nujno, spoštuje, da pa se po nepotrebnem ne obremenjuje ne varnostno,
               ne ekonomsko, ne socialno naša domovina in da se predvsem že enkrat zedinimo o tisti
               točki, o kateri, sem prepričan, bi morali vendar že v začetku imeti skupen konsenz,
               da nobena pravica nobenega tujca in nobene tuje skupnosti ne more biti nad pravico
               vsakega državljana in vsake državljanke Republike Slovenije do varnosti, do osebne
               integritete, do blaginje, do doslednega, nedeljivega spoštovanja ustavnih pravic. To
               je postulat slovenske ustave. To je tisto, o katerem, sem trdno prepričan, bi moral
               veljati konsenz v Državnem zboru Republike Slovenije … / izklop mikrofona/</p>
            </sp>
            <sp xml:id="SDZ7-Redna-23-2016-10-17.sp47">
               <speaker>PREDSEDNIK DR. MILAN BRGLEZ:</speaker>
               <p>Mag. Branko Grims, o vašem predlogu bo Državni zbor odločil v sredo, 19. oktobra
               2016, v okviru glasovanj.</p>
               <p>Dr. Franc Trček, imate besedo, da zastavite vprašanje ministru za javno upravo
               gospodu Borisu Koprivnikarju.</p>
            </sp>
            <sp xml:id="SDZ7-Redna-23-2016-10-17.sp48">
               <speaker>DR. FRANC TRČEK (PS ZL):</speaker>
               <p>Hvala za besedo, predsedujoči. Spoštovani gospod minister! Že lansko leto ste skupaj
               s predsednikom Vlade Republike Slovenije šli na nek obisk, potovanje v Združene
               države Amerike, kjer ste obiskali nekatere največje ključne globalne korporacije s
               področja informatike. Letos ste ta obisk ponovili sami. Kritični del javnosti se je
               relativno zelo burno odzval na ta vaš obisk. Vi ste se relativno, upam si trditi,
               prek socialnih omrežij burno odzvali nazaj. In ker jaz ne vidim politike Državnega
               zbora na ta način, da nas bodo mediji sprehajali levo in desno, bi vam postavil glede
               tega nekaj vprašanj, ki ste jih že dobili v pisni obliki.</p>
               <p>Najprej bi rad vedel:</p>
               <p>Iz katerih podlag, ki jih sprejemamo v Državnem zboru, je izhajal vaš obisk?</p>
               <p>Kdo vas je povabil?</p>
               <p>Kaj je bila vsebina vašega obiska?</p>
               <p>S kom ste se srečali, kdo s strani ameriške zvezne izvršilne oblasti je bil tam vaš
               gostitelj?</p>
               <p>Kako je bil financiran ta obisk in kaj bo predvideni izplen tega obiska?</p>
               <p>Upam, da mi boste lahko v teh 8 minutah, ki jih imate na razpolago, odgovorili.
               Hvala.</p>
            </sp>
            <sp xml:id="SDZ7-Redna-23-2016-10-17.sp49">
               <speaker>PREDSEDNIK DR. MILAN BRGLEZ:</speaker>
               <p>Minister za javno upravo gospod Boris Koprivnikar, imate besedo za odgovor.</p>
            </sp>
            <sp xml:id="SDZ7-Redna-23-2016-10-17.sp50">
               <speaker>BORIS KOPRIVNIKAR:</speaker>
               <p>Hvala, spoštovani poslanec.</p>
               <p>Naj samo ponovim vprašanjem, ki sem ga dobil, kot ste ga najavili: "Ministru bom
               postavil vprašanje o njegovem nedavnem obisku v ZDA." To je bilo vse, kar sem dobil
               od vprašanja, tako da se žal nisem mogel bolj pripraviti. Bom pa lahko odgovoril na
               to.</p>
               <p>Obakrat smo bili v Ameriki z gospodarsko delegacijo. Prvič pod vodenjem predsednika
               Vlade, drugič sam. Imeli smo v prvem obisku ogled oziroma bilateralne pogovore s
               podjetji EMC, Sisco, IBM, Oracle, Microsoft in tako naprej. V drugem obisku pa je bil
               fokus na podjetjih, ki se ukvarjajo predvsem s sodelovanjem gospodarstva s
               kibernetsko varnostjo v Denverju v Koloradu, kjer smo se srečevali s predstavniki
               znanosti in ameriške nacionalne garde in raziskovanja, ki skupaj vzpostavljajo center
               za kibernetsko varnost.</p>
               <p>Podlaga za moj obisk je narava mojega dela, pooblastilo, ki ga imamo znotraj
               Ministrstva za javno upravo, da skrbimo za digitalne tehnologije in njihov razvoj, pa
               tudi ne nazadnje pooblastilo predsednika Vlade, ki me je zadolžil za koordinatorja
               teh digitalnih tehnologij. Obisk ni bil politične narave, zato se tudi nismo
               srečevali s političnimi predstavniki ameriških vlad, ampak je bil izključno delovne
               narave, vnaprej temeljito pripravljen, obakrat po nekaj mesecev dela pred tem, ko smo
               tudi usklajevali stališča, teme za pogovore.</p>
               <p>Izplen tega obiska so nova znanja, ki smo jih dobili na eni in drugi strani. Mi nismo
               šli v Ameriko nič kupovat, ampak smo šli, če se tako grdo izrazim, prodajat
               Slovenijo, torej prepričat, da v Sloveniji imamo strategijo dela na tem področju, da
               imamo znanje, strokovnjake in številne uspehe. Moram reči, da s tem, kar smo v
               ameriških podjetjih predstavili, in predstavili tudi drugim, s katerimi smo se
               srečevali, smo vzbudili veliko zanimanja in ti kontakti se krepijo.</p>
               <p>Končni cilj je, da velike svetovne korporacije, ki vodijo digitalno transformacijo, o
               kateri v Sloveniji še vedno razpravljamo nekako v smislu, ali si to želimo ali ne, pa
               ne sprejemamo tega, da se to okrog nas z izjemno hitrostjo dogaja, da te korporacije
               v Sloveniji prepoznajo tudi naše znanje, našo odlično geostrateško pozicijo in da s
               temi korporacijami skozi sodelovanje, ki ga na tak način začenjamo, tudi vzpostavimo
               razvojne centre, v katerih bi Slovenija s svojo vizijo, referenčnostjo lahko tudi
               uveljavljala v širšem prostoru. To je v končni fazi namen. Se pa že dogajajo tudi v
               zvezi s tem konkretni projekti in tudi konkretno sodelovanje na področju velikih
               podatkov, na področju kibernetske varnostni. Kaj bolj konkretnega pa bo možno takrat,
               ko bodo tudi kakšni bolj temeljiti dogovori lahko podpisani, vendar ta trenutek ne
               morem špekulirati o nečem, kar še ni dogovorjeno. Hvala.</p>
            </sp>
            <sp xml:id="SDZ7-Redna-23-2016-10-17.sp51">
               <speaker>PREDSEDNIK DR. MILAN BRGLEZ:</speaker>
               <p>Dr. Franc Trček, imate besedo, da zahtevate dopolnitev odgovora.</p>
            </sp>
            <sp xml:id="SDZ7-Redna-23-2016-10-17.sp52">
               <speaker>DR. FRANC TRČEK (PS ZL):</speaker>
               <p>Hvala za besedo. Hvala za odgovor, gospod minister.</p>
               <p>Glejte, moram reči, da žal delim sum, ki so vam ga nekako kritično namenili. Vi ste
               podpredsednik Vlade Republike Slovenije. Ste glavni pogajalec Vlade Republike
               Slovenije. In kdo je na področju informatike v Sloveniji glavni investitor? Nehajmo
               se slepiti – država. Ali skozi državno upravo ali skozi javno upravo.</p>
               <p>Jaz se seveda strinjam z vami, da preveč v oblakih govorimo o teh zadevah, namesto da
               bi jih uresničevali. Ne strinjam pa se s tem, in v to smer je šla kritika vašega
               obiska. Vi kot politik ste na političnem obisku, se opravičujem gospod minister. In
               na tak način nekako sporočate relativno negativno sporočilo do domačega
               informatičnega sektorja, in na tak način tudi za tiste, ki bodo prišli za vami,
               delate, upam si trditi, nekako kravjo kupčijo. Če že, kolikor sem jaz seznanjen, ker
               na obisk je povabila Ameriška gospodarska zbornica, delno financirano preko Spirita
               in in ste šli tja, običajno, če gre gospodarska delegacija, če gre politik, drugi
               politik izvršilne veje oblasti, se sreča s tem nekom. Drugače je to dobesedno, da vi
               tečete tam, in upam, da ste to prijavili KPK, ker bom v bistvu KPK povprašal in tudi
               druge zadeve v pisni obliki. Ne bom zahteval debate o tem, ker vem, da bom
               preglasovan. Moral sem pa na to opozoriti, ker gre za neke zadeve, kjer bi izvršilna
               oblast morala biti bolj senzibilna. Zlasti vas, ki vas cenim kot sposobnega in tudi
               retorično najbolj ... / izklop mikrofona/</p>
            </sp>
            <sp xml:id="SDZ7-Redna-23-2016-10-17.sp53">
               <speaker>PREDSEDNIK DR. MILAN BRGLEZ:</speaker>
               <p>Minister za javno upravo, gospod Boris Koprivnikar, imate besedo za dopolnitev
               odgovora.</p>
            </sp>
            <sp xml:id="SDZ7-Redna-23-2016-10-17.sp54">
               <speaker>BORIS KOPRIVNIKAR:</speaker>
               <p>Hvala, gospod Trček.</p>
               <p>Sedaj razumem naravo vašega vprašanja. Torej gre za sum na moje morebitno koruptivno
               delovanje. Prvič, politika ni samo razvijanje političnih razmerij, ampak je tudi
               razvojna politika. In to, kar je ena od pomembnih vsebin mojega dela, je razvojna
               politika. To je točno to, kar vam tudi razlagam.</p>
               <p>Kar se tiče odnosa do domače informatike, mogoče boste opazili, o vseh zadevah, ki
               smo jih temeljito objavljali, javno komunicirali, vse dokumente smo objavili, vsi so
               bili v vladnih gradivih sprejeti in vsi so bili v odgovorih na številna novinarska
               vprašanja, je točno videno, da nismo sklenili nobene pogodbe, ki bi imela finančne
               posledice za državo ali državni proračun, prvič. In drugič, v vseh teh obiskih, ki
               smo jih imeli, so aktivno sodelovala slovenska IT podjetja, aktivno smo jih skupaj
               pripravljali in skupaj z njimi smo odšli. Sodelovanje, ki se kot rezultat teh obiskov
               naprej razvija, se razvija tudi med slovenskimi IT podjetji in temi korporacijami.
               Torej delamo ravno nasprotno, kot očitate, iščemo, po domače povedano, posel za
               slovenska IT podjetja in nikakor ne morem pristati na kakšne označbe v smislu kravjih
               kupčij. Gospodarska zbornica je organizirala gospodarski del delegacije, ki je tudi
               sam svojo pot financiral, in del moje delegacije smo financirali iz svojih virov,
               niti evra nismo dobili od nobenega podjetja za izvedbo take poti.</p>
               <p>Kar se tiče KPK. Seveda smo z njimi stalno na zvezi, prijavljamo tudi lobistične
               stike, kadar jih imamo, vendar to ni lobistični stik, ker nismo ne vplivali na našo
               zakonodajo ne sklepali konkretnih poslov, ampak smo seznanjali eden drugega s
               priložnosti, ki jih tudi imamo. Vse je bilo obširno dokumentirano, objavljeno in jaz
               lahko povem vam in širni slovenski javnosti, da se iskreno s svojimi sodelavci
               trudimo prinesti nekaj več razvojnega zagona in nekaj več poslov v to državo v dobi,
               ki se okrog nas dogaja z izjemo hitrostjo, mi pa še vedno plašno menimo, da je vsak
               stik s katero od gospodarskih organizacij že de facto koruptiven. Ni. Jaz si jemljem
               to pravico, da ne morem voditi resorja, ki se tiče informatizacije, če s tistimi, ki
               to področje krojijo in ga razvijejo, nimam kontaktov. To bi bilo enostavno nerazumno
               pričakovati, zato bomo transparentno v dobro te države s takim načinom dela tudi
               nadaljevali naprej, ker je zakonito in smiselno.</p>
            </sp>
            <sp xml:id="SDZ7-Redna-23-2016-10-17.sp55">
               <speaker>PREDSEDNIK DR. MILAN BRGLEZ:</speaker>
               <p>Dr. Franc Trček, imate besedo za postopkovno zahtevo, da se na naslednji seji opravi
               razprava o odgovoru.</p>
            </sp>
            <sp xml:id="SDZ7-Redna-23-2016-10-17.sp56">
               <speaker>DR. FRANC TRČEK (PS ZL):</speaker>
               <p>Hvala za besedo.</p>
               <p>Poglejte, v delu razvoja se z vami seveda strinjam, gospod minister. Ampak na takšen
               način, in to je bilo že opozorilo lansko leto, noben minister oziroma podpredsednik
               Vlade, si upam trditi, OECD, pa še kakšne druge države, ne gre na pot. Zlorabljam
               sedaj to, gospod predsedujoči. Lahko mi daste opomin. Navsezadnje pa, če beremo
               vsebino vašega ministrstva, plus pogajalec, plus podpredsednik, plus to, plus to ste
               si sedaj dali na ramena. Vi ste tudi navsezadnje človek in tudi to bi moral gospod
               Cerar gledati. Vaše ministrstvo ima ob verjetno ministrstvu za delo in socialo največ
               področij. In tudi to je treba nekako vzeti v razmislek. Seveda vem, kdo je šel z
               vami. Večino teh ljudi osebno poznam. Ampak gre dejansko za neko obliko, v katero
               minister in podpredsednik Vlade ne sme padati, ker potem prelahkotno dobimo to
               zgodbo, ki jo dobimo. Jaz bi se raje o vsebinah pogovarjal. Saj navsezadnje tam bi
               nekoga našli v ameriški izvršilni oblasti, ki vas bi sprejel, saj ni toplo vodo treba
               odkriti. Gre enostavno za to. In v to smer gre moje opozorilo. In ni važno, ali je
               Janez, ali je Franc ali ste vi, ali je neka dama na tej funkciji. Gre za zavedanje
               neke funkcije in kaj je nekim funkcijam dopuščeno in ne. Že dvakrat se je dejansko
               zgodil ta, ne morem drugega reči, kot flop. Hvala za besedo.</p>
            </sp>
            <sp xml:id="SDZ7-Redna-23-2016-10-17.sp57">
               <speaker>PREDSEDNIK DR. MILAN BRGLEZ:</speaker>
               <p>Če vse skupaj pravilno razumem, to ni bil postopkovni predlog za razpravo. To je bila
               zloraba, priznana s strani poslanca, ki si je tudi že kar sam pripisal, da bo dobil
               opomin. In pač ta opomin mu sedaj moram izreči, ker tako pač je.</p>
               <p>Gospod Dušan Radič, imate besedo, da zastavite vprašanje ministru za javno upravo
               gospodu Borisu Koprivnikarju.</p>
            </sp>
            <sp xml:id="SDZ7-Redna-23-2016-10-17.sp58">
               <speaker>DUŠAN RADIČ (PS SMC):</speaker>
               <p>Hvala lepa.</p>
               <p>Spoštovani gospod minister Koprivnikar. Jaz imam eno zelo kratko vprašanje:</p>
               <p>Kako napreduje projekt digitalne transformacije in uresničevanje iniciative Slovenija
               zelena referenčna država v digitalni Evropi?</p>
            </sp>
            <sp xml:id="SDZ7-Redna-23-2016-10-17.sp59">
               <speaker>PREDSEDNIK DR. MILAN BRGLEZ:</speaker>
               <p>Minister za javno upravo gospod Boris Koprivnikar, imate besedo za odgovor.</p>
            </sp>
            <sp xml:id="SDZ7-Redna-23-2016-10-17.sp60">
               <speaker>BORIS KOPRIVNIKAR:</speaker>
               <p>Hvala, gospod poslanec, za to vprašanje.</p>
               <p>Naj uvodoma ugotovim, da očitno zelo dobro. Zelo dobro, ker te teme postajajo
               zanimive tudi v tem cenjenem zboru. Sam osebno sem glede na to, da se že dolgo časa s
               celotno ekipo res trudimo in trdo prizadevamo, da počasi postajajo tudi te spremembe
               javno prepoznavne in stvar javnega zanimanja. Naj povem, da to ni projekt, ki bi bil
               časovno omejen, ampak gre za celo vrsto povezanih aktivnosti s katerimi želimo
               enostavno reagirati na to, da se spremembe v okolju, s katerimi se vsak dan soočamo,
               dogajajo tako hitro, da želimo pospešiti in povezati vse deležnike, ki se tudi na
               področju digitalizacije morajo srečati. Zato sem predvsem ponosen na to, da smo
               začeli aktivno, praktično na dnevni ravni ali vsaj z zelo pogostimi dogodki
               vzpostaviti sodelovanje med Vlado, med politiko, med znanostjo, raziskovanjem in
               šolstvom, med gospodarstvom, kar je bilo tudi tema prejšnjega vprašanja, in pa tudi
               civilno družbo. Tu so aktivnosti, ki zelo povezano vodijo v to, da se bomo skupaj kot
               družba začeli aktivno spraševati, kaj te nove digitalne tehnologije prinašajo, in
               tudi aktivno prilagajati naš način delovanje, ne nazadnje tudi zakonodaje. Imeli smo
               poti v Ameriko, v Nemčijo, v Dubaj, sodelujemo s Kitajsko, zelo intenzivno imamo
               povezave vzpostavljene z OECD, z Evropsko komisijo, z vsemi temi organizacijami, z
               Združenim kraljestvom. Ne nazadnje smo imeli pred kratkim ob Blejskem strateškem
               forumu ministerial Zahodnega Balkana, ki je bil povezan točno z vprašanjem
               digitalizacije. Gospodarska zbornica je podpisala dogovore z gospodarskimi zbornicami
               Zahodnega Balkana, da bi vodila bolj aktivno ta proces digitalizacije. Ponedeljkova
               seja vlade s Srbijo je na to temo, kar pomeni, da se želimo tudi regijsko na nek
               način postaviti kot koordinator teh digitalnih tehnologij in tu vidimo tudi svojo
               razvojno in poslovno priložnost. To se nam zelo lepo dogaja tudi v to smer.</p>
               <p>Sicer pa v okviru teh širših aktivnosti, če poskušam samo nanizati nekaj dosežkov,
               uspešno izvajamo projekt centralizacije, zelo naporen, pa vendar teče po planu,
               državne informatike. Priključil se nam je Direktorat za informacijsko družbo, s čimer
               konsolidiramo državno informatiko in širšo informatiko. Spremenila se je zakonodaja
               predvsem pa cela vrsta mehanizmov, s katerimi omogočamo odpiranje javnih podatkov in
               s tem ustvarjamo nove storitve, Strateški svet za informatiko zelo učinkovito
               zmanjšuje stroške in konsolidira oziroma standardizira tehnologijo, ki jo ta država
               kupuje, da postaja bolj enotna, bolj obvladljiva in lažja za vzdrževanje. Tu so bili
               prihranki ocenjeni samo v enem letu na preko 10 milijonov pri novih investicijah, ki
               so bile narejene. Spremenjen je portal eUprava, portal za podjetnike, eVem, recimo,
               je imel v začetku mojega mandata 300 tisoč transakcij, januarja, ko smo na zadnje
               merili, jih je imel že preko 2 milijona. To se pravi, da zelo učinkovita tudi ta
               digitalizacija postaja. Spremenili smo marsikateri zakon, marsikatero administrativno
               oviro odpravili. Zadnja je recimo ta, da se sporočanje bolniških odnosnosti zgodi
               popolnoma avtomatsko v ozadju. To bo še prineslo nadaljnjih preko milijona
               transakcij. Učinkovito oziroma zelo premišljeno se lotevamo tudi spremembe
               izobraževanja. Mi vsi vemo, da potrebujemo digitalne veščine. Popolnoma smo prenovili
               Upravno akademijo, sodelujemo tudi z zunanjimi organizacijami. Z veseljem opažam, da
               pri slovenskih podjetjih je v luči te iniciative nekako pospešena aktivnost za
               digitalizacijo. Imamo številne odlične projekte, ko se podjetja sama povezujejo tudi
               v mednarodnem prostoru. Tukaj lahko izpostavim Gorenje, Pošto, Telekom, ki se zelo
               aktivno vključujejo in tudi z njimi tekoče sodelujemo, kako čim bolj aktivno
               digitalizirati tudi njihovo poslovanje. Vzpostavlja se digitalna koalicija, ki bo
               skrbela prav tako formalno v sodelovanju Vlada– civilna družba–gospodarstvo za
               usklajen razvoj teh digitalnih tehnologij in tudi naslavljala vprašanja, kot so bila
               prej izvedena, recimo, kaj digitalna tehnologija lahko prinese dobrega in kje so
               njene nevarnosti, da kot država na to modro odreagiramo. Ne bi pa našteval, ker imamo
               še desetine dogodkov, ki so nekako rezultat te digitalne transformacije. In naj
               povem, da digitalna transformacija ni namen, da imamo digitalne tehnologije, ampak
               zaradi digitalnih tehnologij mi moramo svoj način delovanja, poslovanja,
               komuniciranja transformirati. In to je tisto, česar še ne razumemo dovolj. Hvala.</p>
            </sp>
            <sp xml:id="SDZ7-Redna-23-2016-10-17.sp61">
               <speaker>PREDSEDNIK DR. MILAN BRGLEZ:</speaker>
               <p>Gospod Dušan Radić, imate besedo za dopolnitev odgovora.</p>
            </sp>
            <sp xml:id="SDZ7-Redna-23-2016-10-17.sp62">
               <speaker>DUŠAN RADIČ (PS SMC):</speaker>
               <p>Dopolnitev odgovora.</p>
               <p>Zanima me, gospod minister:</p>
               <p>Ali menite, da vlagamo dovolj, premalo ali preveč v vse te tehnologije?</p>
               <p>In še eno podvprašanje:</p>
               <p>Kako je s spremembo zakonodaje?</p>
               <p>Gotovo bo prišlo z umestitvijo vseh teh procesov tudi do spremembe zakonodaje.
               Hvala.</p>
            </sp>
            <sp xml:id="SDZ7-Redna-23-2016-10-17.sp63">
               <speaker>PREDSEDNIK DR. MILAN BRGLEZ:</speaker>
               <p>Minister za javno upravo gospod Boris Koprivnikar, imate besedo za dopolnitev
               odgovora.</p>
            </sp>
            <sp xml:id="SDZ7-Redna-23-2016-10-17.sp64">
               <speaker>BORIS KOPRIVNIKAR:</speaker>
               <p>Hvala.</p>
               <p>Glede vlaganj v tehnologijo nikdar ne moremo reči, da dovolj vlagamo v tehnologijo,
               ampak moram ugotoviti, in to ne govorim na pamet, da je Slovenija tehnološko solidna
               država, se bom tako izrazil. Se pravi, imamo solidno infrastrukturo omrežja, dobro
               ponudbo storitev, imamo pa predvsem problem s tem, da je naša tehnologija preveč
               razdrobljena. Imamo številna omrežja, imamo ločene razvoje, imamo podvojene projekte,
               ki se odvijajo na različnih področjih. Kot svojo temeljno nalogo v tej funkciji, kot
               jo zdaj izvajam, vidim predvsem iskanje povezovanja med omrežji, med strežniškimi
               kapacitetami, med razvojnimi pobudami. Tako da tukaj vidim predvsem glavno potrebo za
               koordinacijo. Kar se pa zakonodaje tiče, o tem je pa bilo že tudi danes nekaj govora.
               Recimo primer Ubra, če spet uporabim to. Popolnoma jasno je, da Uber danes ne more
               voziti v obstoječi zakonodaji, tako da bi fizično oseba izvajala storitev, ampak mora
               biti ta oseba zaposlena pri nekom, ki ima licenco za izvajanje prevoza, ali mora biti
               kot espe lastnik licence. Če hočemo nekoč v prihodnosti omogočiti, da bi zaradi
               digitalne tehnologije tudi vi in jaz lahko vozila in bila na tak način ustrezno
               obdavčena pa tudi zavarovana, bodo potrebne spremembe zakonodaje. Tukaj gremo korak
               za korakom. Spreminjamo zakonodajo na področju komunikacij, na področju digitalnih
               tehnologij, sami posegi v zavarovanja, delovnopravna razmerja bodo pa predmet
               prihodnosti. Ampak menim, da se tudi temu ne bomo izognili, ker če z zakonodajo ne
               bomo teh novih modelov, ki so posledica digitalizacije, uredili, se bodo kljub temu
               izvajali neurejeno, na škodo državljanov in ne nazadnje tudi na škodo države, če ne
               bo uredila obdavčitve in primernega nastopa na trgu. Hvala.</p>
            </sp>
            <sp xml:id="SDZ7-Redna-23-2016-10-17.sp65">
               <speaker>DUŠAN RADIČ (PS SMC):</speaker>
               <p>Hvala lepa za vaš odgovor. Želim vam veliko uspeha.</p>
            </sp>
            <sp xml:id="SDZ7-Redna-23-2016-10-17.sp66">
               <speaker>PREDSEDNIK DR. MILAN BRGLEZ:</speaker>
               <p>Poslanec, gospod Dušan Radič, veste, da ste zlorabili tako kot prej kolega … /
               oglašanje iz dvorane/ Ve, zato mu bom tudi dal opomin.</p>
               <p>Postopkovno, dr. Franc Trček.</p>
            </sp>
            <sp xml:id="SDZ7-Redna-23-2016-10-17.sp67">
               <speaker>DR. FRANC TRČEK (PS ZL):</speaker>
               <p>Spoštovani predsedujoči, zdi se mi, da ne ve, prosim, če mu umaknete opomin.
               Hvala.</p>
            </sp>
            <sp xml:id="SDZ7-Redna-23-2016-10-17.sp68">
               <speaker>PREDSEDNIK DR. MILAN BRGLEZ:</speaker>
               <p>Mag. Andrej Šircelj, imate besedo, da zastavite vprašanje ministrici za zdravje gospe
               Milojki Kolar Celarc.</p>
            </sp>
            <sp xml:id="SDZ7-Redna-23-2016-10-17.sp69">
               <speaker>MAG. ANDREJ ŠIRCELJ (PS SDS):</speaker>
               <p>Hvala lepa, spoštovani predsednik. Spoštovana ministrica za zdravje gospa Milojka
               Kolar Celarc!</p>
               <p>Vprašanje bo postavljeno glede poslovanja javnih zdravstvenih zavodov. O tem smo že
               razpravljali v Državnem zboru in moram reči, da takrat v Komisiji za nadzor javnih
               financ odgovorov, vsaj vseh, nismo dobili. Dejstvo pa je, da je 29 javnih
               zdravstvenih zavodov izkazalo izgubo v prvem polletju v letu 2016, od tega 14
               bolnišnic, če dam za primerjavo konec lanskega leta oziroma konec leta 2015 le 13
               zdravstvenih domov, konec lanskega leta trije in seveda tudi na drugih področjih je
               prišlo do slabšega položaja. Izguba se je povečala za 310 odstotkov. To so podatki,
               ki so javni, ki so vaši, ki so podatki teh javnih zdravstvenih zavodov. Največjo
               izgubo ima Univerzitetni klinični center, Šempetrska bolnišnica, UKC Maribor. Poleg
               tega se povečujejo neporavnane obveznosti, in sicer za nekaj milijonov, tako tiste do
               trideset dni, kot tiste do šestdeset dni in tiste do sto dvajset dni, in to kar
               precej, tudi za polovico na primer. Poleg tega se slabša likvidnost, solventnost teh
               javno-zdravstvenih zavodov. Po drugi strani pa kvaliteta storitev ne raste. Tukaj, če
               bi bilo na drugi strani, da pa kvaliteta zdravstvenih storitev raste ali pa da se
               zmanjšujejo čakalne dobe, potem bi seveda lahko rekli, to je pa zdaj nekaj logičnega.
               To se tudi ne.</p>
               <p>Tukaj vas sprašujem: Zakaj ne?</p>
               <p>In sprašujem vas enostavno:</p>
               <p>Kaj boste naredili, da se bodo te izgube zmanjšale?</p>
               <p>Niti me ne zanima zdaj v bistvu, zakaj so nastale. To smo že vse povedali. Niti me ne
               zanima tisto, kar je že bilo povedano.</p>
               <p>Kaj boste naredili za to, kakšni bodo vaši predlogi za to, da se bodo zmanjšale
               izgube v zdravstvu in za to, da se bodo zmanjšale čakalne vrste v zdravstvu, povezane
               tudi s finančnim stanjem?</p>
               <p>Tako da, zanimajo me predvsem ukrepi. Hvala za odgovor.</p>
            </sp>
            <sp xml:id="SDZ7-Redna-23-2016-10-17.sp70">
               <speaker>PREDSEDNIK DR. MILAN BRGLEZ:</speaker>
               <p>Ministrica za zdravje, gospa Milojka Kolar Celarc, imate besedo za odgovor.</p>
            </sp>
            <sp xml:id="SDZ7-Redna-23-2016-10-17.sp71">
               <speaker>MARIJA MILOJKA KOLAR CELARC:</speaker>
               <p>Spoštovani predsednik Državnega zbora, cenjene poslanke in poslanci, spoštovani
               gospod poslanec Šircelj!</p>
               <p>Številke, ki ste jih povedali, so seveda dejanski rezultati poslovanja slovenskih
               bolnišnic v prvi polovici letošnjega leta. Pa mi dovolite, kljub vsemu, kaj so
               razlogi za nastanek tega, da je štirinajst bolnišnic poslovalo s primanjkljajem v
               skupni višini 19,3 milijona evrov, da je pa seveda 12 bolnišnic poslovalo s presežkom
               v višini 2,8 milijona evrov, da je seveda vseh 24 javnih lekarn poslovale pozitivno s
               presežki 4,2 milijona evrov, da so seveda tudi zdravstveni domovi v večini poslovali
               pozitivno. Predvsem kar se bolnišnic tiče, je treba povedati, da je to tudi rezultat
               preteklih odločitev in obdobij, ko se je varčevalo in se je za 18 odstotkov znižala
               cena storitve, ki jo je zdravstvena blagajna plačevala izvajalcem zdravstvenih
               storitev. Izgube po nekaterih bolnišnicah so tudi nerealizacija programa, ki jim je
               bil podeljen s splošnim dogovorom s strani zdravstvene blagajne. Pri nekaterih, to pa
               je primer UKC Ljubljana, pa so seveda kljub sanacijskim ukrepom, ki jih izvajajo v
               tej bolnišnici, polletje zaključili s primanjkljajem. Prve ocene so, da bo
               primanjkljaj tudi konec letošnjega leta. So pa razlogi, zakaj so te izgube, številni.
               Dovolite mi, da jih vsaj nekaj naštejem, ker izhajajo tudi iz preteklosti in niso
               samo rezultat polletnega poslovanja, če gledamo še zlasti povezanost s stanjem
               likvidnosti, zadolžitve z zamudnimi obrestmi glede na plačevanje obveznosti do
               dobaviteljev. Predvsem pri UKC Ljubljana je treba povedati, ker predstavlja seveda 65
               % celotnih realiziranih izgub v prvi polovici leta, da je bistveno presegla število
               obravnavnih pacientov, ki žal s strani zdravstvene blagajne v prvi polovici leta 2016
               niso bili plačani. Predvsem se je povečalo število obiskov v specialističnih
               ambulantah za 2 %, pa obiski na Pediatrični kliniki, Kirurški kliniki in še bi lahko
               naštevala.</p>
               <p>Ampak, ker ste pa vprašali po ukrepih, bom povedal tudi, kateri so bili predvideni
               ukrepi še nedavno, če hočete v času mojega mandata, pa tudi kakšni so predvideni še
               do konca letošnjega leta. Omenila sem že problem nerealizacije neplačanih presežkov
               programov, potem se srečujemo z neusklajenostjo vrednotenja programov s strani
               plačilnika glede na dejansko situacijo, govorim o neusklajenih priznanjih in
               realiziranih utežeh v akutni bolnišnični obravnavi.</p>
               <p>Nepravilnosti pri poslovanju. Tukaj odpravljamo te razloge, v preteklosti je
               prihajalo tudi do nepravilnega sklepanja podjemnih pogodb, pogodb s tako imenovanimi
               samostojnimi podjetniki in različnimi deooji za izvajanje zdravstvenih storitev, zato
               pa smo v letih 2015 in 2016 že sprejeli tudi sistemske ukrepe, s katerimi smo v letu
               2015 povišali priznano amortizacijo v kalkulaciji programa za ceno storitev 25 %, kar
               je pomenilo 14,2 milijona. Potem smo nekoliko dvignili cene zdravstvenih storitev za
               obdobje od 1. 7. do 31. 12. 2015 v skupnem znesku 16 milijonov in prav tako za
               obdobje od 1. 6. 2016 do 31. 12. 2016 ponovno dvig cen zdravstvenih storitev, kar je
               prineslo dodatno 31,6 milijona za vse izvajalce.</p>
            </sp>
            <sp xml:id="SDZ7-Redna-23-2016-10-17.sp72">
               <speaker>PREDSEDNIK DR. MILAN BRGLEZ:</speaker>
               <p>Mag. Andrej Šircelj, imate besedo da zahtevate dopolnitev odgovora.</p>
            </sp>
            <sp xml:id="SDZ7-Redna-23-2016-10-17.sp73">
               <speaker>MAG. ANDREJ ŠIRCELJ (PS SDS):</speaker>
               <p>Hvala lepa, spoštovani predsednik.</p>
               <p>Pravzaprav bi rad odgovor. Jaz sem vnaprej povedal, da o razlogih smo že govorili,
               jaz razumem, da sta ministrici pripravili to, kaj bo povedala, podobno je bilo tudi
               na Komisiji za nadzor javnih financ, ampak jaz bi rada ogovor, kateri so ukrepi, da
               bo zdravstvo prišlo iz izgub in da bodo čakalne dobe krajše.</p>
               <p>Razlogi. Omenili ste, spoštovana ministrica, tudi varčevalne ukrepe. Poglejte,
               varčevalni ukrepi so bili v času krize, dve leti ima ta koalicija to vlado in lahko
               spremeni vse varčevalne ukrepe, popolnoma drugačne ukrepe. Ampak tega ni, pravzaprav
               jih nadaljuje. Poleg tega, poglejte, ste vi rekli na seji komisije 13. 5. 2015, to je
               pred več kot enim letom, da se boste dogovarjali s predstojniki klinik in da bodo v
               dveh do treh mesecih te čakalne dobe bistveno skrajšale. Če danes pogledamo, so samo
               večje, zraven so pa še izgube večje. Ne zanima me v letu 2015, ampak izgube v prvem
               polletju leta 2016 so toliko višje kot v letu 2015. Zaradi tega me res zanimajo
               ukrepi, s katerimi boste sanirali zdravstveni sistem. Pustimo razloge, poglejte, to
               smo že. Lahko se tudi pogovarjamo, se bomo še enkrat pogovarjali. Jaz bo ne glede na
               to, da je jutri interpelacija, vseeno, če ne bom dobil odgovora, bom zahteval, da se
               opravi javna razprava, takrat bomo lahko seveda tudi o razlogih govorili. Ampak
               ukrepi, štirje ukrepi so lahko, pet ukrepov za sanacijo tega sistema. Res bi prosil
               za odgovor. Hvala za vnaprej.</p>
            </sp>
            <sp xml:id="SDZ7-Redna-23-2016-10-17.sp74">
               <speaker>PREDSEDNIK DR. MILAN BRGLEZ:</speaker>
               <p>Ministrica za zdravje, gospa Milojka Kolar Celarc, imate besedo za dopolnitev
               odgovora.</p>
            </sp>
            <sp xml:id="SDZ7-Redna-23-2016-10-17.sp75">
               <speaker>MARIJA MILOJKA KOLAR CELARC:</speaker>
               <p>Kot sem že povedala, je v celotnem mandatu za vsako leto bilo namenjenega precej več
               denarja iz zdravstvene blagajne za izvajanje zdravstvenih storitev.</p>
               <p>Glede čakalnih dob. Že večkrat sem povedala, da delamo kratkoročne ukrepe in da
               delamo dolgoročne. Ampak veste, nobenih čakalnih dob ni možno skrajšati samo z
               denarjem, če ni za to prostorskih in pa opremskih kapacitet in če se tudi zdravniki
               odločijo tudi v primeru, kot pravijo, preobremenjeni, da bodo zato stavkali in pisali
               napotnice. Da namreč ni ministra, sistema ali vlade na svetu, ki bi v takih primerih
               lahko skrajšal čakalne dobe. Naj pa povem, da je podatek, da so vse čakalne dobe
               razen revmatologije v zakonsko določenih rokih. Nikjer za nobeno dobo ni prekomernega
               čakalna. Poleg 16 milijonov, ki smo jih namenili kot kratkoročni ukrep za kratkoročno
               skrajšanje čakalnih dob, pa bomo prišli tudi s predlogom zakona sprememb in
               dopolnitev o pacientovih pravicah, ker so v teh čakalnih dobah številne anomalije,
               kot ste imeli sami priložnost slišati profesorje, predstojnike klinik, da se na teh
               seznami nahajajo imena ljudi, ki so bodisi že imeli operativne posege v drugih
               regijskih bolnišnicah bodisi da se še niso odločili za operativni poseg ali bodisi da
               so v takem zdravstvenem stanju, da na poseg niti ne morejo priti. Poleg tega se
               načrtuje, da bomo iz preteklosti več kot sto milijonov prenesenih izdatkov iz
               generalnega budžeta oziroma iz integralnega proračuna za financiranje specializacij,
               pripravništva, znanstvenoraziskovalnega dela, ki se je v preteklosti preneslo na
               plačevanje iz zdravstvene blagajne, nazaj prenesli v proračun, in to je dodatnih
               dobrih 103 milijone evrov. Hkrati se pripravljajo tudi posebni protokoli. Kot veste,
               je v zaključni fazi e-napotnica, ki bo s 1. januarjem omogočila v Sloveniji enotno
               centralno elektronsko vodenje čakalnih dob. In kot veste, že posamezne bolnišnice
               tudi izvajajo dobre prakse, kjer dejansko za vse posege, ki so 100-odstotno plačane,
               vozijo bolnike tudi k drugim izvajalcem.</p>
            </sp>
            <sp xml:id="SDZ7-Redna-23-2016-10-17.sp76">
               <speaker>PREDSEDNIK DR. MILAN BRGLEZ:</speaker>
               <p>Mag. Andrej Šircelj, imate besedo za postopkovno zahtevo, da se na naslednji seji
               opravi razprava o odgovoru.</p>
            </sp>
            <sp xml:id="SDZ7-Redna-23-2016-10-17.sp77">
               <speaker>MAG. ANDREJ ŠIRCELJ (PS SDS):</speaker>
               <p>Hvala lepa, spoštovani predsednik.</p>
               <p>Ja, jaz bi prosil, da se glasuje o tem, da se opravi razprava o odgovoru ministrice
               za zdravje. Predvsem zaradi tega, ker enostavno jaz ne morem biti zadovoljen s tem,
               da dejansko ne dobim predlaganih ukrepov za to, da bo zdravstvo prišlo ven iz izgub,
               ki so se drastično povečale po podatkih samega zdravstva. Še enkrat, izguba v
               bolnišnicah je znašala 19,3 milijone evrov in je višja za 310-odstotka v primerjavi z
               enakim obdobjem lani, se pravi, prvim polletjem leta 2015 na leto 2016. Samo to kot
               primer. Vse skupaj imajo zdravstveni zavodi 118 milijonov evrov neporavnanih
               obveznosti. Poglejte, 118 milijonov neporavnanih obveznosti. In tukaj ni ukrepov, kaj
               se bo dejansko zgodilo, da se bo to spremenilo. Jaz ne želim prejudicirati katerekoli
               ukrepe, ampak ukrepi so verjetno že, kakšni logični in racionalni, in ravno tako v
               zvezi s čakalnimi dobami.</p>
               <p>Bilo je rečeno, da nobena čakalna doba ni nad zakonsko določenim rokom. Jaz ne vem,
               kaj ta rok pomeni, vem pa, da imajo nekateri čakalno dobo hitro, nekateri pa čakalno
               dobro redno. Se pravi, eni morajo biti sprejeti po hitrem postopku, eni pa po rednem
               postopku. In tisti, ki morajo biti po hitrem postopku sprejeti, recimo, na ortopedski
               ambulanti čaka nad dopustno mero tisoč 542 ljudi, to je 1. 8. 2016. Fizioterapija
               tisoč 171, nevrološka ambulanta 406, to je nad dopustno čakalno dobo hitro. Redno,
               ravno tako ortopedska ambulanta 504 ljudje nad tisto, kar je dopustno, ne tisto kar,
               je sprejemljivo, zaradi tega tudi ne morem sprejeti tega odgovora zdaj, kaj je
               zakonsko določeno in tako naprej. Tukaj imamo redno in dopustno. To so podatki, ki
               jih dajejo zdravstveni zavodi in to so podatki, ki jih daje Nacionalni inštitut za
               javno zdravje. Tako da jaz bi, da se o tem opravijo razprave, zaradi tega, ker kot
               kaže imamo različne podatke. Ministrica ima druge podatke, kot jih ima Nacionalni
               inštitut za javno zdravje, ali pa drugače vse skupaj tolmačijo. Ampak čakalne dobe so
               izjemne, so nesprejemljive.</p>
               <p>Zaradi tega predlagam, spoštovani predsednik, da se o tem opravi javna razprava.</p>
            </sp>
            <sp xml:id="SDZ7-Redna-23-2016-10-17.sp78">
               <speaker>PREDSEDNIK DR. MILAN BRGLEZ:</speaker>
               <p>Magister Andrej Šircelj, o vašem predlogu bo Državni zbor odločal v sredo, 19.
               oktobra 2016, v okviru glasovanj. Gospod Jožef Horvat, imate besedo, da zastavite
               vprašanje ministru za gospodarski razvoj in tehnologijo, gospodu Zdravku Počivalšku.
               / oglašanje iz dvorane/ Postopkovno? Nisem opazil, se opravičujem.</p>
               <p>Postopkovno gospod Franc Jurša.</p>
            </sp>
            <sp xml:id="SDZ7-Redna-23-2016-10-17.sp79">
               <speaker>FRANC JURŠA (PS DeSUS):</speaker>
               <p>Jaz se opravičujem, ampak po vrstnem redu, ki sem ga dobil, bi moral biti za
               poslansko vprašanje zdaj na vrsti jaz.</p>
            </sp>
            <sp xml:id="SDZ7-Redna-23-2016-10-17.sp80">
               <speaker>PREDSEDNIK DR. MILAN BRGLEZ:</speaker>
               <p>Za Jožefom Horvatom ste vi po mojem seznamu, trinajsti, zdaj smo pa na dvanajstem.
               Tako da gospod Jožef Horvat, lahko zastavite vprašanje.</p>
            </sp>
            <sp xml:id="SDZ7-Redna-23-2016-10-17.sp81">
               <speaker>JOŽEF HORVAT (PS NSi):</speaker>
               <p>Najlepša hvala za besedo, gospod predsednik. Spoštovani minister za gospodarski
               razvoj in tehnologijo, gospod Zdravko Počivalšek!</p>
               <p>V teh dneh, ko poslanci obravnavamo Predlog sprememb proračuna Republike Slovenije za
               leto 2017, se na vas obračam z vprašanjem o zagotavljanju proračunskih sredstev za
               korektno in dosledno izvajanje Zakona o razvojni podpori Pomurski regiji, ki mu je
               Državni zbor lani podaljšal obdobje izvajanja do konca leta 2017. V proračunu za leto
               2017 namreč manjka dobrih 3,4 milijona evrov. To je problem, to je velik problem in
               to kaže na to, da se zakon ne bo izvedel, in ne smemo poslanci dovoliti, da bi prišlo
               do kršitve zakona. Po Zakonu o razvojni podpori Pomurski regiji, znaša vrednost
               celotnega programa spodbujanja konkurenčnosti Pomurske regije 33 milijonov evrov.
               Ministrstvo za gospodarski razvoj in tehnologijo je od leta 2010 pa do konca leta
               2015 zagotovilo 22 milijonov 824 tisoč evrov. To je torej realizacija. Nerealizirana
               sredstva torej znašajo 10 milijonov 175 tisoč evrov in po zakonu morajo biti
               realizirana v letu 2016 in letu 2017. V proračunu Republike Slovenije za leto 2016 je
               za izvajanje zakona načrtovanih 4 milijone 448 tisoč evrov, v Predlogu sprememb
               proračuna Republike Slovenije za leto 2017 pa 4 milijone 153 tisoč evrov. Iz tega
               izhaja, da je v proračunih za milijon 137 tisoč evrov premalo denarja, kar pomeni, da
               vlada s tem krši Zakon o razvojni podpori Pomurski regiji že v fazi načrtovanja
               proračunskih sredstev. Zaradi administrativnih zapletov sprejem programa šele sredi
               2016, bo predvidena realizacija izplačil za leto 2016 le 2 milijona 631 evrov. To
               pomeni, da bi načrtovana sredstva v Predlogu spremembe proračuna Republike Slovenije
               za leto 2017 za korektno izvedbo zakona morala biti v višini 7 milijonov 534 tisoč
               758.</p>
               <p>Gospod minister, zato vas sprašujem:</p>
               <p>Kaj boste v procesu sprejemanja Predloga sprememb proračuna Republike Slovenije za
               leto 2017 naredili, da boste preprečili kršitev določb Zakona o razvojni podpori
               Pomurski regiji, ki se izteče 31. 12. 2017?</p>
               <p>Za vaš odgovor najlepša hvala.</p>
            </sp>
            <sp xml:id="SDZ7-Redna-23-2016-10-17.sp82">
               <speaker>PODPREDSEDNIK MATJAŽ NEMEC:</speaker>
               <p>Hvala lepa, gospod Horvat. Besedo ima minister za gospodarski razvoj in tehnologijo,
               gospod Zdravko Počivalšek.</p>
               <p>Izvolite, gospod minister.</p>
            </sp>
            <sp xml:id="SDZ7-Redna-23-2016-10-17.sp83">
               <speaker>ZDRAVKO POČIVALŠEK:</speaker>
               <p>Spoštovani predsedujoči, poslanke in poslanci! Spoštovani poslanec, najlepša hvala za
               vprašanje.</p>
               <p>Najprej želim poudariti, da je Ministrstvo za gospodarski razvoj in tehnologijo že v
               preteklosti izvedlo številne aktivnosti za maksimalno možno izvedbo ukrepov zakona.
               To ne velja le za program spodbujanja konkurenčnosti pomurske regije, ampak tudi za
               druge ukrepe v okviru zakona. Na ministrstvu se zavedamo pomembnosti realizacije
               programa spodbujanja konkurenčnosti, zato smo leta 2015 podali predlog podaljšanja
               izvedbe zakona za dve leti. Predlog je bil sprejet, predlagali pa smo ga zato, ker ni
               bilo dovolj sredstev zagotovljenih v tistem zakonskem roku za izvedbo tega
               zakona.</p>
               <p>Na Ministrstvu za gospodarski razvoj in tehnologijo si prizadevamo za zagotovitev
               višjega črpanja sredstev v okviru ukrepa vzpostavitve regijskega gospodarskega
               središča, ki ga omenjate. Na podlagi javnega razpisa za pridobitev sredstev
               Evropskega sklada za regionalni razvoj in delovanje razvojnih centrov slovenskega
               gospodarstva iz leta 2010 so bili podprti trije projekti iz Pomurske regije v višini
               skoraj 27 milijonov evrov. V letu 2013 pa smo s ciljem doseči višjo realizacijo tega
               ukrepa iz evropskih sredstev objavili javni razpis za spodbujanje
               raziskovalno-razvojnih projektov za vsa problemska območja v višini 4,3 milijona
               evrov. S tem, da moram povedati, da je eden od teh treh projektov pri razvojnih
               centrih slovenskega gospodarstva klavrno končal, z zelo zelo slabimi rezultati. Na ta
               razpis so se lahko prijavljala tudi podjetja iz območja veljavnosti pomurskega
               zakona, odobrene so bile 4 vloge, v katerih so kot partnerji nastopala podjetja iz
               Pomurske regije. Takšnih podjetij je bilo 7, skupna odobrena vrednost pa 300 tisoč
               evrov oziroma 386 tisoč.</p>
               <p>Na Ministrstvu za gospodarski razvoj in tehnologijo v zadnjem letu ob stečaju bivše
               regionalne razvojne agencije pospešujemo postopke za vpis nove razvojne agencije v
               evidenco na regionalnih razvojnih agencij, s ciljem preprečiti večje zastoje pri
               izvajanju zakona. Sam stečaj regijske razvojne agencije je pomenil tudi en pomemben
               vpliv na zmanjšanje porabe sredstev v letu 2016.</p>
               <p>Zagotavljam vam, da bomo še naprej v maksimalni meri podpirali uresničevanje ukrepov
               iz programa spodbujanja konkurenčnosti Pomurske regije. Sredstva smo ob pripravi
               sprememb proračuna za leto 2017 zagotovili v višini, kot jo predvideva veljavni
               program spodbujanja konkurenčnosti Pomurske regije, to je 4 milijone 153 tisoč 751
               evrov. Zavedati pa se moramo, da je absorpcijska sposobnost pomurskih podjetij
               vendarle omejena. Navkljub prizadevanjem ob sprejemanju zakonov v letu 2009, da bo
               predvidena vsakoletna absorpcija 5,5 milijona evrov, se je izkazalo, da je letna
               absorpcijska moč v letih 2012–2014 presegla 4 milijone evrov, v vseh drugih letih pa
               je bila nižja. Glede na navedeno ocenjujemo, da je višina sredstev, ki smo jo
               predlagali za proračunsko leto 2017, to je 4 milijone 173 tisoč, realna. Višina
               sredstev, ki jo gospod poslanec predlagate, 7,5 milijonov, pa ocenjujemo, da ni
               realno izvedljiva. Če bi bila možnost črpanja v letu 2017 podcenjena, še vedno ne bi
               našli problema, na katerega opozarjate. Hvala lepa.</p>
            </sp>
            <sp xml:id="SDZ7-Redna-23-2016-10-17.sp84">
               <speaker>PODPREDSEDNIK MATJAŽ NEMEC:</speaker>
               <p>Hvala lepa, gospod minister.</p>
               <p>Gospod Jožef Horvat, imate besedo, da zahtevate dopolnitev odgovora.</p>
               <p>Izvolite.</p>
            </sp>
            <sp xml:id="SDZ7-Redna-23-2016-10-17.sp85">
               <speaker>JOŽEF HORVAT (PS NSi):</speaker>
               <p>Hvala lepa, gospod podpredsednik. Hvala lepa, gospod minister, vam.</p>
               <p>Najprej hvala, ker vem, da ste se osebno angažiranje za podaljšanje tega zakona za
               leto 2016 in 2017, seveda predvsem na pritisk pomurskih poslancev. Ampak glejte, v
               zakonu zelo jasno piše: Program pospeševanja konkurenčnosti pomurskega gospodarstva
               je finančno težak 33 milijonov. In če želimo zakon dosledno realizirati, ga
               spoštovati, moramo toliko sredstev tudi zagotoviti.</p>
               <p>Ko se pomurski poslanci pogovarjamo s pomurskim gospodarstvom, jaz moram reči, da
               absorpcijska sposobnost obstaja. Pri zadnjem razpisu, ki ste ga razpisali po
               omenjenem zakonu, je bila vsota vlog ovrednotena na približno 36 milijonov. Zdaj pa
               gledamo realizacijo, ki pa bo letos samo 2,6 milijona, to se pravi, glede na
               proračunska sredstva samo 54 %, torej premalo. Vsekakor, trdim, da pomursko
               gospodarstvo ima absorpcijske sposobnosti, je pa seveda treba biti dosleden pri
               izvajanju razpisov, pri izvajanju zakona in nekateri poslovneži, gospodarski subjekti
               se pritožujejo, da enostavno padajo iz razpisa dobesedno zaradi pik in vejic. Mi
               vztrajamo pri tem in v tem smislu sem tudi napisal amandma in ga je Nova Slovenja
               vložila, da mora biti postavka, iz katere se zakon financira v višini 7 milijonov 534
               tisoč 758, torej za 3 milijone 390 tisoč 7 evrov več, kot ste predlagali oziroma je
               Vlada predlagala v proračunu.</p>
               <p>Gospod minister, jaz verjamem da se je koalicija odločila, da amandmajev proračunskih
               ne bo sprejemala, ampak apeliram na vas, ker imam do vas veliko zaupanja, ker
               razumete, kako funkcionira slovensko gospodarstvo, da Vlada v dopolnjenem predlogu
               proračuna za leto 2017 zagotovi zadostna sredstva, sicer bo zakon kršen.</p>
            </sp>
            <sp xml:id="SDZ7-Redna-23-2016-10-17.sp86">
               <speaker>PODPREDSEDNIK MATJAŽ NEMEC:</speaker>
               <p>Minister Počivalšek, izvolite, beseda je vaša.</p>
            </sp>
            <sp xml:id="SDZ7-Redna-23-2016-10-17.sp87">
               <speaker>ZDRAVKO POČIVALŠEK:</speaker>
               <p>Hvala.</p>
               <p>Dejstvo je, da je leto 2017 zadnje leto izvajanja pomurskega zakona. Mi bomo ponovno
               preverili in analizirali stanje v Pomurju predvsem z vidika kriterijev, ki jih
               opredeljuje Zakon o spodbujanju skladnega regionalnega razvoja. Kolikor se bo Pomurje
               v letu 2017 še vedno spopadalo z razvojnimi problemi in visoko stopnjo
               brezposelnosti, kar je z veliko verjetnostjo za pričakovati, bo tudi po letu 2017
               deležno razvojnih spodbud. Treba je napovedati, da bi se ta zakon moral končati s
               koncem leta 2015 in ni bil realiziran, zato smo ga za dve leti podaljšali in skušali
               realizirali od zakona zahtevanih 33 milijonov evrov, kar očitno tudi v tej dopolnjeni
               verziji s podaljšanjem dve leti ne bo do konca realizirano. Iščemo, kot sem prej
               povedal, tudi druge razpise. Trudimo se, da na nek način pomagamo, vendar definitivno
               do teh številk, kot ste jih poudarili, ne bomo prišli. Tudi tukaj se trudimo, da ne
               zavračamo, ne samo v Pomurju, vlog zaradi pik in vejic. Dejstvo pa je, da je tiste
               razpisane pogoje treba izpolnit. V nadaljevanju se bomo še bolj trudili, da bomo že
               razpise naredili toliko jasne, da ne bo notri takšnih vzrokov za zavračanje, kot ste
               jih navedli.</p>
               <p>Seveda pa skladno z določbami Zakona o spodbujanju skladnega regionalnega razvoja
               bomo morali v primeru, da ti pogoji okoli brezposelnosti ne bodo izpolnjeni, bomo
               morali pripraviti in bomo pripravili nov program spodbujanja konkurenčnosti, ki bo
               omogočil izvajanje ukrepov tudi v naslednjih letih. V vsakem primeru, v primeru, da
               Pomurje ne bo padlo pod 17 % in ne bo padlo, bomo morali najti neko drugo rešitev,
               zato da bomo to zadevo ne izpolnili zakon pa potem imeli slabe rezultate, ampak da
               bomo vsaj poskušali narediti nekaj korakov naprej, da se bo tam stanje v smislu
               gospodarskega stanja in brezposelnosti poboljšalo. Hvala.</p>
            </sp>
            <sp xml:id="SDZ7-Redna-23-2016-10-17.sp88">
               <speaker>PODPREDSEDNIK MATJAŽ NEMEC:</speaker>
               <p>Hvala lepa, gospod minister.</p>
               <p>Gospod Jožef Horvat, beseda je vaša za postopkovno zahtevo.</p>
               <p>Izvolite.</p>
            </sp>
            <sp xml:id="SDZ7-Redna-23-2016-10-17.sp89">
               <speaker>JOŽEF HORVAT (PS NSi):</speaker>
               <p>Hvala gospod podpredsednik, hvala gospod minister.</p>
               <p>Ravno zaradi tega, kot pravite, in nekako čutim, da smo na skupni poti, da Pomurju
               pomagamo. Sami ste napovedali, da je najbrž zelo mala verjetnost, da bi se do konca
               naslednjega leta stopnja registrirane brezposelnosti bistveno bistveno znižala. Hvala
               bogu nas rešuje kar se tiče zaposlovanja sosednja Avstrija, ampak po drugi strani
               smem reči hvala bogu, ker pa se nam ljudje izseljujejo zaradi, kot sami veste, slabe
               dohodninske zakonodaje. Na nek način, če ta zakon ne bo realiziran, to se pravi, če
               ne bo v proračunu za leto 2017 dovolj sredstev, bo torej Pomurje hendikepirano,
               pomursko gospodarstvo bo hendikepirano, ker se zakon ne bo izvršil, na drugi strani
               pa, ker imamo zakon, pomursko gospodarstvo ni upravičeno do drugih virov razvojnih
               sredstev, pač po Zakonu o skladnem regionalnem razvoju. Jaz verjamem, da je v
               Sloveniji veliko problemskih območij, nekatera ste v sklepu Vlade tudi izdatno
               podprli, kar je prav. Prav je pa najbolj to, da zakone, ki jih sprejme Državni zbor,
               striktno izvajamo.</p>
               <p>In tukaj še enkrat in zadnjič trdim, da pomursko gospodarstvo ima absorpcijske
               sposobnosti. Zakaj ne bi tam pomagali, če je recimo nekje 2 milijonska investicija,
               da pomagamo preko tega zakona še s sredstvi iz proračuna? Govorim torej o 3 milijonih
               in 390 tisočakih, to je številka, za katero bi se proračunska postavka morala
               dvigniti. Dokler imamo odprto razpravo o proračunu za leto 2017, prav zdaj je pravi
               čas, da vendarle najdemo rešitev, da najdemo ta sredstva in da dejansko potem nihče
               ne bo s prstom kazal na Vlado, da pa ta ne spoštuje v Državnem zboru sprejetih
               zakonov.</p>
               <p>Zato predlagam, gospod podpredsednik, da o tem opravimo, prepričan sem, konstruktivno
               razpravo. Hvala lepa.</p>
            </sp>
            <sp xml:id="SDZ7-Redna-23-2016-10-17.sp90">
               <speaker>PODPREDSEDNIK MATJAŽ NEMEC:</speaker>
               <p>Hvala lepa.</p>
               <p>O vašem predlogu bo Državni zbor odločal v sredo, in sicer 19. oktobra v okviru
               glasovanj.</p>
               <p>Naslednji je gospod Franc Jurša, ki bo poslansko vprašanje namenil ministru za
               infrastrukturo dr. Petru Gašperšiču.</p>
               <p>Izvolite, gospod Jurša.</p>
            </sp>
            <sp xml:id="SDZ7-Redna-23-2016-10-17.sp91">
               <speaker>FRANC JURŠA (PS DeSUS):</speaker>
               <p>Gospod podpredsednik, hvala za besedo.</p>
               <p>Najprej se želim opravičiti predsedniku zaradi moje neučakanosti v mojem postopkovnem
               predlogu, dejansko je bila zadeva neutemeljena.</p>
               <p>Zdaj pa seveda tudi lep pozdrav vsem tukaj v dvorani, še posebej pa seveda gospodu
               ministru, ki mu bom tudi zastavil to vprašanje.</p>
               <p>Minilo je več kot leto dni, odkar sem vam pisno zastavil vprašanje glede hitre ceste
               Hajdina–Ormož. Prav tako je že nekaj časa minilo od takrat, ko ste imeli zagovor
               interpelacije zoper vas, kjer sem govoril ravno tudi na to temo. Pa seveda, želel bi
               se javno spomniti, da sem v obdobju mandata 2008–2011 obiskal na terenu, pod
               narekovaji, to izgradnjo hitre ceste, kjer smo skupaj z Odborom za lokalno samoupravo
               in regionalni razvoj videli dva stebra v neposredni bližini Ormoža, ki sta že bila
               delno zgrajena.</p>
               <p>V odgovoru na moje pisno vprašanje ste zagotovili, da bo preko operativnega programa,
               ki bo zapisan v Strategiji razvoja prometa Slovenije do julija 2016, naveden tudi
               ukrep za izgradnjo te hitre ceste. Cestna povezava Hajdina–Ormož tako še vedno stoji
               neizgrajena, in to kljub temu, da je bilo v ta projekt vloženih že okrog 10 milijonov
               evrov davkoplačevalskega denarja. Posledično pa lokalno prebivalstvo še vedno ostaja
               odrinjeno na obrobje. Vsi vemo, da je eden od vzrokov ta, da so posamezni izvajalci
               izgradnjo opustili, predvsem zaradi tega, ker so prišli v stečaj. Zato se lahko
               strinjam z vami, da so se v vmesnem času spremenile okoliščine načrtovanja izgradnje
               omenjene povezave. Vendar vseeno opozarjam, da je določene ukrepe za izvedbo gradnje
               omenjenega odseka treba natančno opredeliti, si zastaviti jasne ter učinkovite cilje,
               na podlagi le-teh pa izpeljati izgradnjo ceste omenjene hitre ceste.</p>
               <p>Zato vas, spoštovani gospod minister, sprašujem:</p>
               <p>Kakšni so nadaljnji načrti glede gradnje cestne povezave Hajdina–Ormož?</p>
               <p>Zanima me tudi:</p>
               <p>Kakšne aktivnosti trenutno potekajo na tem cestnem odseku?</p>
               <p>Prosim za odgovor.</p>
            </sp>
            <sp xml:id="SDZ7-Redna-23-2016-10-17.sp92">
               <speaker>PODPREDSEDNIK MATJAŽ NEMEC:</speaker>
               <p>Minister za infrastrukturo dr. Peter Gašperšič, beseda je vaša.</p>
               <p>Izvolite.</p>
            </sp>
            <sp xml:id="SDZ7-Redna-23-2016-10-17.sp93">
               <speaker>DR. PETER GAŠPERŠIČ:</speaker>
               <p>Hvala, spoštovani predsedujoči, za besedo. Spoštovane poslanke in poslanci!
               Spoštovani gospod poslanec Franc Jurša, hvala tudi za postavljeno vprašanje.</p>
               <p>Že sami ste v svojem vprašanju ugotovili, da se je v zvezi s tem projektom v
               preteklosti že precej stvari dogajalo. Projekt se je tako rekoč že tudi začel
               izvajati na terenu z začetkom gradnje, vendar se je potem dogodilo vrsta stečajev, ki
               so potem vse skupaj zaustavili, tako da zadeva od takrat pravzaprav na nek način ves
               čas stoji. Verjetno ste pa tudi že seznanjeni, da sem v preteklem tednu skupaj s
               predstavniki Ministrstva za okolje in prostor, s predstavniki Darsa in s predstavniki
               lokalnih skupnosti na tem območju opravil terenski pregled te trase, ki poteka od
               Ormoža proti Gorišnici in naprej do Markovcev. Tudi sam sem imel priložnost, da si
               ogledam tudi te ostanke te začete gradnje konstrukcije tega viadukta Sejanca, kjer
               smo se pravzaprav zdaj po tej gradbiščni cesti že kar s težavo prebili, ker je že vse
               skupaj zaraščeno in tudi tisti ostanki te konstrukcije žalostno samevajo tam zdaj že,
               mislim da, sedem let. V zvezi s to hitro cesto, to povezavo, ki gre torej od Ormoža,
               če gremo od te strani, se pravi od Ormoža proti Ptuju do Hajdine, vemo, da so
               posamezni deli te trase v različnih fazah pripravljenosti. Imamo ta del od Ormoža do
               Gorišnice, ki je umeščen v prostor in imamo tudi že praktično v celoti pridobljeno
               gradbeno dovoljenje. Potem je ta del od Gorišnice do Markovcev, kjer je trasa
               umeščena v prostor, vendar še ni pridobljeno gradbeno dovoljenje. In potem imamo še
               ta del od Markovcev do same Hajdine do avtoceste, kjer pa vemo, da je zadeva še
               neumeščena v prostor in se tukaj pravzaprav še ukvarjamo s tem, po katerem delu naj
               bi se ta hitra cesta priključila na bodočo avtocesto, ali po južnem delu Ptujskega
               jezera preko teh zavarovanih območij Natura 2000 ali po severnem delu, kjer pa tej
               umestitvi nasprotuje lokalno prebivalstvo. Ampak tega se bom čisto na koncu dotaknil.
               Skratka, na tem delu, kjer je zadeve že umeščena v prostor in v tem delu, kjer že
               imamo gradbeno dovoljenje, pa je bilo v preteklem tednu na terenu skupaj z župani
               dogovorjeno, da se začnejo aktivnosti za gradnjo. Se pravi, na tistem delu, kjer je
               že pridobljeno gradbeno dovoljenje, da se zadeve obnovijo in da se Darsu tudi
               zagotovi potrebna finančna sredstva. Predvsem je tu pomembno, da sprejmemo poroštveni
               zakon, ki bo Darsu omogočil izvedbo zadolževanja, tako da bo ta projekt lahko tudi
               financiral. V tistem delu, kjer pa še ni gradbenih dovoljenj pa, da se torej začnejo
               te aktivnosti priprave projektne dokumentacije, pridobivanja gradbenega dovoljenja in
               potem tudi ta del gre v nadaljevanju v gradnjo, tako da bi se izgradil celoten odsek
               od Ormoža do Markovcev, tam pa se izvede začasno seveda, priključitev na obstoječo
               državno cesto, ki poteka od Zavrča proti Ptuju, dokler se ne reši ta problematika
               umestitve v prostor, o kateri sem prej govoril, se pravi za ta manjkajoči odsek do
               avtoceste, tako da na ta način mislim, da smo tukaj končno presekali neko agonijo več
               let negotovosti, kaj je s to hitro cesto, ki vemo, ni štiripasovnica, je
               dvopasovnica, umeščena je pod dvopasovnico z izvennivojskimi križanji. Skratka,
               zadeva je zdaj taka, da moramo torej zagotoviti poroštveni zakon, Dars pa bo v
               naslednjem letu že ta prvi odsek dal v plan in tudi začel aktivnosti, kar bo
               pomenilo, da se bo gradnja spet oživela. Hvala lepa.</p>
            </sp>
            <sp xml:id="SDZ7-Redna-23-2016-10-17.sp94">
               <speaker>PODPREDSEDNIK MATJAŽ NEMEC:</speaker>
               <p>Gospod Franc Jurša imate besedo, da zahtevate dopolnitev odgovora.</p>
            </sp>
            <sp xml:id="SDZ7-Redna-23-2016-10-17.sp95">
               <speaker>FRANC JURŠA (PS DeSUS):</speaker>
               <p>Moram reči, da sem relativno zadovoljen z vašim odgovorom. Seveda pa sem bil
               informiran preko sredstev javnega obveščanja, da je ta razgovor na tem odseku s
               predstavnikom lokalne skupnosti, kakor tudi s predstavnikom Ministrstva za okolje in
               prostor glede tega odseka potekal, pa bi vam vseeno zastavil še podvprašanje, ki
               glasi:</p>
               <p>Kako lahko negativno vpliva na pridobljena sredstva za modernizacijo železniške proge
               Pragersko–Hodoš, če se te ceste ne bi zgradilo in se tudi ni zgradilo nadvoza oziroma
               podvoza pri Veliki Nedelji?</p>
               <p>Ali to pomeni, da bi se lahko zgodilo tudi, da bi morali evropska sredstva tem
               institucijam vračati?</p>
            </sp>
            <sp xml:id="SDZ7-Redna-23-2016-10-17.sp96">
               <speaker>PODPREDSEDNIK MATJAŽ NEMEC:</speaker>
               <p>Minister Gašperšič, izvolite, beseda je vaša.</p>
            </sp>
            <sp xml:id="SDZ7-Redna-23-2016-10-17.sp97">
               <speaker>DR. PETER GAŠPERŠIČ:</speaker>
               <p>Hvala lepa.</p>
               <p>Ob tem, ko se je ta projekt modernizacije železniške povezave med Pragerskim in
               Hodošem načrtoval, je bilo dogovorjeno, da se tisti železniški prehod ohrani z
               zapornicami, sicer bi se ga moralo ukiniti in promet urediti drugače, ob zagotovilu
               seveda, da bo v nadaljevanju, ko bo zgrajena hitra cesta, ta promet potekal drugače
               in tisti prehod preko železniške proge ne bo več predstavljal takega problema za
               odvijanje prometa. Mislim, da ta zadeva ni vezana na problem vprašanja vračanja
               evropskih sredstev, kajti tisti projekt je zaključen, tako kot je bilo predvideno. To
               zavezo, torej po izgradnji hitre ceste, ki v nadaljevanju predstavlja tudi obljubo do
               lokalnega prebivalstva, pa kot rečeno, bomo realizirali v najkrajšem času. Tako da
               mislim, da tu tega strahu, da bi bilo v zvezi s tem treba vračati evropska sredstva,
               ni v nobenem primeru. Hvala.</p>
            </sp>
            <sp xml:id="SDZ7-Redna-23-2016-10-17.sp98">
               <speaker>PODPREDSEDNIK MATJAŽ NEMEC:</speaker>
               <p>Hvala, minister Gašperšič.</p>
               <p>Gospa Jelka Godec se bo s poslanskim vprašanjem obrnila na ministrico za zdravje
               Milojko Kolar Celarc in ministrico za delo, družino, socialne zadeve in enake
               možnosti dr. Anjo Kopač Mrak.</p>
               <p>Izvolite, gospa Godec.</p>
            </sp>
            <sp xml:id="SDZ7-Redna-23-2016-10-17.sp99">
               <speaker>JELKA GODEC (PS SDS):</speaker>
               <p>Najlepša hvala za besedo.</p>
               <p>Poslansko vprašanje postavljam obema ministricama; če pa se morda ministrice za delo
               to ne tiče, pa bo ministrica povedala. Namreč, gre za vprašanje glede štiriletnega
               izobraževalnega programa Zdravstvena nega. Po nekaterih obvestilih oziroma zadevah,
               ki sem jih dobila v roke, dopisih, naj bi se ta poklic, torej 5. stopnja
               izobraževanja, srednja medicinska sestra, ukinjalo in se nadomeščalo z drugim
               poklicem – socialno-zdravstveni asistent.</p>
               <p>Zato me zanima predvsem odgovor s strani ministrice za zdravje na naslednje
               vprašanje:</p>
               <p>Ali v novi zakonodaji načrtujete ukinjanje programa medicinske sestre, srednjega
               zdravstvenega tehnika, torej v teh novih zakonih, v Zakonu o zdravstveni dejavnosti
               in drugih?</p>
               <p>Ali je res, da se vzpostavlja nov poklic socialno-zdravstveni asistent?</p>
               <p>Ministrici Anji Kopač Mrak pa zastavljam vprašanje:</p>
               <p>Ali res poteka na CPI oziroma v okviru Ministrstva za delo, družino, socialne zadeve
               in enake možnosti revizija programa in je vzpostavljena delovna skupina, ki
               pripravlja nov program poklic socialno-zdravstveni asistent?</p>
               <p>Kako daleč je ta zadeva na CPI oziroma v okviru Ministrstva za delo, družino,
               socialne zadeve in enake možnosti?</p>
            </sp>
            <sp xml:id="SDZ7-Redna-23-2016-10-17.sp100">
               <speaker>PODPREDSEDNIK MATJAŽ NEMEC:</speaker>
               <p>Hvala lepa.</p>
               <p>Če mi dovolite, damo besedo najprej dr. Anji Kopač Mrak. Izvolite, gospa
               ministrica.</p>
            </sp>
            <sp xml:id="SDZ7-Redna-23-2016-10-17.sp101">
               <speaker>DR. ANJA KOPAČ MRAK:</speaker>
               <p>Hvala, spoštovani podpredsednik Državnega zbora.</p>
               <p>Hvala za vprašanje. V uvodu bi samo povedala, ker je pomembno, da potem vsebinsko
               odgovarja ministrica za zdravje. Ministrstvo za delo, družino, socialne zadeve in
               enake možnosti je odgovorno za prenos Direktive 2013/55-2013 o spremembi Direktive
               2005/36-ES o priznanju poklicnih kvalifikacij in tudi Uredbe EU številka 1024/2002 o
               upravnem sodelovanju preko informacijskega sistema za notranji trg v pravni red
               Republike Slovenije. Področje, ki ga ureja omenjena direktiva, se nanaša na vse
               regulirane poklice v naši državi, med drugim tudi za regulirane poklice na področju
               zdravstva. Sam način regulacije poklica pa sodi v pristojnost posameznih ministrstev.
               Torej naše ministrstvo je krovno, da se pač poskuša usklajevati z drugimi
               ministrstvi, da uskladijo s svojo področno zakonodajo to ureditev, ki je skladna z
               evropskim pravnim redom. Torej dejansko regulacija poklica srednje medicinske sestre
               oziroma tehnika zdravstvene nega sodi v pristojnost Ministrstva za zdravje, tako da
               bi pustila, da ministrica odgovor.</p>
            </sp>
            <sp xml:id="SDZ7-Redna-23-2016-10-17.sp102">
               <speaker>PODPREDSEDNIK MATJAŽ NEMEC:</speaker>
               <p>Hvala lepa.</p>
               <p>Ministrica Milojka Kolar Celarc, izvolite, beseda je vaša.</p>
            </sp>
            <sp xml:id="SDZ7-Redna-23-2016-10-17.sp103">
               <speaker>MARIJA MILOJKA KOLAR CELARC:</speaker>
               <p>Hvala za besedo, gospod podpredsednik. Hvala tudi za vprašanje.</p>
               <p>Področje izobraževanja za zdravstvene poklice ureja zakonodaja s področja šolstva, in
               sicer za celotno vertikalo od poklicnega izobraževanja do doktorskih programov. V tem
               delu naj povem, da se zakonske podlage niso spremenile. Ministrstvo za zdravje pa je
               na podlagi strokovnih razprav sledilo usmeritvam izvajalcev zdravstvene nege in
               socialne oskrbe, ki so predlagali spremembo naziva poklicnega standarda in vsebine z
               uskladitvijo kompetenc z mednarodnimi smernicami, praksami in priporočili mednarodnih
               združenj. Zaradi tega smo skupaj z Ministrstvom za izobraževanje že v letu 2015
               dorekli posodobitev oziroma revizijo dveh poklicnih standardov z dopolnitvijo znanj,
               ki se nanašajo predvsem na področje socialnih vsebin, in sicer posodobitev poklicnega
               standarda na peti stopnji, to je srednja medicinska sestra, in posodobitev poklicnega
               standarda na četrti stopnji, to je bolničar negovalec.</p>
               <p>Rada bi poudarila, da ministrstvo podpira in sodeluje pri reviziji teh dveh poklicnih
               standardov, ki se pripravljajo skupaj v skupini na Centru za poklicno izobraževanje.
               Ne ukinja se srednješolski strokovni program zdravstvene nege niti poklicno
               izobraževanje bolničar-negovalec. Izobraževanje na peti stopnji ostaja v enakem
               obsegu. Predlog za spremembo naziva izobraževalnega programa je bil zdravstveni
               asistent, naknadno pa je bil podan predlog, da se naziv spremeni v
               zdravstveno-socialnega asistenta, ki pa še ni dokončno usklajen. Glede na potrebe v
               različnih okoljih je bil seveda dodatno podan predlog, da se v odprtem kurikulumu
               poenotijo vsebine, ki jih dijakom najmanj primanjkuje, to je pokazala tudi praksa, to
               so tudi kompetence, ki so zahtevane v skladu z že prej omenjenimi direktivami.
               Izpostavljene pri tem so bile predvsem strokovne vsebine, to so znanja s področja
               socialne oskrbe, zdravstvene nege, oskrbe pri kroničnih obolenjih, osnove
               farmakologije, izbire živil, zdrav način prehranjevanja kakor tudi naravoslovne
               vsebine. In vse te nove vsebine, ki so bile predlagane s strani stroke, so in bodo
               vključene v standard. Ta standard pa je že bil predstavljen predstavnikov skupnosti
               srednjih zdravstvenih šol Slovenije, ki so se z vključitvijo teh novih vsebin v
               standarde tudi vse strinjale. V tej fazi po mojih informacijah tudi glede teh
               standardov še ni dokončnih odločitev. Hvala.</p>
            </sp>
            <sp xml:id="SDZ7-Redna-23-2016-10-17.sp104">
               <speaker>PODPREDSEDNIK MATJAŽ NEMEC:</speaker>
               <p>Gospa Jelka Godec, imate besedo, da zahtevate dopolnitev odgovora.</p>
            </sp>
            <sp xml:id="SDZ7-Redna-23-2016-10-17.sp105">
               <speaker>JELKA GODEC (PS SDS):</speaker>
               <p>Hvala.</p>
               <p>Zdaj prosim, če me potem popravite, ampak jaz zdaj razumem to, v bistvu štiriletne
               medicinske sestre, ne bo več v Sloveniji, torej poklic pete stopnje. Imeli bomo samo
               visoko izobražene medicinske sestre. Na peti stopnji pa bomo imeli nov poklic, ki se
               bo na novo imenoval in bo imel nove vsebine, to je socialno-zdravstveni asistent.</p>
               <p>Zakaj več ne medicinska sestra, zakaj socialno-zdravstveni asistent?</p>
               <p>Ali je to povezano s kakšnim novim zakonom, s kakšno novo sistemsko ureditvijo?</p>
               <p>Vse medicinske sestre bodo visoko izobražene, kar pomeni podaljševanja študija, večje
               stroške študija, večje stroške dela kasneje, medicinske sestre, ki so visoko
               izobražene, torej z visoko šolo, imamo že danes in se odmikajo od tistega prvotnega
               poslanstva in prvotnega dela, to je dela z bolnikom, in se naslanjajo predvsem na
               organizacijo in ne želijo več sodelovati pri negi bolnika, torej tam, kjer so najbolj
               potrebne. Zdaj bomo s tem, torej podaljševanje študija, večjim stroškom študija,
               večjim stroški dela, ker bomo imeli višjo stopnjo, potem bodo napredovali in tako
               naprej, ne bomo pa imeli tistega bistva, ki smo ga imeli do zdaj zelo dobrega,
               medicinske sestre na peti stopnji, ki so se ukvarjale z bolnikom, kar je njihovo
               poslanstvo.</p>
               <p>Prosim, če mi odgovorite:</p>
               <p>Ali ostaja medicinska sestra na peti stopnji v tisti prvotni vlogi, ki jo ima danes,
               ali bomo izobraževali samo visoke, zato ker pač nekatere visoke šole favorizirajo ta
               poklic, zato da bi imele več vpisanih?</p>
               <p>Zakaj se zdravniške organizacije, koordinacija zdravniških organizacij ne strinja s
               tem, kar vi predlagate?</p>
               <p>Ne strinjajo se z novim poklicem socialno-zdravstveni asistent, ampak pravijo, da je
               bolj pomembno, da imamo medicinske sestre tudi iz vseh teh razlogov, ki sem jih
               naštela. Hvala.</p>
            </sp>
            <sp xml:id="SDZ7-Redna-23-2016-10-17.sp106">
               <speaker>PODPREDSEDNIK MATJAŽ NEMEC:</speaker>
               <p>Hvala lepa.</p>
               <p>Besedo ima ministrica za zdravje, gospa Milojka Kolar Celarc. Izvolite.</p>
            </sp>
            <sp xml:id="SDZ7-Redna-23-2016-10-17.sp107">
               <speaker>MARIJA MILOJKA KOLAR CELARC:</speaker>
               <p>Spoštovana gospa poslanka, vam bom odgovorila z vprašanjem. Kje je bil takratni
               minister za zdravje, leta 2003–2004pa še kdo v takratni vladi, da se niso uspeli
               izpogajati glede kompetenc srednjih medicinskih sester? Na žalost smo mi zdaj
               prisiljeni in kot veste, smo se eno leto trdo pogajali s sindikatom zdravstvene in
               babiške nege, ker pač naš srednješolski program in poklic srednje medicinske sestre
               ne ustreza kompetencam, ki jih zahteva evropska direktiva, in je to samo diplomirana
               medicinska sestra. Žal je temu tako. Ko boste v kratkem dobili Predlog sprememb in
               dopolnitev Zakona o zdravstveni dejavnosti, boste v številnih prehodnih členih
               določbe lahko ugotovili, kako smo reševali zatečeno stanje, ker vemo, da imamo danes
               srednje medicinske sestre zaposlene na delih in nalogah, ki v določenem odstotku
               ustrezajo delu diplomirane medicinske sestre, kar je v skladu z evropskimi
               kompetencami. In dejansko to, kar sem rekla, bomo v tistem zakonu reševali 12, 13 let
               star problem, kajti sicer bi lahko bile vse srednje medicinske sestre, da rečem,
               brezposelne ali na cesti, ker pač ne ustrezajo tem kompetencam. Ampak to je treba
               vprašati nekoga, ki se je takrat pogajal ali pa se ni pogajal. Zdaj v bistvu samo
               urejamo izobraževalni sistem tako, da bomo, prvič, prilagojeni izzivom demografskih
               trendov, da bo enak srednješolski program z dodatnimi vsebinami z drugim nazivom
               imenovan zdravstveno-socialni asistent, da pa seveda program za diplomirane
               medicinske sestre ostaja tako, kot je, ker je žal tako kot sem že povedala, ta tista,
               katere program ustreza kompetencam. Hvala.</p>
            </sp>
            <sp xml:id="SDZ7-Redna-23-2016-10-17.sp108">
               <speaker>PODPREDSEDNIK MATJAŽ NEMEC:</speaker>
               <p>Hvala lepa, gospa ministrica. 
                   Gospa Jelka Godec, imate besedo za postopkovno zahtevo. Izvolite. 
               
            </p>
            </sp>
            <sp xml:id="SDZ7-Redna-23-2016-10-17.sp109">
               <speaker>JELKA GODEC (PS SDS):</speaker>
               <p>Sem sicer hotela dati drug postopkovni predlog, namreč ministrica, jaz sprašujem
               ministrico in ministrica mora odgovoriti na moje vprašanje. Če pa ne želi, pa naj
               reče, da ne bo odgovorila na vprašanje, ne da meni nazaj postavlja vprašanje, kaj so
               delali bivši ministri. Mene to ne zanima. Mene zanima, ali ukinjamo izobrazbo
               medicinske sestre in jo dvigamo na višji nivo. To je bilo vprašanje. In mislim, da
               predsedujoči, bi morali ministrici povedati, da naj ne postavlja vprašanj nazaj, ker
               so njej postavljena vprašanja in ministrica je dolžna tukaj odgovoriti, kaj se zdaj
               trenutno, v tem trenutku dogaja. To je bilo tudi moje vprašanje in ne, kaj je bilo,
               ne vem, deset let nazaj. In izgovori za deset le nazaj danes tukaj niso na mestu.</p>
               <p>Kar se pa tega tiče, jaz bom tu samo to izkoristila, da ni res, da medicinske sestre
               s peto stopnjo nimajo kompetenc za opravljanje svojega dela. Imajo kompetence. Ker,
               če jih ne bi imele, potem jih ne bi imeli v bolnišnicah in zdravstvenih domovih in
               tako naprej. Me pa zanima, kdo bo zaposloval medicinske sestre z visoko izobrazbo,
               ker bodo večji stroški dela? In evropska direktiva, ja, govori o tem, to so predlogi,
               nikjer pa ne piše, da mora točno tako biti. In vi nenehno poudarjate, da je naše
               primarno zdravstvo in pa da so te zadeve, ki jih imamo danes, zelo dobre. Zdaj
               naenkrat moramo imeti visoko izobražene medicinske sestre, ki se odmikajo še enkrat
               od svojega prvotnega dela, in zvišujemo stroške izobraževanja, stroške dela in me
               zanima kdo, kako bodo krili stroške dela, ko bo namesto srednješolske izobrazbe
               prišla medicinska sestra z visoko stopnjo in ne bo želela delati z bolnikom. Odmika
               se. In še enkrat, to, da navajate, da so se vsi strinjali, ni res. Tri dopise imam,
               kjer se niso strinjale ne srednje šole ne koordinacije zdravniških organizacij.</p>
               <p>Ne bom zahtevala razprave v Državnem zboru, sem pa pač to izkoristila, ker se mi
               aroganca gospe ministrice v Državnem zboru ne zdi prav, da poslance poučuje oziroma
               sprašuje nazaj kako in kaj.</p>
            </sp>
            <sp xml:id="SDZ7-Redna-23-2016-10-17.sp110">
               <speaker>PODPREDSEDNIK MATJAŽ NEMEC:</speaker>
               <p>Hvala lepa, gospa Godec.</p>
               <p>Besedo ima gospod Jan Škoberne, in sicer naslavlja vprašanje na ministrico za delo,
               družino, socialne zadeve in enake možnosti, dr. Anjo Kopač Mrak.</p>
               <p>Izvolite, gospod Škoberne, beseda je vaša.</p>
            </sp>
            <sp xml:id="SDZ7-Redna-23-2016-10-17.sp111">
               <speaker>JAN ŠKOBERNE (PS SD):</speaker>
               <p>Najlepša hvala, spoštovani podpredsednik, spoštovani kolegice in kolegi, spoštovane
               prisotne vse tri ministrice!</p>
               <p>Po letu 2008, ko se je na nek način zgodil zlom trga dela v Evropi, je bilo eno izmed
               ključnih vprašanj, kako nasloviti ukrepe, ki bodo ta trg stabilizirale in vrnile v
               okvir predvsem zaposlovanja najranljivejših skupin, ki so ostale na margini tega trga
               zaposlovanja. Po kampanji, ki so jo skozi leta 2012 izvajale mladinske organizacije
               na evropski ravni na pobudo mladih evropskih socialistov, je potem v letu 2013
               Evropski parlament sprejel tako imenovano resolucijo o jamstvu za mlade. Ta
               resolucija je postavila seveda nek ovir možnosti in pomoči tudi s strani Evropske
               komisije za intervencijo na trg dela, ključno je pa bilo, da se s svojo aplikacijo
               tega programa države same odzovejo in lokalizirajo tudi reševanje tega ukrepa.</p>
               <p>In moje vprašanje glede na to, da so namigi, da se bodo določeni ukrepi iz tega
               naslova nadaljevali, gre v dve smeri:</p>
               <p>Kako učinkovito je Vlada Republike Slovenije izvrševala cilje, ki si jih je v okviru
               zagotavljanja zaposlovanja, urejanja pripravništev in preprečevanja dolgotrajne
               brezposelnosti mladih na trgu dela zadala v okviru programov, ki ste jih zastavili že
               v predhodni vladi?</p>
               <p>V kakšnem obsegu in zakaj se načrtuje nadaljevanje teh ukrepov?</p>
               <p>Če mi dovolite bolj podrobno podvprašanje:</p>
               <p>Kaj se je pravzaprav dogajalo in se še dogaja z vprašanjem zaposlenosti mladih,
               anketne brezposelnosti in ali gre tukaj za globalne trende ali pa je specifična
               aplikacija tega programa jamstva za mlade v Sloveniji imela dovolj močan učinek in
               dovolj dobro operacionalizacijo, da si zasluži podaljšanje?</p>
               <p>V nekaterih državah, ko gledamo celotno Evropsko unijo, se namreč rezultati zelo
               poznajo, spet v drugih državah pa pravzaprav stopnja brezposelnosti mladih še vedno
               ostaja nad 20 %. In če gledamo podatke, ki so na razpolago za Slovenijo, lahko
               vidimo, da po določenih kvartalih tudi precej variirajo. Zato je moje vprašanje
               pravzaprav kratka analiza učinkoviti tega programa in uspešnosti aplikacije Vlade na
               lokalno situacijo v Sloveniji in seveda podaljšanje v okviru trendov, ki se kažejo iz
               naslova zaposlovanja mladih. Hvala lepa.</p>
            </sp>
            <sp xml:id="SDZ7-Redna-23-2016-10-17.sp112">
               <speaker>PODPREDSEDNIK MATJAŽ NEMEC:</speaker>
               <p>Ministrica dr. Anja Kopač Mrak, izvolite, beseda je vaša.</p>
            </sp>
            <sp xml:id="SDZ7-Redna-23-2016-10-17.sp113">
               <speaker>DR. ANJA KOPAČ MRAK:</speaker>
               <p>Hvala za besedo, spoštovani podpredsednik Državnega zbora. Poslanke in poslanci,
               kolegice in kolegi!</p>
               <p>Zaposlovanje mladih, če pogledamo sliko zadnjih 2, 3 let, lahko rečemo, da so se
               stvari bistveno izboljšale. Od konca leta 2013 pa do letošnjega septembra se je
               brezspolnost mladih znižala za 42 %. Če pogledamo številko, takrat je bilo
               brezposelnih 32 tisoč 523 mladih, danes jih je še vedno preveč, vendar 18 tisoč 919.
               Samo letos, torej od januarja do konca avgusta, se je zaposlilo več kot 17 tisoč
               mladih, od tega 4 tisoč 600 za nedoločen čas. Mladi v povprečju tudi hitreje
               zapustijo brezposelnost kot druge skupine brezposelnih. Stanje se pri mladih hitreje
               in bolj občutno izboljšuje kot pri drugih ranljivih skupinah na našem trgu. Glavni
               razlogi so gospodarska rast, pomembno vlogo pa ima tudi to, kot ste omenili, jamstva
               za mlade. Moramo se spomniti, da so bila jamstva za mlade kot zaveza evropskih držav,
               da se vsaki mladi osebi do 25. leta starosti v 4 mesecih po nastopu brezposelnosti
               zagotovi nov začetek, nov začetek v obliki zaposlitve, usposabljanja, izobraževanja,
               vajeništva, pripravništva, torej da se z njo nekaj zgodi, ker se zavedamo, da mladi,
               ki so neaktivni, s katerimi se ne ukvarjamo, so izgubljeni talenti v družbi, česar si
               mi pa tudi celotna Evropa ne moremo privoščiti. Slovenija se je zelo močno borila, da
               je takrat sredstva dobila. Dobili smo 9 milijonov dodatnega denarja in smo hkrati ena
               redkih držav, ki je dvignila mejo mladih na 29 let zaradi specifike. S strani
               Evropske komisije smo bili v poročilu ocenjeni med državami, ki so učinkoviteje
               izvajale jamstva za mlade. Izpostavljeni smo bili pa kot primer dobre prakse zaradi
               sodelovanja mladih pri tem procesu. Morate tudi vedeti, da sta se Zveza svobodnih
               sindikatov Slovenije in Mreža MaMa, zaradi tega, ker je Ministrstvo za delo, družino,
               socialne zadeve in enake možnosti dalo pooblastilo, prijavili na razpis Evropske
               komisije za projekt obveščanja in informiranja mladih o programu jamstva za mlade in
               so dobili skoraj 227 tisoč evrov sredstev in kar nekaj mladih je na ta račun tudi
               zaposlenih. Tudi evalvacije teh programov so bile narejena. Usposabljanja na delovnem
               mestu, v katera so mladi vključene, je stopnja vključenosti, da se potem zaposlijo,
               ne boste verjeli, 72 %. Še boljši je delovni preizkus, kjer se mladim omogoči, da
               stopijo v stik z delodajalcem, da jih ta preveri, če tako rečem, na samem delovnem
               mestu; tam je stopnja izhodov, torej da se zaposlijo po zaključku tega programa, kar
               75 %. Zaradi tega in vseh teh rezultatov smo se odločili, da nadaljujemo jamstva za
               mlade tudi v obdobju 2016–2020. Z ukrepi aktivne politike zaposlovanja in sredstvi
               znotraj Evropskega socialnega sklada nadaljujemo. Kot primer dobre prakse se je
               izkazalo tudi, da imajo na zavodu za zaposlovanje svetovalce, ki se posebej ukvarjajo
               z mladimi, zaradi tega, da so jim bližje, da jim na drugačen način predočijo,
               skratka, da so posebej prilagojeni ti svetovalci; tudi s tem nadaljujemo. V tej novi
               finančni perspektivi, usposabljanje na delovnem mestu, je aktivno, javno povabilo
               prvi izziv, kjer je subvencija za zaposlovanje mladih v višini 7 tisoč 250 evrov na
               vzhodu Slovenije, približno 3 tisoč zaposlitev je bilo tu realiziranih. Z mladimi se
               tudi veliko pogovarjamo, kako, na kakšen način zagotoviti večjo trajnost, torej ne
               samo, da imajo mladi zaposlitev, ampak je naš skupen izziv, kako v naslednjem, torej
               v obdobju 2016–2020, z novimi razpisi zagotoviti subvencije, ki bodo bolj trajne.
               Tako da se pogovarjamo, da bodo subvencije, ki so namenjene za mlade, dobili samo
               delodajalci, ki zaposlijo mlade za nedoločen čas, torej ne več omejeno samo na eno
               leto, da predvsem spodbudimo ta kakovostni vidik. Je pa treba omeniti tudi
               interventni zakon, ki je bil sprejet 2013 in na podlagi katerega se je okoli 5 tisoč
               mladih zaposlilo za nedoločen čas. Če se spomnimo, tam je bila opcija, da
               delodajalec, ki zaposli mlado osebo za nedoločen čas, dve leti ne plača prispevkov za
               socialno varnost, in smo s tem zagotovili toliko in toliko vključitev mladih.
               Vsekakor se bo nadaljeval tudi PUM program, deficitarne štipendije in drugo, skratka
               z mladimi je treba predvsem to vez med izobraževanjem in trgom dela, ker pri nas
               imamo določene pomanjkljivosti, da potem z ukrepi aktivne politike zaposlovanja … /
               izklop mikrofona/</p>
            </sp>
            <sp xml:id="SDZ7-Redna-23-2016-10-17.sp114">
               <speaker>PODPREDSEDNIK MATJAŽ NEMEC:</speaker>
               <p>Hvala lepa, gospa ministrica.</p>
               <p>Gospod Jan Škoberne, imate besedo, da zahtevate dopolnitev odgovora.</p>
            </sp>
            <sp xml:id="SDZ7-Redna-23-2016-10-17.sp115">
               <speaker>JAN ŠKOBERNE (PS SD):</speaker>
               <p>Najlepša hvala, spoštovani gospod podpredsednik. Kolegic in kolegi!</p>
               <p>Najprej dovolite, da izrazim zadovoljstvo, da se stanje na področju zaposlovanja
               mladih izboljšuje in da trend kaže na ustrezne ukrepe Vlade. Predvsem pa me veseli,
               ker lahko iz vašega odgovora razberem, da je obseg tako ukrepov kot področij, ki jih
               skozi to naslavljate, dovolj širok, da lahko razumemo, da bomo naslovili tako tiste
               mlade, ki so bolj ambiciozni, kot tiste, ki se denimo soočajo z vprašanjem izpada iz
               šolskega sistema. Tukaj mislim predvsem na PUM programe, ker gre za ključno dilemo,
               pred katero smo kot družba v celoti, torej kako kljub temu, da imamo veliko
               segmentacijo različnosti, zagotoviti enake možnosti za vse znotraj naše
               skupnosti.</p>
               <p>V tem pogledu bi vas želel morda dodatno vprašati zgolj še:</p>
               <p>Kje smo danes z vprašanjem pripravništev, predvsem plačanih pripravništev, urejanjem
               tega področja medsektorsko v Republiki Sloveniji?</p>
               <p>Ko se je vzpostavljalo jamstvo za mlade, je bila ena izmed temeljnih predpostavk ne
               le vključenost, ampak tudi preprečevanje prekarnosti, ker seveda zgolj subvencije,
               kot ste tudi sami izpostavili, niso dovolj, treba je zagotavljati trajnost
               zaposlenosti in trajnost vključenosti tako na trg dela kot tudi v sistem
               izobraževanja. In iz pomembnega dela vašega odgovora razberem, da Vlada Republike
               Slovenije to ustrezno počne. Se mi pa zdi ključno, da vendar naslovimo tudi vprašanje
               pripravništev, kjer je tudi pomemben del mladinske civilne sfere imel nekaj vprašanj
               in tudi danes, če prav razumem, s pobudami še niso zaključili. Hvala lepa, gospod
               podpredsednik.</p>
            </sp>
            <sp xml:id="SDZ7-Redna-23-2016-10-17.sp116">
               <speaker>PODPREDSEDNIK MATJAŽ NEMEC:</speaker>
               <p>Hvala lepa, gospod Škoberne.</p>
               <p>Besedo dajem ministrici.</p>
               <p>Izvolite, gospa ministrica.</p>
            </sp>
            <sp xml:id="SDZ7-Redna-23-2016-10-17.sp117">
               <speaker>DR. ANJA KOPAČ MRAK:</speaker>
               <p>Hvala za besedo.</p>
               <p>Morda preden grem na pripravništvo, samo še povem, da smo se prejšnji teden na EPSCO,
               torej pristojnemu svetu, pogovarjali o nadaljevanju jamstev. S strani zavezništva
               socialistov je jasno zahteva do Evropske komisije, da se ta dober program nadaljuje.
               Tudi kolegi ministri so izrazito bili na strani podaljšanja, ker moramo se zavedati,
               da mladi v velikem številu držav niti ne pridejo na Zavod za zaposlovanje, so
               popolnoma izključeni, do njih ne seže država. Z jamstvi za mlade smo pa dosegli tudi,
               da je ta prepoznavnost Evrope na tem področju večja in zato, ker so mladi sedaj
               prišli v, če rečemo tako, uradne birokratske, administrativne tokove države, tu imajo
               druge države mnogo večjo težavo, kot imamo v Sloveniji, da seveda si vsi želimo
               nadaljevanja. Pogovarjamo se o sredstvih, ki bodo za to namenjena. Sloveniji je pa
               seveda bistvenega pomena, da ostane upravičenka do teh sredstev, seveda pa ne bo
               lahko, ker naša stopnja brezposelnosti je v tem trenutku pod evropskim povprečjem,
               medtem ko leta 2013, ko sem se pogajala za ta sredstva, je bila žal bistveno višja,
               predvsem na vzhodu smo bili krepko nad evropskim povprečjem.</p>
               <p>Kar se tiče pripravništev. O pripravništvih smo večkrat tudi v Državnem zboru
               govorili, naše ministrstvo je koordiniralo druge resorje na tem področju, ker gre za
               sektorsko politiko. Kot Vlada kot celota smo pa se takoj postavili na stališče, da
               brezplačna pripravništva niso dopustna in potem je bil sprejet tudi akcijski načrt
               urejanja tega vprašanja, ker so bile potrebne določene zakonske spremembe. Na
               področju socialnega varstva smo mi za svoj resor pač preprečili to, da ni več mogoče
               tudi s spremembo pripravništva z vidika obveznega pripravništva predvsem nezmožnost
               dostopa drugih, ki imajo drugačne delovne izkušnje, da pristopijo do opravljanja
               strokovnih izpitov, kot takih smo spremenili, ker je prav, da mladi, ki na različne
               načine dobivajo delovne izkušnje, imajo možnost, da opravijo strokovni izpit. Tudi
               Zakon o urejanja trga dela bo to urejal. Po drugi strani pa na področju našega
               socialnega varstva nikoli ni bilo brezplačnih pripravništev, ker smo že v prejšnji
               finančni perspektivi zagotovili sredstva. Tudi zdaj je razpis bil za mlade, tudi na
               področju šolstva ločen sicer, ampak skupaj, v naslednjem letu pa bo za vse razpis, ki
               bo pokrival različna področja, bo razpis prva zaposlitev, kjer bomo za vse mlade, ki
               prvič vstopajo, to zagotovili. Pomembno je tudi, da je Vlada v okviru skupnega
               kadrovskega načrta sprejela kvoto, kjer lahko ministrstva zaposlimo pripravnika. Tako
               imamo tudi mi kar nekaj pripravnikov, podobno tudi na inšpektoratu in drugje. V
               okviru evropskih sredstev je pa tudi razpis za pripravnike na področju inšpektorata
               varne hrane Fursa, torej da poskušamo mladim odpreti, ker zaradi ZUJF smo imeli,
               vemo, zelo zaprt … / izklop mikrofona/</p>
            </sp>
            <sp xml:id="SDZ7-Redna-23-2016-10-17.sp118">
               <speaker>PODPREDSEDNIK MATJAŽ NEMEC:</speaker>
               <p>Hvala, ministrica Anja Kopač Mrak.</p>
               <p>Gospa Nada Brinovšek bo postavila poslansko vprašanje ministrici Milojki Kolar
               Celarc.</p>
            </sp>
            <sp xml:id="SDZ7-Redna-23-2016-10-17.sp119">
               <speaker>NADA BRINOVŠEK (PS SDS):</speaker>
               <p>Predsedujoči, hvala za besedo.</p>
               <p>Spoštovana ministrica, ponovno vam zastavljam vprašanje glede delovanja pilotnih
               projektov pediatričnih urgentnih centrov. To vprašanje sem vam enkrat že zastavila,
               ampak ker pač nisem dobila vsebinskega odgovora, vam ga postavljam še enkrat. Za kaj
               gre?</p>
               <p>Meseca marca 2016 je ministrstvo sklicalo na skupno sejo vse direktorje javnih
               zdravstvenih zavodov Celjske regije. Na tem sestanku jih je obvestilo, da bo pač
               ministrstvo začelo izvajati pilotni projekt pediatričnih centrov, urgentnih centrov.
               Kaj to pomeni? Se pravi, da naj bi v bodoče vsi otroci, stari do 19 let, ne do 18,
               ampak do 19 let v času dežurstva morali obiskati ne svojega zdravnika v svojem
               zdravstvenem domu, ampak pediatra v urgentnem centru. Seveda ministrstvo dopušča tudi
               to, da se pač starši oziroma ti otroci lahko odločijo, da peljejo svoje otroke k
               svojemu dežurnemu zdravniku. Ampak v čem je problem? Problem je v samem načinu
               financiranja.</p>
               <p>Glede na to, vas ministrica, tematika vam je znana, sprašujem naslednje:</p>
               <p>Ali ima ministrstvo pripravljeno javno mrežo s področja pediatrije?</p>
               <p>Znano je pač tudi dejstvo, da pediatrov v Sloveniji primanjkuje.</p>
               <p>Ali ima Ministrstvo za zdravje terminski načrt za vzpostavitev pediatričnih urgentnih
               centrov po vsej Sloveniji?</p>
               <p>Ali ima Ministrstvo za zdravje pripravljeno kalkulacijo stroškov za delovanje teh
               pediatričnih urgentnih centrov?</p>
               <p>In pa, nazadnje, to bi res prosila za odgovor:</p>
               <p>Ali res namerava Ministrstvo za zdravje za financiranje pediatričnih urgentnih
               centrov odvzeti finančna sredstva nujni medicinski pomoči?</p>
            </sp>
            <sp xml:id="SDZ7-Redna-23-2016-10-17.sp120">
               <speaker>PODPREDSEDNIK MATJAŽ NEMEC:</speaker>
               <p>Ministrica za zdravje, gospa Milojka Kolar Celarc, beseda je vaša.</p>
            </sp>
            <sp xml:id="SDZ7-Redna-23-2016-10-17.sp121">
               <speaker>MARIJA MILOJKA KOLAR CELARC:</speaker>
               <p>Še enkrat pozdravljeni!</p>
               <p>Hvala za to vprašanje. Res je, da je bilo vprašanje v zvezi z vzpostavitvijo tako
               imenovanih pediatričnih urgentnih centrov že postavljeno. Ker se je pa to vprašanje
               prvič pojavilo pri obravnavi javne razprave pravilnika o nujni medicinski pomoči in
               tudi na osnovi ter pobudi pediatrične stroke, je Ministrstvo za zdravje pristopilo s
               posebno delovno skupino, da pripravi celovit projekt vzpostavitve pediatričnih
               urgentnih centrov. Iz meni neznanega razloga, na žalost, ta del nujne medicinske
               pomoči za otroke ni bil vzpostavljen že takrat, ko se je vzpostavljal projekt
               urgentnih centrov po celi Sloveniji. Ta delovna skupina, ki je sestavljena iz samih
               strokovnjakov pediatrov, intenzivno pripravlja tako metodologijo, strokovna izhodišča
               in načrt dela, ki bo seveda potem, ko bo zaključila, posredovana v obravnavo in
               mnenje tudi razširjenemu strokovnemu kolegiju za pediatrijo, ki je v bistvu najvišji
               strokovni organ s tega področja, potem pa še v obravnavo in potrditev v zdravstvenem
               svetu. Tako kot gre redni postopek za vsako novo dejavnost oziroma novo specialnost,
               ki se uvaja, ki ima potem seveda posledice tudi v sistemskem načinu financiranja
               skozi splošni dogovor zdravstvene blagajne. Mi zbiramo podatke in analiziramo s
               terena, koliko obiskov pediatričnih centrov v posameznem urgentnem centru oziroma
               koliko je teh obiskov pri dežurnih zdravnikih. Kakor vemo, se zdaj zelo pogosto
               dogaja, da seveda to nujno pomoč iščejo starši na primarnem nivoju v zdravstvenem
               domu, za katere pa vemo, da nimajo povsod na razpolago pediatra in zato te otroke in
               mladostnike pregleda tudi družinski zdravnik ali specialist nekega drugega področja.
               In v teh primerih se običajno zaključi tako, da ta zdravnik napiše napotnico in
               seveda potem starši z otrokom gredo direktno v Univerzitetni klinični center. Zaradi
               tega ima tudi ta pediatrična klinika veliko število pregledov in presega program.
               Pogosto je med vikendi in prazniki praktično gredo kar direktno v UKC in ne iščejo
               niti dežurne službe.</p>
               <p>Ta pediatrična nujna pomoč je danes financirana v okviru celotnega pavšalnega zneska,
               ki ga zdravstvena blagajna daje za posamezne time, za javni zdravstveni zavod oziroma
               zdravstveni dom, ki ga prejme v skladu s splošnim dogovorom. Tako bo v bodoče ta
               pediatrična urgentna služba financirana ločeno, seveda v skladu s pravili, potem ko
               bodo narejene s strani delovne skupine vse analiza, metodologija, ko se bo ugotovilo,
               koliko bo za to potrebnih sredstev in bodo potem prenesene v splošni dogovor.
               Hvala.</p>
            </sp>
            <sp xml:id="SDZ7-Redna-23-2016-10-17.sp122">
               <speaker>PODPREDSEDNIK MATJAŽ NEMEC:</speaker>
               <p>Hvala lepa, gospa ministrica.</p>
               <p>Gospa Nada Brinovšek, izvolite besedo.</p>
            </sp>
            <sp xml:id="SDZ7-Redna-23-2016-10-17.sp123">
               <speaker>NADA BRINOVŠEK (PS SDS):</speaker>
               <p>Hvala lepa, še enkrat.</p>
               <p>Zdaj, drži, ministrica, to, da pač vi niste krivi za to, ker pediatrija ni bila
               vključena v sam projekt urgentnih centrov. To je dejstvo. Ampak, poglejte, sami ste
               omenili težave, težave kažejo zdaj ti pilotni projekti, da pač se na pediatriji, v
               urgentnih centrih vrste hudo povečujejo, po drugi strani pa imajo težave oziroma se
               bodo verjetno srečali s težavami glede financiranja javni zavodi, v okviru katerih
               dela nujna medicinska pomoč.</p>
               <p>Še enkrat vas sprašujem, gospa ministrica:</p>
               <p>Ali je res, da ste že pridobili podatke o številu otrok, ki živijo v občinah, ki ga
               pokriva oziroma ki jih pokriva posamezni zdravstveni dom, na podlagi teh podatkov pa
               je bil pripravljen tudi predlog višine finančnih sredstev, ki bo namenjen za
               pediatrične paciente oziroma otroke?</p>
               <p>PUC bo moral s temi sredstvi zagotoviti potem 24 urno dežurno medicinsko pomoč, to je
               vse lepo in prav, ampak javni zdravstveni zavodi, v okviru katerih pa deluje nujna
               medicinska pomoč, pa bodo ostali brez teh sredstev. To je problem. In glede na to, da
               se približujemo koncu leta in se nam približuje novo proračunsko obdobje, bi res rada
               glede tega zadnjega dela jasen odgovor. Hvala.</p>
            </sp>
            <sp xml:id="SDZ7-Redna-23-2016-10-17.sp124">
               <speaker>PODPREDSEDNIK MATJAŽ NEMEC:</speaker>
               <p>Izvolite ministrica, imate besedo za dopolnitev odgovora.</p>
            </sp>
            <sp xml:id="SDZ7-Redna-23-2016-10-17.sp125">
               <speaker>MARIJA MILOJKA KOLAR CELARC:</speaker>
               <p>Kot sem že povedala, delovna skupina še ni zaključila z delom, finančno še ni bilo
               ovrednoteno, tega še ni obravnaval in sprejel zdravstveni svet, zato je tako
               vprašanje ali način, kje in kako bo kdo komu denar vzel, popolnoma neprimerno ta
               moment.</p>
            </sp>
            <sp xml:id="SDZ7-Redna-23-2016-10-17.sp126">
               <speaker>PODPREDSEDNIK PRIMOŽ HAINZ:</speaker>
               <p>Hvala lepa.</p>
               <p>Gospa Suzana Lep Šimenko bo postavila vprašanje ministru za gospodarski razvoj in
               tehnologijo gospodu Zdravku Počivalšku, ki pa je ravnokar prišel. Napisano pa je, da
               ste odsotni.</p>
            </sp>
            <sp xml:id="SDZ7-Redna-23-2016-10-17.sp127">
               <speaker>SUZANA LEP ŠIMENKO (PS SDS):</speaker>
               <p>Najlepša hvala, predsedujoči. Spoštovani poslanke, poslanci, spoštovani minister in
               ostala dva ministra, lepo pozdravljeni!</p>
               <p>Spoštovani minister za gospodarski razvoj in tehnologijo, na temo regionalnega
               razvoja sva že govorila tukaj pri samih poslanskih vprašanjih. Tokrat vam bom
               postavila drugačno vprašanje in seveda pričakujem tudi vaše čim bolj konkretne
               odgovore.</p>
               <p>V Sloveniji imamo 12 regionalnih razvojnih agencij, ki nekako pokrivajo statistične
               regije, te so dejansko tudi po Zakonu o spodbujanju skladnega regionalnega razvoja
               tiste agencije, ki so nosilne za ta območja. So na nek način, če jih gledamo
               organizacijsko, tudi tiste temeljne enote tako za načrtovanje kot pa tudi izvajanje
               nalog regionalnega razvoja. Ob tem pa imamo tudi 14 tako imenovanih sodelujočih
               institucij, ki pa ne delujejo znotraj vseh teh 12 statističnih regij, ampak zgolj
               znotraj štirih statističnih regij, in to so Pomurska, Savinjska, Goriška in Podravska
               regija.</p>
               <p>Mene zanima, spoštovani minister:</p>
               <p>Kako vi ocenjujete delo regionalnih razvojnih agencij, njihovo učinkovitost, njihovo
               uspešnost?</p>
               <p>V lanskem letu, ko smo sprejemali spremembe Zakona o skladnem regionalnem razvoju,
               ste tudi omenili med drugim, da delate neke vrste analizo dela teh agencij.</p>
               <p>Zdaj pa me zanima:</p>
               <p>Katere agencije so uspešne, učinkovite, katere so tiste, ki so neuspešne in kje so
               tiste težave, zakaj je recimo posamezna agencija neuspešna?</p>
               <p>Podobno bi imela vprašanje tudi za te tako imenovane sodelujoče institucije.</p>
               <p>Kakšen je vaš pogled na organiziranost teh agencij iz skladnega regionalnega
               razvoja?</p>
               <p>Ga nameravate v prihodnosti ohraniti takšnega, kot je danes, ali načrtujete na tem
               področju kakšne spremembe?</p>
               <p>To je en del mojega vprašanja. Drugi del pa se veže na sam potek dogovora za razvoj
               regij, nekaj na to temo je že bilo rečenega.</p>
               <p>Mene zanima:</p>
               <p>Kako daleč ste zdaj s temi dogovori, kako ocenjujete sam potek in ne nazadnje koliko
               je takšnih primerov, ko so regije oddale svoj regijski projekt?</p>
               <p>Seveda je potem na vas kot na resornem ministrstvu za področje regionalnega razvoja,
               da s tistim ministrstvom, na katerega spada projekt, torej z resornim ministrstvom
               dosežete nek skupen dogovor seveda tudi za regijo.</p>
               <p>Vi ste tisti na ministrstvu, ki vodite te sestanke, in resnično me zanima:</p>
               <p>Koliko je še odprtih dogovorov in razhajanj na eni strani z željo regije in na drugi
               strani za … / izklop mikrofona/</p>
            </sp>
            <sp xml:id="SDZ7-Redna-23-2016-10-17.sp128">
               <speaker>PODPREDSEDNIK PRIMOŽ HAINZ:</speaker>
               <p>Hvala lepa.</p>
               <p>Gospod minister Zdravko Počivalšek, izvolite.</p>
            </sp>
            <sp xml:id="SDZ7-Redna-23-2016-10-17.sp129">
               <speaker>ZDRAVKO POČIVALŠEK:</speaker>
               <p>Hvala, predsedujoči. Poslanke, poslanci! Spoštovana poslanka, hvala za postavljeno
               vprašanje.</p>
               <p>Pripravo dogovorov za razvoj regij nalaga Zakon o spodbujanju skladnega regionalnega
               razvoja. Gre za nov inštrument uresničevanja regionalnih razvojnih programov. V tem
               programskem obdobju je novo to, kar ste povedali, da posebna evropska sredstev
               regionalni politiki v okviru ministrstva niso več na voljo. Sredstva je treba iskati
               v proračunih različnih ministrstev. Pri tem si ministrstvo prizadeva voditi
               teritorialni razvojni dialog med regijami in ministrstvi. Naloga je nova in ni lahka.
               Pričakovanja v regijah so precej visoka, presegajo razpoložljiva sredstva, dialog med
               ministrstvi in regijami pa še poteka. V kratkem bomo seznanili Vlado s prvim
               rezultati. Okvirno lahko povem, da so se ministrstva do sedaj odzvala v znesku preko
               100 milijonov evrov. Vendar če to primerjamo s prejšnjo perspektivo, ko so iz tega
               inštrumenta preko enega ministrstva dobile regije preko 600 milijonov, vidimo, da smo
               še daleč od pričakovanj. V vsakem primeru smo za to, da bi prišli do cilja, pozvali
               regije v začetku letošnjega leta, da pridejo z potrjenimi projekti, ki so regijski na
               regijo, naša želja je bila maksimalno hitro priti do tega, da bomo imeli vsaj eden
               ali dva, pa na koncu tri projekte na regijo, zdaj lahko rečemo, da pri teh 100
               milijonih imamo v povprečju več kot en projekt na regijo, da pa brez tega, da bomo
               našli nek dodaten vir, ne bomo prišli dosti daleč. Ugotavljamo, da obstaja precejšnja
               regionalna neuravnoteženost, ki jo bo treba odpraviti z uvrščanjem dodatnih projektov
               v dogovore v naslednjih letih. Pripravo dogovorov za razvoj regij ne smemo razumeti
               kot enkratno dejanje, ampak kot proces identifikacije najpomembnejših regijskih
               projektov in zagotavljanje virov sredstev zanjo.</p>
               <p>Število in organiziranost regijskih razvojnih agencij. Letos je bila sprejeta novela
               Zakona o spodbujanju skladnega regionalnega razvoja, zakon je bil v javni razpravi,
               odprta so bila vprašanja glede dela, organiziranosti in števila regionalnih razvojnih
               agencij. Trenutno je stanje na tem področju urejeno tako, kot določa zakon. Vseh
               dvanajst regionalnih razvojnih agencij je vpisanih v evidenco za celotno programsko
               obdobje do leta 2020. Sprememb števila in organiziranosti ne načrtujemo, veste pa, da
               so se zgodile neke spremembe, na dveh področjih so v preteklem obdobju regije odvzele
               pooblastila obstoječim razvojnih agencijam, ustanovile novo. V enem primeru pa imamo
               opravka s stečajem aktualne razvojne agencije in tudi s startom nove.</p>
               <p>Glede ocene dela regionalnih razvojnih agencij so po regijah različne situacije, in
               sicer nekatere se srečujejo s težavami, kadrovskimi, druge delajo odlično. Zdaj če od
               mene zahtevate v tem trenutku, da jih poimenujem, se bom temu vprašanju v tem
               trenutku izognil, zato ker pač smo z vsemi v dogovoru. Pričakujem, da bodo vse, tudi
               tiste, ki ne delajo dovolj dobro, naredile en pomemben napredek pri načinu samega
               dela. V zadnjem letu se obseg dela regionalnih razvojnih agencij povečuje, agencije
               nudijo strokovno pomoč za delovanje razvojnih svetov, dveh kohezijskih regij, sveta
               kohezijskih regij sta vse bolj aktivna. To tudi mi podpiramo, ker bomo zagotovili
               tudi konkretno ljudsko pomoč, zato, da bosta vsa sveta, vzhodni in pa zahodni,
               delovala bolj uspešno. V nadaljevanju mislimo največ energije posvetiti temu, da bomo
               poleg teh že dovoljenih 100 milijonov zagotovili sredstva za to, da se bomo z
               ostalimi tremi ministrstvi lahko dogovorili, da izpeljemo vsaj po dva projekta na eno
               regijo. Hvala.</p>
            </sp>
            <sp xml:id="SDZ7-Redna-23-2016-10-17.sp130">
               <speaker>PODPREDSEDNIK PRIMOŽ HAINZ:</speaker>
               <p>Gospa Suzana Lep Šimenko, boste zahtevali dopolnitev odgovora?</p>
               <p>Izvolite.</p>
            </sp>
            <sp xml:id="SDZ7-Redna-23-2016-10-17.sp131">
               <speaker>SUZANA LEP ŠIMENKO (PS SDS):</speaker>
               <p>Najlepša hvala za vaš odgovor.</p>
               <p>Prosila bi še za dopolnitev, in sicer če greva najprej na sam razvojni dialog.
               Omenili ste, da so razhajanja na eni strani med samo regijo in na drugi strani med
               tem, kaj lahko nudijo ministrstva velike.</p>
               <p>Mene še vedno zanima, koliko je teh regij, zdaj če pogledamo, imamo sedaj 12
               regionalnih razvojnih agencij, 12 statističnih regij, mene zanima, s koliko temi
               regijami ste do sedaj uspeli doseči ta razvojni dialog v smislu, da ste že dosegli
               neko uskladitev o regijskih projektih.</p>
               <p>Namreč primer spodnjega Podravja, regija je usklajena v zvezi s projektom, nanaša se
               na oskrbo s pitno vodo in pa čiščenjem odpadnih voda, vendar žal Ministrstvo za
               okolje več kot očitno ali teh sredstev nima ali nekako do teh usklajenosti ni
               prišlo.</p>
               <p>Mene zanima koliko je takšnih projektov trenutno?</p>
               <p>V Sloveniji je pa jasno, da seveda ta pogajanja še potekajo.</p>
               <p>Drugo, kar bi želela, omenili ste seveda, da nekatere regionalne agencije delajo
               dobro, druge slabo, ne želite izpostaviti tistih, ki so dobre, in tistih, ki so
               slabe, v redu. Me pa vseeno zanimajo tiste, ki delujejo slabše, neuspešno,
               neučinkovito.</p>
               <p>Kje so njihove ključne težave?</p>
               <p>Na katerih področjih in kako nameravate te težave odpraviti?</p>
               <p>Ali dejansko potrebujemo 12 regionalnih agencij in pa znotraj posameznih še teh 14
               sodelujočih institucij?</p>
               <p>Najlepša hvala.</p>
            </sp>
            <sp xml:id="SDZ7-Redna-23-2016-10-17.sp132">
               <speaker>PODPREDSEDNIK PRIMOŽ HAINZ:</speaker>
               <p>Hvala lepa.</p>
               <p>Gospod minister, izvolite.</p>
            </sp>
            <sp xml:id="SDZ7-Redna-23-2016-10-17.sp133">
               <speaker>ZDRAVKO POČIVALŠEK:</speaker>
               <p>Ja, najprej okoli delovanja regijskih razvojnih agencij. Tistih slabih. Lahko
               imenujem tiste tri primere, ko je prišlo do zamenjave. Najprej v Celjski ali pa
               Savinjski regiji že pred dvema, trema letoma je prišlo do zamenjave, da imamo novo
               regijsko agencijo. Najbolj svež primer s startom z novo registracijo po novi
               zakonodaji je Zasavska regija. Največja težava, ki smo jo imeli ali pa jo imamo,
               imamo s stečajem Pomurske razvojne agencije. To so okolja, ki se vsaj v dveh primerih
               skladata tudi s problemskim območjem, tam daje še dodatno težo in pa slabo luč na
               težave v tem delu. Jaz verjamem, da so zdaj novoregistrirane agencije tiste, ki bodo
               delale za potrebe regij brez nekih dodatnih interesov in da se je tam uskladil
               interes občin in pa vseh zainteresiranih, da bo šla zadeva v pravi smeri.</p>
               <p>Nekaj še okoli poteka razgovorov. Dejstvo je, da se evropska sredstva z leti
               zmanjšajo, tako da bo o vprašanjih financiranja razvoja še dosti diskusije. V
               pripravi je strategija razvoja Slovenije, ki bo glede financiranja razvoja regij
               lahko dala določene odgovore. Upravičeno pa lahko pričakujemo, da bo s povečanjem
               gospodarske rasti, ki smo ji priča, postopoma rešeno tudi lažje rešeno vprašanje
               financiranja razvoja v regijah. Iz državnega proračuna financira ministrstvo
               izvajanje splošnih razvojnih nalog na regionalni ravni za vseh 12 regij, v skupnem
               obsegu okoli 1 milijona evrov. Ta znesek se v zadnjih letih ni bistveno
               spreminjal.</p>
               <p>Poudarjam, da ministrstvo ne plačuje agencij, ampak naloge, ki jih je treba v regijah
               odpraviti. Nekatere regije imajo v regionalnih razvojnih agencijah še več drugih
               razvojnih inštitucij. Zaradi tega dejstva ne prejemajo več sredstev za splošne
               razvojne naloge, organiziranost znotraj regije pa je skladno z načelom subsidiarnosti
               in po Zakonu o regionalnem razvoju v domeni regije.</p>
               <p>Še vprašanje, kako daleč smo. V tem trenutku lahko rečem, da smo fizično ne finančno
               pomemben korak naprej naredili, mislim da imamo po dva projekta na regijo
               dogovorjena, vendar so pa strahovite razlike v finančni vrednosti teh projektov.
               Verjamem, da so vse regije na tem področju usklajene, ker imajo usklajene želje,
               seveda je pa te usklajene želje treba uskladiti tudi s finančnimi možnostmi in tukaj
               je naloga, ki nas čaka v naslednjih treh, štirih mesecih, da pridemo do konca.
               Hvala.</p>
            </sp>
            <sp xml:id="SDZ7-Redna-23-2016-10-17.sp134">
               <speaker>PODPREDSEDNIK PRIMOŽ HAINZ:</speaker>
               <p>Hvala lepa.</p>
               <p>Gospod Marko Ferluga, bo postavil vprašanje ministru za kmetijstvo, gozdarstvo in
               prehrano mag. Dejanu Židanu.</p>
               <p>Izvolite.</p>
            </sp>
            <sp xml:id="SDZ7-Redna-23-2016-10-17.sp135">
               <speaker>MARKO FERLUGA (PS SMC):</speaker>
               <p>Hvala za besedo. Lep pozdrav ministrici in ministrom!</p>
               <p>Vsi vemo, da imamo to problematiko z ostanki hrane, tako v trgovinah kot v vrtcih,
               šolah in drugih ustanovah. Veliko hrane se zavrže kot neoporečno, kot neuporabljeno
               in že sam sistem, kot je HACCP je to zadevo še dodatno zbirokratiziral in dvignil na
               nek višji nivo. Sam osebno se zavzemam, da bi bila neka možnost, da bi to neoporečno
               in odvečno hrano lahko predali nemoteno Rdečemu križu, Karitasu ali pa drugim
               humanitarnim inštitucijam brez nekih birokratskih ovir. Enako tudi velja za pakirano
               hrano, ki je še posebej toplotno in drugače obdelana ne pa, da se tako racionalno
               uničuje, ker mislim, da je večji del teh živil še zmeraj za določen čas tudi
               uporaben. Prav tako sem mnenja, da bi Ministrstvo za kmetijstvo in Ministrstvo za
               šolstvo morala vzgajati oziroma narediti programe, ki bi otroke vzgajali že od vrtca
               pa naprej v nekem racionalnem odnosu do hrane. Verjetno sami že dobro veste, da na
               Hrvaškem obstaja takšen pravilnik o hrani, ki rešuje nepotrebno uničevanje teh živil
               in me zanima, kot prvo:</p>
               <p>Ali to obstaja pri nas?</p>
               <p>Moje drugo vprašanje pa se glasi:</p>
               <p>Ali Vlada pripravlja ukrepe na tem področju?</p>
               <p>Če pripravlja, v kakšni fazi so?</p>
               <p>In kdaj bi lahko pričakovali jih v praksi?</p>
               <p>Sami dobro veste, ti tako imenovani food waste programi, ki so zdaj vsepovsod, za
               katere se tudi NGO zelo zanimajo. Zato vas lepo prosim, če nam lahko malo poveste
               okoli tega. Hvala.</p>
            </sp>
            <sp xml:id="SDZ7-Redna-23-2016-10-17.sp136">
               <speaker>PODPREDSEDNIK PRIMOŽ HAINZ:</speaker>
               <p>Hvala lepa.</p>
               <p>Mag. Dejan Židan, izvolite.</p>
            </sp>
            <sp xml:id="SDZ7-Redna-23-2016-10-17.sp137">
               <speaker>MAG. DEJAN ŽIDAN:</speaker>
               <p>Hvala, predsedujoči. Spoštovani poslanke in poslanci!</p>
               <p>Gospod poslanec Ferluga, najlepša hvala za aktualno vprašanje, ki je primerno za
               svetovni dan hrane, ki je bil včeraj, 16. oktober je svetovni dan hrane. V času, ko
               je milijarda ljudi lačnih, se v razvitem svetu, kar je tudi Slovenija, soočamo z
               viški hrane, zlasti pa s tem, da hrana konča v smeteh. Sicer smo kar nekaj naredili,
               če je bil to včasih pojav težak 100 in več kilogramov na glavo prebivalca v državi
               Sloveniji, smo zdaj prišli na nekaj čez 50 kilogramov, ampak vsak kilogram je odvečen
               kilogram, kot prvo. Kot drugo, v Sloveniji imamo zdaj že nekaj let poseben sistem, ki
               je povsem humanitaren, v veliki meri ga izvajajo Lions klubi, ki pripeljejo hrano od
               tam, kjer so viški. Tu je najlažje delati z velikimi trgovskimi centri, ki imajo
               viške, priznajo, nimajo pa logistike, kako te viške pripeljati do tja, kjer hrano
               potrebujejo, torej, kjer so humanitarne organizacije tipa Rdeči križ, tipa Karitas
               oziroma hiše, takšne ali drugačne, kjer se nudi pomoč tistim, ki so pomoči potrebni.
               V Sloveniji, podobno kot v drugih državah, sistem je precej podoben, so humanitarne
               organizacije na svoj račun kot neke vrste humanitarno dejavnost prevzele to delo. V
               Evropi, to je pa treba povedati, večinoma pa gre za gotovo hrano in ne toplo hrano.
               Ta toploteka, ki se zdaj v Sloveniji razvija, je nekaj posebnega. Dejstvo pa je, in
               tu se verjetno, gospod poslanec, strinjava, da je treba tudi za hrano, ki je
               namenjena tistim, ki jim v nekem trenutku težko, povsem enako skrbeti, da je varna,
               kakor je hrana, ki je namenjena vam ali meni. Sistemi, ki zagotavljajo, da je hrana
               tudi potem, ko se pripravi, varna za potrošnika, so pa dveh vrst, eno je sistem
               HACCP, drugo so pa smernice, eno in drugo je možno. Humanitarne organizacije so se
               večinoma v Sloveniji odločile za sistem nadzora kritičnih točk, to je tako imenovani
               HACCP sistem. Ta sistem je bil do sedaj podvržen tudi inšpekcijski kontroli, kar je
               prav. Tisto, kar je pomembno, je, da ni bila izrečena nobena kazen. Sicer se je
               ugotovilo, da sistem deluje, da pa bi bilo dobro, da se nekatere stvari tudi
               spremenijo, izboljšajo, pa tudi poenostavijo. Tudi zato smo imeli pri nas na
               ministrstvu, ki je odgovorno za hrano, srečanje z nevladno organizacijo. Dogovorjeno
               je bilo, da se čez nekaj tednov organizira brezplačno izobraževanje in informiranje
               za vse te ljudi, ki vodijo sistem s točke A do točke B. Tu se bo dejansko pokazalo,
               kaj so ugotovili inšpekcijski obiski. To niso velike napake, do so napake, ki se jih
               da izjemno hitro odpraviti. Hkrati pa bodo dobili ljudje, ki svoj prosti čas in
               nenazadnje tudi svoj denar, ker to počnejo s svojimi avtomobili, s svojim gorivom,
               kako naj to počnejo, da so povsem na varnem, kar se tiče izvajanja predpisov.
               Odločili smo se tudi, da bomo v naslednjem letu izpeljali poseben razpis, ki bo tem
               organizacijam omogočil, da dobijo potrebna tehnična sredstva, tam, kjer jih še
               nimajo, ali so to zamrzovalniki ali so to posebna prenosna sredstva. In to je bil
               dogovor, ki so ga sprejeli tudi na ravni nevladnih organizacij. Jaz verjamem, da bomo
               naredili korak naprej. Drugo področje pa so velike kuhinje v šolah, bolnišnicah,
               vojski in povsod drugod. Težava tega pa je, da te kuhinje načeloma ne bi smele imeti
               načrtovanih viškov hrane, zato ker delajo z javnim denarjem, delajo tudi z zasebnim
               denarjem in mora biti število obrokov takšno, da ustreza količini povpraševanja.
               Torej, nemogoče je, podobno kot pri velikih trgovskih sistemih, načrtovati
               vsakodnevne doze, ker to pomeni, da bi se z javnim denarjem delalo dodatno število
               obrokov, česar pravzaprav ponudniki ne smejo. Se pa tudi za ta področja, če ostajajo
               viški hrane, začenja razvijati sistem toplotek, vendar ta sistem toplotek bo pa nekaj
               našega izvirnega, tega, recimo, v tujini ni. Tu pa gre za hrano in če ni po pravilni,
               hladni ali zaprti verigi pripeljana s točke A do točke B, bi se povečalo tveganje,
               česar pa nočemo. Da je hrana še vedno varna, bo pa to moralo delovati po načelih
               HACCP ali pa mogoče po nekaj načelih smernic dobre prakse. Tako mislim, da projekt
               uspeva, in trudili se bomo še naprej, da bo bolj enostaven. Hvala.</p>
            </sp>
            <sp xml:id="SDZ7-Redna-23-2016-10-17.sp138">
               <speaker>PODPREDSEDNIK PRIMOŽ HAINZ:</speaker>
               <p>Hvala lepa.</p>
               <p>Gospod Ferluga, zahtevate dopolnitev odgovora.</p>
               <p>Izvolite.</p>
            </sp>
            <sp xml:id="SDZ7-Redna-23-2016-10-17.sp139">
               <speaker>MARKO FERLUGA (PS SMC):</speaker>
               <p>Hvala.</p>
               <p>Samo še to, hvala, da ste me spomnili na svetovni dan hrane, temu je bilo tudi
               namenjeno to osnovno vprašanje. Rad bi prosil samo še glede tega skupnega
               izobraževanja, se pravi, kakšen imajo odnos do hrane, da je to tudi en od projektov,
               ki je bil na Ministrstvu za kmetijstvo, da bi bil v povezavi z Ministrstvom za
               šolstvo, to je zanimivo, in te toploteke, če delujejo v smislu CSO, se pravi teh
               socialnih centrov za razdeljevanje hrane. V takem smislu ste mislili. Samo
               toliko.</p>
            </sp>
            <sp xml:id="SDZ7-Redna-23-2016-10-17.sp140">
               <speaker>PODPREDSEDNIK PRIMOŽ HAINZ:</speaker>
               <p>Hvala lepa.</p>
               <p>Izvolite, gospod minister.</p>
            </sp>
            <sp xml:id="SDZ7-Redna-23-2016-10-17.sp141">
               <speaker>MAG. DEJAN ŽIDAN:</speaker>
               <p>Ja, tukaj sem predvsem mislil v bistvu na logistiko. Zakaj? Zato, ker v bistvu
               dejstvo je, da viški hrane so. Najlažje je seveda menedžerirati viške hrane na velike
               trgovske sisteme. Tukaj tudi dovolite, da bi se javno zahvalil tako velikim trgovskim
               sistemom, ki so pripravljeni, da prodajo te viške hrane, zlasti pa vsem prostovoljkam
               in prostovoljcem, ki sedaj delujejo v velikem prostoru znotraj slovenskih mest, da
               dejansko to funkcijo opravljajo. Dejstvo pa je in to se tudi ti ljudje zavedajo in v
               celoti spoštujejo, da pa je hrana, ki pa pride potem do tistih, v nekem trenutku
               težavno, mora pa dejansko vse kriterije tudi pri transportni poti, da se ta varnost
               ohranja, vzdrževati. Tu pa mislim, da se, gospod poslanec, strinjava. Hvala.</p>
            </sp>
            <sp xml:id="SDZ7-Redna-23-2016-10-17.sp142">
               <speaker>PODPREDSEDNIK PRIMOŽ HAINZ:</speaker>
               <p>Hvala lepa.</p>
               <p>Dr. Anže Logar bo postavil vprašanje ministrici za finance, mag. Mateji Vraničar
               Erman.</p>
               <p>Izvolite.</p>
            </sp>
            <sp xml:id="SDZ7-Redna-23-2016-10-17.sp143">
               <speaker>DR. ANŽE LOGAR (PS SDS):</speaker>
               <p>Hvala lepa, predsedujoči.</p>
               <p>Mislim, da bom vprašal kar pravo osebo, in mislim, da tudi kar v pravem času, glede
               na to, da se v javnosti ustvarja nekakšno razumevanje reševanja največje bančne
               luknje v zgodovini Slovenije v smeri, da je bila izračunana prevelika bančna luknja
               glede na dejansko stanje. Pa mislim, da je to vprašanje zelo pomembno z vidika
               urgiranja ali pa delovanja organov kot pomoč v skrajni sili, še posebej zato, ker so
               davkoplačevalci bili tisti, ki so plačali reševanje te bančne luknje. Gospa Vraničar
               je bila takrat, če se ne motim, državna sekretarka, torej je najbolje v tej dvorani
               obveščena v zvezi z dogajanjem v tistem času.</p>
               <p>Mislim, da je tudi toliko oddaljen že ta trenutek, da se lahko brez nekih političnih
               ali pa drugačnih predsodkov ministrica zelo jasno opredeli do v javnosti
               izpostavljene dileme in odgovori:</p>
               <p>Ali je bila sanacija bančnega sistema v Sloveniji preplačana?</p>
               <p>Želim zelo konkreten odgovor ministrice na to zelo enostavno vprašanje, na prvi
               pogled enostavno vprašanje, in ne bi želele prejeti odgovora v smeri izogibanja nekih
               konkretnosti, ker kot sem rekel, ministrica je v tem prostoru najbolje obveščena v
               tej zadevi.</p>
               <p>Drugič me zanima, kar bo tudi, bom rekel, razjasnilo to dilemo:</p>
               <p>Kdo je predlagal in kdo potrdil metodologijo, po kateri so se opravljali testi
               kvalitete portfelja in stres testi, in kdo vse se je z njo strinjal?</p>
               <p>Zanima me tudi vprašanje, ki je bilo večkrat izpostavljeno:</p>
               <p>Ali so bile te predpostavke narejene v skladu z mednarodnimi računovodskimi
               standardi?</p>
               <p>Zanima me:</p>
               <p>Kdo je na koncu potrdil makroekonomske predpostavke, na podlagi katerih se je potem
               delalo pregled kvalitete portfelja, in kdo je določil knjigo podjetij, torej tista
               podjetja, ki so bila zajeta v pregled, in višina terjatev, ki se je vzela v obzir za
               pregled kvalitete sredstev?</p>
               <p>Hvala.</p>
            </sp>
            <sp xml:id="SDZ7-Redna-23-2016-10-17.sp144">
               <speaker>PODPREDSEDNIK PRIMOŽ HAINZ:</speaker>
               <p>Hvala lepa.</p>
               <p>Gospa ministrica mag. Mateja Vraničar Erman, izvolite.</p>
            </sp>
            <sp xml:id="SDZ7-Redna-23-2016-10-17.sp145">
               <speaker>MAG. MATEJA VRANIČAR ERMAN:</speaker>
               <p>Hvala lepa, gospod predsedujoči, za besedo. Spoštovani poslanec gospod Logar.</p>
               <p>Uvodoma bi želela opozoriti na pristojnosti, ki jih ima posamezna institucija v zvezi
               s sanacijo problema, popularno imenovanega bančna luknja. Ministrstvo za finance ni
               bilo po Zakonu o ukrepih za zagotavljanje stabilnosti bank v Republiki Sloveniji
               pristojno za izračun tega primanjkljaja niti nima dostopa do podatkov oziroma
               nadzorniških pristojnosti, v zvezi s katerimi bi lahko naknadno preverjali, ali je
               bil izračunani primanjkljaj izračunan ustrezno ali ne. Višino t. i. bančne luknje je
               izračunala Banka Slovenije in podatki in tudi posredni kazalniki kažejo, da nimamo
               nobenega dvoma v izračun, ki ga je Banka Slovenije pripravila. Naj spomnim, ko se je
               zakon, popularno imenovan ZUKSB, v letu 2012 sprejemal, je bila ocena finančnih
               posledic zakona 5 milijard evrov. Skupni finančni učinki dokapitalizacije bank in
               prenosa sredstev na DUTB v letih 2013 in 2014 so znašali 4 milijarde 680 milijonov.
               Torej, sorazmerno usklajeno s predlogom zakona.</p>
               <p>Nadalje ti posredni kazalniki, ki sem jih omenila, ki kažejo na to, da je izračun
               primanjkljaja primeren, so naslednji. Najprej je v letu 2014, potem ko je bila
               izvedena sanacija največjih dveh bank, so bili izvedeni vseevropski stresni testi in
               ti vseevropski stresni testi so pokazali, da so največje slovenske banke sorazmerno
               ustrezno kapitalizirane, ampak vendar so še potrebovale minimalni dodatni kapital.
               Torej je bilo še vedno nekaj primanjkljaja. Pravilnost izračuna bančne luknje lahko
               potrdi tudi dejstvo, da je DUTB vsa sredstva, ki jih je prejela v okviru izvedbe
               ukrepa prenosa tveganih postavk, morala na podlagi revizije še nadalje slabiti, kar
               so potrdili tudi revizorji, ki so revidirali računovodske izkaze DUTB.</p>
               <p>Vaše vprašanje, predvidevam, da izhaja iz poročanja medijev o študiji dr. Boleta.
               Moram reči, da navedene študije oziroma njene vsebine ne poznam, ker ni dostopna
               javnosti, zaradi tega se do nje ne morem opredeliti.</p>
               <p>Kar se tiče dodatnih postavljenih vprašanj, mislim, da sem uvodoma, ko sem pojasnila,
               kakšna je razmejitev pristojnosti med ministrstvom in Banko Slovenije, odgovorila
               tudi na ta vprašanja.</p>
               <p>Še enkrat pa bi mogoče samo poudarila, da izračun primanjkljaja bančnega sistema je
               Banka Slovenije izračunala v sodelovanju z Evropsko komisijo, ki je vzporedno
               preverjala ustreznost ukrepov z vidika državnih pomoči. Metodologija je objavljena na
               spletnih straneh Banke Slovenije in je usklajena z Evropsko komisijo. Hvala.</p>
            </sp>
            <sp xml:id="SDZ7-Redna-23-2016-10-17.sp146">
               <speaker>PODPREDSEDNIK PRIMOŽ HAINZ:</speaker>
               <p>Hvala lepa.</p>
               <p>Zahteva za dopolnitev odgovora.</p>
               <p>Dr. Anže Logar, izvolite.</p>
            </sp>
            <sp xml:id="SDZ7-Redna-23-2016-10-17.sp147">
               <speaker>DR. ANŽE LOGAR (PS SDS):</speaker>
               <p>Hvala.</p>
               <p>Meni je vseeno rahlo nenavadno to izmikanje odgovornosti Ministrstva za finance za te
               makro podatke, katere smo na koncu davkoplačevalci plačali. Češ, Ministrstvo za
               finance ni bilo pristojno za izračun niti nimamo dostopa do kasnejšega preverjanja
               vseh teh predpostavka. Kdo pa je vodil medresorsko skupino po ZUKSB – državni
               sekretar Mitja Mavko! Kdo pa je še sedel v tej skupini – z Ministrstva za finance
               gospod Marjan Divjak in gospa Pintar Mesarič. Kdo je še sedel v tej skupini – Miranda
               Groff Ferjančič, ki ste jo vi imenovali za državno sekretarko na Ministrstvu za
               finance. Torej, štiri osebe, ki so dejansko odločile o metodologiji oziroma niso
               odločile, ampak potrdile, se strinjale z metodologijo za terms of references za
               stresne teste, za knjigo pogodb oziroma katera sredstva se bodo prenašala, praktično
               z vsem, kar je definiralo potem višino bančne luknje, čeprav sta metodologijo in pač
               način uskladili Banka Slovenije in Evropska centralna banka. Nenavadno je, da
               najvišji predstavnik Ministrstva za finance očitno v tej zadevi noče prevzeti te
               odgovornosti. To si lahko predstavljam samo tako, da vseeno – kaj? – izračuni niso
               bili popolnoma korektni ali kako? Ker v nasprotnem primeru bi z vaše strani
               pričakoval, da branite, z osebno integriteto branite tedanjo odločitev glede višine
               bančne luknje.</p>
               <p>Zato vas še enkrat sprašujem, ker na to niste odgovorili:</p>
               <p>Ali je bila metodologija izbrana po mednarodnih računovodskih standardih?</p>
               <p>Prosim zelo zelo konkreten odgovor. In še vaš konkreten odgovor, ministrica:</p>
               <p>Ali potrjujete, da je bančna luknja ustrezno izračunana?</p>
               <p>Hvala.</p>
            </sp>
            <sp xml:id="SDZ7-Redna-23-2016-10-17.sp148">
               <speaker>PODPREDSEDNIK PRIMOŽ HAINZ:</speaker>
               <p>Hvala lepa.</p>
               <p>Gospa ministrica, izvolite.</p>
            </sp>
            <sp xml:id="SDZ7-Redna-23-2016-10-17.sp149">
               <speaker>MAG. MATEJA VRANIČAR ERMAN:</speaker>
               <p>Hvala lepa.</p>
               <p>Še enkrat, uradnega izračuna ni mogoče primerjati z medijskimi objavami o študiji, ki
               je ni bilo mogoče v celoti prebrati.</p>
               <p>Razpoložljive informacije kažejo na to, da je bila bančna luknja izračunana na
               ustrezen način in nimamo razloga, da dvomimo v strokovno pripravo tega dokumenta
               oziroma podlag, na katerih je medresorska delovna skupina sprejela odločitev, da
               Vladi predlaga izvedbo ukrepov za zagotovitev stabilnosti bančnega sistema v
               Sloveniji.</p>
               <p>Kar se tiče skladnosti z mednarodnimi standardi, kot že rečeno, uporabljena
               metodologija je bila usklajena tudi z evropskimi institucijami. Hvala lepa.</p>
            </sp>
            <sp xml:id="SDZ7-Redna-23-2016-10-17.sp150">
               <speaker>PODPREDSEDNIK PRIMOŽ HAINZ:</speaker>
               <p>Hvala lepa.</p>
               <p>Gospod Miha Kordiš bo postavil vprašanje ministru za infrastrukturo dr. Petru
               Gašperšiču.</p>
            </sp>
            <sp xml:id="SDZ7-Redna-23-2016-10-17.sp151">
               <speaker>MIHA KORDIŠ (PS ZL):</speaker>
               <p>Najlepša hvala za besedo. Lep pozdrav gospodu ministru!</p>
               <p>Vsebina mojega poslanskega vprašanja se suka okoli obcestnih tabel. Nobena skrivnost
               ni, da v Združeni levici nasprotujemo popolni komercializaciji okolja, v katerem se
               gibljemo, to pa vključuje tudi infrastrukturo, bivalno površino, urbano, kot so
               mesta, in tako naprej. Ko se začnemo pogovarjati o reklamah, je pri nas zakonodajna
               stvar približno okej urejena; denimo, v križiščih tabla ne sme biti bližje kot 100
               metrov pred oziroma 50 metrov za kanaliziranim križiščem, pa vsaj 5 metrov od roba
               ceste in tako naprej. Sedaj se pa lahko samo sprehodimo, denimo, čez Celovško cesto v
               Ljubljani ali pa peljemo tam čez, pa vidimo, da je ta zakonodaja mrtva črka na
               papirju.</p>
               <p>Zanima me:</p>
               <p>Kaj se na tem področju dogaja?</p>
               <p>Koliko objektov za oglaševanje, ki stojijo ob državnih cestah, ima dovoljenje
               Direkcije za ceste?</p>
               <p>Koliko objektov za oglaševanje ne izpolnjuje predpisov, ki veljajo za postavljanje
               takšnih objektov ob državnih cestah?</p>
               <p>Kako Ministrstvo za infrastrukturo reagira v primerih, ko objekti za oglaševanje niso
               v skladu s temi predpisi?</p>
               <p>Na kakšen način lahko ponudnik oglaševanja pridobi soglasje znotraj 100 metrov pred
               in 50 metrov za kanaliziranim križiščem?</p>
               <p>Če ga ne more, kako to da potem na Celovški cesti stoji toliko tabel znotraj teh
               območij?</p>
               <p>Pobuda za to vprašanje je prišla iz baze. Eden izmed občanov Škofje Loke se je name
               obrnil s težavo, da je dobil zahtevek po odstranitvi svoje table, nakar je v zvezi s
               tem klical na Ministrstvo za infrastrukturo, od koder so ga poslali na sektor za
               odpravljanje, od tam naprej so ga poslali naprej na Direkcijo za ceste Kranj in od
               tam naprej na inšpekcijo. Praktično povsod so se strinjali, da je zelo velik problem,
               da te table ne sledijo nikakršnim regulativom, razen ko je prišlo do inšpektorice.
               Inšpektorica je pa dejala, da je vse okej. Potem jo je pa ta občan, željan nekih
               odgovorov, začel povpraševati o konkretnih tablah, ki stojijo na Savskem otoku v
               Kranju, ki jih ne moreš zgrešiti, ki kršijo vse te predpise, je pa postala seveda vsa
               nervozna, začela razlagati, da ni seznanjena in ga na koncu napotila nazaj na
               Ministrstvo za infrastrukturo. Krog je bil sklenjen, pet različnih instanc si je
               tukaj podajalo žogico. Seveda, če pomislimo na to, da je večino teh površin oziroma v
               rokah Europlakata, ki očitno dobiva dovoljenja tam, kjer jih ostali ne oziroma, tudi
               če nima teh dovoljenj, so zaščiteni.</p>
               <p>Ne morem se izogniti vtisu, da je tukaj praktično celotna vertikala, ki ima s tem
               opravka, kratko malo podkupljena.</p>
            </sp>
            <sp xml:id="SDZ7-Redna-23-2016-10-17.sp152">
               <speaker>PODPREDSEDNIK PRIMOŽ HAINZ:</speaker>
               <p>Hvala lepa.</p>
               <p>Dr. Peter Gašperšič, izvolite.</p>
            </sp>
            <sp xml:id="SDZ7-Redna-23-2016-10-17.sp153">
               <speaker>DR. PETER GAŠPERŠIČ:</speaker>
               <p>Hvala lepa, predsedujoči, za besedo.</p>
               <p>Spoštovani poslanec gospod Miha Kordiš, takoj na začetku bi želel zanikati, da bi
               kakorkoli bila neka vertikala podkupljenih ljudi v sistemu, ne vem ministrstva,
               direkcije, inšpekcije. Če pa razpolagate s kakršnimikoli dokazi za to, pa seveda
               mislim, da boste tudi ustrezno podali kakšne prijave.</p>
               <p>Kar se pa tiče same problematike oglaševanja, bi želel tudi poudariti, da tudi same
               nas, na ministrstvu, katerega poslanstvo je tudi skrb za varnost udeležencev cestnega
               prometa, motijo številni oglasni panoji v bližini javnih cest, kajti vemo, da ti
               panoji na nek način odvračajo pozornost voznikov, kar potem posledično negativno
               vpliva na prometno varnost. Po drugi strani pa se lahko strinjam z vami, da pogosto
               tudi kazijo videz naše krajine. Dejstvo pa je, da tovrstnih oglasnih površin ni
               mogoče in jih tudi v bodoče ne bo mogoče v celoti prepovedati, želimo pa z
               restriktivnimi ukrepi v kar največji možni meri omejiti postavljanje teh objektov za
               obveščanje in oglaševanje ob državnih cestah.</p>
               <p>V ta namen je bila v letu 2010 tudi sprejet tako imenovani paket nove cestnoprometne
               zakonodaje, kjer Zakon o cestah potem v 78. členu vključuje določbo, da je
               postavljanje objektov za obveščanje in oglaševanje na območju državne ceste ob
               naselju sicer dovoljeno, vendar le na način, da se ti objekti postavljajo izven
               preglednega polja in izven območja vzdolž vozišča ceste, ki je predpisano za
               postavitev prometne signalizacije. Skratka, postavljajo se te zahteve, ki se tičejo v
               bistvu prometne varnosti.</p>
               <p>Upravljavec cest, to so lokalne skupnosti, ali pa Direkcija Republike Slovenije za
               infrastrukturo, ali pa družba DARS, odvisno za katere ceste gre, pa lahko pogojuje
               oziroma daje soglasje za postavitev objektov za obveščanje in oglaševanje le znotraj
               varovalnega pasu ceste. Ti varovalni pasovi so različni glede na kategorijo ceste; in
               sicer pri avtocestah znaša 40 metrov, pri glavnih cestah 25 metrov, pri regionalnih
               cestah je ta pas 15 metrov. Ob tem pa se upošteva tudi 56. člen Pravilnika o
               projektiranju cest, ki določa, da je konstrukcijo in objekt za obveščanje in
               oglaševanje dopustno postaviti ob cesti z najmanjšim možnim odmikom pet metrov od
               zunanjega roba vozišča, pa tudi ne na oddaljenosti več kot 100 metrov pred ali po
               kanaliziranem križišču, to je križišče z usmerjevalnimi, razvrščevalnimi pasovi.</p>
               <p>Se pavi, izven varovalnega pasu pa upravljavec ceste nima nobenih pristojnosti, prav
               tako nima možnosti ukrepanja inšpekcija, ki je pristojna za ceste. Vemo pa, da se v
               praksi pogosto – se pravi, oglaševalci postavijo te objekte ravno tik za tem
               varovalnim pasom. Se pravi, če je ob avtocesti 40 metrov, se postavi dlje od 40
               metrov oziroma ob glavni cesti dlje od 25 metrov in tako naprej. V vseh primerih, ko
               je v območju ceste postavljanje objektov za obveščanje in oglaševanje dovoljeno, pa
               mora oglaševalec izdelati elaborat za postavitev takšnega objekta ter pridobiti
               soglasje upravljavca. Direkcija, upravljavec državnih cest, je po podatkih iz
               evidence, ki se vodijo od leta 2012 do vključno septembra 2016, izdala 883 soglasij
               za postavitev teh objektov, koliko pa je takih objektov, ki so postavljeni nasprotno
               z veljavno zakonodajo, pa sedaj težko govorim, ker nimamo vseh preštetih, dejstvo pa
               je, da torej izvajalec rednega vzdrževanja, koncesionar, v okviru pregledniških služb
               redno pregleduje cestno okolico in tudi evidentira take objekte, ki so postavljeni,
               recimo, brez ustreznih soglasij in v zvezi s tem potem inšpekcija ustrezno
               ukrepa.</p>
               <p>Tako lahko povem, da je bilo v leti 2013, 2014 in 2015 približno 100 pregledov letno
               izvedenih, v letošnjem letu pa že skoraj 200 strani – torej inšpekcij za
               infrastrukturo.</p>
               <p>Mogoče bi v nadaljevanju še to, kar je ostalo.</p>
            </sp>
            <sp xml:id="SDZ7-Redna-23-2016-10-17.sp154">
               <speaker>PODPREDSEDNIK PRIMOŽ HAINZ:</speaker>
               <p>Hvala lepa.</p>
               <p>Gospod Kordiš, izvolite dopolnitev odgovora, zahteva za dopolnitev odgovora.</p>
            </sp>
            <sp xml:id="SDZ7-Redna-23-2016-10-17.sp155">
               <speaker>MIHA KORDIŠ (PS ZL):</speaker>
               <p>Hvala za odgovor, gospod minister.</p>
               <p>Poglejte, saj na tem področju imamo opravka z zatečenim stanjem. To niti približno ni
               plod, ta problem, vašega ministrovanja, pa vendarle; to zatečeno stanje pušča zelo
               neprijeten vtis, da ko se pa inšpekcija vendarle zgane, se spravi na tistega malega,
               ki mogoče posega v monopol velikih podjetij, kolikor je Europlakat. Veliki kršitelji
               so pa tukaj nad zakonom nad izvršno vejo oblasti. Že samo to, da ste navedli, da je
               bilo – kaj? V letih 2013, 2014 sto pregledov, pa da je bilo letos teh pregledov že
               200, se pelješ pa po Celovški, pa ta Celovška izgleda tako kot božična jelka 24.
               decembra, je dovolj zgovorno. Mislim, samo tam potalaš kazni pa listke in to
               konsistentno počneš en mesec, pa se reši proračunski primanjkljaj. Mislim, tako zelo
               drastična situacija je.</p>
               <p>Glede na to, da so vse te table – ne govorim samo za Celovško, ampak sploh, za vse te
               problematične table – postavljene znotraj pasu 100 metrov pred in 50 metrov za
               kanaliziranim križiščem,sprašujem:</p>
               <p>Kako lahko nek ponudnik dobi soglasje za postavitev znotraj tega pasu?</p>
               <p>Kot že rečeno, to vprašanje je bilo name naslovljeno s strani enega izmed občanov
               Škofje Loke in tam so mu na različnih instancah povedali, da tega dovoljenja ni
               mogoče dobiti, in na koncu, ko so ga petkrat poslali z različnih telefonov na neko
               drugo instanco, se je pa potem našla inšpektorica, ki je pa rek da ja, da pa vendarle
               imajo dovoljenja, zato jih mi pač ne preganjamo, saj je pa vendarle vse okej.</p>
               <p>Skratka, dovoljenja za postavitev oglasne table znotraj teh območij ni mogoče dobiti,
               razen da ga, očitno, nekateri vendarle so ga dobili.</p>
               <p>Drugič. Tudi, če ga ne prejmejo, še zmeraj ti objekti tam stojijo, pa nikome ništa.
               Nekatera velika podjetja celo to spreminjajo očitno v poslovno prakso, v svoj račun
               vkalkulirajo strošek ... / izklop mikrofona/</p>
            </sp>
            <sp xml:id="SDZ7-Redna-23-2016-10-17.sp156">
               <speaker>PODPREDSEDNIK PRIMOŽ HAINZ:</speaker>
               <p>Hvala lepa.</p>
               <p>Gospod minister dr. Peter Gašperšič, izvolite.</p>
            </sp>
            <sp xml:id="SDZ7-Redna-23-2016-10-17.sp157">
               <speaker>DR. PETER GAŠPERŠIČ:</speaker>
               <p>Hvala lepa.</p>
               <p>Popolnoma se strinjam z vami, ko pravite, da je tukaj problematika, ki predstavlja
               tako razsežnost te težave oziroma izhaja večinoma iz zatečenega stanja iz
               preteklosti. Sam sem povedal, da je zakonodaja na tem področju postala bolj
               restriktivna od leta 2010 naprej. Tudi ne morem sedaj komentirati kakšnih konkretnih
               problemov vašega gospoda, s katerim ste se pogovarjali, pa konkretnega podjetja, ki
               ste ga omenili.</p>
               <p>V zvezi s Celovško cesto – to sem pa želel še povedati – pa želim poudariti, da je to
               cesta, ki je v upravljanju Mestne občine Ljubljana, to ni cesta, s katero bi
               upravljala Direkcija. Torej je pristojna za izdajanje soglasij na območju vseh cest
               znotraj Mestne občine Ljubljana njihova služba. Tako po odgovore in zakaj, kako
               dovoljujejo, se je obrniti na njih. Ravno tako potem tudi vse postopke in kaznovanja
               v zvezi z njihovimi odloki in tako naprej vodi tudi njihova za to pristojna
               inšpekcija.</p>
               <p>Kot rečeno, ministrstvo, direkcija in republiška inšpekcija je pristojna za
               nadziranje državnih cest. Tako je lahko tudi v primeru, kot je bilo omenjeno, Škofje
               Loke šlo za cesto, ki je v pristojnosti občine. Tega zdaj ne morem povedati. Skratka,
               lahko pa te zadeve še dodatno preverim tudi v zvezi s tem podjetjem, ki ste ga
               omenili. Hvala lepa.</p>
            </sp>
            <sp xml:id="SDZ7-Redna-23-2016-10-17.sp158">
               <speaker>PODPREDSEDNIK PRIMOŽ HAINZ:</speaker>
               <p>Hvala lepa.</p>
               <p>Gospod Kordiš, izvolite, imate postopkovni predlog.</p>
            </sp>
            <sp xml:id="SDZ7-Redna-23-2016-10-17.sp159">
               <speaker>MIHA KORDIŠ (PS ZL):</speaker>
               <p>Tako je, postopkovni predlog, da o ministrovem odgovoru opravimo razpravo na
               naslednji seji Državnega zbora.</p>
               <p>Narobe je, da nam iz profitnega motiva krajino pa ceste zastirajo veliki oglaševalci.
               To prepoznava tudi zakon, ki tukaj postavlja omejitve. Problem pa je, ker se teh
               omejitev v praksi ne spoštuje. Nadzorni organi ne ukrepajo, kakor bi lahko. Žal. To
               verjetno velja za lokalno raven, moje vprašanje pa se je nanašalo predvsem na
               nacionalno raven, ki tukaj ni kaj prida drugačna. Tudi ko sem govoril o Celovški
               cesti, sem se navezoval nanjo v delu, kjer je kategorizirana kot državna cesta.</p>
               <p>Mislim, da bi morali o tem opraviti razpravo. Morda ne toliko zaradi tega, ker nas
               moti komercialno-reklamno vizualno onesnaževanje naše krajine, kot to, da očitno
               imamo tukaj nek sistem nadzora in sankcioniranja, ki ne funkcionira. Jaz ne trdim, da
               je to odgovornost aktualnega ministra oziroma prav nasprotno; trdim, da to ni plod
               dela aktualnega ministra, ampak imamo zatečeno stanje, v katerega pa je treba začeti
               posegati, ker v tem trenutku zgleda, da se nadzorne in sankcijske službe zganejo šele
               takrat, ko je treba udariti nekega malega ponudnika, nekoga, ki je obesili tablo na
               kozolcu, ki stoji zraven ceste ali pa na fasado hiše in tako naprej, ko pride pa do
               velikih rib, kot je to Europlakat, ti pa ostajajo nedotaknjeni. Pa inšpektorji, ko
               jih sprašuješ po telefonu – sem navedel ta konkreten primer iz Kranja –, postanejo
               živčni, zanikajo, da poznajo situacijo. Skratka, stvari se ustavijo in se nikamor ne
               premaknejo. Če pa se slučajno kaj zgodi, pa kolikor vem, je pa v diskreciji teh
               služb, da časovnico urejajo po svoji lastni presoji. Pa imamo, recimo, prijavo za
               neko tablo velikega oglaševalca, ki se bo vedno znašla na dnu predala, neke male
               ribe, ki si iz tega ne služijo ne vem kako kvalitetnega kruha iz tega, bodo pa tiste,
               po katerih se bo udarilo takoj, ki bodo morali takoj odstranjevati svoje oglasne
               objekte in tako naprej.</p>
               <p>Skratka, nadzorovanje in sankcioniranje v tem sektorju pač, prvič: ne funkcionira,
               drugič: funkcionira pa toliko, kolikor je treba udariti po malih, zato da bodo veliki
               lahko delali svoj biznis. To je nek impulz, ki sem ga dobil iz baze, in mislim, da bi
               moral na podlagi tega Državni zbor ukrepati, če že izvršna veja oblasti zataji.
               Hvala.</p>
            </sp>
            <sp xml:id="SDZ7-Redna-23-2016-10-17.sp160">
               <speaker>PODPREDSEDNIK PRIMOŽ HAINZ:</speaker>
               <p>Hvala lepa.</p>
               <p>Gospod poslanec, o vašem predlogu bo Državni zbor odločal v sredo, 19. oktobra, v
               okviru glasovanj.</p>
               <p>Gospod Žan Mahnič bo zastavil vprašanje ministrici za obrambo gospe Andreji
               Katič.</p>
               <p>Izvolite.</p>
            </sp>
            <sp xml:id="SDZ7-Redna-23-2016-10-17.sp161">
               <speaker>ŽAN MAHNIČ (PS SDS):</speaker>
               <p>Hvala za besedo, gospod podpredsednik. Spoštovana ministrica, kolegice in kolegi!</p>
               <p>Sam bom postavil poslansko vprašanje glede socialnega statusa in socialnega položaja
               pripadnikov Slovenske vojske. Moje vprašanje je samo nadaljevanje seje Odbora za
               obrambo, ki smo jo imeli prejšnji teden v sredo in ki se je zaključila brez enega
               samega sprejetega sklepa. Tam sem predlagal glede na vse slišano, tudi glede na to,
               kar je ministrica povedala, dva sklepa; prvi, zelo splošen, da se naj pripravi
               poročilo glede socialnega statusa pripadnikov Slovenske vojske v roku enega meseca in
               pa tudi konkretne rešitve, kako bomo izboljšali socialni položaj vojakov še v
               letošnjem letu, to se pravi še v letu 2016. Drugi sklep pa je bil, da naj Vlada uredi
               vse potrebno, da se bo pripadnikom Slovenske vojske vse do čina stotnik dvignila
               plača za dva plačilna razreda – torej podoben predlog, kot je bil v primeru
               policistov.</p>
               <p>Poslanci koalicije so glasovali proti in nobeden od teh dveh sklepov ni bil sprejet,
               zaradi tega tudi to ustno poslansko vprašanje, ker sedaj ne vem, kakšni bodo ukrepi.
               Mi sedaj že dlje časa govorimo o stanju v Slovenski vojski, do sedaj smo govorili
               predvsem o stanju na področju opreme, na področju usposobljenosti. Vemo, da je vojska
               za lansko leto za operativno sposobnost in bojno pripravljenost dobila oceno
               nezadostno, torej mi nimamo trenutno vojske, ki bi bila sposobna braniti to državo.
               Sedaj smo odprli tudi vprašanje, ki postaja čedalje bolj pereče, to je:</p>
               <p>V kakšnem socialnem položaju so pripadniki naših oboroženih sil, konkretno Slovenske
               vojske?</p>
               <p>V javnost je pricurljala informacija, da več kot 100 pripadnikov dobiva pomoč s
               strani italijanskega Karitasa, poslušamo raznorazne zgodbe vojakov, ki so že 10, 15,
               20 let v sistemu in dobivajo 650, 670 neto plače, ob tem da morajo preživeti sebe in
               svoje družine. Številka, ki nam jo na vsake toliko časa predstavi, oziroma številka,
               ki nam jo pove Ministrstvo za obrambo glede števila pripadnikov Slovenske vojske,
               vidimo, da pada navzdol in da tega trenda nismo sposobni oziroma niste sposobni
               obrniti in smo daleč daleč od tiste številke 8 tisoč 500 pripadnikov stalne sestave,
               kot bi jo morali glede na strateške dokumente imeti, ampak sedaj že padamo tudi pod 6
               tisoč 900.</p>
               <p>Gospa ministrica, s tistimi sklepi sem vam želel pomagati, vam dati neko tudi moč
               nekih argumentov, kar sklepi zagotovo so pri pogajanju z ministri, pristojnimi za to
               področje, kar se tiče sociale in same plačne mase, ampak, ker ni bilo sprejeto, me
               sedaj zanima:</p>
               <p>Kakšni bodo vaši ukrepi, da se ta situacija izboljša?</p>
            </sp>
            <sp xml:id="SDZ7-Redna-23-2016-10-17.sp162">
               <speaker>PODPREDSEDNIK PRIMOŽ HAINZ:</speaker>
               <p>Hvala lepa.</p>
               <p>Gospa ministrica Andreja Katič, izvolite.</p>
            </sp>
            <sp xml:id="SDZ7-Redna-23-2016-10-17.sp163">
               <speaker>ANDREJA KATIČ:</speaker>
               <p>Hvala, spoštovani podpredsednik. Spoštovani poslanec, kolegica ministrica, vsi ostali
               poslanci!</p>
               <p>Res je, mi smo podrobneje o socialnem statusu vojakov razpravljali pretekli torek na
               41. nujni seji, pa tudi velikokrat že v preteklosti se je Odbor za obrambo tako na
               svojih rednih, nujnih sejah, pa tudi na terenskih sejah dotaknil te problematike.
               Tudi se mi zdi prav, da danes, ko je dan boja proti revščini, to problematiko tudi v
               parlamentu še enkrat osvetlimo.</p>
               <p>Če se je pred leti z Zakonom o službi v Slovenski vojski iz leta 2006 uspelo doseči
               pozitivne učinke pri pridobivanju in nagrajevanju kadra v Slovenski vojski, jih je
               kriza in s tem izvedeni ukrepi praktično izničila. Poudarila bi pri vsem tem, da
               socialnega položaja vojakov ne opredeljuje samo plača, gre pa zagotovo za enega izmed
               najpomembnejših elementov. Vojaški poklic je zahteven, specifičen in strinjam se z
               vsemi tistimi, ki pravijo, da položaj vojakov ni ustrezno urejen. Hkrati pa bi
               poudarila, da je, žal, socialni položaj vojakov enako slab kot položaj tistih javnih
               uslužbencev, ki imajo primerljivo in nižjo stopnjo izobrazbe, kot izhaja tudi iz
               enotnega plačnega sistema.</p>
               <p>Povedala sem, da nobeden od vojakov ne prejema minimalne plače, da pa v Slovenski
               vojski to prejemajo civilne osebe v skupini J, tako kot tudi drugje v javnem
               sektorju. In ko govorimo o izvedenih ukrepih oziroma o naših predlogih, bi povedala
               to, da smo mi znotraj sedaj veljavne zakonodaje za izboljšanje plač in posledično
               večjo stimulativnost vojaškega poklica izvedli kar nekaj ukrepov. Tako smo
               izplačevanje dodatkov po 59. členu Zakona o službi v Slovenski vojski uskladili z
               zakonskimi določbami, kar pomeni, da gre v večini primerov za fiksen znesek na plačo,
               ne glede na dejansko prisotnost. Da pogodbe za zaposlitev sklepamo za obdobje 10 let
               in izplačujemo nagrade tako za sklenitev pogodbe; za 10 let je to 5 povprečnih plač,
               za 5 let ena povprečna plača, kot tudi za njeno podaljšanje. V preteklosti se je
               sklepanje krajših pogodb s ciljem varčevanja izogibalo plačevanje teh nagrad.</p>
               <p>Ministrstvo – kot je bilo vprašanje, kaj pa danes – si trenutno prizadeva, da bi se
               plačni razredi pripadnikov Slovenske vojske uskladili z novimi plačnimi razredi
               policistov po sklenitvi stavkovnega sporazuma in gleda na predlog Zakona o
               organiziranosti in delu policije. Menimo, da morajo biti primerljivi poklici tudi
               primerljivo urejeni. V ta namen je ministrstvo v septembru pripravilo in posredovalo
               v medresorsko sodelovanje spremembe Uredbe o uvrstitvi formacijskih dolžnosti in
               nazivov v Slovenski vojski, menim pa, da je poleg te uredbe treba izvesti ključne
               spremembe tudi na sistemskem nivoju. Tudi tu smo oblikovali že kar nekaj predlogov,
               ki pa so v različnih fazah obravnave oziroma sprejemanja.</p>
               <p>Pri spremembi Zakona o javnih uslužbencih smo predlagali, da se vojakom po izpolnitvi
               45. leta starosti ob zagotovitvi zaposlitve v okviru državne uprave zaposlitev za
               določen čas transformira v zaposlitev za nedoločen čas. Pri spremembi Zakona o
               sistemu plač v javnem sektorju smo predlagali, da se vojakom po 45. letu ob
               zaposlitvi v državni upravi ohranijo doseženi plačni razredi, se pravi, da ne bi,
               potem ko mu preneha pogodba v Slovenski vojski in ko začne opravljati neko drugo
               delo, izgubil že dosežena napredovanja. Oba predloga zakonov sta bila s strani
               pripravljavcev zakonov sprejeta, spremembe pa po naših podatkih čakajo na začetek
               pogajanj s sindikati. S temi predlaganimi rešitvami bi dopolnili sosledje pravic, ki
               jih imajo že sedaj vojaki v zvezi s prenehanjem opravljanja vojaške službe po
               določeni starosti, in zagotovili tudi ustrezen socialni status po tem obdobju.</p>
               <p>Največ novosti pa bo v okviru novega Zakona o obrambi in tudi Zakona o službi v
               Slovenski vojski. Kot sem rekla, različne dodatke za primerljive poklice je tudi
               treba izenačiti; na primer, dodatek na stalnost, pripravljenost na delovnem mestu in
               drugem kraju. Prav tako nameravamo ovrednotiti in predlagati dodatke za prepovedi, ki
               jih Zakon o obrambi določa za vojake, in sicer za prepoved stavke in prepoved
               političnega delovanja, ki v sedanjem plačnem sistemu nista finančno ovrednotena.
               Dopolnjene pa bodo tudi rešitve glede celostne skrbi za pripadnike. Želela bi si, da
               bi bile vse te rešitve čim prej uveljavljene in da bi postal vojaški poklic
               stimulativen in cenjen, je pa to seveda odvisno od vseh nas, tako Vlade, pogajanj s
               sindikati in ne nazadnje tudi od vseh poslank in poslancev v parlamentu.</p>
               <p>Kar se tiče socialnega položaja in teh navedb glede Karitasa, pa bi povedala, da je
               okoli 100 pripadnikov Slovenske vojske bilo tistih, ki so prejeli pomoč Karitasa
               vojaškega vikariata. Po njihovih podatkih gre za posameznike in družine, ki so zašli
               v stisko, in sicer vojaki, ki so zašli v finančno … / izklop mikrofona/.</p>
            </sp>
            <sp xml:id="SDZ7-Redna-23-2016-10-17.sp164">
               <speaker>PODPREDSEDNIK PRIMOŽ HAINZ:</speaker>
               <p>Hvala lepa.</p>
               <p>Gospod Žan Mahnič, boste zahtevali dopolnitev odgovora?</p>
               <p>Izvolite.</p>
            </sp>
            <sp xml:id="SDZ7-Redna-23-2016-10-17.sp165">
               <speaker>ŽAN MAHNIČ (PS SDS):</speaker>
               <p>Hvala, podpredsednik.</p>
               <p>Strinjam se z ministrico, da so tudi drugi javni uslužbenci, ki so s podobno ali
               primerljivo izobrazbo, ravno tako v teh plačnih razredih, vendar pa je le treba
               povedati, da ima takšna nestimulativna plačna politika v Slovenski vojski posledico
               tudi na usposobljenost. Oba veva, da se tudi zaradi takšnih plač in zaradi slabe
               opreme pripadniki nočejo udeleževati terenskih usposabljanj, izkorišča se tisti 185.
               člen Zakona o javnih uslužbencih in tako naprej, kar bo seveda treba rešiti z Zakonom
               o službi v Slovenski vojski, kljub temu da boste tudi pri tem omejeni glede na to, da
               bodo vojaki še vedno ostali del sistema javnih uslužbencev.</p>
               <p>Sam sem vam, gospa ministrica, takrat samo želel pomagati. Vi ste rekli, to je
               odvisno od vseh nas – s tem se ne strinjam. Mi smo vam že dali zeleno luč, jaz tistih
               predlogov ne bi predlagal, če se ne bi prej posvetoval v poslanski skupini. Mi se
               strinjamo, ampak moramo jasno povedati, da ti ukrepi, kar se tiče nekega dodatka za
               prepoved stavke, tudi ta dvig plačnih razredov, kar jim bo prineslo 40, 50 evrov, je
               samo gašenje požara. Se pravi, da se uredi tisto, kar je najnujnejše, čeprav bi to že
               moralo biti narejeno. Pričakujemo pa v Slovenski demokratski stranki konkretne
               ukrepe.</p>
               <p>Žal mi je tudi, da kadarkoli vabimo na seje Odbora za obrambo predstavnike, recimo,
               Ministrstva za finance, nikoli ne dobimo ministra ali državnega sekretarja, pač pa
               pošljejo neke uradnike tretje lige, da tam samo poslušajo in od njih nimamo kakšnih
               velikih koristi ne mi ne državljanke in državljani, še najmanj pa vojakinje in
               vojaki. Torej, moje vprašanje bi bilo, pa bi potem res rad s tem zaključil in nekako
               samo še spremljal realizacijo:</p>
               <p>Kdaj načrtujete skrajni rok za uvedbo vseh teh ukrepov, ki ste jih prej navedli?</p>
            </sp>
            <sp xml:id="SDZ7-Redna-23-2016-10-17.sp166">
               <speaker>PODPREDSEDNIK PRIMOŽ HAINZ:</speaker>
               <p>Hvala lepa.</p>
               <p>Gospa ministrica, izvolite.</p>
            </sp>
            <sp xml:id="SDZ7-Redna-23-2016-10-17.sp167">
               <speaker>ANDREJA KATIČ:</speaker>
               <p>Hvala.</p>
               <p>Dokončala bi samo še navedbe glede socialne pomoči oziroma paketov Karitasa vojaškega
               vikariata. Po podatkih vikariata prejema to pomoč okoli 100 posameznikov in družin,
               in sicer poleg vojakov, ki so zašli v finančno stisko zaradi daljšega bolniškega
               staleža, še vojaki, katerih partner je izgubil službo, vojaki, ki imajo številčnejšo
               družino, to je štiri ali več otrok, vojaki, ki so deležni kakšne naravne nesreče –
               poplave, požar –, civilne osebe, zaposlene v Slovenski vojski, z zajamčenim osebnim
               dohodkov in nekateri upokojenci Ministrstva za obrambo. Seveda bi si želela, da nihče
               v Slovenski vojski in tudi drugje ne bi potreboval te pomoči.</p>
               <p>Ko ste me vprašali konkretno za časovnico. Vlada je sklenila, da medresorska skupina,
               ki predlaga ukrepe za odpravo anomalij, mora do konca tega leta predlagati poročilo
               Vladi. Mi smo ne glede na to že pripravili naša gradiva in jih posredovali v
               medresorsko usklajevanje, kar se tiče same spremembe uredbe in o primerljivosti
               položaja vojaka in policista. Kar se tiče pa Zakona o obrambi in Zakona o službi v
               Slovenski vojski, pa je Zakon o obrambi že imel javno obravnavo čez poletje izvedeno.
               Predstavili smo že nekaterim poslanskim skupinam, ker pa sta v soodvisnosti – Zakon o
               obrambi od Zakona o službi v Slovenski vojski –, sedaj ko bomo uskladili, upam, da v
               največji meri, Zakon o službi v Slovenski vojski tudi z vsemi sindikati, ki delujejo
               v okviru Ministrstva za obrambo, bomo ponovno v javno obravnavo poslali oba zakona
               skupaj v soodvisnosti, saj eden brez drugega v bistvu ne moreta biti sprejeta.
               Predvidevamo, da bi ta časovnica bila izvedena do konca leta, tako da bi do konca
               leta tudi v parlament posredovali sistemske rešitve.</p>
               <p>Kar se pa tiče sprememb Zakona o javnih uslužbencih in Zakona o sistemu plač v javnem
               sektorju, to pa je odvisno od pogajanj s sindikati. Ko bo prišlo na dnevni red,
               verjamem, da bodo tudi naše pripombe pri tem upoštevane. Hvala.</p>
            </sp>
            <sp xml:id="SDZ7-Redna-23-2016-10-17.sp168">
               <speaker>PODPREDSEDNIK PRIMOŽ HAINZ:</speaker>
               <p>Hvala lepa.</p>
               <p>Gospa Anja Bah Žibert bo postavila vprašanje ministrici za izobraževanje, znanost in
               šport, dr. Maji Makovec Brenčič.</p>
               <p>Izvolite.</p>
            </sp>
            <sp xml:id="SDZ7-Redna-23-2016-10-17.sp169">
               <speaker>ANJA BAH ŽIBERT (PS SDS):</speaker>
               <p>Hvala lepa za besedo. Spoštovana ministrica, obe ministrici!</p>
               <p>Šolarke in šolarji, pa tudi učitelji so že dobro zakorakali v to šolsko leto.
               Pravzaprav moramo priznati, da so že kar zagrizli v delo. Seveda so s tem šolskim
               letom ali pa z začetkom eni zadovoljni bolj, drugi manj. Kaj želim povedati? Predvsem
               to, da pogoji za delo niso po vseh šolah enaki. Dejstvo je, da imamo po Sloveniji še
               vedno veliko šol, ki delujejo v neprimernih pogojih za celovito izvajanje
               vzgojno-izobraževalnega programa, bodisi so objekti dotrajani ali pa na drugi strani
               imajo že lepe, nove objekte, pa ti žal niso dokončani v celoti. Po navadi manjka
               ravno en segment; in to so športni objekti, bodisi telovadnice ali pa športne
               dvorane. Nekako pripeljemo projekt tako daleč, da se šolarji vselijo v te lepe nove
               zgradbe, vendar pa učni program ne more potekati v celiti brez težav, kajti manjka
               tudi tisti del izobraževalnega programa, ki je prav tako pomemben.</p>
               <p>Uvodoma bi vas prosila dobesedno za odgovor glede na to, da smo v letu 2016:</p>
               <p>Koliko osnovnih šol v tej državi nima vseh potrebnih objektov bodisi prostorov za
               popolno in neovirano izobraževanje oziroma izvajanje vzgojno-izobraževalnega
               programa?</p>
               <p>Imate morda podatek, kako dolgo v povprečju traja ena takšna situacija, ki se rešuje?
               Se pravi, ko prehajamo iz obnove ali pa začetka izgradnje do konca, se pravi, v
               celoti.</p>
               <p>Hvala.</p>
            </sp>
            <sp xml:id="SDZ7-Redna-23-2016-10-17.sp170">
               <speaker>PODPREDSEDNIK MATJAŽ NEMEC:</speaker>
               <p>Hvala lepa, gospa Bah Žibert.</p>
               <p>Besedo ima ministrica za izobraževanje, znanost in šport, dr. Maja Makovec
               Brenčič.</p>
               <p>Izvolite, gospa ministrica.</p>
            </sp>
            <sp xml:id="SDZ7-Redna-23-2016-10-17.sp171">
               <speaker>DR. MAJA MAKOVEC BRENČIČ:</speaker>
               <p>Spoštovani predsedujoči, spoštovana gospa poslanka, spoštovana kolegica in seveda vsi
               ostali poslanke in poslanci!</p>
               <p>Glede samega vprašanje predvidevam, da se najbolj nanaša predvsem na pogoje izvajanja
               športne vzgoje. Kar se tiče samega preseka stanja, moram povedati, da najprej in
               predvsem je ustanovitelj osnovne šole, in s tem seveda tudi vseh ustreznih
               infrastrukturnih pogojev za izvajanje vzgojno-izobraževalnega programa, lokalna
               skupnost oziroma občina. Ta potem tudi v dogovoru z izvedbo znotraj tako imenovanih
               družbenih dejavnosti in v skladu s standardi in normativi, ki jih prepisujejo zakoni
               za vzgojno-izobraževalne programe na ravni osnovne šola, organizira, usposablja
               oziroma hkrati tudi vzdržuje in omogoča izvajanje ustreznih pogojev za celoten
               program.</p>
               <p>Če govoriva o konkretnih primerih, vam v tem trenutku zelo težko podam zelo natančno
               sliko, kaj se dogaja na posamičnih šolah. Dejstvo je, da so določeni projekti na
               šolah bili zasnovani že v preteklem obdobju, recimo, koncem leta 2000, pa tudi še
               niso v celoti izvedeni, preprosto iz razloga, ker je država omejila, močno omejila
               sredstva za sofinanciranje v tovrstno infrastrukturo. Mi si v tem obdobju
               prizadevamo, da dvigujemo ta sredstva v ta namen, kolikor je le mogoče. Mora pa
               potekati vsakovrstna investicija v ta namen, seveda v soglasju in z jasnim načrtom
               lokalne skupnosti kot ustanovitelja.</p>
               <p>Kar se tiče konkretnih športnih objektov, je tako, da so občine zelo različno
               vzpostavljale to infrastrukturo, s tem tudi prevzemale odgovornost za upravljanje in
               vzdrževanje te infrastrukture, hkrati pa tudi priglasile različne projekte. Vendar
               pa, če smo v letu 2010 na primer imeli na ministrstvu za športno infrastrukturo
               namenjenih približno 4 milijone evrov, smo potem v letu 2012 in kasneje padli na
               milijon evrov in še manj. Letos v predlogu proračuna načrtujemo več sredstev, in
               sicer desetkrat več sredstev kot leta 2015, vsaj 800 tisoč evrov, vsaj za tiste
               projekte, ki so bodisi nedodelani bodisi da imajo potrebna manjša dopolnila, da se
               zagotovi predvsem varna vzgoja in izobraževanje in da k temu lahko tudi pristopimo v
               skladu že začrtanimi tako imenovani programi izvajanja, ki so bili tudi najavljeni.
               Seveda želimo pridobiti čim več virov v ta namen in pomagati lokalnim skupnostmi, da
               zagotovijo to, kar je potrebno; torej ustrezen standard in tudi normativno
               zagotavljanje in izvajanje vseh programov.</p>
               <p>Tisto, kar se je v državi morda širše znotraj občin dogodilo, je to, da so bili
               zaradi namenskih evropskih sredstev možni številni športni objekti ali zagotavljanje
               nove infrastrukture, ne pa tudi dopolnjevanje infrastrukture, kjer je bila potrebna
               manjša vrednost. Prav s tem namenom želimo sredstva, ki so še vedno omejena, nameniti
               predvsem lokalnim skupnostim tam, kjer so že vzpostavljeni ti objekti ali potrebujejo
               samo neko dopolnilo do zaključene možnosti potem izvajanja programov, saj bi s tem
               lahko zadostili tudi večjemu številu tovrstnih potreb glede na omejitev sredstev.</p>
               <p>Je pa pomembno seveda tudi to, da se v skladu z dogovorom z lokalnim skupnostmi tudi
               išče sofinancerje in soinvestitorje za te namene. Kajti, ko gre za manjše skupnosti,
               se posebej ti objekti uporabljajo ne-le zgolj za vzgojno-izobraževalni program in
               izvajanje šolskega programa, ampak največkrat, v večjem delu prostih ur seveda, za
               druge aktivnosti lokalne skupnosti. Zato je seveda namen, da ministrstvo pomaga,
               kolikor le lahko, v zatečenih stanjih predvsem finančnih virov, da pa hkrati tudi
               spodbuja lokalne skupnosti, da se išče tudi druge vire, ki lahko zagotovijo v resnici
               kakovostno izvedbo vseh različnih vrst programov. Morda toliko za začetek.</p>
            </sp>
            <sp xml:id="SDZ7-Redna-23-2016-10-17.sp172">
               <speaker>PODPREDSEDNIK MATJAŽ NEMEC:</speaker>
               <p>Hvala lepa, gospa ministrica.</p>
               <p>Gospa Anja Bah Žibert, imate besedo, da zahtevate dopolnitev odgovora.</p>
               <p>Izvolite.</p>
            </sp>
            <sp xml:id="SDZ7-Redna-23-2016-10-17.sp173">
               <speaker>ANJA BAH ŽIBERT (PS SDS):</speaker>
               <p>Hvala lepa, gospod predsedujoči.</p>
               <p>Hvala, ministrica, in všeč mi je, da ste nekako izpostavili tudi sodelovanje z
               lokalno skupnostjo. Zato dovolite en primer.</p>
               <p>Leta 1999 se je začela graditi Osnovna šola Mirna Peč. 2013 je uspelo tej šoli, da je
               prišla nekako do vselitve za sam pouk. Zdaj smo praktično konec leta 2016, ta šola še
               vedno nima telovadnice. Se pravi, 17 let traja kalvarija te šole. Otroci hodijo na
               telesno vzgojo kilometer in pol daleč, zato potrebujejo prevozna sredstva, zato
               potrebujejo prilagoditev program in tako naprej.</p>
               <p>Dejstvo je, da se je z ministrstvom dogovorilo, da se bo šola financirala leta 2016,
               2017 in 2018. Občina je temu ustrezno prilagodila svoje aktivnosti. Podpisali so
               pogodbo, začeli z investicijo, nakar so dobili samo ustni odgovor, sploh ne pisnega
               obvestila, da se sredstva, ki so bila namenjena za leto 2017, prenašajo na 2018, in
               tisto, kar je bilo mišljeno nekaj malega razlike še v 2018, da jih bodo prejeli 2017.
               Tu pa gre za izključno odgovornost na strani ministrstva. Zakaj? Ne bom rekla, da je
               tu ministrstvo tisto, ker vem, kako je, kakšen je žakelj in iz tega lahko vzamete
               toliko, kolikor je. Ampak, poglejte, 123 milijonov smo dali za migrante, to je 123
               dvoran po Sloveniji. Zdaj pa tu občina naredi vse, kar je v njeni moči, začne z
               izvajanjem in ji enostavno nekdo reče čez noč, da spreminjajo. Tu bi vas res prosila
               za odgovor:</p>
               <p>Kaj se da narediti v tem trenutku?</p>
            </sp>
            <sp xml:id="SDZ7-Redna-23-2016-10-17.sp174">
               <speaker>PODPREDSEDNIK MATJAŽ NEMEC:</speaker>
               <p>Hvala lepa.</p>
               <p>Gospa ministrica, imate besedo za dopolnitev odgovora.</p>
            </sp>
            <sp xml:id="SDZ7-Redna-23-2016-10-17.sp175">
               <speaker>DR. MAJA MAKOVEC BRENČIČ:</speaker>
               <p>Hvala lepa tudi za to konkretno vprašanje.</p>
               <p>Res je, gre za projekt iz leta 1999. Osnovna šola se je zaključila, ostala je pa
               odprta investicija na telovadnici oziroma športnem objektu tudi za namen izvajanja
               športnega dela vzgoje in izobraževanja. Sklep še ni bil izdan in tudi še ni bil še
               izdan za druge tovrstne projekte preprosto zato, ker je treba sklep izdajati tudi v
               skladu s proračunskimi viri. Kot sem že prej omenila, kakšen je bil padec teh virov,
               hkrati pa so čakajoči ne samo iz leta 1999, ampak tudi že od prej, ki niso bili
               poravnani s strani ministrstva, kljub temu da so bili dogovori že sklenjeni med
               lokalnimi skupnostmi in ministrstvom. Seveda gre za ustvarjen vrstni red in mi se
               bomo močno potrudili, da v okviru sredstev, kot so, zagotovimo vsaj v nekem obdobju
               sofinanciranje na način, kot je bilo tudi dogovorjeno oziroma predstavljeno v
               projektu. Ker pa gre v letošnjem letu, torej v letu 2016 in 2017, spet za omejena
               sredstva na tej postavki, to je postavka 2200, bomo v skladu z vsemi projekti, ki so
               nedokončani še iz preteklega obdobja – ne govorimo o novih projektih, ampak o tistih,
               ki so iz leta 2000 in naprej –, skušali po korektnem vrstnem redu, ker je tega več,
               obravnavati na način, da iščemo vsaj za tiste projekte, kjer je sofinanciranje možno
               predvsem v manjšem obsegu, najti čimprejšnjo rešitev, ker tako lahko več skupnostim
               zadostimo hitrejše reševanje problema. Dejstvo pa je, da bo sklep izdan takoj, ko
               bodo ta sredstva dejansko sploh na razpolago oziroma na razpolago v okviru finančnih
               virov, ki so za posamezno proračunsko obdobje; veste, da smo v pripravi proračuna in
               načrtovanja za naprej.</p>
               <p>Res je, da je vrsta takšnih objektov ostala v nekih fazah priprave ali izvedbe tudi s
               strani lokalnih skupnosti, ker tudi same niso zmogle nadaljevati začrtanega dela
               izvedbe. Mi se trudimo, to lahko rečem, iskati vse možnosti za to, da tudi ko so
               določene postavke znotraj športa neizkoriščene, da krpamo tisto, kar je najbolj nujno
               in najbolj potrebno predvsem v luči vzgoje in izobraževanje. To je prioriteta, ki je
               vedno bila na tem ministrstvu in bo tudi naprej.</p>
            </sp>
            <sp xml:id="SDZ7-Redna-23-2016-10-17.sp176">
               <speaker>PODPREDSEDNIK MATJAŽ NEMEC:</speaker>
               <p>Hvala lepa, gospa ministrica.</p>
               <p>Besedo ima spoštovana gospa Anja Bah Žibert za postopkovno zahtevo.</p>
            </sp>
            <sp xml:id="SDZ7-Redna-23-2016-10-17.sp177">
               <speaker>ANJA BAH ŽIBERT (PS SDS):</speaker>
               <p>Hvala lepa, predsedujoči.</p>
               <p>Zahvaljujem se vam, ministrica, za ta odgovor.</p>
               <p>Dejstvo je, da niso bile nobene pogodbe podpisane, bil je pa narejen skupaj z
               ministrstvom projekt, dogovor o sofinanciranju. Občine so za to dobile podatke, ta
               sredstva so načrtovale in tečejo izvedbe. V ta namen, poglejte, jim je ta država
               oziroma ta vlada vzela povprečnino, imamo nove davke, dogovori se za neko
               financiranje, potem se pa tega ne izvede oziroma mimogrede izvejo, da tega denarja ne
               bodo dobili. Tu ne pozivam vas in ne napeljujem na to, da bi razprava potekala kot
               nek obračun zdaj z Ministrstvom za izobraževanje, ker mislim, da temu ne bi
               koristila, ampak da se pogovorimo o tem, kaj so prioritete v tej državi.</p>
               <p>Mislim, da ima ta vlada prioritete nekoliko zgrešene in da dajemo denar tja, kjer ga
               ne bi bilo potrebno toliko, in ga ne dajemo tja, kjer že leta in leta stojimo v nekem
               zatečenem stanju.</p>
               <p>Se vam pa zahvaljujem, ministrica, za to, da boste pogledali, kaj se da še v
               konkretnih primerih narediti – za te ljudi, ki so sedaj podpisali pogodbe, in seveda
               s tem postanemo vsi skupaj dolžniki, tako občina do izvajalcev in tako naprej – in bi
               projekti res tekli glede na to, da so sami, to je treba poudariti, priskrbeli svoj
               delež sredstev in tudi se držali tega, kar ste rekli, da so vmes spremenili projekt
               in ga prilagodili glede na velikost in pa zmožnosti. Hvala lepa.</p>
            </sp>
            <sp xml:id="SDZ7-Redna-23-2016-10-17.sp178">
               <speaker>PODPREDSEDNIK MATJAŽ NEMEC:</speaker>
               <p>Hvala lepa.</p>
               <p>O vašem predlogu bo Državni zbor odločal v sredo, 19. oktobra, v okviru
               glasovanj.</p>
               <p>Besedo ima gospod Primož Hainz, ki bo postavil poslansko vprašanje ministrici za
               finance mag. Mateji Vraničar Erman.</p>
               <p>Izvolite, gospod Hainz, beseda je vaša.</p>
            </sp>
            <sp xml:id="SDZ7-Redna-23-2016-10-17.sp179">
               <speaker>PRIMOŽ HAINZ (PS DeSUS):</speaker>
               <p>Hvala lepa, gospod podpredsednik. Spoštovani ministrici! Spoštovana gospa mag. Mateja
               Vraničar Erman, imam naslednje vprašanje.</p>
               <p>Nemčija je ključna izvozna partnerica Slovenije, njeno največjo finančno institucijo
               Deutsche Bank pa tare breme številnih težav. Mednarodni denarni sklad jo je v
               julijskem poročilu izpostavil kot največje tveganje v svetovnem finančnem sistemu. V
               javnosti se pojavljajo informacije, da ji grozi kapitalska neustreznost, da slabo
               upravlja s tveganji, vrednost njene delnice pa se je letos prepolovila. Banka naj bi
               potrebovala delež oziroma potrebovala svež kapital, saj zaradi problematičnega
               trgovanja s hipotekarnimi obveznicami na ameriškem trgu v preteklosti sedaj grozi 12
               milijard dolarjev kazni. Ti grehi izvirajo še iz časov, preden smo v Evropski uniji
               sprejeli ukrepe, ki naj bi vnovično krizo v evropskih bankah preprečili, banka pa jih
               je do sedaj pometala pod preprogo.</p>
               <p>V kontekstu globalne povezanosti finančnih trgov je Deutsche Bank pomembna globalno
               sistemska banka. Dlje trajajoča negotovost v zvezi z njenim stanjem bo gotovo
               vplivala na gospodarsko rast v Nemčiji, stanje slednje pa je prav gotovo ključno za
               rast v Sloveniji. Zato sprašujem:</p>
               <p>Kako vidite izpostavljenost slovenskih družb do Deutsche Bank in kakšno nevarnost za
               slovenski finančni sistem predstavljajo težave te banke?</p>
               <p>Ali mislite, da bi se lahko ponovil scenarij izgube zaupanja na finančnih trgih in bi
               se kriza lahko posledično razširila tudi na realni sektor kot v primeru, ko je
               propadla banka Lehman Brothers?</p>
               <p>Ali je naš finančni sistem v primeru, da do takih težav pride, ustrezno
               pripravljen?</p>
               <p>Hvala lepa za odgovor.</p>
            </sp>
            <sp xml:id="SDZ7-Redna-23-2016-10-17.sp180">
               <speaker>PODPREDSEDNIK MATJAŽ NEMEC:</speaker>
               <p>Hvala lepa. 
                   Ministrica za finance, mag. Mateja Vraničar Erman, beseda je vaša. Izvolite.
                  
               
            </p>
            </sp>
            <sp xml:id="SDZ7-Redna-23-2016-10-17.sp181">
               <speaker>MAG. MATEJA VRANIČAR ERMAN:</speaker>
               <p>/izklopljen mikrofon/</p>
            </sp>
            <sp xml:id="SDZ7-Redna-23-2016-10-17.sp182">
               <speaker>PODPREDSEDNIK MATJAŽ NEMEC:</speaker>
               <p>Ministrica, se opravičujem, gospod Hainz, vas prosim za mikrofon. Hvala lepa.</p>
            </sp>
            <sp xml:id="SDZ7-Redna-23-2016-10-17.sp183">
               <speaker>MAG. MATEJA VRANIČAR ERMAN:</speaker>
               <p>Hvala lepa še enkrat. Hvala za besedo. Spoštovani gospod poslanec!</p>
               <p>Odgovor bom začela s pristojnostjo oziroma z opozorilom glede pristojnosti. Za to, da
               ocenjujejo izpostavljenost slovenskih finančnih družb do Deutsche Bank, so pristojni
               v prvi vrsti nadzorniki, to so Banka Slovenije, Agencije za trg vrednostnih papirjev
               in Agencija za zavarovalni nadzor. Lahko potrdim, da do tega trenutka s strani
               pristojnih nadzornih organov ministrstvo ni bilo obveščeno o kakršnikoli nevarnosti
               za stabilnost slovenskega finančnega sistema zaradi težav, v katerih se je znašla
               zadevna banka. Zagotovo pa bomo to področje še naprej pozorno spremljali, tudi v
               sodelovanju z nadzorniki.</p>
               <p>Za primerjavo oziroma za razliko od sistema, kakršnega smo poznali v letu 2008 ob
               težavah banke Lehman Brothers, lahko poudarim, da je danes Evropska unija vzpostavila
               mehanizme in pravila za reševanje bank. V tistem času, ko je propadla banka Lehman
               Brothers, teh mehanizmov in postopkov nismo poznali. Verjamem v učinkovitost teh
               pravil in mehanizmov in verjamem, da lahko, tako kot so zastavljeni, zajezijo
               morebitne negativne učinke za finančne trge. Prav tako pričakujem, da bo vsako
               reševanje katerekoli banke in tudi Deutsche Bank, ki se bo odvijalo v Evropski uniji,
               skladno z evropskimi pravili in pravili o dopustnosti državnih pomoči. Prav tako
               menim, da je slovenski finančni sistem sposoben prenesti morebitne zunanje šoke, to
               so ne nazadnje tudi potrdili zadnji vseevropski stresni testi, v katerih so
               sodelovale tudi največje slovenske banke.</p>
               <p>Se je pa vaše vprašanje dotaknilo ne samo stabilnosti finančnih institucij oziroma
               stabilnosti finančnega sistema, ampak tudi vpliva na gospodarsko rast v Republiki
               Sloveniji. Te vplive ocenjuje oziroma upošteva tudi Urad za makroekonomske analize in
               razvoj v svojih ocenah gospodarske rasti in morebitni zunanji pretresi so eno
               ključnih tveganj, ki jih v zvezi s tem običajno izpostavi. Zagotovo pa bomo, kot sem
               omenila že prej, situacijo zelo pozorno spremljali in ukrepali v skladu s svojimi
               pristojnostmi. Hvala lepa.</p>
            </sp>
            <sp xml:id="SDZ7-Redna-23-2016-10-17.sp184">
               <speaker>PODPREDSEDNIK MATJAŽ NEMEC:</speaker>
               <p>Hvala lepa.</p>
               <p>Gospod Primož Hainz, izvolite besedo.</p>
            </sp>
            <sp xml:id="SDZ7-Redna-23-2016-10-17.sp185">
               <speaker>PRIMOŽ HAINZ (PS DeSUS):</speaker>
               <p>Hvala lepa za odgovor.</p>
               <p>Seveda vpliva na gospodarstvo, finance in na gospodarstvo, ampak občutek imam, ko
               prebiram te reči, da je nekakšna razlika med velikimi in malimi, če lahko tako rečem,
               v Evropski uniji. Namreč berem, da se nekatere banke pogajajo z regulatorjem. To se
               pravi, da smo – mi smo seveda dokapitalizirali Ljubljansko banko in, recimo,
               mariborsko banko in za kazen moramo to prodati oziroma dobro, eno smo prodali, eno
               zdaj zavlačujemo, hvala bogu. To se pravi, da ta regulator nima enakega vatla za vse,
               ki smo v tej Evropski uniji na tem finančnem področju. Tako imam občutek celo oziroma
               berem pravzaprav, da so mogoče banke celo vkalkulirale kazen in od tega je seveda
               odvisen njen dobiček. Ampak vendar, če se pogajajo za višino kazni, potem pa to
               pomeni, da je to nekaj, kar ni nekaj stabilnega oziroma nekaj, kar bi lahko rekli, da
               smo vsi v tej Evropi enaki.</p>
               <p>Mogoče, manj kot vprašanje, ampak kot dejstvo, ki me nedvomno v tej Evropi skrbi tudi
               v ostalem kontekstu evropske gospodarske in finančne situacije. Hvala lepa.</p>
            </sp>
            <sp xml:id="SDZ7-Redna-23-2016-10-17.sp186">
               <speaker>PODPREDSEDNIK MATJAŽ NEMEC:</speaker>
               <p>Ministrica, izvolite, beseda je vaša.</p>
               <p>Gospod Hainz, vas pa bom prosil za mikrofon. Hvala lepa.</p>
            </sp>
            <sp xml:id="SDZ7-Redna-23-2016-10-17.sp187">
               <speaker>MAG. MATEJA VRANIČAR ERMAN:</speaker>
               <p>Hvala lepa še za dodatno vprašanje.</p>
               <p>Moramo ločiti, kaj se dogaja v odnosu med ameriškim regulatorjem in Deutsche Bank, in
               to je en postopek. Drugi pa je postopek, če Deutsche Bank zaide v težave in jo je
               treba reševati. V tem primeru stopijo v veljavo evropska pravila za reševanje bank in
               evropski akti, evropski pravni akti zahtevajo enake postopke oziroma enak pristop v
               zvezi z vsemi bankami, ne glede na velikost. Ravno zaradi tega sem že v svojem prvem
               odgovoru poudarila, da pričakujem – in v to smer delujemo tudi v Evropski uniji v
               institucijah, kjer imamo svojo besedo –, da bo vsakršno reševanje znotraj Evropske
               unije katerekoli banke potekalo po enakih pravilih za reševanje bank in ob enaki
               uporabi pravil glede dopustnosti državnih pomoči. Hvala.</p>
            </sp>
            <sp xml:id="SDZ7-Redna-23-2016-10-17.sp188">
               <speaker>PODPREDSEDNIK MATJAŽ NEMEC:</speaker>
               <p>Hvala lepa tudi vam, gospa ministrica.</p>
               <p>Gospa Eva Irgl bo namenila poslansko vprašanje ministru za pravosodje magistru Goranu
               Klemenčiču.</p>
               <p>Izvolite, gospa Irgl.</p>
            </sp>
            <sp xml:id="SDZ7-Redna-23-2016-10-17.sp189">
               <speaker>EVA IRGL (PS SDS):</speaker>
               <p>Najlepša hvala za besedo. Spoštovani kolegice, kolegi, spoštovani gospod
               minister!</p>
               <p>Vedno bolj se kažejo vsebinske in tehnične pomanjkljivosti ureditve Zakona o
               prikritih vojnih grobiščih in pokopu žrtev, na kar smo v Slovenski demokratski
               stranki tudi ves čas zakonodajnega postopka opozarjali. Danes lahko tako v praksi
               vidimo, da ob izkopavanjih, recimo nazadnje v Košnjici, ni prisoten ne preiskovalni
               sodnik ne preiskovalni tožilec, pa čeprav gre za mesto, kraj ali prizorišče zločina.
               Se pravi, tukaj govorimo o morišču in ne o grobišču, kajti tukaj na tem območju so
               bili ljudje izvensodno pobiti, največkrat na podlagi ideološkega kriterija. Seveda je
               jasno, da morajo biti žrtve zato obravnavane enako kot ostali umorjeni, se pravi po
               načelih kazenskega postopka. Oba veva, spoštovani gospod minister, da gre za zločin
               zoper človečnost, ki ne zastara ne po mednarodnem ne po domačem pravu, tiste, ki so
               zločin storili, pa se seveda lahko po tej zakonodaji procesira tudi posthumno. Sedaj
               me, spoštovani minister, zanima naslednje:</p>
               <p>Ali državno tožilstvo in sodišča vodijo kakršnekoli postopke zoper te zločine zoper
               človečnost, ki je bil oziroma so bili storjeni po drugi svetovni vojni?</p>
               <p>Zanima me tudi:</p>
               <p>Zakaj na kraju zločina, ko se ve, da gre za prizorišče zločina, ko so bili ljudje
               izvensodno pomorjeni, kjer potekajo izkopavanja, ni prisoten preiskovalni sodnik in
               ni prisoten preiskovalni tožilec?</p>
               <p>Zakaj so tam samo arheologi, ne tudi forenziki?</p>
               <p>Zanima me natančno:</p>
               <p>Kakšne ukrepe nameravate sprejeti, da se to, ko pride do izkopavanj na nekem drugem
               morišču – morate vedeti, da v Sloveniji več kot 600 prikritih morišč –, da bo pa v
               tem primeru potem v nadaljevanju vendarle na tem mestu prisotna preiskovalni sodnik
               in preiskovalni tožilec?</p>
               <p>Hvala.</p>
            </sp>
            <sp xml:id="SDZ7-Redna-23-2016-10-17.sp190">
               <speaker>PODPREDSEDNIK PRIMOŽ HAINZ:</speaker>
               <p>Hvala lepa.</p>
               <p>Mag. Goran Klemenčič, izvolite.</p>
            </sp>
            <sp xml:id="SDZ7-Redna-23-2016-10-17.sp191">
               <speaker>MAG. GORAN KLEMENČIČ:</speaker>
               <p>Spoštovani podpredsednik, spoštovana poslanka, poslanke in poslanci, kolegica
               ministrica!</p>
               <p>Prav podroben, žal, ne bom mogel biti pri odgovoru na vaše vprašanje. Ko smo ga
               prejeli, smo takoj zaprosili za dodatne podatke Vrhovno državno tožilstvo med prvimi
               – 10. 10., nismo še dobili odgovora, obljubljam vam, ko ga bomo dobili, boste dobili
               podrobnejša pojasnila z naše strani.</p>
               <p>To, kar vemo, izhaja iz letnih poročil državnega tožilstva, ki ima poseben razdelek –
               verjamem, da ste si ga tudi sami pogledali –, in sicer poseben razdelek, vezan na
               kaznivo dejanje zoper človečnost in mednarodno pravo. Tam je v letih 2014 in 2015
               navedenih nekaj primerov, vključno, ne vem, z Barbara rovom, Štrigovo in tako naprej,
               vendar ni razvidno, ali je bil kakšen napredek ali ne.</p>
               <p>Dodal bi še eno zadevo. Sami veste, da ne morem sprejeti nobenih konkretnih ukrepov,
               razen če grejo skozi Državni zbor, da bi na tem primeru dosegel prisotnost
               preiskovalnih sodnikov ali tožilcev na posameznem morišču – tudi jaz jih ocenjujem
               kot morišča, o tem ni dvoma. Treba je tudi vedeti, da njihova prisotnost ni ves čas
               zahtevana. Običajno v takih primerih pridejo prvič, odredijo določena dejanja in to
               je to. Pri tem bi rad dodal tudi, bil sem državni sekretar na Ministrstvu za notranje
               zadeve takrat, ko se je Barbarin rov odprl. Za razliko od mnogih politikov sem bil
               med prvimi, ki je šel v Barbara rov takrat z dr. Ferencem, s kriminalistom Jamnikom,
               direktorjem takratne policije in direktorjem krim. službe, in me je zelo pretreslo,
               kar sem tam videl, še predno so se začela ta romanja politikov, takih in drugačnih.
               Zakaj sem to zdaj omenil? Zato, ker takrat, ko smo bili tam, je bil kraj opredeljen
               kot prizorišče zločina in kriminalistične preiskave. Tam je bilo več kriminalistov
               oddelka za krvne delikte iz celjske policijske uprave, ki so opravljali svoje
               delo.</p>
               <p>Se pa strinjam – in tudi tukaj si nisva tako zelo narazen. Če malo pogooglate, boste
               videli, da sem bil edini penalist, strokovnjak za kazensko pravo, ki je leta 2005,
               takrat ko se je ta tema zelo odpirala javno, na nekem intervjuju za Mladino zelo
               jasno se zavzemal ne samo za nezastarljivost zločinov, kar je seveda po mednarodnem
               pravu, ampak takrat se je še pojavljalo vprašanje, ali je mogoče retroaktivno
               določena kazniva dejanja aplicirati na ta dejanja.</p>
               <p>Skratka, karkoli vam zdaj v nadaljevanju rečem, ne bo nič kaj bolj konkretnega, ker
               za to rabim podatke, ki jih bomo pridobili od tožilstva in sodišča, in verjamem, da
               jih bomo tekom tega tedna dobili in vam jih bomo tudi poslali. Hvala lepa.</p>
            </sp>
            <sp xml:id="SDZ7-Redna-23-2016-10-17.sp192">
               <speaker>PODPREDSEDNIK PRIMOŽ HAINZ:</speaker>
               <p>Hvala lepa.</p>
               <p>Gospa Eva Irgl, boste zahtevali dopolnitev odgovora?</p>
               <p>Izvolite.</p>
            </sp>
            <sp xml:id="SDZ7-Redna-23-2016-10-17.sp193">
               <speaker>EVA IRGL (PS SDS):</speaker>
               <p>Najlepša hvala.</p>
               <p>Seveda, tiste podatke, ki jih potrebujete pridobiti s strani tožilstva in sodišč –
               bom zelo vesela, če mi jih boste potem posredovali. Vseeno mi pa danes lahko
               odgovorite:</p>
               <p>Zakaj se postopki potrjevanja morišč ne izvajajo v skladu z zakonom, ki ureja
               kazenski postopek, oziroma zakaj vodenja in usmerjanja preiskovalnih dejanj policije
               ne prevzame državno tožilstvo oziroma preiskovalni sodnik?</p>
               <p>To me konkretno zanima, glede na to, da sva danes že oba ugotovila, ponovno, da gre
               tu za kraj zločina, da so bili tu ljudje pomorjeni. Se pravi, tam mora biti prisoten
               preiskovalni sodnik in preiskovalni tožilec, oprostite, tudi po kazenski zakonodaji
               je tako, to oba veva. Zanima me:</p>
               <p>Zakaj se tega ne opravi v skladu s kazenskim postopkom?</p>
               <p>Zanima me:</p>
               <p>Kaj boste storili, da bodo vse žrtve z vidika kazenskega postopka enako
               obravnavane?</p>
               <p>Kje je po vašem kriterij, da se na nek način deli žrtve na tiste, za katere ustava
               velja, in na tiste, za katere, očitno, ustava ne velja?</p>
               <p>Človekova pravica je namreč tudi ta, da pravni sistem sankcionira tiste, ki so
               storili zločine. Se pravi, tu so potrebni postopki procesiranja. Spomnim se, ker ste
               mi enkrat, spoštovani gospod minister, že odgovorili – vem, da se vi zelo dobro
               zavedate, da so to zločini zoper človečnost, ki ne zastarajo, ampak procesira se pa
               ničesar. Vi ste minister, ki je zadolžen oziroma odgovoren tudi za takšno stanje.</p>
               <p>Zakaj se stvari ne procesirajo?</p>
               <p>Tu bi želela vedeti:</p>
               <p>Zakaj na licu mesta, ko pride do odkritja takega morišča, ni prisoten preiskovalni
               sodnik in preiskovalni tožilec?</p>
            </sp>
            <sp xml:id="SDZ7-Redna-23-2016-10-17.sp194">
               <speaker>PODPREDSEDNIK PRIMOŽ HAINZ:</speaker>
               <p>Hvala lepa.</p>
               <p>Mag. Goran Klemenčič, izvolite.</p>
            </sp>
            <sp xml:id="SDZ7-Redna-23-2016-10-17.sp195">
               <speaker>MAG. GORAN KLEMENČIČ:</speaker>
               <p>Hvala lepa.</p>
               <p>Ponavljam, da nimate prav, iz dveh razlogov. Prvič, ne veva, na katerih grobiščih,
               ali moriščih, ali najdbah je bil prisoten tožilec ali preiskovalni sodnik. Jaz tega
               ne vem, dvomim, da to veste vi. Povedal sem vam, da za Hudo jamo osebno vem, da sta
               bila prisotna; to je prva stvar.</p>
               <p>Druga stvar, nesporno je, da so pri vsaki najdbi novega morišča tožilstvo in sodišče,
               preiskovalni oddelek, obveščeni. Ali se udeležijo ogleda in v katerem trenutku ter
               koliko časa so tam prisotni, je stvar njihove ocene. Na nobenem kraju storitve
               kaznivega dejanja preiskovalni sodnik ali dežurni tožilec ni prisoten ves čas ogleda,
               kadar gre, recimo, za izkopavanje in tako naprej, ker tudi njegova dodana vrednost ni
               posebna, mora pa usmerjati, seveda, postopek. Tu spet na pamet govoriva tako vi kot
               jaz, ali v teh konkretnih postopkih morišč državni tožilec usmerja policijsko
               preiskavo ali ne; ne veva, predpostavljam pa, da ja, ampak te podatke bomo
               dobili.</p>
               <p>Absolutno se ne morem strinjati s tem, da za nekatere ustave velja, za druge ne in
               tako naprej. Tu bi lahko imeli in smo imeli že cele seje Državnega zbora o tem, da bi
               govorili, ali je bila uspešna oziroma neuspešna kazenska preiskava povojnih pobojev.
               Seveda ni bila uspešna. Moram pa reči, ojoj, ne boste tega meni naprtili, da sem jaz
               za to ta trenutek odgovoren – za procesiranje in preiskavo. Tako ste rekli, da sem
               odgovoren za procesiranje in preiskavo tovrstnih kaznivih dejanj. Vsi vemo, kakšen je
               potek časa, kakšne so bile odločitve sodišč v preteklosti v povezavi s tem, tudi v
               času vaše vlade. Tako zadeva, žal, ni taka, kot bi si jo tudi jaz osebno želel. Ne
               morem pa v tem trenutku ničesar narediti. Razen tega, da vam še enkrat povem, da ne
               pristanem na to, da rečete, da se na vseh teh moriščih avtomatično krši Zakon o
               kazenskem postopku, ker domnevam – ne morem pa reči, da sem prepričan, ker teh
               podatkov še nimam –, da so ob vsaki najdbi prisotni kriminalisti, obveščen je državni
               tožilec, obveščen je preiskovalni sodnik, ki se pa potem odloči, ki mora, mimogrede,
               tudi odrediti izkopavanja in tako naprej. Hvala.</p>
            </sp>
            <sp xml:id="SDZ7-Redna-23-2016-10-17.sp196">
               <speaker>PODPREDSEDNIK PRIMOŽ HAINZ:</speaker>
               <p>Hvala lepa.</p>
               <p>Gospod Matjaž Nemec bo postavil vprašanje ministrici za izobraževanje, znanost in
               šport dr. Maji Makovec Brenčič ter ministrici za zdravje Milojki Kolar Celarc.</p>
               <p>Izvolite.</p>
            </sp>
            <sp xml:id="SDZ7-Redna-23-2016-10-17.sp197">
               <speaker>MATJAŽ NEMEC (PS SD):</speaker>
               <p>Hvala lepa, spoštovani podpredsednik!</p>
               <p>Naj uvodoma omenim, da sva se z ministrico za zdravje dogovorila, da mi bo naknadno v
               pisni obliki tudi ona odgovorila na dotično vprašanje. Gre sicer za izrazito
               specifiko, ampak govorimo le o usodi, o prihodnosti naših otrok.</p>
               <p>Ob različnih priložnostih, tudi v Državnem zboru, tudi vi, spoštovan gospa
               ministrica, radi poudarjamo, kako je pomembno zgodnje odkrivanje in obravnavanje
               različnih primanjkljajev otrok in odraslih. S tem v zvezi opozarjam na Zakon o
               zgodnji obravnavi otrok s posebnimi potrebami, s tezami za normativno ureditev in
               praktično politično soglasno podporo v zasledovanju cilja, to pa je izgradnja
               sistema, ki bo v največjo korist otrok in njihovih družin. Navkljub dobrim namenom pa
               hitro naletimo na ovire, tako je vsaj v življenju in v praksi. Storitve namreč niso
               enako dostopne in porazdeljene povsod po Sloveniji niti kadrovsko, niti glede nabora
               sredstev, niti z vidika kakovosti.</p>
               <p>Sam se pri tem vprašanju osredotočam na en vidik, in sicer na zagotavljanje sredstev
               logopedov. Gre za specifična znanja, za strokovnjake, ki se ukvarjajo s
               preprečevanjem in odpravljanjem vseh motenj govorne jezikovne komunikacije in s tem
               imajo naši otroci vedno več težav. Pred letom 2010 poseben program zanje ni obstajal,
               pač pa so študentje znanja pridobivali v okviru specialne in rehabilitacijske
               pedagogike. Potrebe po logopedih danes močno presegajo kadrovske zmogljivosti in
               glede na deklarirano soglasje o oskrbi za najšibkejše bi pričakovali, da aktivnosti
               za reševanje problematike intenzivno potekajo. A za ilustracijo razmer, kot sem
               obveščen, Pedagoška fakulteta v Ljubljani programa Logopedija in surdopedagogika ne
               razpisuje redno, torej vsako leto, in sicer zaradi omenjenih možnosti za prakso ter
               finančnih omejitev, te so od leta 2011 vse močnejše. V zvezi z omenjeno problematiko,
               spoštovana gospa ministrica, sprašujem:</p>
               <p>Katere ukrepe načrtujeta obe s kolegico ministrico iz Ministrstva za zdravje oziroma
               izvajata za zagotavljanje večje dostopnosti izobraževanja in storitev na področju
               logopedije?</p>
               <p>Hvala lepa.</p>
            </sp>
            <sp xml:id="SDZ7-Redna-23-2016-10-17.sp198">
               <speaker>PODPREDSEDNIK PRIMOŽ HAINZ:</speaker>
               <p>Hvala lepa.</p>
               <p>Dr. Maja Makovec Brenčič, izvolite.</p>
            </sp>
            <sp xml:id="SDZ7-Redna-23-2016-10-17.sp199">
               <speaker>DR. MAJA MAKOVEC BRENČIČ:</speaker>
               <p>Spoštovani predsedujoči, spoštovani gospod poslanec, draga kolegica in seveda
               spoštovane poslanke in poslanci, ki ste z nami!</p>
               <p>Naj najprej pojasnim, da je ministrstvo že leta 2010 skupaj s Pedagoškim inštitutom
               pripravilo analizo vzgoje in izobraževanja otrok s posebnimi potrebami v Sloveniji in
               da se je ravno v tej analizi tudi izkazalo, da se kaže pomanjkanje ustrezno strokovno
               izobraženih kadrov tudi za izvajanje dodatne strokovne pomoči otrokom, učencem,
               dijakom za premagovanje primanjkljajev, ovir oziroma motenj in med njimi prav
               konkretno pedagogi, ki ste jih omenjali, kot so logopedi, tiflopedagogi,
               rehabilitacijski pedagogi. To so vse profili, ki seveda so potrebni tudi vzlic
               naraščajočim vrstam osebnih potreb, ki se identificirajo vse bolj in bolj v zadnjem
               času.</p>
               <p>Glede na to, da smo v tistem času, to je iz leta 2010, bili še precej nepripravljeni
               tudi na programski ravni, torej študijsko-programski ravni, je bilo tudi spodbujeno
               in predlagano, da se tako visokošolski zavodi kot potem ustrezne zdravstvene
               institucije odzovejo na to potrebo. Lahko rečem, da je potem v letu 2010/2011 bil že
               prvi vpis v študijsko smer logopedija, in sicer na Pedagoški fakulteti v Ljubljani,
               ki ste jo tudi vi omenili, in za vsako smer je bilo po 40 vpisnih mest. Potem so tudi
               na Univerzi na Primorskem pričeli izvajati s programom inkluzivne pedagogike, ki tudi
               vključuje en del teh spoznavanj z vidika posebnih potreb.</p>
               <p>Tisto, kar je pomembno, je to, da smo dobili prve diplomante in sicer leta 2014,
               torej tisti del naših zavez, ki smo jih tudi sprejeli v skladu z ugotovljenim stanjem
               analize, ki je bila podana, in da se vse skupaj, vsaj po trenutnih podatkih, v te
               programe vključuje približno 366 študentov. To je trenutno presečna številka,
               dokončne še nimamo, ker se je šolsko leto šele začelo, je pa res, da se ti programi
               ne razpisujejo vsako leto enako, ampak tudi v skladu s tem, kakšne so možnosti
               zaposlovanja vseh teh profilov. Tu pa je pomembno tudi stališče in gledanje z
               razvojnimi koraki s strani Ministrstva za zdravje, ker vemo, da je močno povezano
               samo izobraževanje tudi z vidika usposabljanja potem znotraj izobraževanja prav teh
               specifičnih profilov. Zato tudi s strani ministrstva, tako na naši strani kot na
               strani Ministrstva za zdravje, pospešeno pripravljamo tudi spremenjene podlage za
               ukvarjanje z otroki s posebnimi potrebami, ker smo ugotovili, da te ne le v obsegu,
               ampak tudi vrstah naraščajo, so različne, zahtevnosti ukvarjanja z otroci so seveda
               drugačne, kot so bili pred desetletji, in v ta namen tudi izkoristili že nekaj
               programov iz evropske perspektive, da se pripravijo čim boljše podlage.</p>
               <p>Dejstvo pa je, da za tovrstno delo potrebujemo specializirane kadre in da potrebujemo
               seveda kadre, ki imajo /izključen mikrofon/</p>
            </sp>
            <sp xml:id="SDZ7-Redna-23-2016-10-17.sp200">
               <speaker>PODPREDSEDNIK PRIMOŽ HAINZ:</speaker>
               <p>Gospod Matjaž Nemec, boste zahtevali dopolnitev odgovora?</p>
            </sp>
            <sp xml:id="SDZ7-Redna-23-2016-10-17.sp201">
               <speaker>MATJAŽ NEMEC (PS SD):</speaker>
               <p>Ja, prosim, spoštovani podpredsednik. Hvala lepa, gospa ministrica za odgovor.</p>
               <p>Sam prihajam z območja in priznam, da je prišla ta informacija s strani staršev do
               mene, ki so me prosili za pomoči, kajti v mojem okolju, na Novogoriškem, kronično
               primanjkuje tovrstnih delavcev. Zato me zanima samo še eno dejstvo in podal bi še
               nekaj informacij.</p>
               <p>Naj vam povem, da so me starši obvestili, da na prvo obravnavo čakajo od leta do leta
               in pol. Ko pa otrok enkrat pride v proces izobraževanja, pa potem pride na vrsto
               enkrat na dva meseca v povprečju. To pomeni, da če želijo starši, in večina takih je,
               pomagati svojim otrokom, pomeni, da se morajo voziti do sto kilometrov daleč. In ena
               taka ura jih pride stati do 50 evrov, plus čas, plus stroški.</p>
               <p>Zato je moje vprašanje sledeče, gospa ministrica:</p>
               <p>Ali ne bi bilo mogoče, dokler ne izobrazimo po tej naravni poti kadra s tem primernim
               znanjem, mogoče dopolniti znanje že obstoječih učiteljev, da bi na nek način to vrzel
               zapolnili?</p>
               <p>Razumem, da strokovno niso tako podkovani kot tisti, ki dajo izobraževalni proces
               skozi, ampak le, da bi to vrzel nekaj let na nek način zapolnili, kajti težko je
               pričakovati, da bodo študentje, ki so danes stopili v prvi letnik, zelo hitro lahko
               obravnavali te otroke.</p>
               <p>Hvala lepa, gospa ministrica.</p>
            </sp>
            <sp xml:id="SDZ7-Redna-23-2016-10-17.sp202">
               <speaker>PODPREDSEDNIK PRIMOŽ HAINZ:</speaker>
               <p>Hvala lepa.</p>
               <p>Gospa ministrica, izvolite.</p>
            </sp>
            <sp xml:id="SDZ7-Redna-23-2016-10-17.sp203">
               <speaker>DR. MAJA MAKOVEC BRENČIČ:</speaker>
               <p>Najprej, glede postopkov ugotavljanja posebnih potreb moram povedati, da ima to
               aktivno nalogo Zavod za šolstvo in v resnici smo že določene dele prav postopkovno
               uredili prav v tem letu; predvsem, da se skrajša čas obravnave in da hitreje tako
               starši kot seveda otrok ve, kaj in do česa je upravičen v samem šolskem procesu s tem
               ovrednotenjem statusa.</p>
               <p>Drugi del, kar se tiče strokovnjakov. Dejstvo je, da to moramo prepustiti tistim, ki
               pripravljajo tovrstne strokovne oziroma visokošolske programe kot strokovnjaki, kot
               nosilci predmetov. V to se kot ministrstvo tudi z vidika avtonomije univerz oziroma
               visokošolskih zavodov seveda ne vmešavamo. Dejstvo pa je, da je treba pa vendarle
               spodbuditi tudi možnost zaposljivosti na drugi strani tistih, ki pa že imajo vsaj
               osnovno izobrazbo na visokošolski ravni, tako da jo lahko z dodatnimi
               kvalifikacijami, predvsem skozi specializacijo, pa dopolnijo na način, da morda lahko
               opravljajo te naloge. To pa je tisti del, ki ga boste verjetno v pisnem odgovoru
               prejeli tudi od kolegice ministrice. Tu želimo poiskati čim več sinergij na način, da
               predvsem v območjih, ki so kadrovsko podhranjena, čim prej omogočimo tudi
               razpoložljivost teh strokovnjakov.</p>
            </sp>
            <sp xml:id="SDZ7-Redna-23-2016-10-17.sp204">
               <speaker>PODPREDSEDNIK PRIMOŽ HAINZ:</speaker>
               <p>Hvala lepa.</p>
               <p>Gospod Marijan Pojbič bo postavil vprašanje ministrstvu za gospodarstvo, razvoj in
               tehnologijo gospodu Zdravku Počivalšku.</p>
               <p>Gospod minister je odsoten, prosim, da se opredelite tudi do načina odgovora.</p>
            </sp>
            <sp xml:id="SDZ7-Redna-23-2016-10-17.sp205">
               <speaker>MARIJAN POJBIČ (PS SDS):</speaker>
               <p>Hvala lepa, spoštovani gospod podpredsednik.</p>
               <p>Moram reči, da sem razočaran, da ministra ni tukaj, ampak pač tako je. Vprašanje bom
               seveda postavil in pričakujem njegov ustni odgovor na naslednji seji Državnega
               zbora.</p>
               <p>Migrantski val, ki je v lanskem letu in začetku letošnjega leta prizadel Republiko
               Slovenijo, je imel za nekatera okolja v naši državi zelo težke posledice. Lokalne
               skupnosti, skozi katere je tekla migrantska pot, so utrpele veliko gospodarsko škodo.
               Tukaj govorim o Šentilju, Brežicah in tako dalje. S strani Ministrstva za
               gospodarstvo je bilo izrečeno veliko besed, kako se bo podjetnikom in obrtnikom
               pomagalo sanirati nastalo škodo, ki je bila posledica migrantskega vala in na katero
               podjetniki in obrtniki iz teh okolij niso imeli nikakršnega vpliva, vendar je vse
               ostalo pri besedah. Nič se na tem področju ne premakne, neposredno ogroženi pa seveda
               pričakujejo od Vlade Republike Slovenije in tudi od gospodarskega ministra
               Počivalška, da se bodo te stvari čim prej uredile v smislu obljube. Prav tako so
               prepričani, da je takšna situacija povsem nesprejemljiva, saj je marsikaterega
               majhnega podjetnika in obrtnika v teh okoljih pripeljala skoraj do propada. Največ
               škode je utrpela storitvena dejavnost, tukaj mislim na gostinsko, trgovsko dejavnost
               in še bi lahko našteval.</p>
               <p>Ker sam prihajam iz občine Šentilj, lahko z vso odgovornostjo trdim, da je temu tako.
               To je nedopustno in skrajno neodgovorno od države, da te ljudi pusti na cedilu,
               država še naprej z denarjem davkoplačevalcev ravna skrajno negospodarno in
               razsipniško. Korupcija v podsistemih se nadaljuje, za velike tatvine nihče ne
               odgovarja, lovi se kurje tatove in tako dalje.</p>
               <p>Zato sprašujem ministra za gospodarstvo:</p>
               <p>Kdaj bodo izpolnjene obljube o povrnitvi škode, ki je nastala podjetnikom in
               obrtnikom v času migrantskega vala?</p>
               <p>Drugo vprašanje:</p>
               <p>Ali je škoda že konkretno ocenjena in kakšne so številke za posamezna območja oziroma
               lokalne skupnosti?</p>
               <p>Še enkrat, odgovor pričakujem ustni, seveda na naslednji seji Državnega zbora. Hvala
               lepa.</p>
            </sp>
            <sp xml:id="SDZ7-Redna-23-2016-10-17.sp206">
               <speaker>PODPREDSEDNIK PRIMOŽ HAINZ:</speaker>
               <p>Hvala lepa. Odgovor boste dobili.</p>
               <p>Gospod Ljubo Žnidar bo postavil vprašanje ministrici za finance, mag. Mateji Vraničar
               Erman.</p>
               <p>Izvolite.</p>
            </sp>
            <sp xml:id="SDZ7-Redna-23-2016-10-17.sp207">
               <speaker>LJUBO ŽNIDAR (PS SDS):</speaker>
               <p>Hvala lepa. Spoštovani predsedujoči, spoštovana ministrica, kolegice in kolegi!</p>
               <p>Financiranje občin glede na sprejete proračune, govorim o državnem proračunu zadnjih
               let, več ne zadošča občinam za nek razvoj, za investicije, ampak zadošča občinam
               zgolj za osnovno delovanje. Slovenske občine danes ne morejo več držati koraka
               konkurenčnosti z občinami v našem sosedstvu oziroma z občinami v sosednjih državah –
               konkretno mislim z občinami v Republiki Avstriji, kajti težko se občine kosajo, kjer
               se zemljišče za gradnjo danes dobi po 9 evrov, kjer gre vključno s komunalnim
               prispevkom od 20 do 23 evrov – govorim o individualni pozidavi –, kjer pa gre za
               poslovno, gospodarsko pozidavo, pa so tudi investitorji deležni nepovratnih
               subvencij.</p>
               <p>Da občine uspejo, bi rekel, držati konkurenco s sosednjim občinami, kajti danes vsi
               živimo v eni državi, ki se imenuje Evropa, se občine poslužujejo, bi temu rekel,
               novih oblik zadolževanja v raznih oblikah javnega-zasebnega partnerstva. To je zdaj v
               slovenskih občinah zelo moderno; moderno je, da si hitreje zgradijo razno
               infrastrukturo občinskega pomena; ali gre za občinske stavbe, ali gre za vrtce, ali
               za ceste, ali za kakšno drugo občinsko infrastrukturo. Če te stvari pogledamo bolj
               natančno, to ni nič drugega kot zadolževanje občin, samo ime je malo drugačno.</p>
               <p>Spoštovana ministrica, sprašujem vas:</p>
               <p>Ali vi takšno – temu bi rekel – prikrito zadolževanje občin v raznih oblikah
               javno-zasebnega partnerstva poznate?</p>
               <p>Kakšna je kontrola Ministrstva za finance nad temi oblikami zadolževanja?</p>
               <p>Hvala.</p>
            </sp>
            <sp xml:id="SDZ7-Redna-23-2016-10-17.sp208">
               <speaker>PODPREDSEDNIK PRIMOŽ HAINZ:</speaker>
               <p>Hvala lepa.</p>
               <p>Gospa ministrica, izvolite.</p>
            </sp>
            <sp xml:id="SDZ7-Redna-23-2016-10-17.sp209">
               <speaker>MAG. MATEJA VRANIČAR ERMAN:</speaker>
               <p>Hvala lepa, gospod predsedujoči, za besedo. Spoštovani gospod poslanec, poslanke in
               poslanci!</p>
               <p>Javno-zasebno partnerstvo je legitimna in zakonsko opredeljena oblika, ki javnem
               sektorju, bodisi državnemu bodisi občinskemu, omogoča pridobivanje javne
               infrastrukture. Po vsebini gre za obliko projektnega financiranja, ki je primerna za
               projekte, ki so ekonomsko upravičeni. Ali z drugimi besedami, ki potem ko so
               izgrajeni, generirajo toliko sredstev, da omogočijo oziroma da zagotovijo ekonomsko
               zainteresiranost tudi zasebnih partnerjev.</p>
               <p>Ministrstvo za finance lahko nadzor v zvezi s finančnim poslovanjem občin izvaja na
               različnih podlagah. Eno je Zakon o javnih financah, ki v skladu z določbami o
               notranjem nadzoru določa, da nadzor nad sredstvi državnega proračuna, ki se dodelijo
               občinam, izvaja Urad za nadzor proračuna. Verjetno se boste spomnili, da si
               prizadevamo, da bi s spremembo Zakona o javnih financah omogočili, da Urad za nadzor
               proračuna spremlja javnofinančno poslovanje občin sploh, ne samo tistega malega
               delčka, ki se ga zagotavlja s transferji iz državnega proračuna.</p>
               <p>Druga oblika nadzora je določena v skladu z Zakonom o financiranju občin, kjer
               preverjamo skupen obseg zadolženosti občin po posameznih kategorijah; bodisi da gre
               za običajno zadolževanje, da gre za poroštva, bodisi da gre za finančne najeme ali
               blagovne kredite.</p>
               <p>Kar pa se tiče javno-zasebnih partnerstev, seveda, ob upoštevanju, da so izpeljana v
               skladu z zakonskimi določili, Ministrstvo za finance nima posebnih nadzorstvenih
               pooblastil, ampak lahko izvaja predvsem svetovalne aktivnosti – če se seveda
               zainteresirani subjekti na nas obrnejo.</p>
               <p>Ne smemo pozabiti, da so občine avtonomni teritorialni upravni sistemi, ki delujejo
               neodvisno od države, in so tudi same odgovorne za zakonitost svojega poslovanja. Na
               Ministrstvu za finance spremljamo sicer obseg javno-zasebnih partnerstev, vendar pa
               te določbe niso podprte s kazenskimi določbami ali z neko obliko sankcioniranja,
               zaradi tega ne moremo trditi, da so poročila, ki jih prejemamo, tudi popolna in
               celovita.</p>
               <p>Kot rečeno, pa na področju javno-zasebnega partnerstva izvajamo predvsem svetovalno
               in ne toliko nadzorstveno nalogo. Hvala lepa.</p>
            </sp>
            <sp xml:id="SDZ7-Redna-23-2016-10-17.sp210">
               <speaker>PODPREDSEDNIK PRIMOŽ HAINZ:</speaker>
               <p>Hvala lepa.</p>
               <p>Gospod Žnidar, boste zahtevali dopolnitev odgovora?</p>
               <p>Izvolite.</p>
            </sp>
            <sp xml:id="SDZ7-Redna-23-2016-10-17.sp211">
               <speaker>LJUBO ŽNIDAR (PS SDS):</speaker>
               <p>Spoštovana ministrica, hvala za ta del odgovora.</p>
               <p>Strinjam se, da imajo občine svojo legitimno obliko in da so avtonomne pri nekem
               svojem upravljanju. Zdaj pa vam bom povedal konkretne primere. Poznam primere občin,
               ki finančno ne zmorejo več poravnavati t. i. obveznosti javno-zasebnega partnerstva
               in jim ta javno-zasebni partner – v konkretnih primerih gre to za gradbena podjetja,
               ki jim grozijo, da bodo začeli, če jim občine ne bodo poravnavale teh svojih
               obveznosti, odprodajati občinsko premoženje. To so pa primeri iz prakse! Da bodo
               odprodali občinsko stavbo in da bodo odprodali vrtec. Postavite se zdaj v vlogo tega
               koncesionarja oziroma javno-zasebnega partnerja, ne koncesionarja. To so pa primeri
               iz prakse. Pa verjamem, da so lokalne skupnosti samostojne pa avtonomne pri svojem
               odločanju in tako naprej. Takšni primeri kažejo, da dejansko gre za, bi rekel, obliko
               zadolževanja, kjer so občine šle preko svojih finančnih sposobnosti. Takšno
               javno-zasebno partnerstvo v nobenem od teh primerov v nobeni ekonomiki ne zdrži. Vemo
               pa, da določeni župani, posebno pred volitvami, imajo velike apetite, radi bi se
               dokazali, tisto neko investicijo ali pa infrastrukturo zgradili na hitro v letu pred
               volitvami, potem pa – poplačali bomo pa že kako. To je pa realno stanje.</p>
               <p>Skratka, tu kontrole z Ministrstva za finance ni, kljub temu da finančna ekonomika tu
               ne zdrži ... /izklop mikrofona/</p>
            </sp>
            <sp xml:id="SDZ7-Redna-23-2016-10-17.sp212">
               <speaker>PODPREDSEDNIK PRIMOŽ HAINZ:</speaker>
               <p>Hvala lepa.</p>
               <p>Gospa ministrica, izvolite.</p>
            </sp>
            <sp xml:id="SDZ7-Redna-23-2016-10-17.sp213">
               <speaker>MAG. MATEJA VRANIČAR ERMAN:</speaker>
               <p>Hvala lepa.</p>
               <p>Lahko se strinjam z vami, da v določenih primerih, ki jih tudi sami omenjate, prihaja
               do neustrezne uporabe mehanizma oziroma instituta javno-zasebnega partnerstva. In
               lahko se strinjam tudi s tem, da je znanje o tem, kako pravilno oblikovati projekte,
               ki so primerni za javno-zasebno partnerstvo, pomanjkljivo. Na tem delu, kot že
               rečeno, kar se tiče svetovanja, kar se tiče pomoči pri pravilnem oblikovanju
               projektov, ministrstvo intenzivno sodeluje z zainteresiranimi občinami, ne moremo pa
               glede na obstoječi seznam delovanja na eni strani državnih institucij, na drugi
               strani občin vsiliti svoje pomoči občinskim upravam, da bi te mehanizme zastavile
               bolje.</p>
               <p>Podobne zlorabe ali nepravilne uporabe posameznih institutov se ne dogajajo zgolj na
               področju javno-zasebnih partnerstev, ampak tudi pri številnih drugih instrumentih, ki
               jih posamezne občine uporabijo, zato da ni treba po Zakonu o financiranju občin
               pridobiti soglasja Ministrstva za finance za zadolžitev. Vendar pa je vprašanje,
               kakšna oblika nadzora je v tem primeru še ustavno dopustna glede na samostojnost
               oziroma neodvisnost lokalne samouprave. Hvala lepa.</p>
            </sp>
            <sp xml:id="SDZ7-Redna-23-2016-10-17.sp214">
               <speaker>PODPREDSEDNIK PRIMOŽ HAINZ:</speaker>
               <p>Hvala lepa.</p>
               <p>Gospod Ljubo Žnidar, zahtevate proceduralno?</p>
            </sp>
            <sp xml:id="SDZ7-Redna-23-2016-10-17.sp215">
               <speaker>LJUBO ŽNIDAR (PS SDS):</speaker>
               <p>Hvala lepa, spoštovana ministrica za odgovor, ampak mislim, da ste s tem dali zelo
               jasen odgovor občinam. Da tiste občine, ki se legalno ali pa uradno zadolžijo pri
               banki pod imenom zadolževanja, rabijo soglasje Ministrstva za finance, če se pa
               zadolžijo v obliki javno-zasebnega partnerstva, takrat pa ne rabijo nobenega
               soglasja. Občine, dajte se veselo še naprej tako zadolževati brez kontrole! Samo ime
               je drugo. To je danes razbrati iz vašega odgovora. Samo ime je drugo, pa ni nobenega
               problema, pa nič ni, takrat so avtonomne, naj se zadolžijo, nismo odgovorni za
               njihovo ravnanje, za njihovo finančno stanje in tako naprej! Tu pa ni nobenega
               problema! Samo v naslovu zadolževanja je razlika – tu pa ni nobenega problema. Res
               imamo dobro kontrolo! In to je zdaj moderno v občinah! To je začetek zadolževanja v
               novi obliki. To je avtonomnost, to je to in tako naprej.</p>
               <p>Že poznamo prve primere, ampak takih primerov, ko občine ne bodo več sposobne
               poravnavati svojih obveznosti, bo jutri še desetkrat več, kot jih je danes. Pa jih
               danes res ni veliko, ampak jih poznamo. Tu so pa zdaj enaka merila, samo malo drugače
               se je treba preimenovati in kontrole več ni.</p>
               <p>Mislim, da takšno ravnanje Ministrstva za finance, da to ne pelje v neko dobro
               prihodnost, ne pelje v prihodnost stabilnega finančnega stanja slovenskih občin.</p>
               <p>Predlagam, da se o tem opravi javna razprava. Hvala.</p>
            </sp>
            <sp xml:id="SDZ7-Redna-23-2016-10-17.sp216">
               <speaker>PODPREDSEDNIK MATJAŽ NEMEC:</speaker>
               <p>Hvala lepa tudi vam.</p>
               <p>O vašem predlogu bo Državni zbor odločil v sredo, 19. Oktobra, v okviru
               glasovanj.</p>
               <p>Gospod Tomaž Lisec bo postavil poslansko vprašanje ministrici za izobraževanje,
               znanost in šport dr. Maji Makovec Brenčič.</p>
               <p>Izvolite, gospod Lisec.</p>
            </sp>
            <sp xml:id="SDZ7-Redna-23-2016-10-17.sp217">
               <speaker>TOMAŽ LISEC (PS SDS):</speaker>
               <p>Hvala, gospod podpredsednik, za dano besedo. Spoštovane ministrice, kolegi in
               kolegice lep pozdrav!</p>
               <p>Verjetno se vsi v dvorni strinjamo, da nismo politiki najboljši izvozni artikel naše
               države, ampak so to športniki, in vsi smo veseli, ko slovenski športniki
               razveseljujejo ne samo nas, ampak se v svetu omeni tudi ime naše države. Ampak
               športniki za svoj razvoj, poleg vsega ostalega, rabijo tudi športno infrastrukturo.
               Pa ne samo vrhunski športniki, ki na žalost v teh časih prevečkrat izrabljajo tujo
               športno infrastrukturo, ker domače ni ali pa je zastarela, ampak tudi mladi
               potrebujejo solidno športno infrastrukturo, da bi lahko nekoč bili slovenski
               osvajalci evropskih, svetovnih in olimpijskih medalj. Stanje pa je takšno, da je
               povprečna starost slovenskih športnih objektov, mislim da, 37 let. Na eni strani
               imamo občine, ki želijo tako s pomočjo države, včasih tudi s pomočjo evropskih
               sredstev, zgraditi primerjalno športno infrastrukturo. Na drugi strani imamo tudi
               dejstvo, ki govori – v teh dneh je šel razpis Fundacije za šport, ki v letu 2017 za
               gradnjo športnih objektov predvideva milijon sedemsto, v letu 2018 170 tisoč evrov in
               v letu 2019 500 tisoč evrov, kar je eden od velikanov slovenskega športa Iztok Čop
               pospremil z besedami, da je to za športno srenjo šokantno. Na drugi strani pa imamo
               razpis s strani države, ki za leto 2017 in 2016 predvideva 80 tisoč evrov v vsakem
               letu za športno infrastrukturo.</p>
               <p>Sam osebno sem lansko leto predlagal poslanski skupini, ki je potem tudi vložila
               amandma k proračunu v vrednosti 5 milijonov za leto 2016 in 2017. Ne gre za ogromna
               sredstva, vsaj za tiste, ki vemo, koliko približno stane ena atletska steza, en mali
               nogometni stadion, eno tenis igrišče in tako naprej, ampak gre za neko spodbudo tudi
               lokalnim skupnostmi, da bi same dale več sredstev, kajti tista občina, ki pričakuje
               nekaj od države, bo tudi sama nekaj dala. Zato me, spoštovana ministrica, glede na to
               da je v letu 2017 tako s strani Fundacije za šport kot tudi proračuna namenjenih 2,5
               milijona evrov za gradnjo športne infrastrukture, v letu 2018 pa en milijon evrov,
               zanima:</p>
               <p>Kakšni so načrti ministrstva na področju razvoja te športne infrastrukture, ki je po
               mojem mnenju nujno potrebna tako obnove, predvsem tudi novogradnje?</p>
               <p>Hvala.</p>
            </sp>
            <sp xml:id="SDZ7-Redna-23-2016-10-17.sp218">
               <speaker>PODPREDSEDNIK MATJAŽ NEMEC:</speaker>
               <p>Hvala lepa.</p>
               <p>Besedo ima doktorica gospa Maja Makovec Brenčič.</p>
            </sp>
            <sp xml:id="SDZ7-Redna-23-2016-10-17.sp219">
               <speaker>DR. MAJA MAKOVEC BRENČIČ:</speaker>
               <p>Najlepša hvala, spoštovani predsedujoči. Spoštovani kolegici, dragi poslanci in
               poslanke! Najlepša hvala gospodu Liscu za to vprašanje.</p>
               <p>Dejstvo je, da so se sredstva za športno infrastrukturo sistemsko zmanjševala, še
               posebej v najbolj kriznih letih 2009, 2010, 2011, tudi 2012. Mi smo že v preteklem
               letu in letos skušali najti dodatna sredstva, predvsem za tiste aktivnosti na
               lokalnih skupnostih, kjer so bili že začeti projekti športne infrastrukture, zato smo
               tudi nedavno objavili razpis v višini 600 tisoč evrov, da so te občine, ki so imeli v
               resnici tik pred zdajci še možnost zaključevanja infrastrukturnega objekta, ali
               nekega posodobitve objekta, ali za opremo, dopolnitev infrastrukture tega objekta, da
               so imela možnost in priložnost za relativno majhno investicijo dopolniti celovitost
               infrastrukture. Na ta razpis se je prijavilo 77 občin, prejetih sredstev je bilo
               toliko – torej, sredstva so omogočila razčlenitev na 13 občin, te so tudi najbolj
               merila oziroma same kriterije samega razpisa. Za naslednje leto ravno tako načrtujemo
               tovrstne razpise. Zakaj? V preteklosti se je predvsem usmerjalo v velike investicije
               infrastrukturnih športnih objektov. Ti so danes najbolj moderni, lahko rečem, da
               predstavljajo državo navzven in zagotavljajo izjemne, tudi odlične pogoje za nekatere
               panoge. Ne pa vse, govorim o vrhunskem delu ter tudi o športno-rekreativnem delu. In
               v tem delu so občine oziroma lokalne skupnosti tiste, ki so v glavnem tudi
               ustanoviteljice oziroma investitorke, v teh primerih v pomanjkanju sredstev pogosto
               na področju dopolnjevanja opreme ali zaključevanja določenega dela infrastrukture, ki
               bi lahko omogočil izvajanje še drugih dejavnosti, govorim o različnih športnih
               panogah. Prav s tem namenom mi ponovno pozivamo občine oziroma smo jih prosili, naj
               nam v letu 2016 posredujejo njihove želje. To so pravzaprav želje, ideje za nadaljnji
               razvoj. Do leta 2022 je prišlo izjemo veliko tovrstnih – zdaj bom še vedno govorila o
               željah, idejah, ki jih imajo občine –, in sicer kar v višini več kot 800 milijonov
               evrov. Vemo, da to ni realno; je pa seveda potrebno in nujno marsikje dopolnjevati
               obstoječo infrastrukturo na način, da bo lahko bolje izpolnjevala tudi vse večje
               zahteve v posameznih športnih panogah, ki se tudi modernizirajo z vidika potrebne
               infrastrukture.</p>
               <p>Prej ste omenjali povprečno dobo zgrajenega objekta. Dejstvo je, da se ti objekti
               sicer posodabljajo, se pa tudi športne panoge močno posodabljajo, tudi v zahtevnosti
               materialov, uporabe infrastrukture in različnih dopolnitev le-teh, zato je izzivov
               tudi za lokalno raven še več, da se lahko ti objekti ohranjajo na karseda sodoben
               način skupaj z opremo. Naša usmeritev in naloga pa je, da ob teh popisanih potrebah
               oziroma željah iščemo rešitve za tiste manjše projekte čim prej, ki bodo lahko
               zaokrožili že začete aktivnosti posameznih lokalnih skupnosti in jim pomagali z neko
               obliko sofinanciranja, kot se je tudi letos izkazala za najbolj primerno. Kar pa
               sledi tudi v nadaljevanju in kjer si ministrstvo prizadeva iskati dodatne vire
               oziroma dodatne možnosti financiranja športne infrastrukture, pa so tako imenovani
               regionalni viri. Vemo namreč, da evropskih sredstev tukaj ni več, za infrastrukturni
               del sredstev ni na voljo; so pa določena sredstva na voljo tudi skozi energetsko
               obnovo. Na tem področju še posebej spodbujamo tudi lokalne skupnosti, da iščejo
               priložnosti za tiste objekte, kjer bi lahko skozi energetske sanacije tudi omogočili
               posodobitev športne infrastrukture; tudi v okviru tistih objektov, ki so bodisi zgolj
               za šolske namene ali pa za širše lokalne namene izvajanja športnih programov. Res je,
               sredstev ni dovolj, zagotovo ne, si pa vsako leto prizadevamo poiskati vsaj v tem
               obdobju, v kar imam uvid, če so kakršnakoli sredstva na voljo, da jih usmerimo tako,
               da imajo v lokalnih skupnostih čim večji učinek; pa ne zaradi šolskih izobraževalnih
               programov, ampak predvsem zaradi udejanja športa za vse in tega splošno rekreativnega
               namena, za katerega pa moram reči, da je tudi skozi infrastrukturo dosegel visoko
               stopnjo primerljivosti z mednarodnimi dosežki. Še več, mi smo eden od narodov, ki ima
               tudi eno od največjih stopenj vključenosti v športno aktivnost; tudi zaradi
               infrastrukture, ki je na voljo na lokalnih ravneh. Tudi ena od analiz.</p>
            </sp>
            <sp xml:id="SDZ7-Redna-23-2016-10-17.sp220">
               <speaker>PODPREDSEDNIK MATJAŽ NEMEC:</speaker>
               <p>Hvala lepa, gospa ministrica.</p>
               <p>Gospod Tomaž Lisec, imate besedo, da zahtevate dopolnitev odgovora.</p>
            </sp>
            <sp xml:id="SDZ7-Redna-23-2016-10-17.sp221">
               <speaker>TOMAŽ LISEC (PS SDS):</speaker>
               <p>Hvala.</p>
               <p>Se strinjam, tudi sam sem včasih presenečen, da bi Slovenci bili najraje svetovni
               prvaki v vseh športih, pa vemo, da nas je samo dva milijona, eno resno evropsko
               mesto, ampak tako pač je. Kar se tiče energetske obnove, sem poslanec še iz tistih
               časov, ko je minister Černač naredil dva javna razpisa celo preko 100 milijonov evrov
               za energetsko obnovo tudi športne infrastrukture. Jaz upam, da boste pri razpisu, ki
               se sedaj preko Ministrstva za infrastrukturo pripravlja, tudi preko vašega
               ministrstva aktivno sodelovali. Me pa v tej smeri zanima, kakšni so načrti glede
               razvoja športne infrastrukture. Rekli ste in vsi vemo, da evropskih sredstev ni več,
               lokalne skupnosti želijo sodelovati, jaz pa mislim, da bi bili vsi ti športni klubi,
               ki jih je v Sloveniji okoli 7 tisoč, verjetno zelo veseli spodbude na primer v smislu
               spremembe zakonodaje iger na srečo in spremembe, ki je že potekala v tem državnem
               zboru in je dobila rdečo luč, to pa je alkohol na športnih prireditvah, ki bi
               verjetno marsikateremu manjšemu klubu omogočil tudi nakup nove športne opreme in
               infrastrukture ali pa obnovo obstoječe.</p>
               <p>Ko ste rekli 800 milijonov, seveda, to so velike številke in verjetno tudi
               prenapihnjene, sploh v teh časih; ampak ko gotovino o vsem tem, če vemo, da v letih
               2017 in 2018 3,5 milijonov s strani države in s strani Fundacije. Jaz prihajam iz
               občine Sevnica, ki je ena srednje velikih občin, top 20 velikih, z lahko bi porabili
               teh 3,5 milijonov v naslednjih dveh letih, pa ne bi bili nič razkošni. O pokritem
               plavalnem bazenu v Sevnici in Krškem le sanjamo. Strelcem se podira streha, atleti
               zaključujejo kariere, namesto da bi nadaljevali in tako naprej. V podporo tudi vam
               smo v Poslanski skupini Slovenske demokratske stranke spet predlagali amandma za dvig
               2 milijona, upam, da boste nagovorili kolege za dvig.</p>
               <p>Me pa zanima:</p>
               <p>Kdaj lahko pričakujemo ta razpis?</p>
            </sp>
            <sp xml:id="SDZ7-Redna-23-2016-10-17.sp222">
               <speaker>PODPREDSEDNIK MATJAŽ NEMEC:</speaker>
               <p>Hvala lepa.</p>
               <p>Spoštovana gospa ministrica, imate besedo za dopolnitev odgovora.</p>
               <p>Izvolite.</p>
            </sp>
            <sp xml:id="SDZ7-Redna-23-2016-10-17.sp223">
               <speaker>DR. MAJA MAKOVEC BRENČIČ:</speaker>
               <p>Hvala.</p>
               <p>Mi se bomo glede razpisa potrudili čim prej. Seveda moramo najprej zaključiti
               proračunski del in potem tudi v skladu z izkušnjo, ki smo jo imeli letos, tudi
               pripraviti morda v nekaterih delih še širšo zasnovo, kar se je izkazalo tudi z vidika
               lokalnih skupnosti kot potrebno. Kot sem povedala, cilj je, da se prav v teh manjših
               sofinanciranjih reši čim več projektov, ki so v teku. To se je izkazalo za smiselno
               ne le letos, ampak tudi v preteklosti. Prav je, da s tem nadaljujemo in s tem damo
               tudi možnost za širše aktiviranje več lokalnih skupnosti in športa za vse.</p>
               <p>Kar pa se tiče ostalih področij, ki ste jih omenili, loterija oziroma alkoholnega
               predloga, tudi predloga v zvezi s sofinanciranji, dejstvo je, da si vsi želimo čim
               več sredstev za šport; in prav bi bilo, ker je to vendar tudi nekaj, kar daje
               preventivo, kar daje tudi zdravje naroda, če se tako izrazim. Tudi mi si bomo
               prizadevali, da skušamo najti utemeljene razloge, na kakšen način in s kakšnimi
               pravimi ukrepi bi lahko prišli tudi na teh področjih do ustreznih sprememb.</p>
            </sp>
            <sp xml:id="SDZ7-Redna-23-2016-10-17.sp224">
               <speaker>PODPREDSEDNIK MATJAŽ NEMEC:</speaker>
               <p>Hvala lepa.</p>
               <p>Gospod Lisec, izvolite, beseda je vaša za postopkovno zahtevo.</p>
            </sp>
            <sp xml:id="SDZ7-Redna-23-2016-10-17.sp225">
               <speaker>TOMAŽ LISEC (PS SDS):</speaker>
               <p>Kljub temu, da sem dokaj zadovoljen z odgovori ministrice, me pa skrbi ključen moment
               – finance. Zato mislim, da poleg tega, da bi bilo najkoristneje za slovenske občine,
               za slovensko državo, predvsem pa za to, kar ste nazadnje rekli, za zdravje otrok in
               tudi starejših, da bi podprli amandma Poslanske skupine Slovenske demokratske
               stranke, da se 2 milijona evrov več nameni za področje športne infrastrukture, menim,
               da bi bilo prav, da razpravljamo o športni infrastrukturi tukaj, v Državnem zboru,
               kajti športniki in športna infrastruktura ne izbirata po političnih poljih, ampak
               izbirata po rekreativnosti in vrhunskosti. Toliko odprtih vprašanj, od zdravstva,
               lokalnih skupnosti, energetske obnove in vsega ostalega, kar bi lahko prineslo razvoj
               te na žalost zastarele športne infrastrukture. Pričakujem oziroma upam, da bi bila
               plodna razprava v Državnem zboru o športu in o športni infrastrukturi nujno potrebna.
               Hvala.</p>
            </sp>
            <sp xml:id="SDZ7-Redna-23-2016-10-17.sp226">
               <speaker>PODPREDSEDNIK MATJAŽ NEMEC:</speaker>
               <p>Hvala lepa, gospod Lisec.</p>
               <p>O vašem predlogu bo Državni zbor odločil v sredo, 19. oktobra, v okviru
               glasovanj.</p>
               <p>Gospod Ivan Škodnik bo postavil poslansko vprašanje ministru za gospodarski razvoj in
               tehnologijo gospodu Zdravku Počivalšku.</p>
               <p>Gospod Škodnik, beseda je vaša.</p>
            </sp>
            <sp xml:id="SDZ7-Redna-23-2016-10-17.sp227">
               <speaker>IVAN ŠKODNIK (PS SMC):</speaker>
               <p>Hvala lepa, gospod podpredsednik. Spoštovana ministrica, kolegica in kolegi
               poslanci!</p>
               <p>Danes bom zastavil vprašanje ministru za gospodarski razvoj in tehnologijo. Škoda, da
               ni prisoten, ima pač obveznosti, prej je planiral. Vprašanje se nanaša na področje
               turizma, ki je mogoče v tem letu še toliko bolj aktualno, ker vemo, da se kažejo zelo
               pozitivni trendi, kar se tiče oživljanja v gospodarstvu. Mogoče pa me minister
               vendarle kje posluša.</p>
               <p>Spoštovani gospod minister, Slovenija je bila nedavno prepoznana kot Zelena
               destinacija sveta, zato vas sprašujem:</p>
               <p>Kakšne vplive bo imel ta naziv na naš turizem?</p>
               <p>Kako slovenska turistična industrija sledi trendom zelenega turizma in s kakšnimi
               ukrepi jo vlada pri tem podpira?</p>
               <p>Upam, da bom odgovor v ustni obliki dobil na naslednji seji.</p>
               <p>Hvala lepa.</p>
            </sp>
            <sp xml:id="SDZ7-Redna-23-2016-10-17.sp228">
               <speaker>PODPREDSEDNIK MATJAŽ NEMEC:</speaker>
               <p>Najverjetneje želite ustni ali pisni odgovor?</p>
            </sp>
            <sp xml:id="SDZ7-Redna-23-2016-10-17.sp229">
               <speaker>IVAN ŠKODNIK (PS SMC):</speaker>
               <p>Ustni.</p>
            </sp>
            <sp xml:id="SDZ7-Redna-23-2016-10-17.sp230">
               <speaker>PODPREDSEDNIK MATJAŽ NEMEC:</speaker>
               <p>Hvala lepa.</p>
               <p>Gospod Franc Breznik bo postavil poslansko vprašanje ministrici za notranje zadeve
               mag. Vesni Györkös Žnidar.</p>
               <p>Gospod Breznik, beseda je vaša, izvolite.</p>
            </sp>
            <sp xml:id="SDZ7-Redna-23-2016-10-17.sp231">
               <speaker>FRANC BREZNIK (PS SDS):</speaker>
               <p>Najlepša hvala, spoštovani podpredsednik; spoštovana ministrica!</p>
               <p>Ponovno je prišel čas jeseni. Mineva 13 mesecev, odkar je v lanskem letu na naše
               območje prišel prvi migrantski val. Lenart in Slovenske gorice so bila ena od prvih
               naselij, kjer so se migranti zaustavili, kjer jim je vlada, brez da bi obveščala
               lokalno samoupravo, postavila čez noč migrantski center; pred tem je samo rekla, da
               so to morebitni centri. Po enem letu lahko ugotavljamo, da vlada ničesar ne dela na
               prihajajočem migrantskem valu, ki ga vsi nekako pričakujejo; in da se mimo oči
               javnosti, mimo oči lokalnih skupnosti, predvsem v okoljih, kjer se migrantov odločno
               ne želijo, namerava graditi ali postaviti številne migrantske centre. Naj navedem,
               pred enim letom so se zgodili Šenčur, Kidričevo, Lenart. Danes se dogaja Maribor,
               Črnomelj, Dobova in ostali migrantski centri.</p>
               <p>Ministrico za notranje zadeve gospo Györkös Žnidar sprašujem:</p>
               <p>Na kakšen način, s kakšno strategijo vlada želi ubraniti migrantski val; ali to
               dejansko pomeni reči ne nobeni migrantski politiki?</p>
               <p>Ali razmišljate o postavitvi centra tam, kjer so celo lokalne skupnosti kot v
               Ljubljani imele promigrantske demonstracije, kjer so si želeli migrante, kjer je
               govorila cela vrsta politikov, tudi naših poslanskih kolegov, ki sedijo tu v državnem
               zboru, da si želijo, da bodo pokazali, kako bodo oni poskrbeli za migrante?</p>
               <p>V Mariboru imamo primer gospe dr. Vesne Vuk Godina, ki si je postavila nekaj
               migrantov v svoje najemniško stanovanje in sedaj želi od ministrstva dodatna sredstva
               za najemnino v svojem stanovanju.</p>
               <p>Vprašanje, ki sledi, je:</p>
               <p>Ali boste postavljali v okoljih, kjer so ljudje odločno nasprotniki teh centrov; ali
               tam, kjer si migrantov v svojih okoljih in tudi v svojih lastniških stanovanjih
               želijo?</p>
               <p>Hvala za odgovor.</p>
            </sp>
            <sp xml:id="SDZ7-Redna-23-2016-10-17.sp232">
               <speaker>PODPREDSEDNIK MATJAŽ NEMEC:</speaker>
               <p>Hvala lepa.</p>
               <p>Ministrica za notranje zadeve mag. Vesna Györkös Žnidar, izvolite.</p>
            </sp>
            <sp xml:id="SDZ7-Redna-23-2016-10-17.sp233">
               <speaker>MAG. VESNA GYÖRKÖS ŽNIDAR:</speaker>
               <p>Hvala za besedo.</p>
               <p>Spoštovani poslanec, zahvaljujem se vam za vprašanje, predvsem zato, ker ste tudi
               sami uvodoma ugotovili, da je za nami izjemno težko obdobje. Ravno čas jeseni, 13
               mesecev od takratnega zelo težavnega obdobja. Mi se pripravljamo na vseh nivojih, z
               vsemi ukrepi, nimam niti časa ponovno ponavljati vse, kar delamo in kar bomo delali v
               prihodnih obdobjih. Vendar bi tukaj morda popravila vtis, ki nekako izhaja iz vašega
               vprašanja. Morda ima kdo občutek, da so ilegalne migracije nekaj, čemur se Slovenija
               lahko izogne. To žal ni možno. Zato se tudi na to pripravljamo. Seveda si želimo, oba
               si želiva, da do tega ne bi prišlo. Verjamem tudi, da si vi in tudi mi želimo, da ne
               bi bilo potrebe po nobenih kapacitetah, da dejansko sploh ne bi bilo potrebe po tej
               aktivaciji, ker to bi potrjevalo dejansko stanje, da je migracijska slika
               obvladljiva, da se ni poslabšala. Vendar pa jaz menim, da nas ne čaka tako lepa
               prihodnost in se je treba skupaj na ta problem pripravljati.</p>
               <p>Zakaj kapacitete? Kapacitete so namenjene obvladovanju migracijskega toka. V prvi
               vrsti je tukaj varnost. Če se spomnite, kako je bilo težavno v tistem obdobju, ki smo
               ga že doživeli, če Slovenija takrat ne bi imela zagotovljenih kapacitet, bi to
               pomenilo, da bi pol milijona ljudi tavalo po državi. Jaz mislim, da to ni v interesu
               nikogar, zato se tudi v tem kontekstu pripravljamo. Vendar pa je situacija drugačna.
               Pripravljamo se na drugačen način; tudi s spremembami Zakona o tujcih, o katerih smo
               po mojem mnenju ravno danes imeli zelo uspešno koalicijsko usklajevanje. Dejstvo je
               tudi, da se država v tem trenutku primarno fokusira na stanje na meji, torej na
               varovanje državne meje z vzpostavljenem sprejemno-registracijskih centrov, ki pa so
               nujni, če želimo zagotoviti učinkovito varovanje državne meje; in potem bo tudi
               situacija v državi vzdržna. Slovenija oziroma vlada vzpostavlja te
               sprejemno-registracijske centre, v katerih ne bo šlo za nastanitev teh ljudi, ampak
               bo šlo samo za tiste nujne postopke, ki se morajo v teh centrih izvesti zato, da se
               izvaja vračanje v Republiko Hrvaško. Vsi ukrepi in zadeve, ki izhajajo iz tega
               migrantskega vala, v tem trenutku v skladu z bilateralnimi sporazumi dobro potekajo,
               vendar pa je v vsakem primeru edino smiselno, da se vse osebe, ki jih policija ujame
               pri prehodu državne meje, registrira in obravnava čim bližje meji in kraju vrnitve v
               Hrvaško. Zato so vsi sprejemno-registracijski centri, ki so ob meji, primarno
               namenjeni zagotavljanju varnosti ljudi ob meji, ker ne moremo dovoliti, da se ta
               migrantski tok razprši, če pride do okrepljenih ilegalnih migracij. To je tisto
               dejstvo, s katerim se bo morala Slovenija v prihodnjih obdobjih srečevati.</p>
               <p>Če teh kapacitet ob meji ne bo, potem teh ljudi ne bo možno ustrezno obravnavati, jih
               ne bo možno registrirati in tudi vrniti oziroma premestiti, kar pa bi za vse okoliške
               prebivalce, ki živijo v tistih krajih, ki živijo ob mejah, pomenilo povečano
               varnostno tveganje, tudi ogrožanje prebivalcev, ki so na teh območjih. Zato je zelo
               pomembno, da razumemo, čemu je dejansko namenjen ta pristop. Gre za sistem
               obvladovanja ilegalnih migracij, ker dejstvo je, da reguliranega migrantskega toka ne
               bo več. Gre za klasične ilegalne migracije, ki tudi temeljijo na organiziranem
               kriminalu; in Slovenija kot država se mora s tem soočati. Ti centri bodo aktivirani
               samo v primeru, da bo na določenih območjih migracijski pritisk pojačan; pa še to
               takrat, kadar ne bo možno zagotavljati dela po rednih policijskih postajah; ker že v
               tem trenutku se to dogaja po policijskih postajah, vendar pa se moramo pripraviti na
               morebitno povečanje migracijskega pritiska.</p>
               <p>Glede Črnomlja smo že pojasnjevali v javnosti. Bile so evidentirane tri možne
               lokacije, ena od teh je bila najprimernejša, vendar pa se še opravljajo ogledi
               določenih drugih lokacij. Če bo rešitev enakovredna, se bo sprejela odločitev, da se
               uporabi ta nadomestna lokacija. Ampak še enkrat, namen vzpostavljanja
               sprejemno-registracijskih centrov ob meji je ravno v tem, da se zagotovi učinkovito
               varovanje državne meje in da se zagotovi varnost okoliškega prebivalstva; ker
               ilegalne migracije so dejstvo in temu se Slovenija ne more izogniti, razen če
               spremeni geografsko lego, da nas ta zadeva ne bi tangirala. Gleda Maribora smo tudi
               že pojasnjevali, na različnih nivojih je bilo že pojasnjeno, tudi predsednik Vlade je
               na koncu koncev o tem govoril. Maribor ni prioriteta, država se v tem trenutku
               dejansko intenzivno pripravlja, da je situacija na meji takšna, da so ilegalne
               migracije obvladljive. Verjamem, da je v interesu vseh, da ne pride do razpršitve in
               da se tudi na ta način zagotavlja varnost. To je naša primarna skrb in to je ta
               koncept, ki ga želimo uveljaviti.</p>
            </sp>
            <sp xml:id="SDZ7-Redna-23-2016-10-17.sp234">
               <speaker>PODPREDSEDNIK MATJAŽ NEMEC:</speaker>
               <p>Hvala lepa, gospa ministrica.</p>
               <p>Gospod Breznik, želite dopolnitev?</p>
               <p>Izvolite, beseda je vaša.</p>
            </sp>
            <sp xml:id="SDZ7-Redna-23-2016-10-17.sp235">
               <speaker>FRANC BREZNIK (PS SDS):</speaker>
               <p>Najlepša hvala.</p>
               <p>Hvala za to, da ste povedali, da migrantskih centrov v Mariboru ne bo, da ni
               prioritetna lokacija. Želel pa bi vseeno spomniti, da smo v lanskem letu imeli ta
               problem, da je šlo za podcenjevanje – podcenjevanje naše države do migrantskega vala
               in podcenjevanje sosednjih držav do migrantskega vala ter podcenjevanje Evropske
               unije. Slovenija ni prinesla v tem času, 25 let te države, svoje suverenosti na
               Republiko Nemčijo ali na Evropsko unijo. Mi smo sami, odločamo o svoji usodi in na
               kakšen način bo nekdo prešel našo državno mejo. In bili smo eni izmed večjih
               kršiteljev glede Dublinskega sporazuma. Kot vemo, je bil kaos, metali smo hrano
               stran, metali so konzerve stran, večina ljudi, ki ni imela nobenega statusa, je
               prešla slovensko mejo. Jaz sem si pogledal, v zadnjih mesecih sem bil v Berlinu,
               Hamburgu, Kölnu, Münchnu, ta mesta so popolnoma spremenila svojo sestavo. Nikoli več
               ne bo tako, kot je bilo. Te ljudi je sedaj težko vrniti v matično državo, marsikdo
               izvira iz držav, kjer ni vojn, kjer sploh tega statusa ne bi mogli dobiti. Te ljudi
               ščitijo številne konvencije in tudi ta naivnost Evropske unije.</p>
               <p>To so moja vprašanja, tolikokrat posvečena tudi vam, ministrica; pa vas ne obtožujem
               za vse probleme Evrope in Slovenije, ampak želim, da se ta naivnost popravi in da smo
               se iz tistega migrantskega vala v lanskem letu kaj več naučili. Zato želim, da se
               varovanje na mejah povečuje, da damo jasno vedeti svetu in vsem, ki bodo morebiti
               hoteli prehajati slovensko mejo, da v Sloveniji ne želimo nič migrantov; razen
               tistih, ki imajo poseben status. In to mora biti slovenska politika. Najlepša
               hvala.</p>
            </sp>
            <sp xml:id="SDZ7-Redna-23-2016-10-17.sp236">
               <speaker>PODPREDSEDNIK MATJAŽ NEMEC:</speaker>
               <p>Hvala lepa. 
                   Gospa ministrica, imate besedo za dopolnitev odgovora. 
               
            </p>
            </sp>
            <sp xml:id="SDZ7-Redna-23-2016-10-17.sp237">
               <speaker>MAG. VESNA GYÖRKÖS ŽNIDAR:</speaker>
               <p>Hvala lepa.</p>
               <p>Še enkrat, ponovno, nobenih kršitev s strani Republike Slovenije ni bilo, o tem je
               bilo ogromno že povedano, ogromno napisano, tukaj ne bom ponavljala; se pa strinjam s
               tem, da je Evropska unija sprejela kar nekaj napačnih odločitev. Prva napačna
               odločitev zagotovo v tistih uvodnih časih, ko se je zadeva pričela zelo komplicirati
               – ker vemo, da ta situacija ni nastala v letu 2015, je posledica dolgoletnega
               zanemarjanja in je eskaliralo v 2015 –, da se takrat ni aktivirala Direktiva o
               začasni zaščiti za Sirce. Zaradi tega je prišlo do tega mešanega migracijskega vala,
               ki je bil zelo težko obvladljiv. Se dela na zunanji schengenski meji, kjer je
               poostrena mejna kontrola. Veste, da policija zelo učinkovito dela, tudi odkriva
               ilegalne prehode meje, tudi nekaj nedavnih akcij je bilo, ki so tudi bile v medijih,
               ko je razbila tudi kriminalne združbe, ki so se ukvarjale s sprovajanjem. Tudi Zakon
               o tujcih je odraz naše suverenosti in dejansko upoštevanja vseh tistih elementov, ki
               so pomembni za zagotavljanje naših nacionalnih interesov. Je pa res, da vsak
               restriktiven ukrep na meji prinaša določena tveganja, varnostna ter tudi v smislu
               zgostitve migracijskega toka. Vemo tudi, da vsako zaustavljanje na meji poveča tudi
               vlaganje prošenj za mednarodno zaščito, tudi na to se pripravljamo tudi v okviru tega
               zakona o tujcih. Dejstvo je, da se Slovenija ilegalnim migracijam ne bo mogla
               izogniti, lahko pa jih bolj ali manj učinkovito obvladuje. Zato mislim, da je tukaj
               zelo pomembno, da smo sposobni kot država stopiti skupaj in dejansko se enotno
               soočati s tem problemom, ki prihaja od zunaj. Torej nihče znotraj Slovenije tega
               problema ni povzročil, Slovenija ga sama tudi ne bo rešila.</p>
               <p>Morda samo pripomba, nekako se mi zdi na trenutke zdi, da smo v preteklem obdobju,
               torej v času največjega migracijskega pritiska, še predobro opravili svoje naloge, da
               se večina ljudi sploh ne zaveda, kaj se je v tistem obdobju dogajalo. Policija je na
               meji vlagala maksimalne napore, tudi Ministrstvo za notranje zadeve je bilo izjemno
               obremenjeno. Teh scenarijev, kakor so jih deležni v Avstriji, Nemčiji, Srbiji, tudi
               na Hrvaškem smo že videli takšne prizore, na Madžarskem, ko so ti ljudje enostavno
               povsod – po postajah, postajališčih, parkih. Tega si mi ne želimo in bomo naredili
               vse, da do tega ne pride, zato tudi predlagamo vse ukrepe, ki gredo v smeri
               zagotavljanja organizacijske varnosti; in na koncu koncev zakonodajne ukrepe, da do
               tega ne pride. Se zavedamo svoje majhnosti, vsekakor je varnost eden do primarnih
               imperativov Ministrstva za notranje zadeve in bomo tudi v tem kontekstu predlagali
               vse tisto, kar je naša dolžnost. Skratka, država je dolžna sprejeti vse ukrepe za
               primer povečanih nezakonitih prehodov meje v večjih razsežnostih, ker se v celoti
               zavedamo vseh dejavnikov tveganja, ki to povzročajo; ter vse, kar lahko potem tudi
               predstavlja težave v naši državi. Smo pozorni, spremljamo situacijo in bomo tudi
               pravočasno ukrepali kot doslej.</p>
            </sp>
            <sp xml:id="SDZ7-Redna-23-2016-10-17.sp238">
               <speaker>PODPREDSEDNIK MATJAŽ NEMEC:</speaker>
               <p>Hvala lepa.</p>
               <p>Gospod poslanec Breznik, imate besedo, da zahtevate postopkovno.</p>
               <p>Izvolite.</p>
            </sp>
            <sp xml:id="SDZ7-Redna-23-2016-10-17.sp239">
               <speaker>FRANC BREZNIK (PS SDS):</speaker>
               <p>Hvala, podpredsednik.</p>
               <p>Hvala za delne odgovore, gospa ministrica. Delno ste me zadovoljili; delno pa sem vas
               spraševal tudi o fizičnih osebah, ki so se hvalile s tem, kako so humanitarne, kot na
               primer profesorica iz Maribora, ki sedaj zahteva denar od države za najemnino v
               svojem privatnem stanovanju. Še enkrat, to je primer dr. Vesne Vuk Godina, ki se je
               hvalila; in vse ostale kritike, ko smo opozarjali na naivnosti, na probleme, ki bodo
               sledili, lahko rečemo etiketirala z nestrpneži, z nehumanimi ljudmi. Treba je pa
               vseeno vedeti, gospa ministrica, ni res, schengen je padel. Je padel v Sloveniji, je
               padel v Grčiji. Slovenija mora varovati schengen; ne Hrvaška in Srbija, če govorimo o
               lanskem primeru. Jaz sem bil osebno v Dobovi. Poglejte samo statistiko ljudi, ki so
               sodelovali v terorističnih napadih v tujini, ki so prišli v Slovenijo in niso bili
               evidentirani. Spomnimo se, kakšne so bila vaša elektronska pomagala pa elektronska
               sredstva na mejah. Poglejmo si biometrične zapise, prstne odtise, koliko od teh
               tehničnih sredstev ste pripravili takrat za mejo. Niste jih imeli. V Dobovi ste imeli
               recimo en zastarel biometrični senzor, na katerem ste vsakemu desetemu ali dvajsetemu
               migrantu komaj vzeli prstne odtise. Niste mogli ugotavljati, kdo prihaja in kdo ne
               odhaja. Takšnih postopkov, kot bi jih želel schengen, seveda niste izpolnjevali, ker
               vas je ta val presenetil. Val vas je presenetil tudi s tem, da ste sprostili val
               zaradi tega, ker je na štiri policiste recimo prišlo 500 migrantov. Seveda so se
               lahko samo umaknili in v luči dobre vere spustili te ljudi na določenih odsekih
               skozi. To pač se ne spodobi za eno suvereno državo, ker jasno je treba dati vedeti,
               da država Slovenija si ne želi; in zaključimo. Varnost in zdravje ljudi je
               prvenstveno delo policije, za slovenske državljane in državljanke. Razne nastanitvene
               centre bi za marsikaterega Slovenca in Slovenko lahko postavili.</p>
               <p>Jaz tudi mislim, da so slovenski državljani in državljanke premalo obveščeni o vaših
               namerah, da bi bilo treba o tem več javno spregovoriti. Zaradi tega, gospod
               podpredsednik, bi izkoristil priložnost preko Poslovnika, da opravimo o tem širšo
               razpravo in da na zaključku te seje o tem glasujemo. Moja prošnja je, da opravimo
               širšo razpravo, da o tem glasujemo, ker menim, da obstajajo številna mesta in naselja
               v Sloveniji, ki so deprivilegirana, ki od te vlade niso dobila ničesar, razen da jim
               vsiljujete begunske centre. Mislim, da to ni dobra politika, in ne vem, zakaj
               begunskih centrov ne postavljate tja – vi ste mi govorili o meji – v okolja, kjer pa
               si ljudje begunce želijo, kot so bili nekateri primeri. Zdaj naj se ti ljudje enkrat
               končno postavijo, ali so zvesti svojim dejanjem ali eno govorijo ter drugo delajo.
               Zato menim, da bomo to razpravo opravili. Najlepša hvala.</p>
            </sp>
            <sp xml:id="SDZ7-Redna-23-2016-10-17.sp240">
               <speaker>PODPREDSEDNIK MATJAŽ NEMEC:</speaker>
               <p>Hvala lepa.</p>
               <p>O vašem predlogu bo Državni zbor odločil v sredo, 19. oktobra, v okviru
               glasovanj.</p>
               <p>Gospa Marija Antonija Kovačič bo postavila poslansko vprašanje ministrici za finance
               mag. Mateji Vraničar Erman.</p>
               <p>Izvolite, gospa Kovačič.</p>
            </sp>
            <sp xml:id="SDZ7-Redna-23-2016-10-17.sp241">
               <speaker>MARIJA ANTONIJA KOVAČIČ (PS DeSUS):</speaker>
               <p>Hvala, gospod podpredsednik. Lep pozdrav vsem!</p>
               <p>Spoštovana gospa ministrica, že v juliju smo zastavili identično vprašanje, vendar je
               zaradi ministrovega odstopa vprašanje postalo brezpredmetno. Tokrat imamo prvič po
               vaši potrditvi možnost, da vprašanje zastavimo ustno na seji Državnega zbora. Pa naj
               najprej nanizam določene podatke. V letnem poročilu Zavoda za pokojninsko in
               invalidsko zavarovanje Slovenije za leto 2014 je navedeno, da znašajo zapadle
               terjatve za prispevke za pokojninsko in invalidsko zavarovanje 293,9 milijonov evrov.
               Od tega znašajo pogojno izterljive terjatve za prispevke 115,7 milijonov evrov. To je
               20,4 % vseh terjatev in 39,4 % zapadlih terjatev. Zaradi neizterljivosti je Furs v
               letu 2014 odpisal 33,8 milijonov evrov prispevkov za pokojninsko in invalidsko
               zavarovanje. V letu 2015 so zapadle terjatve za prispevke za pokojninsko in
               invalidsko zavarovanje znašale 294,7 milijonov evrov, kar pomeni, da se je znesek
               povečal za 800,8 tisoč evrov.</p>
               <p>V zvezi z navedenim in dejstvom, da je Furs kot nadzornik za evidentiranje terjatev
               iz naslova prispevkov za pokojninsko in invalidsko zavarovanje posredoval podatke na
               podlagi Navodila nadzornikom za evidentiranje terjatev javnofinančnih prihodkov,
               terjatve javnofinančnih prihodkov, posredovane v davčno izvršbo, in odpis terjatev
               javnofinančnih prihodkov, ki ga je izdalo Ministrstvo za finance, vas, spoštovana
               ministrica, sprašujem:</p>
               <p>Zakaj je prišlo do tako visokih zapadlih terjatev in odpisa, ko Furs vendar mora
               razpolagati s tekočimi podatki o obveznostih za obračunane prispevke in posledično o
               nakazilih?</p>
               <p>Kdo je odgovoren za takšno stanje?</p>
               <p>Kaj je storilo Ministrstvo za finance za izboljšanje stanja? Ali je načrtovana
               sprememba zakonodaje, ki bo šla v smeri večjega nadzora s strani Fursa?</p>
               <p>Hvala za vaš odgovor.</p>
            </sp>
            <sp xml:id="SDZ7-Redna-23-2016-10-17.sp242">
               <speaker>PODPREDSEDNIK MATJAŽ NEMEC:</speaker>
               <p>Hvala lepa.</p>
               <p>Gospa ministrica, izvolite, beseda je vaša.</p>
            </sp>
            <sp xml:id="SDZ7-Redna-23-2016-10-17.sp243">
               <speaker>MAG. MATEJA VRANIČAR ERMAN:</speaker>
               <p>Hvala za besedo, gospod podpredsednik. Spoštovana gospa poslanka, kolega minister,
               gospodje poslanci in gospa poslanka!</p>
               <p>V zvezi s tem vprašanjem naj pojasnim, da dolg, ki ste ga navajali oziroma neplačane
               zapadle terjatve, predstavljajo akumulirane neplačane obveznosti za obdobje desetih
               let, kar je splošni zastaralni rok. V nekaterih primerih pa so obveznosti iz naslova
               neplačanih prispevkov lahko celo večji. Ob koncu lanskega leta, torej na dan 31. 12.
               2015, res beležimo nekoliko višji dolg, kot je bil na dan 31. 12. 2014, in sicer za
               dobrih 800 tisoč evrov. Vendar takoj podatki o obsegu dolga konec januarja 2016 že
               kažejo, da je aktivni dolg padel pod raven, kakršno smo poznali konec leta 2014. To
               kaže na to, da je ob koncu leta 2015 prišlo do neplačila določenih obveznosti, ki so
               bile takoj po novem letu poplačane; in takšno prakso opažamo predvsem v primeru, ko
               se zavezanci oziroma delodajalci odločijo za izplačila dodatnih nagrad oziroma,
               popularno rečeno, božičnic; medtem ko obveznosti z naslova prispevkov izplačajo z
               nekajdnevno zamudo. Trend zniževanja dolga z naslova prispevkov se nadaljuje tudi med
               celotnim letošnjim letom in pričakujem, da bo ob koncu letošnjega leta slika močno
               izboljšana. Kot ste še sami v vprašanju ugotavljali, to celotno obveznost z naslova
               prispevkov neplačana obveznost delimo na aktivni in pogojno izterljivi dolg. Pri
               aktivnem dolgu Finančna uprava še aktivno izvaja postopke izterjave, medtem ko se
               večina pogojno izterljivega dolga poskuša uveljavljati oziroma se uveljavlja v tako
               imenovanih insolventnih postopkih.</p>
               <p>Zaradi odločitve Ustavnega sodišča iz leta 2011 Finančna uprava nima na razpolago
               nobenih dodatnih instrumentov, ki bi dolžnikom delodajalcem, ki ne poplačajo
               prispevkov pravočasno, omogočila poplačilo skozi odlok ali obročno plačevanje; ampak
               je na razpolago, če aktivni postopki izterjave niso uspešno končani, zgolj predlog za
               stečaj podjetja. V tem obsegu pa je poplačilo sorazmerno nizko. Na ministrstvu in na
               Finančni upravi tekoče spremljamo dogajanje v zvezi z davčnim dolgom kot celoto, še
               posebej smo pozorni na dolgove za pokojninsko in za zdravstveno blagajno. Sproti
               pripravljamo različne ukrepe, s katerimi želimo povečati učinkovitost pri odkrivanju
               neplačil in nato tudi za samo izterjavo. Večina teh ukrepov je in mora biti na
               izvedbeni ravni, po naši oceni so pristojnosti za nadzor pri Finančni upravi urejene
               praviloma ustrezno; treba pa je več narediti na sami izvedbi. Kljub vsemu smo z
               zadnjo spremembo Zakona o davčnem postopku že predlagali določne spremembe, ki bodo
               omogočile hitrejše poplačilo, nižje stroške pri poplačilu davčnega dolga, zato
               pričakujemo, da bodo imele ugoden vpliv tudi na višino davčnega dolga z naslova
               prispevka za pokojninsko varstvo. Z ustreznimi ukrepi bomo nadaljevali tudi v
               prihodnje. Hvala.</p>
            </sp>
            <sp xml:id="SDZ7-Redna-23-2016-10-17.sp244">
               <speaker>PODPREDSEDNIK MATJAŽ NEMEC:</speaker>
               <p>Hvala lepa, gospa ministrica.</p>
               <p>Gospa Marija Antonija Kovačič, beseda za dopolnitev odgovora je vaša.</p>
            </sp>
            <sp xml:id="SDZ7-Redna-23-2016-10-17.sp245">
               <speaker>MARIJA ANTONIJA KOVAČIČ (PS DeSUS):</speaker>
               <p>Ne bom dopolnjevala, pač pa lepa hvala za odgovor.</p>
            </sp>
            <sp xml:id="SDZ7-Redna-23-2016-10-17.sp246">
               <speaker>PODPREDSEDNIK MATJAŽ NEMEC:</speaker>
               <p>Hvala lepa.</p>
               <p>Mag. Marko Pogačnik bo ravno tako postavil poslansko vprašanje ministrici za finance
               mag. Mateji Vraničar Erman.</p>
               <p>Gospod Pogačnik, izvolite.</p>
            </sp>
            <sp xml:id="SDZ7-Redna-23-2016-10-17.sp247">
               <speaker>MAG. MARKO POGAČNIK (PS SDS):</speaker>
               <p>Spoštovani predsedujoči, hvala za dano besedo.</p>
               <p>Spoštovana ministrica, želim vam zastaviti vprašanje v zvezi z Družbo za upravljanje
               terjatev, DUTB. Ponovno smo lahko v medijih v zadnjem mesecu prebrali, da bo zaradi
               pripojitve Factor banke in Probanke treba Družbo za upravljanje terjatev bank
               dokapitalizirati.</p>
               <p>Zanima me:</p>
               <p>Kdaj je Družba za upravljanje terjatev bank prvič obvestila Ministrstvo za finance,
               da bo v primeru pripojitve Factor banke in Probanke k Družbi za upravljanje terjatev
               bank potrebna njena dokapitalizacija?</p>
               <p>Dejstvo je, da je odločitev o pripojitvi Factor banke in Probanke k Družbi za
               upravljanje terjatev bank sprejela Vlada Republike Slovenije s sklepom.</p>
               <p>Zanima me:</p>
               <p>Kdo je dal takšen predlog?</p>
               <p>Zakaj se ni nadaljevalo po postopku, da se ti dve banki likvidira, kot je bilo tudi
               prvotno ob sanaciji bančnega sistema v Sloveniji leta 2013 takrat pojasnjeno s strani
               Banke Slovenije in Ministrstva za finance?</p>
               <p>Hvala.</p>
            </sp>
            <sp xml:id="SDZ7-Redna-23-2016-10-17.sp248">
               <speaker>PODPREDSEDNIK MATJAŽ NEMEC:</speaker>
               <p>Hvala lepa.</p>
               <p>Ministrica za finance mag. Mateja Vraničar Erman, beseda je vaša, izvolite.</p>
            </sp>
            <sp xml:id="SDZ7-Redna-23-2016-10-17.sp249">
               <speaker>MAG. MATEJA VRANIČAR ERMAN:</speaker>
               <p>Hvala lepa, gospod predsedujoči, še enkrat za besedo. Spoštovani gospod poslanec,
               hvala za vprašanje; ostali gospodje poslanci in gospe poslanke!</p>
               <p>Dovolite mi, da sem relativno kratka, ker so bila kratka in jasna tudi vprašanja.
               Ministrstvo za finance je prvič prejelo zahtevo oziroma opozorilo in predlog Družbe
               za upravljanje terjatev bank za dokapitalizacijo zaradi pripojitve Factor banke in
               Probanke 14. februarja letošnjega leta. Zahtevali smo še dodatna pojasnila in
               revizijo podatkov, na podlagi katerih je bila ocenjena vrednost potrebne
               dokapitalizacije. Kar se tiče predloga za pripojitev Factor banke in Probanke k
               Družbi za upravljanje terjatev bank, je – kot za vsa ostala gradiva – formalni
               predlagatelj vladnega gradiva za vprašanja, povezana za DUTB, Ministrstvo za
               finance.</p>
               <p>Zakaj banki nista bili likvidirani? Pri oceni finančnih posledic za davkoplačevalce,
               če bi nadaljevali s postopkom likvidacije, je bilo ocenjeno, da bi bili stroški za
               davkoplačevalce višji kot pa preko predlagane rešitve pripojitve. Hvala lepa.</p>
            </sp>
            <sp xml:id="SDZ7-Redna-23-2016-10-17.sp250">
               <speaker>PODPREDSEDNIK MATJAŽ NEMEC:</speaker>
               <p>Hvala lepa.</p>
               <p>Gospod Pogačnik, beseda je vaša za zahtevo dopolnitve odgovora, izvolite.</p>
            </sp>
            <sp xml:id="SDZ7-Redna-23-2016-10-17.sp251">
               <speaker>MAG. MARKO POGAČNIK (PS SDS):</speaker>
               <p>Ministrica, jaz se vam zahvaljujem za te odgovore.</p>
               <p>Bom pa zdaj postavil še nekaj zelo kratkih vprašanj in pričakujem tudi konkretne
               odgovore nanje.</p>
               <p>Zanima me:</p>
               <p>Kakšen bo zdaj znesek, ki ga bo treba dokapitalizirati in kdaj se bo ta
               dokapitalizacija Družbe za upravljanje terjatev bank izvršila?</p>
               <p>Sami ste dejali, da je Ministrstvo za finance ocenilo, da v primeru, če bi družbi
               likvidirali po rednem postopku, ne da bi prišlo do pripojitve, bi bili stroški višji
               kot v primeru dokapitalizacije Družbe za upravljanje terjatev bank.</p>
               <p>Zanima me:</p>
               <p>Kakšni bi bili stroški in zaradi česa bi ti stroški nastali?</p>
               <p>Nekako sem pričakoval, da bo ta sanacija bančnega sistema končana in da ne bomo
               davkoplačevalci ponovno imeli določenih obveznosti. Boste povedali, kakšna številka
               bo potrebna s tega naslova zaradi nekih bank; v medijih se pojavlja številka
               približno 50 milijonov. Družba za upravljanje terjatev bank je bila ustanovljena z
               namenom, da bo ta družba v proračun oziroma davkoplačevalcem vračala sredstva. Zdaj
               smo pa prišli do položaja, ko moramo davkoplačevalci ponovno dokapitalizirati Družbo
               za upravljanje terjatev bank.</p>
            </sp>
            <sp xml:id="SDZ7-Redna-23-2016-10-17.sp252">
               <speaker>PODPREDSEDNIK MATJAŽ NEMEC:</speaker>
               <p>Ministrica, imate besedo za dopolnitev odgovora.</p>
            </sp>
            <sp xml:id="SDZ7-Redna-23-2016-10-17.sp253">
               <speaker>MAG. MATEJA VRANIČAR ERMAN:</speaker>
               <p>Hvala lepa.</p>
               <p>Pričakujem, da bo znesek potrebne dokapitalizacije okrog 50 milijonov, čakam pa še na
               zadnje informacije s strani Družbe za upravljanje terjatev bank, tako da končne
               odločitve v zvezi s tem še nismo oblikovali oziroma še nismo pripravili končnega
               predloga za odločanje na vladi, kdaj se bo ta predlog izvršil. Pričakujem, da v
               relativno kratkem času. Kot rečeno, čakam še na zadnje informacije in podatke, ki jih
               mora zagotoviti Družba za upravljanje terjatev bank, da se lahko pripravi končno
               gradivo. Ko sem govorila o stroških, nisem želela, da se me razume, kot da so to
               stroški, ki so zdaj povezani z dokapitalizacijo; ampak je šlo za stroške, koliko bi
               proračun ali, če želite, javnofinančna sredstva utrpela izgube, dodatnih odhodkov ali
               pa zmanjšanja prihodkov, če bi prišlo do predčasnega prenehanja oziroma likvidacije;
               ali kaj bi se zgodilo, če bi se obe banki pripojili k Družbi za upravljanje terjatev
               bank. Ne morem vam v tem trenutku povedati končnih, celovitih številk. Lahko pa povem
               naslednje – Probanka in Factor banka sta imeli konec lanskega leta odprti dve
               obveznosti do državnega proračuna v skupini višini 360 milijonov. In to obveznost je
               prevzela Družba za upravljanje terjatev bank in jo tudi med letošnjim letom normalno
               izvršuje. Če bi prišlo do likvidacije, v bistvu poplačila tega dolga oziroma tega
               kredita, je vprašanje, če bi do njega prišlo ali ne. Hvala lepa.</p>
            </sp>
            <sp xml:id="SDZ7-Redna-23-2016-10-17.sp254">
               <speaker>PODPREDSEDNIK MATJAŽ NEMEC:</speaker>
               <p>Hvala tudi vam.</p>
               <p>Gospod mag. Marko Pogačnik, imate besedo za postopkovno zahtevo.</p>
            </sp>
            <sp xml:id="SDZ7-Redna-23-2016-10-17.sp255">
               <speaker>MAG. MARKO POGAČNIK (PS SDS):</speaker>
               <p>Spoštovani predsedujoči, hvala za dano besedo.</p>
               <p>V skladu s Poslovnikom predlagam, da opravimo javno razpravo na to temo. Prepričan
               sem, da je razlogov za to dovolj. Jaz sem prepričan, da ministrica ni posredovala
               konkretnih odgovorov na moja vprašanja. Predvsem je zaplet nastal pri odgovoru,
               kakšna bi bila razlika v primeru postopka likvidacije. Vi sami ste v prvem delu
               svojega odgovora, spoštovana ministrica, dejali, da je dejstvo, da bi bili stroški
               oziroma efekt za proračun bistveno slabši. V drugem delu odgovora pa ste omenili
               zgolj številko 360 milijonov.</p>
               <p>Mene zanima konkretno vprašanje:</p>
               <p>Kakšna bi bila ta razlika?</p>
               <p>Danes bomo dokapitalizirali Družbo za upravljanje terjatev bank v višini, kot ste
               omenili, približno 50 milijonov, kar pomeni, da še tudi danes ne veste, kakšna je ta
               končna številka. Na drugi strani pa ne znate odgovoriti, kakšna bi bila ta razlika.
               In mene res skrbi, da ta številka še vedno ni dokončna. Da ne bo čez eno leto ali pa
               čez pol leta ponovno nekdo prišel in bo rekel: Zaradi posledic pripojitve teh dveh
               bank je nastala še dodatna luknja. Kdo je zdaj garancija tukaj, da bo ta številka
               dokončna? Odločitev pa je sprejela, saj ste sami povedali, Vlada na predlog
               Ministrstva za finance. Jaz sem prepričan, da Družba za upravljanje terjatev bank že
               od samega začetka delovanja deluje v mejah nenormale, vsaj zame. In ne bi zdaj
               odpiral vseh vprašanj, ki se povezujejo v zvezi z delovanjem Družbe za upravljanje
               terjatev bank; ampak konkretno, v zvezi s to pripojitvijo.</p>
               <p>Koliko je dejansko pri tem sodelovala tudi Banka Slovenije?</p>
               <p>Kajti dejstvo pa je, da to ni bilo v prvotnem planu sanacije bančnega sistema.</p>
               <p>In kje je sedaj, spoštovana ministrica, garancija, da ta številka ne bo višja?</p>
               <p>Ali se bo to zgodilo še v letošnjem letu ali kdaj?</p>
               <p>In od kod se bo vzel ta denar?</p>
               <p>Hvala.</p>
            </sp>
            <sp xml:id="SDZ7-Redna-23-2016-10-17.sp256">
               <speaker>PODPREDSEDNIK MATJAŽ NEMEC:</speaker>
               <p>Hvala lepa.</p>
               <p>O vašem predlogu bo Državni zbor odločil v sredo, 19. oktobra, v okviru
               glasovanj.</p>
               <p>Prehajamo na drugi krog vprašanj poslank in poslancev.</p>
               <p>Gospod Marko Ferluga bo postavil poslansko vprašanje ministru za infrastrukturo dr.
               Petru Gašperšiču.</p>
               <p>Gospod Ferluga, beseda je vaša, izvolite.</p>
            </sp>
            <sp xml:id="SDZ7-Redna-23-2016-10-17.sp257">
               <speaker>MARKO FERLUGA (PS SMC):</speaker>
               <p>Hvala za besedo. Pozdrav ministrici in obema ministroma!</p>
               <p>Gospod minister, poleti in jeseni so bili na obalno-kraškem območju, sploh na
               relaciji Divača–Koper veliki požari. Ti požari se redno pojavljajo že vrsto let,
               imajo veliko materialno škodo in tudi povzročajo velik nemir med lokalnim
               prebivalstvom. Tudi sami ste bili osebno na ogledu enega od večjih požarov poleti,
               skupaj z gospodom Mesom, in tam ste tudi sprejeli določene zaveze glede reševanja te
               pereče problematike.</p>
               <p>Mene osebno v povezavi s tem zanima:</p>
               <p>V kakšni fazi se nahajajo ti ukrepi sedaj?</p>
               <p>Izpostavljeno je bilo, da bi bilo možno z nekaterimi manjšimi posegi, ki ne terjajo
               nekih ogromnih finančnih sredstev, te zadeve vsaj v določeni meri zamejiti, popraviti
               in nekako ločiti to kritično pot, ki bi lahko potem ustavljala iskre od požara.</p>
               <p>Zanima me:</p>
               <p>Konkretno kateri izmed teh ukrepov so ali bodo sedaj v tej fazi operativnega
               delovanja?</p>
               <p>Kako se bodo nanašali na civilno zaščito in delovanje gasilskih dejavnosti na tem
               kraškem robu, ki je zelo nevaren in poleti precej vnetljiv?</p>
               <p>Sami vemo, da te vremenske spremembe povzročajo tudi zelo sušne predele. Vem, da je
               vaše sodelovanje tudi na ravni civilne zaščite in gasilskih enot na obali. Pridobil
               sem določene informacije, da so Slovenske železnice že prejele določena sredstva, s
               katerimi naj bi sanirale ta kritični del proge.</p>
               <p>Kaj je bilo postorjenega v zvezi s tem?</p>
               <p>Hvala.</p>
            </sp>
            <sp xml:id="SDZ7-Redna-23-2016-10-17.sp258">
               <speaker>PODPREDSEDNIK MATJAŽ NEMEC:</speaker>
               <p>Hvala lepa.</p>
               <p>Minister za infrastrukturo dr. Peter Gašperšič, beseda je vaša.</p>
            </sp>
            <sp xml:id="SDZ7-Redna-23-2016-10-17.sp259">
               <speaker>DR. PETER GAŠPERŠIČ:</speaker>
               <p>Hvala, predsedujoči, za besedo. Spoštovana poslanka, spoštovani poslanci in
               spoštovani poslanec gospod Marko Ferluga!</p>
               <p>Na Slovenskih železnicah, Direkciji Republike Slovenije za infrastrukturo in tudi na
               Ministrstvu za infrastrukturo se zelo zavedamo te požarne problematike in jo temu
               ustrezno tudi resno obravnavamo. Zaradi teh požarov, ki so bili ob progi na kraškem
               robu letos poleti, avgusta in tudi kasneje v jeseni je še prišlo do nekaterih manjših
               pojavov, je bila ustanovljena posebna delovna skupina s ciljem, da se preuči, zakaj
               je prišlo do tega dogodka, da se natančno ugotovi vzrok in da se tudi pripravijo
               predlogi za preprečevanje požarov v prihodnje. Delovna skupina je predlagala, da se
               poleg teh ukrepov, ki se že redno izvajajo v skladu s predpisi – mi imamo na tem
               področju poseben pravilnik in tudi Uredba o varstvu pred požarom v naravnem okolju
               govori o tem –, uvede še dodaten ukrepe.</p>
               <p>Naj najprej predstavim to, kaj se že redno izvaja. To je sprotno vzdrževanje
               vegetacije v požarnovarnostnem pasu ob progi, kar vključuje košnjo in odstranjevanje
               mrtve vegetacije; potem se omejuje hitrosti vlakov na požarno ogroženih odsekih
               proge; nadzorovano se požiga mrtva vegetacija; kemično se zatira vegetacija in izvaja
               se nadzor, to je opazovanje, obveščanje ter javljanje. Predlagani so še dodatni
               ukrepi, kot so postavljanje protipožarnih zidov, izvedba betonskih obrizgov v teh
               protipožarnih pasovih, preventivna zaščita pobočij pred požari s posebnim sredstvom,
               obrizgom. To je taka tekočina, ki potem preprečuje nastanek požarov. Dalje, da se
               uredijo posebne poti in ustrezne protipožarne preseke, da je lažji dostop v primeru
               intervencije, vgradnja posebnih javljalnikov toplotnih preobremenitev tekalnih
               elementov tirnih vozil ter namestitev videonadzora na določenih kritičnih odsekih
               proge. Glede konkretnih ukrepov, za katere je zadolžen upravljavec javne železniške
               infrastrukture, to je podjetje SŽ – Infrastruktura, lahko povem, da še ni prejelo
               dodatnih sredstev iz tega naslova. Jih pa bo prejelo na podlagi dodatka k pogodbi o
               vzdrževanju in upravljanju infrastrukture, ki je v postopku medresorskega
               usklajevanja. Ta sredstva so predvidena v višini 100 tisoč evrov, in sicer za
               področje investicijskega vzdrževanja še za leto 2016, namenjena pa bodo za ureditev
               betonskih obrizgov v teh požarnih pasovih. Postopki izbora izvajalcev so že izpeljani
               in pričakujemo, da bomo z deli začeli v najkrajšem možnem času, vsekakor še v
               letošnjem letu, tako da bi bila v novembru letos tudi zaključena. S tem bo delno
               rešena ta problematika v vasi Podpeč. Za leto 2017 pa je predvideno še približno 200
               tisoč evrov za nadaljevanje teh protipožarnih ukrepov, ki se bodo izvajali že takoj
               na začetku naslednjega leta.</p>
               <p>Postavitev protipožarnih zidov in protihrupnih ograj bo SŽ – Infrastruktura izvajala
               v naslednjem letu v okviru investicijskega vzdrževanja. Potrebna dokumentacija za ta
               dela je že v pripravi. Direkcija bo pripravila tudi koncept požarne varnosti, ki se
               nanaša na tehnične, gradbene in organizacijske ukrepe na progovnih odsekih ali delih
               odsekov prog v Republiki Sloveniji. Torej ne samo na Obali, ampak tudi drugje, na
               območjih z veliko ali zelo veliko požarno ogroženostjo. Z Obalno gasilsko zvezo, v
               nadaljevanju pa tudi še z ostalimi zvezami, ki pokrivajo področje visoke požarne
               ogroženosti, pa ima podjetje SŽ – Infrastruktura namen podpisati sporazum o pomoči
               pri izvajanju protipožarnih ukrepov, predvsem za svetovanje in zagotavljanje požarne
               varnosti v primeru preventivnih požigov, ki jih izvaja SŽ – Infrastruktura. Vsi
               ostali preventivni ukrepi, kot je čiščenje protipožarnih pasov, preventivni požigi in
               zatiranje rastja, pa se izvajajo v skladu z načrti. Pričakujemo, da bo z uvedbo teh
               dodatnih ukrepov požarna ogroženost zmanjšana na najmanjšo možno mero. Hvala lepa.
            </p>
            </sp>
            <sp xml:id="SDZ7-Redna-23-2016-10-17.sp260">
               <speaker>PODPREDSEDNIK MATJAŽ NEMEC:</speaker>
               <p>Hvala lepa, minister.</p>
               <p>Gospod Ferluga, imate besedo, da zahtevate dodatno pojasnilo.</p>
            </sp>
            <sp xml:id="SDZ7-Redna-23-2016-10-17.sp261">
               <speaker>MARKO FERLUGA (PS SMC):</speaker>
               <p>Hvala.</p>
               <p>Moram povedati, da sem šel tudi sam, brez medijev, pogledat to požarišče. Bilo je
               resnično pretresljivo videti, kakšne dimenzije je to zahtevalo. Tudi sam ste bili
               tam. Mogoče eden od takih ukrepov, ki bi bil smiseln, je tudi en predlog, ki smo ga
               dobili s strani civilne zaščite oziroma gasilcev, da bi se tam postavila kamera, ki
               snema nad kraškim robom. Kar se pa tiče časovnice, bi rad malo precizneje.</p>
               <p>Če lahko poveste:</p>
               <p>Kdaj v tem letu in kdaj v naslednjem letu?</p>
               <p>Veste sami, da se sušno obdobje začne nekje od maja naprej. Morate paziti na to.
               Hvala.</p>
            </sp>
            <sp xml:id="SDZ7-Redna-23-2016-10-17.sp262">
               <speaker>PODPREDSEDNIK MATJAŽ NEMEC:</speaker>
               <p>Hvala lepa.</p>
               <p>Gospod minister, izvolite, beseda je vaša.</p>
            </sp>
            <sp xml:id="SDZ7-Redna-23-2016-10-17.sp263">
               <speaker>DR. PETER GAŠPERŠIČ:</speaker>
               <p>Hvala lepa.</p>
               <p>Kot sem že tudi sam omenil, v teh dodatnih ukrepih je predviden tudi ta videonadzor,
               kar ste omenili, s to videokamero, ki bi potem strateško omogočala pregled nad
               najbolj kritičnimi deli proge. Ti betonski obrizgi, to je to, kar se bo najprej
               izvajalo, predvideno je, da bodo v novembru 2016 in potem takoj v začetku leta 2017.
               Cilja se na to, da bo pred sušnim obdobjem to že izvedeno. Glede protipožarnih zidov
               pa zdaj nimam časovnice tukaj pripravljene, ampak lahko zagotovim ta podatek kasneje,
               če bi želeli še glede tega, ker tisto je že, kot rečeno, v okviru investicijskega
               vzdrževanja, malo zahtevnejši ukrep. Ampak predvideni in dogovorjeni so že odseki,
               kjer se bo to postavljalo, tako da bo dosežena dvojna funkcija – protipožarna in
               protihrupna zaščita.</p>
               <p>Ko že imam to priložnost, bi omenil še to, da so se Slovenske železnice tudi zelo
               potrudile in se zelo hitro odzvale v tem konkretnem primeru reševanja požarne
               problematike, zelo intenzivno sodelujejo s prizadetimi lokalnimi skupnostmi in so se
               v tem primeru tudi po več tovrstnih primerih zelo hitro odzvale s poplačilom
               odškodnine. Mislim, da v tem primeru lahko rečemo, da je bil odziv malo boljši in
               primernejši, kot je bil morda kdaj v preteklosti. Kot rečeno, za naprej pa bomo
               storili vse, kar je v naši moči, da se ta požarna ogroženost kar najbolj zmanjša.
               Hvala lepa.</p>
            </sp>
            <sp xml:id="SDZ7-Redna-23-2016-10-17.sp264">
               <speaker>PODPREDSEDNIK MATJAŽ NEMEC:</speaker>
               <p>Hvala ministru Gašperšiču.</p>
               <p>Besedo ima dr. Matej T. Vatovec, ki bo postavil poslansko vprašanje ministru za
               pravosodje mag. Goranu Klemenčiču.</p>
               <p>Izvolite, gospod Vatovec.</p>
            </sp>
            <sp xml:id="SDZ7-Redna-23-2016-10-17.sp265">
               <speaker>DR. MATEJ T. VATOVEC (PS ZL):</speaker>
               <p>Hvala, gospod podpredsednik; spoštovani minister!</p>
               <p>V zadnjem mesecu je ministrica za notranje zadeve že večkrat napovedala skrajne
               ukrepe, kar se tiče morebitnega povečanega prehoda beguncev. Napovedala je spremembe
               treh zakonov, s katerimi bi omogočila suspenz azilnih postopkov, zaprla mejo, ob tem
               pa policistom povečala pooblastila, h katerim je med drugim dodelila tudi
               paralizatorje. V javnosti so predlogi seveda naleteli na burne odzive, saj gre za
               ukrepe, ki so sporni z vidika spoštovanja mednarodnega prava, konvencij o spoštovanju
               človekovih pravic ter pravil azilnega prava ter tudi z vidika Ustave Republike
               Slovenije. Pri vsem skupaj pa je najbolj zaskrbljujoče samo dejstvo, da se tako
               radikalni posegi v človekove pravice in temeljne svoboščine sprejemajo praktično v
               tajnosti, brez javne in strokovne razprave, sprejemali pa naj bi se po nujnem
               postopku.</p>
               <p>V zvezi s tem vas, minister, sprašujem:</p>
               <p>Ali kot minister za pravosodje menite, da je suspenz azilnih postopkov, na podlagi
               katerega bi bilo možno za mednarodno zaščito zaprositi le še v primeru ogroženosti
               življenja, skladen s Konvencijo o beguncih, Evropsko konvencijo o varstvu človekovih
               pravic in temeljnih svoboščin, mednarodnim azilnim pravom ter Ustavo Republike
               Slovenije?</p>
               <p>Kaj menite o netransparentni, celo tajni pripravi na obravnavi Zakona o tujcih in
               Zakona o nadzoru državne meje?</p>
               <p>Se vam zdi primerno, da se tako radikalne in najverjetneje tudi ustavno sporne
               rešitve pripravljajo v tajnosti, brez javne razprave in tehtnih analiz?</p>
               <p>Leta 2008, ko ste opravljali funkcijo državnega sekretarja, ste nasprotovali uvedbi
               uporabe paralizatorja. Danes Ministrstvo za notranje zadeve poleg paralizatorjev
               uvaja še množični nadzor nad potniki, množično preverjanje registrskih tablic,
               uporabo termo-vizualnih kamer ter radarskih sistemov za detekcijo navzočnosti oziroma
               premikov čez stene.</p>
               <p>Ali podpirate predlagane ukrepe in ali menite, da je njihova uvedba argumentirana
               oziroma upravičena?</p>
               <p>Kaj menite o konstantnem dajanju vtisa, da so ali pa da v zelo kratkem še bodo v
               Sloveniji izredne razmere, za katere je treba nujno iskati skrajne ukrepe, in
               razmere, ki jih brez drastičnih posegov v človekove pravice in temeljne svoboščine
               nikakor ne moremo obvladati?</p>
               <p>V intervjuju za Mladino ste pred relativno kratkim časom ob vprašanju, ki se je
               nanašalo na Zakon o mednarodni zaščiti, dejali, da je, citram, "treba vedeti, da gre
               za produkt določenega časa in trenutka migrantske krize, ko so Evropa in posamezne
               države panično, in večinoma, neuspešno iskale rešitve".</p>
               <p>Ali menite, da gre tudi tokrat za vse preveč panične produkte Ministrstva za notranje
               zadeve?</p>
               <p>Hvala.</p>
            </sp>
            <sp xml:id="SDZ7-Redna-23-2016-10-17.sp266">
               <speaker>PODPREDSEDNIK MATJAŽ NEMEC:</speaker>
               <p>Minister za pravosodje mag. Goran Klemenčič, beseda je vaša.</p>
            </sp>
            <sp xml:id="SDZ7-Redna-23-2016-10-17.sp267">
               <speaker>MAG. GORAN KLEMENČIČ:</speaker>
               <p>Hvala lepa, spoštovani podpredsednik. Spoštovani poslanci in poslanke, kolega
               minister!</p>
               <p>Razočaral vas bom. Vse, kar ste me vprašali, sodi na področje vladnega usklajevanja
               različnih zakonodajnih ukrepov. Težko govorimo o tem, da so postopki tajni. Mi nismo,
               Ministrstvo za pravosodje ni nosilec teh ukrepov, se medresorsko usklajujejo in če
               bodo šli preko Vlade, bodo sprejeti v zakonodajnem postopku, ki je javen. Kot rečeno,
               za nobenega od zakonov, za katerega me sprašujete, Ministrstvo za pravosodje ni
               nosilno ministrstvo. Je pa Ministrstvo za pravosodje, skladno z Zakonom o državni
               upravi, ministrstvo, ki mora poleg Službe Vlade za zakonodajo skrbeti tudi za
               opozarjanje oziroma skladnost rešitev, ki jih sprejme Vlada, z mednarodnimi standardi
               in slovensko Ustavo. In to tudi počnemo. Dokler vladni medresorski postopek
               usklajevanja ni zaključen, boste razumeli, teh stvari ne bom komentiral, ker gre za
               pristojnost drugega ministrstva in druge ministrice. Hvala lepa.</p>
            </sp>
            <sp xml:id="SDZ7-Redna-23-2016-10-17.sp268">
               <speaker>PODPREDSEDNIK MATJAŽ NEMEC:</speaker>
               <p>Hvala.</p>
               <p>Dr. Matej T. Vatovec, imate besedo za dopolnitev odgovora.</p>
               <p>Izvolite.</p>
            </sp>
            <sp xml:id="SDZ7-Redna-23-2016-10-17.sp269">
               <speaker>DR. MATEJ T. VATOVEC (PS ZL):</speaker>
               <p>Hvala.</p>
               <p>Ko sem se pripravljal na to vprašanje, sem pričakoval dva scenarija. Ta, ki ste ga
               sedaj izpeljali, je prvi. Ampak mislim, da to ni ovira, da kljub temu ne bi
               odgovorili vsaj na dve vprašanji, ker gre za vaše osebno mnenje; in me tudi zanima
               vaše osebno mnenje kot mnenje ministra za pravosodje ne glede na to, ali so ti zakoni
               že usklajeni, kakorkoli se sprejemajo, pustimo zdaj to ob strani.</p>
               <p>Še vedno me zanima:</p>
               <p>Ali bi recimo suspenz azilnih postopkov pomenil neskladje s Konvencijo o beguncih,
               Evropsko konvencijo o varstvu človekovih pravic, mednarodnim azilnim pravom ter
               Ustavo Republike Slovenije?</p>
               <p>Zanima me tudi vaše mnenje glede uvedbe paralizatorjev in drugih ukrepov za
               nadziranje državljank in državljanov Slovenije.</p>
               <p>Mislim, da kot minister ne boste posegli v delo ali resor vaše ministrske kolegice.
               Mene tu resnično zanima vaše mnenje, ker mislim, da je tudi zaradi tega, kar ste
               povedali, mnenje ministra za pravosodje o teh zadevah vse več kot relevantno.</p>
               <p>Hvala.</p>
            </sp>
            <sp xml:id="SDZ7-Redna-23-2016-10-17.sp270">
               <speaker>PODPREDSEDNIK MATJAŽ NEMEC:</speaker>
               <p>Minister Klemenčič, izvolite besedo za dopolnitev odgovora.</p>
            </sp>
            <sp xml:id="SDZ7-Redna-23-2016-10-17.sp271">
               <speaker>MAG. GORAN KLEMENČIČ:</speaker>
               <p>Hvala lepa.</p>
               <p>Me zanima, kakšen je bil pa drug scenarij, ker ste rekli, da ste pričakovali dva
               scenarija. Prvega se bom še vedno držal. Odgovor na to, ali suspenz nekih mednarodnih
               pravic, kot je azil, lahko pomeni kršitev ustave ali mednarodnega prava – seveda,
               absolutno. Ampak hudič je v podrobnostih, to je prvo. Saj veste, da se da večino
               ustavnih pravic suspendirati, če recimo razglasimo izredno stanje. Tudi to vemo. Se
               pravi vse je v postopku, pogojih in izpolnjevanju teh pogojev. Glede paralizatorjev
               pa mislim, da sem v preteklosti že vse povedal in da smo to povedali tudi v
               medresorskem usklajevanju, kar se tiče Ministrstva za pravosodje. Še enkrat, to ni
               naša odločitev, to je odločitev Vlade, ki je kolegijski organ. Dokler je kdorkoli
               član te vlade, mora za temi odločitvami stati, vključno z mano. In na koncu je to
               tudi odločitev Državnega zbora. Hvala lepa.</p>
            </sp>
            <sp xml:id="SDZ7-Redna-23-2016-10-17.sp272">
               <speaker>PODPREDSEDNIK MATJAŽ NEMEC:</speaker>
               <p>Hvala lepa.</p>
               <p>Besedo ima gospod Miha Kordiš, ki bo postavil poslansko vprašanje ministrici za
               okolje in prostor gospe Ireni Majcen, ki je danes odsotna.</p>
               <p>Gospod Kordiš, beseda je vaša, izvolite.</p>
            </sp>
            <sp xml:id="SDZ7-Redna-23-2016-10-17.sp273">
               <speaker>MIHA KORDIŠ (PS ZL):</speaker>
               <p>Hvala za besedo, predsedujoči.</p>
               <p>Ker je gospa ministrica danes odsotna, bi prosil za ustni odgovor na naslednji
               seji.</p>
               <p>Za kaj gre? Lokalna problematika Škofje Loke s kaj hitro tudi nacionalnimi
               razsežnostmi. Govorim o družbi Ekologija d. o. o., ki se ukvarja s predelavo nevarnih
               odpadkov. Ta obrat za predelavo nevarnih odpadkov je v Škofji Loki že nekaj časa,
               sedaj pa so se v tem podjetju odločili, da ga povečajo iz 12 na kar 92 ton, kar je
               sporno zaradi tega, ker je bil ta obrat, da ne govorimo niti o njegovi širitvi,
               umeščen v prostor brez kakršnekoli razprave in brez ozira na minimalno okoljsko
               škodo, ki bi se zgodila v primeru nesreče. Karkoli počnemo, ko se pogovarjamo o
               nevarnih odpadkih, se moramo zavedati, da je to še vedno silno nevarna in strupena
               dejavnost, ki ob kakšnem večjem potresu uide izpod nadzora ne glede na to, za kakšno
               zaščito smo poskrbeli. Pri tem pa niti za osnovno zaščito v tem trenutku ni
               poskrbljeno. So bili naši občinski svetniki na ogledu v tem podjetju, so prišli nazaj
               in so povedali, da aparature izgledajo tako, kot da bi bile doma narejene, brez
               kakršnihkoli certifikatov. Varnostne zaščite ni, o čemer priča tudi policijski
               zapisnik, da je bilo tja noter vlomljeno. Naš občinski svetnik pa je tudi povedal, da
               vsak otrok z nožičkom lahko pride zraven in tam preluknja sode. Potem je tukaj
               požarna zaščita, da ne govorimo o tem, da se je firma priklopila kar na interno
               kanalizacijo Gorenjske predilnice in da meri svoje izpuste samo s pH-metri in tako
               naprej. Posledice, če bi tukaj prišlo do kakršnekoli neprijetnosti, bi bile
               gromozanske, predvsem v okoljskem smislu, šla bi čistilna naprava, ki je tam zraven,
               zastrupilo bi se Sorško polje, porečje Sore in tako naprej.</p>
               <p>Zato me zanima:</p>
               <p>Če je Arso med postopkom izdaje okoljevarstvenega soglasja opravil pregled objektov,
               v katerih naj bi se odpadki predelovali, ali je šlo zgolj za napovedane ali tudi za
               nenapovedane oglede?</p>
               <p>Ali so bile ugotovljene kakršnekoli nepravilnosti?</p>
               <p>Zakaj se podjetju, ki je več let kršilo zakonodajo in poslovalo brez dovoljenj,
               omogoča legalizacija poslovanja, namesto da bi se jim poslovanje onemogočilo?</p>
               <p>Ali menite, da gre v konkretnem primeru za postavljanje interesov kapitala pred voljo
               in dobrobit lokalnega prebivalstva?</p>
               <p>Zadnje vprašanje je delno politično, moj odgovor nanj je – ja, vsekakor gre za to. In
               če bo sprejeta Ceta, je primer okolju škodljive Ekologije d. o. o. v Škofji Loki
               nekaj, kar se bo dogajalo v naši celotni državi.</p>
               <p>Hvala.</p>
            </sp>
            <sp xml:id="SDZ7-Redna-23-2016-10-17.sp274">
               <speaker>PODPREDSEDNIK MATJAŽ NEMEC:</speaker>
               <p>Hvala lepa, gospod Kordiš.</p>
               <p>Odgovor boste dobili na 24. redni seji.</p>
               <p>Zadnje poslansko vprašanje bo postavil gospod Žan Mahnič ministru za javno upravo
               gospodu Borisu Koprivnikarju.</p>
               <p>Gospod Mahnič, izvolite, beseda je vaša.</p>
            </sp>
            <sp xml:id="SDZ7-Redna-23-2016-10-17.sp275">
               <speaker>ŽAN MAHNIČ (PS SDS):</speaker>
               <p>Hvala, gospod podpredsednik. Spoštovani gospod minister, kolegice in kolegi!</p>
               <p>Minister za javno upravo je pred nekaj dnevi podpisal pismo o nameri s podjetjem
               Uber. Ta podpis pozdravljam, menim, da je pravilno, da podjetju Uber odpremo vrata
               tudi v Slovenijo. Uber ima številne zadovoljne uporabnike; tako tiste, ki ponujajo te
               storitve, kot tudi tiste, ki te storitve koristijo. Skrajni čas je, da odpremo vrata
               tej sodelovalni oziroma delitveni ekonomiji. Jaz zagovarjam tezo, da je ekonomska
               svoboda tista, ki je predpogoj vseh drugih svobod. Tako smo danes priča v tej moderni
               družbi, tudi danes je premier govoril o industrijski revoluciji, o četrti
               industrijski revoluciji, ki pa sama po sebi ni prišla na ta način, da smo izvajali in
               uvajali raznorazne regulacije, da je država čedalje bolj posegala na trg delovne
               sile, v samo ekonomijo; ampak je četrto industrijsko revolucijo prinesla
               deregulacije. Tako imamo danes recimo največjega ponudnika nočitev na svetu, ki nima
               v lasti niti ene nepremičnine, govorimo o Airbnb; imamo največjega ponudnika taksi
               storitev, ki nima v lasti niti enega avtomobila, to je podjetje Uber; imamo
               največjega prodajalca, ki nima v lasti niti ene trgovine, to je Alibaba; da ne
               govorim tudi o tem, da imamo največjo medijsko družbo, ki nima niti ene medijske hiše
               in niti enega novinarja, to je podjetje Facebook.</p>
               <p>Kljub temu da je bilo to pismo o nameri pozitivno, smo zdaj priča lobiju taksistov,
               ki jih tako ali tako že ščiti zakon, nihče drug v Sloveniji razen taksistov ne more
               oziroma ne sme nuditi javnega prevoza. Uber prinaša ravno to, odpira trga, prinaša
               pluralizacijo in seveda ste s tem dregnili v ta taksi lobi. Treba je povedati, da
               nobena država v Evropski uniji ni prepovedala Ubra; je pa dejstvo, da Uber ni povsod
               prisoten. Sam sem ga uporabljal v Združenih državah Amerike, uporabljal sem ga v
               Nemčiji, uporabljal sem ga v Franciji, same pozitivne izkušnje s podjetjem Uber. Za
               taksi plačaš 20 evrov, Uber stane 8 evrov. Na koncu je važno samo to, da sta ponudnik
               in uporabnik teh storitev zadovoljna.</p>
               <p>Gospod minister, konkretno me zanima:</p>
               <p>Kaj boste naredili, da bo čim manj regulacije v primeru prihoda podjetja Uber?</p>
               <p>Kdaj lahko pričakujemo njegov prihod?</p>
               <p>Kako bomo v prihodnje spreminjali zakonodajo, da bomo odprli vrata delitveni
               ekonomiji?</p>
               <p>Hvala lepa.</p>
            </sp>
            <sp xml:id="SDZ7-Redna-23-2016-10-17.sp276">
               <speaker>PODPREDSEDNIK MATJAŽ NEMEC:</speaker>
               <p>Hvala lepa. 
                   Besedo ima minister za javno upravo gospod Boris Koprivnikar. Izvolite,
                     gospod minister. 
               
            </p>
            </sp>
            <sp xml:id="SDZ7-Redna-23-2016-10-17.sp277">
               <speaker>BORIS KOPRIVNIKAR:</speaker>
               <p>Hvala, predsedujoči. Hvala gospodu poslancu za to vprašanje.</p>
               <p>V zvezi s tem silno zanimivim vprašanjem Ubra, ki se v zadnjem času pojavlja, naj
               povem nekaj stvari, ker očitno prihaja do nesporazumov. Prvič, v Ameriki se nisem
               pogovarjal o tem, kdaj bo Uber začel voziti v Sloveniji. Pismo o nameri, če ste ga
               prebrali, se točno nanaša na pogovor z enim tipičnim predstavnikom sodelovalne
               ekonomije in eno državo, ki morata med sabo rešiti vprašanja, kako lahko neko
               povezovalno podjetje dejansko začne delovati v nekem zakonodajnem okvirju, ki za to
               ni pripravljeno. In tak primer imamo po vsej Evropi. Pismo o nameri se ni nanašalo na
               to, kdaj bo Uber v Sloveniji začel funkcionirati, ampak kako bomo z Ubrom kot
               primerom sodelovalne ekonomije razrešili tista temeljna vprašanja. Ta temeljna
               vprašanja, ki jih moramo v regulaciji razrešiti, so predvsem vprašanja delovnega
               razmerja, kajti če nekdo samostojno vozi za Ubra, potem ni pri Ubru zaposlen, ampak
               je delovno aktiven. Zato ta trenutek v Sloveniji Uber lahko vozi izključno preko
               podjetij, ki so registrirana in imajo licenco za opravljanje prevozov, ali
               samostojnih podjetnikov, k imajo to licenco. In v tej smeri, kolikor je meni znano,
               se tudi na Ministrstvu za infrastrukturo dogovarjajo, da bi se lahko ta vožnja
               omogočila; vendar ne kot fizične osebe.</p>
               <p>Drugo vprašanje je vprašanje obdavčitve. Torej ne gre za to, kdo je boljši – ali
               taksisti ali Uber. Gre za to, da imajo vsi enako obdavčitev; in to je pogoj, da lahko
               začnejo na trgu delovati. In tretje vprašanje, ki ga je treba razrešiti v zakonodaji,
               je vprašanje varstva potrošnikov. Ker vsi vemo, da večina teh primerov sodelovalne
               ekonomije prihaja iz Združenih držav Amerike, kjer je odnos potrošnika in ponudnika
               bistveno drugačen kot v Evropi, kjer mora država zavzeti močnejšo varovalno vlogo. To
               so tudi tiste tri temeljne zadeve, na katerih je treba zakonodajno ta področja
               spremeniti. Kaj bomo storili, da bo teh zakonodajnih ovir čim manj? Ravno v tem, da
               prepoznamo te nove oblike sodelovalne ekonomije, kajti to je rezultat digitalizacije.
               Rezultat digitalizacije niso računalniki in kabli, ampak so nove oblike sodelovalne
               ekonomije. Torej moramo v zakonodaji omogočiti, da ne iščemo za vsakega ponudnika
               neke posebne prikrojitve oziroma neke interpretacije ali bančne spremembe zakonov,
               ampak da ta tri temeljna področja delovnega razmerja, varstva potrošnikov in enake
               obdavčitve generalno vpeljemo tudi v našo zakonodajo. Potem bomo odprti za vse druge
               oblike sodelovalne ekonomije, vendar odprti na način, da ponudniki sodelovalne
               ekonomije ne bodo predstavljali nelojalne konkurence obstoječim izvajalcem; in to je
               ključ. Če recimo vozi Uber in ni obdavčen; pa vozi taksist in je obdavčen, to je
               nedopustna situacija, ki je tudi v Sloveniji ne smemo dopustiti. In ta tri temeljna
               področja so tista, ki jih moramo tudi v zakonodaji urediti. Ni pa to en zakon, ampak
               bo treba poseči v zakonodajo na področju dela, na področju prevozov, kot ste rekli
               recimo glede Airbnb na področju nastanitev, varstva tistih, ki to uporabljajo.
               Skratka, to je nek proces, ki se ne bo zgodil čez noč. Zaenkrat pa ga na teh primerih
               in v sodelovanju, kot je bilo dogovorjeno z Ubrom, iščemo optimalne rešitve za državo
               in državljane ter tudi rešitve, ki omogočajo tem novim modelom, da začnejo na našem
               trgu funkcionirati.</p>
            </sp>
            <sp xml:id="SDZ7-Redna-23-2016-10-17.sp278">
               <speaker>PODPREDSEDNIK MATJAŽ NEMEC:</speaker>
               <p>Hvala.</p>
               <p>Gospod Mahnič, imate besedo, da zahtevate dopolnitev odgovora.</p>
               <p>Izvolite.</p>
            </sp>
            <sp xml:id="SDZ7-Redna-23-2016-10-17.sp279">
               <speaker>ŽAN MAHNIČ (PS SDS):</speaker>
               <p>Hvala, podpredsednik.</p>
               <p>Se strinjam, minister. Jaz sploh nisem rekel, da ste podpisali, kdaj pride Uber. Vem,
               kaj je pismo o nameri, in tudi podprl sem vas, da ste to podpisali; ravno tako kot
               bom podpiral, da čim prej naredimo vse ustrezne podlage, da to podjetje tudi pride.
               Strinjam se glede nelojalne konkurence, da nekdo vozi neobdavčeno, nekdo vozi
               obdavčeno; ampak konkurenca v vsakem primeru mora biti. Imamo tudi zakonodajo, ki
               predvsem precej regulira in tudi omejuje taksi službe. Tako mora na primer taksist
               pred začetkom opravljanja dejavnosti zaprositi za minimalno eno licenco, v največ
               primerih pa kar za dve. Prvo namreč izda Obrtno-podjetniška zbornica Slovenije in
               Gospodarska zbornica Slovenije, drugo pa izda občina. Vemo, da se tudi nekateri
               občinski sveti zdaj že pogovarjajo, da bi sprejemali odloke, da bi zaščitili svoje
               taksi službe. Evropska agenda za socialno gospodarstvo je nekako izračunala in tudi
               podala ocene, da bi lahko s prihodom Ubra v države Evropske unije dobili od 160 do
               570 dodatnih milijonov evrov za naše gospodarstvo. O Ubru smo se v soboto veliko
               pogovarjali tudi na svetu našega podmladka, sprejeli smo tudi resolucijo, kajti
               prepričani smo, da mora politika stopiti v korak s časom, sodelovalna ekonomija
               spreminja običajne poslovne modele, prav tako pa v določenih interesnih združenjih
               zbuja veliko nejevolje; kot sem že rekel, taksisti in tako imenovani radikalen del
               levice, če gledava na političen spekter, temu nasprotuje. Revolucionarni poslovni
               model omogoča uporabo zasebne lastnine v komercialne namene, kar je zagotovo
               napredek; in v tem primeru lahko govorimo o novi industrijski revoluciji. Transakcije
               katalizirajo spletne platforme, na katerih se lahko ponudniki in odjemalci prosto
               srečajo.</p>
            </sp>
            <sp xml:id="SDZ7-Redna-23-2016-10-17.sp280">
               <speaker>PODPREDSEDNIK MATJAŽ NEMEC:</speaker>
               <p>Hvala lepa, gospod Mahnič.</p>
               <p>Gospod minister, imate besedo za dopolnitev odgovora.</p>
               <p>Izvolite.</p>
            </sp>
            <sp xml:id="SDZ7-Redna-23-2016-10-17.sp281">
               <speaker>BORIS KOPRIVNIKAR:</speaker>
               <p>Hvala, predsedujoči.</p>
               <p>Če dovolite še meni nekaj dodatnih misli. Govorimo o tako imenovanih disruptive
               technologies, se pravi tehnologije, ki so moteče. Moteče so zato, ker v obstoječe
               poslovne modele prinašajo nekaj novega; in logična reakcija je, da se vsi temu
               upiramo. Ampak nekaj, kar je za mene pomembno, za Slovenijo, tudi za ta cenjeni
               državni zbor, je to, da razumemo, da naša odločitev ni v tem, ali bomo te tehnologije
               sprejeli ali ne; ampak so tukaj in jih ne moremo zaobiti. Če pa mi v teh priložnostih
               vidimo priložnosti ali pa v teh priložnostih vidimo nevarnosti, je od tega odvisno,
               ali bomo kot država relativno hitro reagirali, pošteno uredili te odnose, o katerih
               sem govoril – zaščita delavcev, zaščita potrošnikov, enakost na trgu –, potem lahko v
               teh tehnologijah v Sloveniji najdemo eno zelo veliko gospodarsko spodbudo; predvsem
               pa možnost za slovensko znanje, ki že danes dokazuje, tudi na rešitvah, ki so nastale
               v Sloveniji, da smo več kot pripravljeni sodelovati v teh sodobnih poslovnih
               modelih.</p>
               <p>Evropska agenda za sodelovalno gospodarstvo je zelo odločno podprla oziroma
               priporočila državam članicam, da odprejo vrata tem sodelovalnim modelom; ampak ne
               slepo, ampak da bomo pripravili naše zakonodajne okvire, da bodo na trgu tudi
               sodelovali, ker rešujemo enega največjih problemov tega sodobnega sveta, da
               produktivnost ne narašča dovolj hitro glede na to, kako hitro narašča poraba,
               staranje družbe, zdravstveni problem in tako naprej. S tem ko s sodelovalnimi
               ekonomijami povežemo materiale oziroma stvari, ki jih potrebujemo za produkcijo; in
               ne tako, da moramo biti lastnik vsega, ampak da si delimo stvari med seboj. Nimaš
               svojega avta, ampak uporabljaš Ubrovega, nimaš hotela, ampak uporabljaš Airbnb sobo,
               to je eden od modelov, ki bo ob številnih novih platformah povzročil, da bo
               produktivnost narasla bistveno hitreje, kot bi v klasičnih modelih lahko, če bi
               morali vse te resurse zgraditi in jih tudi posedovati. To je priložnost za hiter
               razvoj Slovenije in to je tudi globalna priložnost za svet, da se lahko obrne k bolj
               zelenim in k bolj vzdržnim tehnologijam kot zdaj s sedanjimi oblikami
               gospodarstva.</p>
            </sp>
            <sp xml:id="SDZ7-Redna-23-2016-10-17.sp282">
               <speaker>PODPREDSEDNIK MATJAŽ NEMEC:</speaker>
               <p>Hvala lepa, gospod minister.</p>
               <p>Gospod Žan Mahnič, imate besedo za postopkovno zahtevo.</p>
               <p>Izvolite.</p>
            </sp>
            <sp xml:id="SDZ7-Redna-23-2016-10-17.sp283">
               <speaker>ŽAN MAHNIČ (PS SDS):</speaker>
               <p>Hvala, podpredsednik.</p>
               <p>Ja, v skladu s Poslovnikom predlagam, da Državni zbor opravi razpravo. Pa ne zato,
               ker nisem zadovoljen z odgovorom ministra, ampak ravno zato, kot je minister rekel,
               ker govorimo o nekih novih tehnologijah, govorimo o neki inovaciji. Vsi se strinjamo,
               da vsak napredek, da vsak razvoj da nekaj novega, a priori sproži nek odpor. Zaradi
               tega menim, da je potrebna razprava v tem državnem zboru, dobronamerno. Kljub temu pa
               bi si vendarle želel slišati okviren datum, kdaj bi lahko vse zakonske in druge akte
               uredili, da bi naredili podlago, da pride Uber. Predvsem pa, kako bomo to naredili.
               Strinjam se, da je tukaj vprašanje primernosti voznikov. Absolutno sem mnenja, da
               niso mladi vozniki tisti, ki bi lahko imeli dostop, da kot ponudniki vstopajo v,
               reciva temu, neko delovno razmerje; ampak moramo določiti neke kriterije, kdo sploh
               je lahko voznik, kako je z zavarovanjem, ali imaš avto tudi ustrezno tehnično
               pregledan. Pri Ubru gre za to, da nudi prevoze znotraj mesta, tako da je še dodaten
               doprinos, če govorimo o zelenih energijah, zelenem gospodarstvu, nekem napredku, tudi
               zmanjševanju obremenitve okolja.</p>
               <p>Jaz bi predlagal, kot sem rekel, da se o tem opravi razprava. Veliko tudi tukaj
               govorimo o prekarnem delu, zdaj predvsem ta radikalni del levice, ki je na vseh
               nivojih zlizan s sindikati, ki najbolj nasprotujejo prihodu podjetja Uber, in seveda
               tudi taksisti. Jaz upam, da se potem ne bodo tudi hotelirji dvignili, ko bomo začeli
               govoriti, da bi pa še Airbnb prišel sem in še ostali elementi oziroma podjetja, ki
               delujejo na delitveni ekonomiji. Če želimo biti v koraku s časom, če ne želimo, da
               nas države prehitevajo po levi in desni, mladi dejansko danes uporabljajo te
               storitve, dajmo tudi mladim možnost. Večina voznikov, s katerimi sem se vozil, ko sem
               uporabljal aplikacijo Uber, so bili mladi ljudje, ki so bili dopoldne na faksu, ki so
               bili dopoldne v šolah, ki so imeli recimo dopoldne neko službo; popoldne pa so se
               odločili, da uporabijo aplikacijo Uber za dodaten zaslužek. Seveda, da se plača
               davke, da so tukaj določene omejitve; ne pa da se gre v takšno regulacijo, kot jo
               imajo taksi službe, kjer je določena barva, velikost, točne dimenzije znaka, ki ga
               morajo imeti, vse licence, ki jih morajo pridobiti. Če že govorimo o modernih in
               naprednih tehnologijah, se začnimo pogovarjati o modernih in naprednih zakonodajah
               ter zakonih, ki bodo šli v smeri deregulacije, ne pa regulacije.</p>
            </sp>
            <sp xml:id="SDZ7-Redna-23-2016-10-17.sp284">
               <speaker>PODPREDSEDNIK MATJAŽ NEMEC:</speaker>
               <p>Hvala lepa.</p>
               <p>O vašem predlogu bo Državni zbor odločil v sredo, 19. oktobra, v okviru
               glasovanj.</p>
               <p>Ministricam in ministrom ter poslankam in poslancem se zahvaljujem za podane odgovore
               in postavljena vprašanja. S tem prekinjam to točko dnevnega reda, ki jo bomo
               nadaljevali v sredo, 19. oktobra, ko bo Državni zbor v okviru glasovanj odločal o
               predlaganih sklepih.</p>
               <p>Prekinjam tudi 23. sejo Državnega zbora, ki jo bomo nadaljevali jutri ob 9. uri.</p>
               <p>Dovolite mi, da vas še obvestim, da bo prvo nadaljevanje 37. nujne seje Odbora za
               gospodarstvo in prvo nadaljevanje 38. nujne seje Odbora za zadeve Evropske unije čez
               15 minut, torej ob 18.45 se dobimo v velikem salonu. Hvala lepa in lep večer vsem
               skupaj! <title><stage>(SEJA JE BILA PREKINJENA 17. OKTOBRA 2016 OB 18.28.)</stage></title>
               </p>
            </sp>
         </div>
      </body>
   </text>
</TEI>
